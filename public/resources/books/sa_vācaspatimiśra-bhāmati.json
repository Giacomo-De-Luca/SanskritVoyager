{
  "title": "sa_vācaspatimiśra-bhāmati",
  "body": "<body xmlns='http://www.tei-c.org/ns/1.0'>\n\n<p>____________________________Adhyāya 1____________________________</p>\n\n<p>#bhāmatī#</p>\n\n<lg>\n<l>anirvācyāvidyādvitayasacivasya prabhavato vivartā yasyaite viyadanilatejo 'bavanayaḥ /</l>\n<l>yataścābhūdviśvaṃ caramacaramuccāvacamidaṃ namāmastahbrahmāparimitasukhajñānamamṛtam //1 //</l>\n</lg>\n\n<lg>\n<l>niḥśvasitamasya vedā vīkṣitametasya pañca bhūtāni /</l>\n<l>smitametasya carācaramasya ca suptaṃ mahāpralayaḥ //2 //</l>\n</lg>\n\n<lg>\n<l>ṣaḍbhiraṅgairupetāya vividhairavyayairapi /</l>\n<l>śāśvatāya namaskurmo vedāya ca bhavāya ca //3 //</l>\n</lg>\n\n<lg>\n<l>mārtaṇḍatilakasvāmimahāgaṇapatīn vayam /</l>\n<l>viśvavandyānnamasyāmaḥ sarvasiddhividhāyinaḥ //4 //</l>\n</lg>\n\n<lg>\n<l>brahmasūtrakṛte tasmai vyāsāyāparavedhase /</l>\n<l>jñānaśaktyavatārāya namo bhagavato hareḥ //5 //</l>\n</lg>\n\n<lg>\n<l>natvā viśuddhavijñānaṃ śaṅkaraṃ karuṇānidhim /</l>\n<l>bhāṣyaṃ prasannagambhīraṃ tatpraṇītaṃ vibhajyate //6 //</l>\n</lg>\n\n<lg>\n<l>ācāryakṛtiniveśanamapyavadhūtaṃ vaco 'smadādīnām /</l>\n<l>rathyodakamiva gaṅgāpravāhapātaḥ pavitrayati //7 //</l>\n</lg>\n\n<p>atha yadasaṃdigdhamapirayojanaṃ ca na tatprekṣāvatpratipitsāgocaraḥ, yathā samanaskendriya- saṃnikṛṣṭaḥ sphītālokamadhyavartī ghaṭaḥ, karaṭadantā vā ; tathā cedaṃ brabmeti vyāpakaviruddhopalabdhiḥ /\ntathā hi-- bṛhattvādbṛṃhaṇatvādvātmaiva brahmeti gīyate /\nsa cāyam ākīṭapataṅgebhya ā ca devarṣibhyaḥ prāṇabhṛnmātrasyedaṅkārāspadebhyo dehendriyamanobuddhiviṣayebhyo vivekena 'aham' ityasaṃdigdhāviparyastāparokṣānubhavasiddha iti na jijñāsārapadam /\nna hi jātu kaścidatra saṃdigdhe 'ahaṃ vā nāhaṃ vā' iti /\nna ca viparyasyati 'nāhameva' iti /\nna ca 'ahaṃ kṛśaḥ, sthūlaḥ, gacchāmi' ityādidehadharmasāmānādhikaraṇyadarśanāddehālamno 'yamahaṅkāra iti sāṃpratam /\ntadālambanatve hi 'yo 'haṃ bālye pitarāvanvabhūvaṃ sa eva sthāvire praṇaptṝnanubhavāmi' iti pratisaṃdhānaṃ na bhavet /\nna hi bālasthavirayoḥ śarīrayorasti manāgapi pratyabhijñānagandho yenaikatvaṃ adhyavasīyeta /\ntasmādyeṣu vyāvartamāneṣu yadanuvartate tattebhyo bhinnaṃ yathā kusumebhyaḥ sūtram /\ntathā ca bālādiśarīreṣu vyāvartamāneṣvapi parasparamahaṅkārāspadamanuvartamānaṃ tebhyo bhidyate /\napi ca svapnānte divyaṃ śarīrabhedamāsthāya taducitānbhogānbhuñjāna eva pratibuddho manuṣyaśarīramātmānaṃ paśyan 'nāhaṃ devo manuṣya eva' iti devaṣaśarīre bādhyamāne 'pyahamāspadamabādhyamānaṃ śarīrādbhinnaṃ pratipadyate /\napi ca yogavyāghraḥ śarīrabhede 'pyātmānamabhinnamanubhavatīti nāhaṅkārālambanaṃ dehaḥ /\nata eva nendriyāṇyapyasyālambanam, indriyabhede 'pi 'yo 'hamadrākṣaṃ sa evaitarhi spṛśāmi' ityahamā-lambanasya pratyabhijñānāt /\nviṣayebhyastvasya vivekaḥ sthavīyāneva /</p>\n\n<p>buddhimanasośca karaṇayoḥ 'aham' iti kartṛpratibhāsaprakhyānālambanatvāyogaḥ /</p>\n\n<p>'kṛśo 'ham' 'andho 'ham' ityādayastu prayogā asatyapyabhede kathañcit 'mañcāḥ krośanti' ityādivadaupacārikā iti yuktamutpaśyāmaḥ /\ntasmādidaṅkārāspadebhyo dehendriyamanobuddhiviṣayebhyo vyāvṛttaḥ sphuṭatarāhamanubhavagamya ātmā saṃśayābhāvādajijñāsya iti siddham /</p>\n\n<p>aprayojanatvācca /\ntathā hi- saṃsāranivṛttirapavarga iha prayojanaṃ vivakṣitam /</p>\n\n<p>saṃsāraśca ātmayāthātmyānanubhavanimitta ātmayāthātmyajñānena nivartanīyaḥ /</p>\n\n<p>sa cedayamanādiranādinā ātmayāthātmyajñānena sahānuvartate, kuto 'sya nivṛttiḥ avirodhāt ? kutaścātmayāthātmyānanubhavaḥ ? na hi 'aham' ityanubhavādanyadātmayāthātmyajñānamasti /\nna ca 'aham' iti sarvajanīnasphuṭatarānubhavasamarthita ātmā dehendriyādivyatiriktaḥ śakya upaniṣadāṃ sahasrairapyanyathayitum, anubhavavirodhāt /\nna hyāgamāḥ sahasramapi ghaṭaṃ paṭayitumīśate /\ntasmādanubhavavirodhādupacaritārthā evopaniṣada iti yuktamutpaśyāma ityāśayavānāśaṅkya pariharati- yuṣmadasmatpratyayagocarayoḥ iti /</p>\n\n<p>atra ca yuṣmadasmat ityādiḥ mithyeti bhavituṃ yuktaṃ ityantaḥ śaṅkāgranthaḥ /\ntathāpi ityādiḥ parihāragranthaḥ /\ntathāpi ityabhisaṃbandhācchaṅkāyāṃ yadyapīti paṭhitavyam /\nidamasmatpratyayagocarayoriti vaktavye yuṣmadgrahaṇamatyantabhedopalakṣaṇārtham /\nyathā hyahaṅkārapratiyogī tvaṅkāro naivamidaṅkāraḥ, 'ete vayam, ime vayam, āsmahe' iti bahulaṃ prayogadarśanāditi /\ncitsvabhāva ātmā viṣayī, jaḍasvabhāvā buddhīndriyadehaviṣayā viṣayāḥ /\nete hi cidātmānaṃ visinvanti avabadhnanti ; svena rūpeṇa nirūpaṇīyaṃ kurvantīti yāvat /\nparasparānadhyāsahetau atyantavailakṣaṇye dṛṣṭāntaḥ - tamaḥ prakāśavat iti /\nna hi jātu kaścitsamudācāradvṛttinī prakāśatamasī parasparātmatayā pratipattumarhati /\ntadidamuktam - itaretarabhāvānupapattau iti /\nitaretarabhāvaḥ itaretaratvam, tādātmyamiti yāvat ; tasyānupapattāviti /</p>\n\n<p>syādetat /\nmā bhūddharmiṇoḥ parasparabhāvaḥ ; taddharmāṇāṃ tu jāḍyacaitanyanityatvānityatvādīnāṃ itaretarādhyāso bhaviṣyati /\ndṛśyate hi dharmiṇorvivekagrahaṇe 'pi taddharmāṇāmadhyāsaḥ, yathā kusumādbhedena gṛhyamāṇe 'pi sphaṭikamaṇāvatisvacchatayā japākusumapratibimbodgrāhiṇi 'aruṇaḥ sphaṭikaḥ' ityāruṇyavibhrama ityata idamuktam - taddharmāṇāmapi iti /\nitaretaratra dharmiṇi dharmāṇāṃ bhāvo vinimayaḥ, tasyānupapattiḥ /\nayamabhisaṃdhiḥ - rūpavaddhi dravyamatisvacchatayā rūpavato dravyāntarasya tadvivekena gṛhyamāṇasyāpi cchāyāṃ gṛhṇīyāt, cidātmā tu nīrūpo viṣayī na viṣayacchāyāmudgrāhayitumarhati /\nyathāhuḥ-</p>\n\n<p>'śabdagandharasādīnāṃ kīdṛśī pratibimbatā' iti /\ntadiha pāriśeṣyādviṣayaviṣayiṇoranyonyātmasaṃbhedenaiva taddharmāṇāmapi parasparasaṃbhedena vinimayātmanā bhavitavyam , tau ceddharmiṇau atyantavivekena gṛhyamāṇāvasaṃbhinnau, asaṃbhinnāḥ sutarāṃ tayordharmāḥ, svāśrayābhyāṃ vyavadhānena dūrāpetatvāt /\ntadidamuktam - sutarāṃ iti /\ntadviparyayeṇa iti /\nviṣayaviparyayeṇetyarthaḥ /\nmithyāśabdaḥ apahnavavacanaḥ /\netaduktaṃ bhavati - adhyāso bhedāgraheṇa vyāptaḥ, tadviruddhaścehāsti bhedagrahaḥ, sa bhedāgrahaṃ nivartayaṃstadvyāptamadhyāsamapi nivartayatīti /\nmithyeti bhavituṃ yuktaṃ yadyapi tathāpīti yojanā /</p>\n\n<p>idamatrākūcam - bhavedetadevaṃ yadi 'aham' ityanubhave ātmatatvaṃ prakāśeta /\nna tvetadasti /\ntath hi samastopādhyanavacchinnānantānandacaitanyaikarasamudāsīnamkamadvitīyamātmatattvaṃ śrutismṛtītihāsapurāṇeṣu gīyate /\nna caitānyupakramaparāmarśopasaṃhāraiḥ kriyāsamabhihāreṇedṛgātmatattvamabhidadhati tatparāṇi santi śakyāni śakreṇāpyupacaritārthāni kartum /\nabhyāse hi bhūyastvamarthasya bhavati yathā 'aho darśanīyā aho darśanīyā' iti, nālpatvamapi prāgevopacaritatvamiti /\nahamanubhavastu prādeśikamanekavidhaśokaduḥkhādiprapañcopaplutamātmānamādarśayan kathamātmatattvagocaraḥ kathaṃ vānupaplavaḥ ? na ca jyeṣṭhapramāṇapratyakṣavirodhādāmnāyasyaiva tadapekṣasyāprāmāṇyamupacaritārthatvaṃ veti yuktam, tasyāpauruṣeyatayā nirastasamastadoṣāśaṅkasya, bodhakatayā ca svataḥsiddhapramāṇabhāvasya svakārye pramitāvanapekṣatvāt /\npramitāvanapekṣatve 'pyutpatau pratyakṣāpekṣatvāttadvirodhādanutpattilakṣaṇamasyāprāmāṇyamiti cet, na, utpādakāpratidvandvitvāt /\nna hyāgamajñānaṃ sāṃvyavahārikaṃ pratyakṣasya prāmāṇyamupahanti yena kāraṇābhāvānna bhavet ; api tu tāttvikam /\nna ca tāttvikamasyotpādakam, atāttvikapramāṇabhāvebhyo 'pi sāṃvyavahārikapramāṇebhyastattvajñānotpattidarśanāt /\ntathā ca varṇe hrasvatvadīrghatvādayo 'nyadharmā api samāropitāḥ tattvapratipattihetavaḥ /\nna hi laukikāḥ 'nāgaḥ' iti vā'nagaḥ'iti vā padātkuñcaraṃ vā taruṃ vā pratipadyamānā bhavanti bhrāntāḥ /\nna cānanyaparaṃ vākyaṃ svārtha upacaritārthaṃ yuktam /\nuktaṃ hi - 'na vidhau paraḥ śabdārthaḥ' iti /\njyeṣṭhatvaṃ ca anapekṣitasya bādhyatve hetuḥ na tu bādhakatve, rajatajñānasya jyāyasaḥ śuktijñānena kanīyasā bādhadarśanāt /\ntadamapabādhane tadapabādhātmanaḥ tasyotpatteranupapatteḥ /\ndarśitaṃ ca tāttvikapramāṇabhāvasyānapekṣitatvam /\ntathā ca pāramarṣaṃ sūtram - 'paurvāparye pūrvadaurbalyaṃ prakṛtivat' iti /\ntathā ca -</p>\n\n<p>pūrvātparabalīyastvaṃ tatra nāma pratīyatām /</p>\n\n<p>anyonyanirapekṣāṇāṃ yatra janma dhiyāṃ bhavet //</p>\n\n<p>- iti //</p>\n\n<p>api ca ye 'pyahaṅkārāspadamātmānamāsthiṣata tairapyasya na tāttvikatvamabhyupetavyam, 'ahamihaivāsmi sadane jānānaḥ' iti sarvavyāpinaḥ prādeśikatvena grahaṇāt uccataragiriśikharavartiṣu mahātaruṣu bhūmiṣṭhasya dūrvāpravālanirbhāsapratyayavat /\nna cedaṃ dehasya prādeśikatvamanubhūyate na tvātmana iti sāṃpratam /\nna hi tadaivaṃ bhavati 'aham' iti, gauṇatve vā na 'jānānaḥ' iti /\napi ca paraśabdaḥ paratra lakṣyamāṇaguṇayogena vartata iti yatra prayoktṛpratipattroḥ saṃpratipattiḥ sa gauṇaḥ /\nsa ca bhedapratyayapuraḥsaraḥ /\ntadyathā, naiyamikāgnihotravacane 'gnihotraśabdaḥ prakaraṇāntarāvadhṛtabhede kuṇḍapāyināmayanagate karmaṇi 'māsamagmihotraṃ juhoti' ityatra sādhyasādṛśyena gauṇaḥ, māṇavake cānubhavasiddhabhede siṃhātsiṃhaśabdaḥ /\nna tvahaṅkārasya mukhyor'tho nirluṭhitagarbhatayā dehādibhyo bhinno 'nubhūyate, yena paraśabdaḥ śarīrādau gauṇo bhavet /\nna cātyantanirūṭhatayā gauṇe 'pi na gauṇatvābhimānaḥ sārṣapādiṣu tailaśabdavaditi veditavyam /\ntatrāpi snehāttilabhavādbhede siddha eva sārṣapādīnāṃ tailaśabdavācyatvābhimānaḥ, na tvarthayostailasārṣapayorabhedādhyavasāyaḥ /\ntatsiddhaṃ gauṇatvamubhayadarśino gauṇamukhyavivekavijñānena vyāptam, tadiha vyāpakaṃ vivekavijñānaṃ nivartamānaṃ gauṇatāmapi nivartayatīti /</p>\n\n<p>na ca bālasthaviraśarīrabhede 'pi 'so 'ham' ityekasyātmanaḥ pratisaṃdhānadehādibhyo bhedenāstyātmānubhava iti vācyam /\nparīkṣakāṇāṃ khalviyaṃ kathā, na laukikānām /\nparīkṣakā api hi vyavahārasamaye na lokasāmāmyamativartante /\nvakṣyatyanantarameva hi bhagavānbhāṣyakāraḥ -'paśvādibhiścāviśeṣāt' iti /\nbāhyā apyāhuḥ -'śāstracintakāḥ khalvevaṃ vivecayanti na pratipattāraḥ' iti /\ntatpāriśeṣyāccidātmagocaramahaṅkāram 'ahamihāsmi sadane' iti prayuñjāno laukikaḥ śarīrādyabhedagrahādātmanaḥ prādeśikatvamabhimanyate nabhasa iva ghaṭamaṇikamallikādyupādhyavacchedāditi yuktamutpaśyāmaḥ /</p>\n\n<p>na cāhaṅkāraprāmāṇyāya dehādivadātmāpi prādeśika iti yuktam /\ntadā khalvayamaṇuparimāṇo vā syāddehaparimāṇo vā /\n<lg>\n<l>aṇupariṃmāṇatve 'sthūlo 'ham, dīrghaḥ' iti ca na syāt /</l>\n<l>dehaparimāṇatve tu sāvayavatayā dehavadanityatvaprasaṅgaḥ /</l>\n<l>kiñca asminpakṣe avayavasamudāyo vā cetayet, pratyekaṃ vāvayavāḥ /</l>\n<l>pratyekaṃ cetanatvapakṣe bahūnāṃ cetanānāṃ svatantrāṇāmekavākyatābhāvādaparyāyaṃ viruddhadikkriyatayā śarīramunmathyeta, akriyaṃ vā prasajyeta //</l>\n</lg></p>\n\n<p>samudāyasya tu caitanyayoge vṛkṇa ekasminnavayave cidātmano 'pyavayavo vṛkṇa iti na cetayet /\nna ca bahūnāmavayavānāṃ parasparāvinābhāvaniyamo dṛṣṭaḥ /\nya evāvayavo yadā viśīrṇastadā tadabhāve na cetayet /</p>\n\n<p>vijñānālambanatve 'pi ahaṃpratyayasya bhrāntatvaṃ tadavasthameva, tasya sthiravastunirbhāsatvādasthiratvācca vijñānānām /\netena 'sthūlo 'ham andho 'ham gacchāmi' ityādayo 'pi adhyāsatayā vyākhyātāḥ /</p>\n\n<p>tadevamuktena krameṇa ahaṃpratyaye pūtikūṣmāṇḍīkṛte bhagavatī śrutiḥ apratyūhaṃ kartṛtvabhoktṛtvasukhaduḥkhaśokādyātmatvamahamanubhavaprasañjitamātmano niṣeddhumarhatīti /\ntadevaṃ sarvapravādaśrutismṛtītihāsapurāṇaprathitamithyābhāvasyāhaṃpratyayasya svarūpanimittaphalairupavyākhyānam - anyonyasmin ityādi /\nanyonyasmindharmiṇyātmaśarīrādau anyonyātmakatāmadhyasya - ahamidaṃ śarīrāditi /\n'idam' iti ca vastutaḥ, na pratītitaḥ /\nlokavyavahāraḥ lokānāṃ vyavahāraḥ /\nsa ca 'ayamaham' iti vyapadeśaḥ /\niti śabdasūcitaśca śarīrādyanukūlaṃ pratikūlaṃ ca prameyajātaṃ pramāṇena pramāya tadupādānaparivarjanādiḥ /</p>\n\n<p>anyonyadharmāṃścādhyasya anyonyasmindharmiṇi dehādidharmān janmamaraṇajarāvyādhyādīnātmani dharmiṇi adhyastadehādibhāve samāropya, tathā caitanyādīnātmadharmān dehādāvadhyastātmabhāve samāropya 'mamedaṃ jarāmaraṇaputrapaśusvāmyādi' iti vyavahāro vyapadeśaḥ /\nitiśabdasūcitaśca tadanurūpaḥ pravṛttyādiḥ /\natra ca adhyāsavyavahārakriyābhyāṃ yaḥ kartā unnītaḥ sa samāna iti samānakartṛkatvena 'adhyasya vyavahāraḥ' ityupapannam /\npūrvakālatvasūcitamadhyāsasya vyavahārakāraṇatvaṃ sphuṭayati - mithyājñānanimittaḥ vyavahāraḥ iti /\nmithyājñānamadhyāsaḥ, tannimittaḥ, tadbhāvābhāvānuvidhānādvyavahārabhāvābhāvayorityarthaḥ /</p>\n\n<p>tadevamadhyāsasvarūpaṃ phalaṃ ca vyavahāramuktvā tasya nimittamāha - itaretarāvivekena iti /\nvivekagrahaṇenetyarthaḥ /\natha aviveka eva kasmānna bhavati, tathā ca nādhyāsa ityata āha - atyantaviviktayordharmadharmiṇoḥ /\nparamārthato dharmiṇoratādātmyaṃ vivekaḥ dharmāṇāṃ cāsaṃkīrṇatā vivekaḥ /</p>\n\n<p>syādetat /\nviviktayorvastusatorbhedāgrahanibandhanastādātmyavibhramo yujyate śukteriva rajatādbhedāgrahe rajatatādātmyavibhramaḥ /\niha tu paramārthasataḥ cidātmano 'nyanna dehādyasti vastusat, tatkutaḥ cidātmano bhedāgrahaḥ kutaśca tādātmyavibhramaḥ ityata āha - satyānṛte mithunīkṛtya iti /\nvivekāgrahādadhyasyeti yojanā /\nsatyaṃ cidātmā, anṛtaṃ buddhīndriyadehādiḥ ; te dve dharmiṇī mithunīkṛtya yugalīkṛtyetyarthaḥ /\nna ca saṃvṛtiparamārthasatoḥ pāramārthakaṃ mithunamastītyabhūtatadbhāvārthasya cveḥ prayogaḥ /\netaduktaṃ bhavati - apratītasyāropāyogādāropyasya pratītirupayujyate na vastusatteti /</p>\n\n<p>syādetat /\nāropyasya pratītau satyāṃ pūrvadṛṣṭasya samāropaḥ samāropanibandhanā ca pratītiriti durvāraṃ parasparāśrayatvamityata āha - naisargika iti /\nśvābhāvikaḥ anādirayaṃ vyavahāraḥ /\nvyavahārānāditayā tatkāraṇasyādhyāsasya, anāditoktā, tataśca pūrvapūrvamithyājñānopadarśitasya buddhīndriyaśarīrādeḥ uttarottarādhyāsopayoga ityanāditvāt bījāṅkuravanna parasparāśrayatvamityarthaḥ /</p>\n\n<p>syādetat /\nadvā pūrvapratītimātramupayujyate ārope, na tu pratīyamānasya paramārthasattā /\npratītireva tu atyantāsato gaganakamalinīkalpasya dehendriyādeḥ nopapadyate /\nprakāśamānatvameva hi cidātmano 'pi sattvaṃ na tu tadatiriktaṃ sattāsāmānyasamavāyor'thakriyākāritā vā dvaitāpatteḥ /\nsattāyāścārthakriyākāritāyāśca sattāntarārthakriyākāritāntarakalpane anavasthāpātāt prakāśamānataiva sattā abhyupetavyā /\ntathā ca dehādayaḥ prakāśamānatvānnāsantaḥ cidātmavat, asattve vā na prakāśamānāḥ ; tatkathaṃ satyānṛtayormithunībhāvaḥ ?</p>\n\n<p>tadabhāve vā kasya kuto bhedāgrahaḥ ? tadasaṃbhave kuto 'dhyāsaḥ ? ityāśayavān āha ākṣeptā- ko 'yamadhyāso nāma iti /\nka ityākṣepe /\nsamādhātā lokasiddhamadhyāsalakṣaṇamācakṣāṇa evākṣepaṃ pratikṣipati- ucyate- smṛtirūpaḥ paratra pūrvadṛṣṭāvabhāsa iti /\navasannaḥ avamato vā bhāsaḥ avabhāsaḥ /\npratyayāntarabādhaścāsya avasādo 'vamāno vā /\netāvatā mithyājñānamityuktaṃ bhavati /</p>\n\n<p>tasyedamupavyākhyānam 'pūrvadṛṣṭa-' ityādi /\npūrvadṛṣṭasyāvabhāsaḥ pūrvadṛṣṭāvabhāsaḥ /\nmithyāpratyayaśca āropaviṣayāropaṇīyamithunamantareṇa na bhavatīti pūrvadṛṣṭagrahaṇenānṛtamāropaṇīyamupasthāpayati /\ntasya ca dṛṣṭatvamātramupayujyate na vastusatteti dṛṣṭagrahaṇam /\ntathāpi vartamānaṃ dṛṣṭaṃ darśanaṃ nāropopayogīti pūrva- ityuktam /\ntacca pūrvadṛṣṭaṃ svarūpeṇa sadapyāropaṇīyatayā anirvācyamityanṛtam /\nāropaviṣayaṃ satyamāha- paratra iti /\nparatra śuktikādau paramārthasati /\ntadanena satyānṛtamithunamuktam /</p>\n\n<p>syādetat /\nparatra pūrvadṛṣṭāvabhāsa ityalakṣaṇam , ativyāpakatvāt /\nasti hi svastimatyāṃ gavi pūrvadṛṣṭasya gotvasya paratra kālākṣyāmavabhāsaḥ /\nasti ca pāṭaliputre pūrvadṛṣṭasya devadattasya paratra māhiṣmatyāmavabhāsaḥ samīcīnaḥ /\navabhāsapadaṃ ca samīcīne 'pi pratyaye prasiddham, yathā nīlasyāvabhāsaḥ pītasyāvabhāsa iti /\nata āha- smṛtirūpa iti /\nsmṛteḥ rūpamiva rūpamasyeti smṛtirūpaḥ /\nasaṃnihitaviṣayatvaṃ ca smṛtirūpatvam /\nsaṃnihitaviṣayaṃ ca pratyabhijñānaṃ samīcīnamiti nātivyāptiḥ /</p>\n\n<p>nāpyavyāptiḥ, svapnajñānasyāpi snṛtivibhramarūpasyaivaṃrūpatvāt /\ntatrāpi hi smaryamāṇe pitrādau nidropaplavavaśādasaṃnidhānāparāmarśe, tatra tatra pūrvadṛṣṭasyaiva saṃnihitadeśakālatvasya samāropaḥ /\nevam 'pītaḥ śaṅkhaḥ' 'tikto guḍaḥ' ityatrāpyetallakṣaṇaṃ yojanīyam /\ntathā hi- bahirvinirgacchajatyacchanayanaraśmisaṃpṛktapittadravyavartinīṃ pītatāṃ pittarahitāmanubhavan, śaṅkhaṃ ca doṣācchāditaśuklimānamanubhavan, pītatāyāśca śaṅkhāsaṃbandhamananubhavan, asaṃbandhāgrahaṇasārūpye 'pītaṃ tapanīyapiṇḍaṃ' 'pītaṃ bilvaphalaṃ' ityādau pūrvadṛṣṭaṃ sāmānādhikaraṇyaṃ pītatvaśaṅkhatvayorāropyāha 'pītaḥ śaṅkhaḥ' iti /\netena 'tikto guḍaḥ' iti pratyayo vyākhyātaḥ /\nevaṃ vijñātṛpuruṣābhimukheṣvādarśodakādiṣu svaccheṣu cākṣuṣaṃ tejo lagnamapi balīyasā saureṇa tejasā pratisrotaḥ pravartitaṃ mukhasaṃyuktaṃ mukhaṃ grāhayet, doṣavaśāttaddeśatāmanabhimukhatāṃ ca mukhyasyāgrāhayat, pūrvadṛṣṭābhimukhādarśodakadeśatāmābhimukhyaṃ ca mukhasyāropayatīti pratibimbavibhramo 'pi lakṣito bhavati /\netena dvicandradiṅmohālātacakragandharvanagaravaṃśoragādivibhrameṣvapi yathāsaṃbhavaṃ lakṣaṇaṃ yojanīyam /</p>\n\n<p>etaduktaṃ bhavati- na prakāśamānatāmātraṃ sattvam, yena dehendriyādeḥ prakāśamānatayā sadbhāvo bhavet /\nna hi sarpātadabhāvena rajjvādayo vā sphaṭikādayo vā raktādiguṇayogino na pratibhāsante, pratibhāsamānā vā bhavanti tadātmānastaddharmāṇo vā /\ntathā sati maruṣu marīcikānicayam 'uccāvacamuccalattuṅgataraṅgabhaṅgamāleyamabhyarṇabhavatīrṇā mandākinī' ityabhisaṃdhāya pravṛttaḥ tattoyamāpīya pipāsāmupaśamayet /\ntasmādakāmenāpi prakāśamānasyāpyāropitasya na vastusattvamabhyupagamanīyam /</p>\n\n<p>na ca marīcirūpeṇa salilamavastusat svarūpeṇa tu paramārthasadeva dehendriyādayastu svarūpeṇāpyasanta ityanubhavāgocaratvātkathamāropyanta iti sāṃpratam ; yato yadyasanto nānubhavagocarāḥ kathaṃ tarhi marīcyādīnāmasatāṃ toyādyātmatayānubhavagocaratvam ? na ca svarūpasattvena toyādyātmanāpi santo bhavanti /</p>\n\n<p>yadyucyeta- nābhāvo nāma bhāvādanyaḥ kaścidasti, api tu bhāva eva bhāvāntarātmanā abhāvaḥ svena rūpeṇa tu bhāvaḥ /\nyathāhuḥ-</p>\n\n<p>'bhāvāntaramabhāvo hi kayācittu vyapekṣayā' /\niti /\ntataśca bhāvātmanopākhyeyatayā asya yujyeta anubhavagocaratā /\nprapañcasya punaratyantāsato nirastasamastasāmarthyasya nistattvasya kuto 'nubhavaviṣayabhāvaḥ, kuto vā cidātmanyāropaḥ ? na ca viṣayasya samastasāmarthyavirahe 'pi vijñānameva tattādṛśaṃ svapratyayasāmarthyādadṛṣṭāntasiddhasvabhāvabhedamupajātamasataḥ prakāśanam, tasmādasatprakāśanaśaktirevāsyāvidyeti sāṃpratam /\nyato yeyamasatprakāśanaśaktirvijñānasya kiṃ punarasyāḥ śakyam ? asaditi cet, kimetatkāryam, āhosvidasyā jñāpyam ? na tāvatkāryam, asatastattvānupapatteḥ /\nnāpi jñāpyam, jñānāntarānupalabdheḥ, anavasthāpātācca /\nvijñānasvarūpameva asataḥ prakāśa iti cet. kaḥ punareṣa sadasatoḥ saṃbandhaḥ ? asadadhīnanirūpaṇatvaṃ sato jñānasya asatā saṃbandha iti cet, aho batāyamatinirvṛtaḥ pratyayatapasvī yadasya asatyapi nirūpaṇamāyatate /\nna ca pratyayastatrādhatte kiñcit, asata ādhāratvāyogāt /\nasadantareṇa pratyayo na prathata iti pratyayasyaivaiṣa svabhāvaḥ na tvasadadhīnamasya kiñciditi cet, aho batāsya asatpakṣapātaḥ yadayamatadutpattiḥ atadātmā ca tadavinābhāvaniyataḥ pratyaya iti /\ntasmādatyantāsantaḥ śarīrendriyādayo nistattvā nānubhavaviṣayā bhavitumarhantīti /</p>\n\n<p>atra brūmaḥ- nistattvaṃ cennānubhavagocaraḥ, tatkimidānīṃ marīcayo 'pi toyātmanā satattvāḥ yadanubhavagocarāḥ syuḥ /\nna satattvāḥ, tadātmanā marīcīnāmasattvāt /\ndvividhaṃ ca vastūnāṃ tattvam- sattvamasattvaṃ ca tatra pūrvaṃ svataḥ, paraṃ tu parataḥ /\nyathāhuḥ-</p>\n\n<p>'svarūpapararūpābhyāṃ nityaṃ sadasadātmake /</p>\n\n<p>vastuni jñāyate kiñcidrūpaṃ kaiścitkadācana //</p>\n\n<p>-iti /\ntatkiṃ marīciṣu toyanirbhāsapratyayastattvagocaraḥ ? tathā ca samīcīna iti na bhrānto nāpi bādhyeta /\naddhā ! na bādhyeta yadi marīcīnayaṃ atoyātmatattvānatoyātmanā gṛhṇīyāt /\ntoyātmanā tu gṛhṇan kathama bhrāntaḥ, kathaṃ vā abādhyaḥ ? hanta ! toyābhāvātmanāṃ marīcināṃ toyabhāvātmatvaṃ tāvanna sat, teṣāṃ toyābhāvādabhedena toyabhāvātmatānupapatteḥ /\nnāpyasat ; vastvantarameva hi vastvantarasyāsattvamāsthīyate /</p>\n\n<p>'bhāvāntaramabhāvo 'nyo na kaścidanirūpaṇāt' iti vadadbhiḥ /\nna cāropitaṃ rūpaṃ vastvantaram ; taddhi marīcayo vā bhavet, gaṅgādigataṃ toyaṃ vā /\npūrvasminkalpe 'marīcayaḥ' iti pratyayaḥ syāt, na 'toyam' iti /\nuttarasmiṃstu 'gaṅgāyāṃ toyam' iti syāt, na punaḥ 'iha' iti /\ndeśabhedāsmaraṇe 'toyam' iti syāt, na pula 'iha' iti /\nna cedamatyantamasat nirastasamastasvarūpamalīkamevāstu iti sāṃpratam, tasyānubhavagocaratvānupapatteḥ, ityuktamadhastāt /\ntasmānna sat, nāsat, nāpi sadasat parasparavirodhāt, ityanirvācyamevāropaṇīyaṃ marīciṣu toyamāstheyam ; tadanena krameṇādhyastaṃ toyaṃ paramārthatoyamiva, ata eva pūrvadṛṣṭamiva ; tattvatastu na toyam, na ca pūrvadṛṣṭam ; kiṃ tu anṛtam anirvācyam /\nevaṃ ca dehendriyādiprapañco 'pi anirvācyaḥ ; apūrvo 'pi pūrvamithyāpratyayopadarśita iva paratra cidātmanyadhyasyata iti upapannam, adhyāsalakṣaṇayogāt /\ndehendriyādiprapañcabādhanaṃ ca upapādayiṣyate /\ncidātmā tu śrutismṛtītihāsapurāmagocaraḥ tanmūlatadaviruddhanyāyanirṇītaśuddhabuddhamuktasvabhāvaḥ sattvenaiva nirvācyaḥ /\nabādhitā svayaṃprakāśataiva asya sattā, sā ca svarūpameva cidātmanaḥ, na tu tadatiriktaṃ sattāsāmānyasamavāyaḥ arthakriyākāritā vā iti sarvamavadātam /</p>\n\n<p>sa cāyamevaṃlakṣaṇako 'dhyāsaḥ anirvacanīyaḥ sarveṣāmeva saṃmataḥ parīkṣakāṇām ; tadbhede paraṃ vipratipattirityanirvacanīyatāṃ draḍhayitumāha- taṃ kecit iti /</p>\n\n<p>anyadharmasya jñānadharmasya rajatasya ; jñānākārasyeti yāvat /\nadhyāsaḥ anyatra bāhye /\nsautrāntikanaye tāvadbāhyamasti vastusat ; tatra jñānākārasyāropaḥ /\nvijñānavādināmapi, yadyapi na bāhyaṃ vastusat tathāpyanādyavidyāvāsanāropitamalīkaṃ bāhyam ; tatra jñānākārasyāropaḥ /\nupapattiśca- yadyādṛśamanubhavasiddhaṃ rūpaṃ tattādṛśameva abhyupetavyamityutsargaḥ ; anyathātvaṃ punarasya balavadbādhakapratyayavaśāt ; 'nedaṃ rajatam' iti bādhakasya idantāmātrabādhenāpyupapattau na rajatagocaratocitā /\nrajatasya dharmiṇo bhādhe hi rajataṃ ca tasya dharma idantā ca bādhite bhavetām ; tadvaramidantaivāsya dharmo bādhyatām, na punā rajatamapi dharmi ; tathā ca rajataṃ bahirbādhitamarthādāntare jñāne vyavatiṣṭhata iti jñānākārasya bahiradhyāsaḥ sidhyati /</p>\n\n<p>kecittu- jñānākārakhyātāvaparituṣyanto vadanti- yatra yadadhyāsaḥ tadvivekāgrahanibandhano bhrama iti /\naparitoṣakāraṇaṃ cāhuḥ- vijñānakāratā rajatāderanubhavādvā vyavasthāpyeta, anumānādvā /\ntatrānumānamupariṣṭānnirākariṣyate /\nanubhavo 'pi rajatapratyayo vā syāt, bādhakapratyayo vā /\nna tāvadrajatānubhavaḥ /</p>\n\n<p>sa hi idaṅkārāspadaṃ rajatamāvedayati na tvāntaram /\n'aham' iti hi tadā syāt, pratipattuḥ pratyayādavyatirekāt /\nbhrāntaṃ vijñānaṃ svākārameva bāhyatayādhyavasyati, tathā ca nāhaṅkārāspadamasya gocaraḥ, jñānākāratā punasya bādhakapratyayamālocayatvāyuṣmān /\nsa kiṃ purovarti dravyaṃ rajatādvivecayati āho jñānākāratāmapyasya darśayati ? tatra jñānākāratopadarśanavyāpāraṃ bādhakapratyayasya bruvāṇaḥ ślāghanīyaprajño devānāṃ priyaḥ /\npurovartitvapratiṣedhādarthādasya jñānākārateti cet, na /\nasaṃnidhānāgrahaniṣedhādasaṃnihito bhavati /\npratipatturatyantasaṃnidhānaṃ tvasya pratipatrātmakaṃ kutastyam ? na caiṣa rajatasya niṣedhaḥ, na ca idantāyāḥ, kiṃ tu vivekāgrahaprasañjitasya rajatavyavahārasya /\nna ca rajatameva śuktikāyāṃ prasañjitaṃ rajatajñānena /\nna hi rajatanirbhāsasya śuktikālambanaṃ yuktam, anubhavavirodhāt /\nna khalu sattāmātreṇālambanam, atiprasaṅgāt /\nsarveṣāmarthānāṃ sattvāviśeṣādālambanatvaprasaṅgāt /\nnāpi kāraṇatvena, indriyādīnāmapi kāraṇatvāt /\ntathā ca bhāsamānataivālambanārthaḥ /\nna ca rajatajñāne śuktikā bhāsate, iti kathamālambanam ? bhāsamānatābhyupagame vā kathaṃ nānubhavavirodhaḥ ? api cendriyādīnāṃ samīcīnajñānopajanane sāmarthyamupalabdhamiti kathamebhyo mithyājñānasaṃbhavaḥ ? doṣasahitānāṃ teṣāṃ mithyāpratyaye 'pi sāmarthyamiti cet, na, doṣāṇāṃ kāryopajananasāmarthyavidhātamātre hetutvāt ; anyathā pluṣṭādapi kuṭajabījādvaṭāṅkurotpattiprasaṅgāt /\napi ca svagocaravyabhicāre vijñānānāṃ sarvatrānāśvāsaprasaṅgaḥ /\ntasmātsarvaṃ jñānaṃ samīcīnamāstheyam /\ntathā ca 'rajatam','idam' iti ca dve vijñāne smṛtyanubhavarūpe /\ntatra 'idaṃ' iti purovartidravyamātragrahaṇam, doṣavaśāttadgataśuktitvasāmānyaviśeṣasyāgrahāt tanmātraṃ ca gṛhītaṃ sadṛśatayā saṃskārodbodhakrameṇa rajate smṛtiṃ janayati /\nsā ca gṛhītagrahaṇasvabhāvāpi doṣavaśādgṛhītatvāṃśapramoṣāc grahaṇamātramavatiṣṭhate /\ntathā ca rajatasamṛteḥ purovartidravyamātragrahaṇasya ca mithaḥ svarūpato viṣayataśca bhedāgrahaṇāt, saṃnihitarajatagocarajñānasārūpyeṇa 'idam',</p>\n\n<p>ṭarajatam', iti dve ete api grahaṇasmaraṇe abhedavyavahāraṃ sāmānādhikaraṇyavyapadeśaṃ ca pravartayataḥ /\nkvacitpunargrahaṇe e mithaḥ agṛhītabhede, yathā 'pītaḥ śaṅkhaḥ' iti /\natra hi vinirgacchannayanaraśmivartinaḥ pittadravyasya kācasyeva svacchasya pītatvaṃ gṛhyate pittaṃ tu na gṛhyate /\nśaṅkho 'pi doṣavaśācchuklaguṇarahitaḥ svarūpamātreṇa gṛhyate /\ntadanayorguṇaguṇinorasaṃsargāgrahasārūpyāt pītatapanīyapiṇḍapratyayāviśeṣeṇābhedavyavahāraḥ sāmānādhikaraṇyavyapadeśaśca /\nbhedāgrahaprasañjitābhedavyavahārabādhanācca 'nedam' iti vivekapratyayasya bādhakatvamapyupapadyate ; tadupapattau ca prāktanasya pratyayasya bhrāntatvamapi lokasiddhaṃ siddhaṃ bhavati /\ntasmādyathārthāḥ sarve vipratipannāḥ saṃdehavibhramāḥ, pratyayatvāt, ghaṭādipratyayavat /\ntadidamuktam- yatra yadadhyāsa iti /\nyasmin śuktikādau yasya rajatāderadhyāsa iti lokaprasiddhiḥ nāsāvanyathākhyātinibandhanā, kiṃ tu gṛhītasya rajatādestatsmaraṇasya ca gṛhītatāṃśapramoṣeṇa gṛhītamātrasya yaḥ 'idam' iti puro 'vasthitāddravyamātrāttatprajñānācca vivekaḥ, tadagrahaṇanibandhano bhramaḥ /\nbhrāntatvaṃ ca grahaṇasmaraṇayoritaretarasāmānādhikaraṇyavyapadeśo rajatādivyavahāraśceti /</p>\n\n<p>anye tu- atrāpyaparituṣyantaḥ- yatra yadadhyāsastasyaiva viparītadharmakalpanāmācakṣate /\natredamākūtam- asti tāvadrajatārthinaḥ 'rajatamidam' iti pratyayātputovartini dravye pravṛttiḥ sāmānādhikaraṇyavyapadeśaśceti sarvajanīnām /\ntadetanna tāvadgrahaṇasmaraṇayostadgocarayośca mitho bhedāgrahamātrādbhavitumarhati /\ngrahaṇanibandhanau hi cetanasya vyavahāravyapadeśau kathamagrahaṇamātrādbhavetām ? nanūktaṃ nāgrahaṇamātrāt, kiṃ tu grahaṇasmaraṇe eva mithaḥ svarūpato viṣayataścāgṛhītabhede, samīcīnapuraḥsthitarajatavijñānasādṛśyenābhedavyavahāraṃ sāmānādhikaṇyavyapadeśaṃ ca pravartayataḥ /\natha samīcīnajñānasārūpyamanayorgṛhyamāṇaṃ vā vyavahārapravṛttihetuḥ, agṛhyamāṇaṃ vā sattāmātreṇa /\ngṛhyamāṇe 'pi 'samīcīnajñānasārūpyamanayoridamiti rajatamiti ca jñānayoḥ' iti grahaṇam, atha vā 'tayoreva svarūpato viṣayataśca mitho bhedāgrahaḥ' iti grahaṇam /\ntatra na tāvatsamīcīnajñānasadṛśī iti jñānaṃ samīcīnajñānavadvyavahārapravartakam /\nna hi 'gosadṛśo gavayaḥ' iti jñānaṃ gavārthinaṃ gavaye pravartayati /\n'anayoreva bhedāgrahaḥ' iti tu jñānaṃ parāhatam ; na hi bhedāgrahe anayoriti bhavati, anayoriti grahe bhedāgrahaṇamiti na bhavati /\ntasmātsattāmātreṇa bhedāgrahaḥ agṛhīta eva vyavahāraheturiti vaktavyam /\ntatra kimayamāropotpādakrameṇa vyavahārahetuḥ, āho anutpāditāropa eva svata iti ? vayaṃ tu paśyāmaḥ- cetanavyavahārasya ajñānapūrvakatvānupapatteḥ āropajñānotpādakrameṇaiva- iti /\nnanu satyaṃ cetanavyavahāro nājñānapūrvakaḥ, kiṃ tu aviditavivekagrahaṇasmaraṇapūrvaka iti /\nmaivam /\nna hi rajataprātipadikārthamātrasmaraṇaṃ pravṛttāvupayujyate /\nidaṅkārāspadābhimukhī khalu rajatārthināṃ pravṛttirityavivādam /\nkathaṃ cāyamidaṅkārāspade pravarteta yadi tu na tadicchet ? anyadicchatyanyatkarotīti vyāhatam /\nna cedidaṅkārāspadaṃ rajatamiti jānīyāt kathaṃ rajatārthī tadicchet ? yadi atathātvenāgrahaṇāt iti brūyāt, sa ca prativaktavyaḥ, atha tathātvenāgrahaṇāt kasmānnopekṣeteti /\nso 'yamupādānopekṣābhyāmubhayata ākṛṣyamāṇaścecanaḥ avyavasthitaḥ idaṅkārāspade rajatasamāropeṇopādāna eva vyavasthāpyate, iti bhedāgrahaḥ samāropotpādakrameṇa cetanapravṛttihetuḥ /\ntathā hi - bhedāgrahādidaṅkārāspade rajatatvaṃ samāropya, tajjātīyasyopakārahetubhāvamanucintya, tajjātīyatayedaṅkārāspade rajate tamanumāya, tadarthī pravartate ityānupūrvyaṃ siddham /\nna ca taṭastharajatasmṛtiḥ idaṅkārāspadasyopakārahetubhāvamanumāpayitumarhati, rajatatvasya hetorapakṣadharmatvāt /\nekadeśadarśanaṃ khalvanumāpakaṃ na tvanekadeśadarśanam /\nyadāhuḥ-'jñātasaṃbandhasyaikadeśadareśanāt'iti /\nsamārope tvekadeśadarśanamasti /\ntatsiddham- etadvivādādhyāsitaṃ rajatādijñānaṃ purovartivastuviṣayam, rajatādyarthinastatra niyamena pravartakatvāt, yadyadarthinaṃ yatra niyamena pravartakatvāt ; yadyadarthinaṃ yatra niyamena pravartayati tajjñānaṃ tadviṣayaṃ yathobhayasiddhasamīcīnarajatajñānam ; tathā cedam ; tasmāttathā- iti /\nyaccoktam anavabhāsamānatayā na śuktirālambanamiti, tatra bhavān pṛṣṭo vyācaṣṭām- kiṃ śuktikātvasya 'idaṃ rajatam' iti jñānaṃ pratyanālambanatvam āhosvit dravyamātrasya puraḥsthitasya sitabhāsvarasya ? yadi śuktikātvasya anālambanatvam, addhā ! uttarasyānālambanatvaṃ bruvāṇasya tavaivānubhavavirodhaḥ /\ntathā hi-'rajatamidam' ityanubhavannanubhavitā purovarti vastu aṅgulyādinā nirdiśati /\ndṛṣṭaṃ ca duṣṭānāṃ kāraṇānāmautsargikakāryapratibandhena kāryāntaropajananasāmarthyam, yathā dāvāgnidagdhānāṃ vetrabījānāṃ kadalīkāṇḍajanakatvam, bhasmakaduṣṭasya caudaryasya tejaso bahvannapacanamiti /\npratyakṣabādhāpahṛtaviṣayaṃ ca vibhramāṇāṃ yathārthatvānumānamābhāsaḥ, hutavahānuṣṇatvānumānavat /\nyaccoktaṃ mithyāpratyayasya vyabhicāre sarvapramāṇeṣvanāśvāsa iti, tat bodhakatvena svataḥprāmāṇyaṃ nāvyabhicāreṇeti vyutpādayadbhirasmābhiḥ parihṛtaṃ nyāyakaṇikāyāmiti neha pratanyate /\ndiṅmātraṃ cāsya smṛtipramoṣabhaṅgasyoktam ; vistarastu brahmatattvasamīkṣāyāmavagantavya iti /\ntadidamuktam- anye tu yatra yadadhyāsastasyaiva viparītadharmakalpanāmācakṣate iti /\nyatra śuktikādau yasya rajatāderadhyāsastasyaiva śuktikāderviparītadharmakalpanāṃ rajatatvadharmakalpanāmiti yojanā /</p>\n\n<p>nanu santu nāma parīkṣakāṇāṃ vipratipattayaḥ, prakṛte tu kimāyātamityata āha- sarvathāpi iti /\nanyasyānyadharmakalpanā anṛtatā, sā ca anirvacanīyatetyadhastādupapādayitum /\ntena sarveṣāmeva parīkṣakāṇāṃ mate anyasyānyadharmakalpanānirvacanīyāvaśyaṃbhāvinītyanirvacanīyatā sarvatantrasiddhānta ityarthaḥ /\nakhyātivādibhirakāmairapi sāmānādhikaraṇyavyapadeśapravṛttiniyamasnehādidamabhyupeyamiti bhāvaḥ /</p>\n\n<p>na kevalamiyamanṛtatā parīkṣakāṇāṃ siddhā, api tu laukikānāmapītyāha- tathā ca loke anubavaḥ śuktikā hi rajatavadavabhāsata iti /\nna punā rajatamidamiti śeṣaḥ /</p>\n\n<p>syādetat /\nanyasyānyātmatāvibhramo lokasiddhaḥ, ekasya tvabhinnasya bhedabhramo na dṛṣṭa iti kutaḥ cidātmano 'bhinnānāṃ jīvānāṃ bhedavibhrama ityata āha- ekaścandraḥ sadvitīyavat iti /</p>\n\n<p>punarapi cidātmanyadhyāsamākṣipati- kathaṃ punaḥ iti /\nayamarthaḥ- cidātmā prakāśate na vā ? na cet prakāśate, kathamasminnadhyāso viṣayataddharmāṇām ? na khalvapratibhāsamāne purovartini dravye rajatasya vā taddharmāṇāṃ vā samāropaḥ saṃbhavati /\npratibhāsamāne vā na tāvadayamātmā jaḍo ghaṭādivatparādhīnaprakāśa iti yuktam /\nna khalu sa eva kartā ca karma ca bhavati, virodhāt /\nparasamavetakriyāphalaśāli hi karma, na ca jñānakriyā parasamavāyinīti kathamasyāḥ karma ? na ca tadeva svaṃ ca paraṃ ca, virodhāt /\nātmāntarasamavāyābhyupagame tu jñeyasyātmanaḥ anātmatvaprasaṅgaḥ /\nevaṃ tasya tasyetyanavasthāprasaṅgaḥ /</p>\n\n<p>syādetat /\nātmā jaḍo 'pi sarvārthajñāneṣu bhāsamāno 'pi kartaiva na karma, parasamavetakriyāphalaśālitvābhāvāt, caitravat /\nyathā hi caitrasamavetakriyayā caitranagaraprāptāvubayasamavetāyāmapi kriyamāṇāyāṃ nagarasyaiva karmatā, parasamavetakriyāphalaśālitvāt, na tu caitrasya kriyāphalaśālino 'pi, caitrasamavāyādgamanakrīyāyā iti /</p>\n\n<p>tanna, śrutivirodhāt /\nśrūyate hi 'satyaṃ jñānamanantaṃ brahma' iti /</p>\n\n<p>upapadyate ca /\ntathā hi- yo 'yamarthaprakāśaḥ phalaṃ yasminnarthaśca ātmā ca prathete sa kiṃ jaḍaḥ svayaṃprakāśo vā ? jaḍaścet viṣayātmāvapi jaḍāviti kasmin kiṃ prakāśeta aviśeṣāt, iti prāptamāndhyamaśeṣasya jagataḥ /\ntathā cābhāṇakaḥ -</p>\n\n<p>'andhasyevāndhalagnasya vinipātaḥ pade pade'</p>\n\n<p>iti /\nna ca nilīnameva vijñānamarthātmānau jñāpayati cakṣurādivaditi vācyam /\njñāpanaṃ hi jñānajananam, janitaṃ ca jñānaṃ jaḍaṃ sannoktadūṣaṇamativarteteti /\nevamuttarottarāṇyapi jñānāni jaḍānītyanavasthā /\ntasmādaparādhīnaprakāśā saṃvidupetavyā /</p>\n\n<p>tathāpi kimāyātaṃ viṣayātmanoḥ svabhāvajaḍayoḥ ? etadāyātaṃ yattayoḥ saṃvidajaḍeti /\ntatkiṃ putraḥ paṇḍita iti pitāpi paṇḍito 'stu ? svabhāva eṣa saṃvidaḥ svayaṃprakāśāyā yadarthātmasaṃbandhiteti cet, hanta putrasyāpi paṇḍitasya svabhāva eṣa yatpitṛsaṃbandhiteti samānam /\nsahārthātmaprakāśena saṃvitprakāśo na tvarthātmaprakāśaṃ vineti tasyāḥ svabhāva iti cet, tatkiṃ saṃvido bhinnau saṃvidarthātmaprakāśau /\ntathā ca na svayaṃprakāśā saṃvit, na ca saṃvit arthātmaprakāśa iti /\natha saṃvidarthātmaprakāśo na saṃvido bhidyete, saṃvideva tau /\nevaṃ cet yāvaduktaṃ bhavati saṃvit</p>\n\n<p>ātmārthau saheti tāvaduktaṃ bhavati saṃvidarthātmaprakāśau saheti /\ntathā ca na vivakṣitārthasiddhiḥ /</p>\n\n<p>na cātītānāgatārthagocarāyāḥ saṃvidor'thasahabhāvo 'pi /\ntadviṣayahānopādānopekṣābuddhijananādarthasahabhāva iti cet, na, arthasaṃvida iva hānādibuddhīnāmapi tadviṣayatvānupapatteḥ /\nhānādijananāddhānādibuddhīnāmarthaviṣayatvam, arthaviṣayahānādibuddhijananācca arthasaṃvidastadviṣayatvamiti cet, tatkiṃ dehasya prayatnavadātmasaṃyogo dehapravṛttinivṛttiheturartha ityarthaprakāśo 'stu ? jāḍyāddehātmasaṃyogo nārthaprakāśa iti cet, nanvayaṃ svayaṃprakāśo 'pi svātmanyeva khadyotavatprakāśaḥ, arthe tu jaḍa ityupapāditam /</p>\n\n<p>na ca prakāśasyātmāno viṣayāḥ ; te hi vicchinnadīrghasthūlatayānubhūyante ; prakāśaścāyaṃ antaro 'sthūlo 'naṇurahrasvo 'dīrdhaśceti prakāśate ; tasmāccandre 'nubhūyamāne iva dvitīyaścandramāḥ svaprakāśādanyor'thaḥ anirvacanīya eveti yuktamutpaśyāmaḥ /\nna ca asya prakāśasyājānataḥ svalakṣaṇabhedo 'nubhūyate /\nna ca anirvācyārthabhedaḥ prakāśaṃ nirvācyaṃ bhettumarhati, atiprasaṅgāt /\nna ca arthānāmapi parasparaṃ bhedaḥ samīcīnajñānapaddhatimadhyāste ityupariṣṭādupapādayiṣyate /\ntadayaṃ prakāśa eva svayaṃprakāśa ekaḥ kūṭastho nityo niraṃśaḥ pratyagātmā aśakyanirvacanīyebhyo dehendriyādibhya ātmānaṃ pratīpaṃ nirvacanīyamañcati jānātīti pratyaṅ, sa cātmeti pratyagātmā /</p>\n\n<p>sa cāparādhīnaprakāśāt anaṃśatvācca aviṣayaḥ, tasminnadhyāso viṣayadharmāṇām, dehendriyādidharmāṇām, katham ? kimākṣepe /\nayukto 'yamadhyāsa ityākṣepaḥ /\nkasmādayamayukta ityata āha - sarvo hi puro 'vasthite viṣaye viṣayāntaramadhyasyati /\netaduktaṃ bhavati- yatparādhīnaprakāśamaṃśavacca tatsāmānyāṃśagrahe karaṇadoṣavaśācca viśeṣāgrahe anyathā prakāśate /\npratyagātmā tu aparādhīnaprakāśatayā na svajñāne kāraṇānyapekṣate, yena tadāśrayairdeṣairduṣyet /\nna cāṃśavān, yena kaścidasyāṃśo gṛhyeta, kaścinna gṛhyeta /\nna hi tadeva tadānīmeva tenaiva gṛhītamagṛhītaṃ ca saṃbhavatīti na svayaṃprakāśatāpakṣe adhyāsaḥ /\nsadātane 'pyaprakāśe puro 'vasthitatvasya aparokṣatvasyābhāvānnādhyāsaḥ /\nna hi śuktau apuraḥsthitāyāṃ rajatamadhyasyati 'idaṃ rajatam' iti /\ntasmādatyantagrahe atyantāgrahe ca nādhyāsa iti siddham /</p>\n\n<p>syādetat /\naviṣayatve hi cidātmano nādhyāsaḥ, viṣaya eva tu cidātmā asmatpratyayasya, tatkathaṃ nādhyāsa ityata āha- yuṣmatpratyayāpetasya iti /\nviṣayatve hi cidātmano 'nyo viṣayī bhavet /\ntathā ca yo viṣayī sa eva cidātmā /\nviṣayastu tato 'nyo yuṣmatpratyayagocaro 'bhyupeyaḥ /\ntasmādanātmatvaprasaṅgādanavasthāparihārāya yuṣmatpratyayāpetatvam ; ata eva aviṣayatvamātmano vaktavyam ; tathā ca nādhyāsa ityarthaḥ /</p>\n\n<p>pariharati- ucyate- na tāvadayamekāntenāviṣayaḥ /\nkutaḥ ? asmatpratyayaviṣayatvāt /\nayamarthaḥ- satye pratyagātmā svayaṃprakāśatvādaviṣayo 'naṃśaśca ; tathāpi anirvacanīyānādyavidyāparikalpitabuddhimanaḥ sūkṣmasthūlaśarīrendriyāvacchedakabhedena anavacchinno 'pi vastuto 'vacchinna iva abhinno 'pi bhinna iva akartāpi karteva abhoktāpi bhokteva aviṣayo 'pyasmatpratyayaviṣaya iva jīvabhāvamāpannaḥ avabhāsate, nabha iva ghaṭamaṇikamallikādyupādhyavacchedabhedena bhinnamivānekavidhadharmakamiveti /\nna hi cidekarasasyātmanaḥ cidāṃśe gṛhīte agṛhītaṃ kiñcidasti /\nna khalu ānandanityatvavibhutvādayaḥ asya cidrūpādvastuto bhidyante, yena tadgrahe na gṛhyeran /\ngṛhītā eva tu kalpitena bhedena na vivecitā ityagṛhītā ivābhānti /\nna ca ātmano buddhyādibhyo bhedastāttvikaḥ yena cidātmani gṛhyamāṇe so 'pi gṛhīta eva bhavet, buddhyādīnāmanirvācyatvena tadbhedasyāpyanirvacanīyatvāt /\ntasmāccidātmanaḥ svayaṃprakāśasyaiva anavacchinnasya avacchinnebhyo buddhyādibhyo bhedāgrahāt tadadhyāsena jīvabhāva iti /\ntasya ca anidamidamātmanaḥ asmatpratyayaviṣayatvamupapadyate /\ntathā hi- kartā bhoktā cidātmā ahaṃpratyaye pratyavabhāsate /\nna ca udāsīnasya tasya kriyāśaktirbhogaśaktirvā saṃbhavati /\nyasya ca buddhyādeḥ kāryakaraṇasaṃghātasya kriyābhogaśaktī na tasya caitanyam /\ntasmāccidātmaiva kāryakaraṇasaṃghātena grathito labdhakriyābhogaśaktiḥ svayaṃprakāśo 'pi buddhyādiviṣayavicchuraṇāt kathañcidasmatpratyayaviṣayaḥ ahaṅkārāspadaṃ jīva iti ca janturiti ca kṣetrajña iti ca ākhyāyate /\nna khalu jīvaścidātmano bhidyate /\ntathā hi śrutiḥ- 'anena jīvenātmanā' iti /\ntasmāccidātmano 'vyatirekāt jīvaḥ svayaṃprakāśo 'pi ahaṃpratyayena kartṛbhoktṛtayā vyavahārayogyaḥ kriyata ityahaṃpratyayālambanamucyate /\nna ca adhyāse sati viṣayatvaṃ viṣayatve ca adhyāsaḥ ityanyonyāśrayatvamiti sāṃpratam,bījāṅkuravadanāditvāt, pūrvapūrvādhyāsatadvāsanāviṣayīkṛtasya uttarottarādhyāsaviṣayatvāvirodhādityuktam-'naisargiko 'yaṃ lokavyavahāraḥ'iti bhāṣyagranthena /\ntasmāt suṣṭhūktam- na tāvadayamekāntenāviṣaya iti /\njīvo hi cidātmatayā svayaṃprakāśatayā aviṣayo 'pi aupādhikena rūpeṇa viṣaya iti bhāvaḥ /</p>\n\n<p>syādetat /\nna vayamaparādhīnaprakāśatayā aviṣayatvenādhyāsamapākurmaḥ, kiṃ tu pratyagātmā na svato nāpi</p>\n\n<p>parataḥ prathata ityaviṣaya iti brūmaḥ /\ntathā ca sarvathāprathamāne pratyagātmani kuto 'dhyāsa ityata āha- aparokṣatvācca pratyagātmaprasiddheḥ iti /\npratīca ātmanaḥ prasiddhiḥ prathā, tasyā aparokṣatvāt /\nyadyapi pratyagātmani nānyā prathāsti tathāpi bhedopacāraḥ, yathā 'puruṣasya caitanyam' iti /\netaduktaṃ bhavati- avaśyaṃ cidātmā aparokṣo 'bhyupetavyaḥ tadaprathāyāṃ sarvasyāprathanena jagadāndhyaprasaṅgādityuktam /\nśrutiścātra bhavati- 'tameva bhāntamanu bhāti sarvaṃ tasya bhāsā sarvamidaṃ vibhāti' iti /</p>\n\n<p>tadevaṃ paramārthaparihāramuktvā abhyupetyāpi cidātmanaḥ parokṣatāṃ prauḍhavāditayā parihārāntaramāha- na cāyamasti iti /\npuro 'vasthita eva, aparokṣa eva /\nkasmādayaṃ na niyama ityata āha- apratyakṣe 'pi iti /\nhiryasmādarthe /\nnabho hi dravyaṃ sat rūpasparśavirahānna bāhyendriyapratyakṣam /\nnāpi mānasam, manaso 'sahāyasya bāhye apravṛtteḥ ; tasmādapratyakṣam /\natha ca tatra bālā avivekinaḥ paradarśitadarśinaḥ kadācitpārthivacchāyāṃ śyāmatāmāropya, kadācittaijasaṃ śuklatvamāropya, nīlotpalapalāśaśyāmamiti vā rājahaṃsamālādhavalamiti vā nirvarṇayanti /\ntatrāpi pūrvadṛṣṭasya taijasasya vā tāmasasya vā rūpasya paratra nabhasi smṛtirūpo 'vabhāsa iti /\nevaṃ tadeva talamadhyasyanti avāṅmukhībhūtamahendranīlamaṇimayamahākaṭāhakalpamityarthaḥ /\nupasaṃharati- evam uktena prakāreṇa sarvākṣepaparihārāt, aviruddhaḥ pratyagātmanyapyanātmanām- buddhyādīnām- adhyāsaḥ /</p>\n\n<p>nanu santi ca sahasramadhyāsāḥ, tatkimarthamayamevādhyāsa ākṣepasamādhānābhyāṃ vyutpāditaḥ nādhyāsamātramityata āha- tametamevaṃlakṣaṇamadhyāsaṃ paṇḍitā avidyeti manyante /\navidyā hi sarvānarthabījamiti śrutismṛtītihāsapurāṇādiṣu suprasiddham, taducchedāya ca vedāntāḥ pravṛttā iti vakṣyati /\npratyagātmanyanātmādhyāsa eva sarvānarthahetuḥ na punā rajatādivibhramā iti sa evāvidyā, tatsvarūpaṃ cāvijñātaṃ na śakyamucchettumiti tadeva vyutpādyaṃ nādhyāsamātram /\natra ca'evaṃlakṣaṇam'iti evaṃrūpatayā anarthahetutoktā /\nyasmātpratyagātmanyaśanāyādirahite aśanāyādyupetāntaḥkaraṇādyahitāropeṇa pratyagātmānamaduḥkhaṃ duḥkhākaroti, tasmādanarthahetuḥ /\nna caivaṃ pṛthagjanā api manyante adhyāsam, yena na vyutpādyetetyata uktam-'paṇḍitā manyante'iti /</p>\n\n<p>nanu iyamanādiratinirūḍhanibiḍavāsanānubaddhā avidyā na śakyā niroddhum, upāyābhāvāt, iti yo manyante taṃ prati tannirodhopāyamāha - tadvivekena ca vastusvarūpāvadhāraṇam, nirvicikitsaṃ jñānam, vidyāmāhuḥ paṇḍitāḥ /\npratyagātmani khalu atyantavivikte buddhyādibhyaḥ buddhyādibhedāgrahanimitto buddhyādyātmatvataddharmādhyāsaḥ /\ntatra śravaṇamananādibhiryadvivekavijñānaṃ tena vivekāgrahe nivartite, adhyāsāpabādhātmakaṃ vastusvarūpāvadhāraṇaṃ vidyā cidātmarūpaṃ svarūpe vyavatiṣṭhata ityarthaḥ /</p>\n\n<p>syādetat /\natinirūḍhanibiḍhavāsanānuvidvā avidyā vidyayā apabādhitāpi svavāsanāvaśātpunarudbhaviṣyati pravartayiṣyati ca vāsanādikāryaṃ svocitamityaya āha - tatraivaṃ sati, evaṃbhūtavastutattvāvadhāraṇe sati, yatra yadadhyāsaḥ</p>\n\n<p>tatkṛtena doṣeṇa guṇena vā aṇumātreṇāpi sa na saṃbadhyate, antaḥkaraṇādidoṣeṇāśanāyādinā cidātmā, cidātmano guṇena caitanyānandādinā antaḥkaraṇādi na saṃbadhyate /\netaduktaṃ bhavati - tattvāvadhāraṇābhyāsasya hi svabhāva eva sa tādṛśaḥ, yadanādimapi nirūḍhanibiḍavāsanamapi mithyāpratyayamapanayati /\ntattvapakṣapāto hi svabhāvo dhiyām, yathāhurbāhyā api--</p>\n\n<p>nirupadravabhūtārthasvabhāvasya viparyayaiḥ /</p>\n\n<p>na bādho 'yatnavattve 'pi buddhestatpakṣapātataḥ //</p>\n\n<p>iti /\nviśeṣatastu cidātmasvabhāvasya tattvajñānasya atyantāntaraṅgasya kuto 'nirvācyayā avidyayā bādha iti /</p>\n\n<p>yaduktam'satyānṛte mithunākṛtya, vivekāgrahādadhyasya, 'ahamidam' 'mamedam' iti lokavyavahāraḥ'iti tatra vyapadeśalakṣaṇo vyavahāraḥ kaṇṭhoktaḥ /\nitiśabdasūcitaṃ lokavyavahāramādarśayati- tametamavidyākhyam iti /\nnigadavyākhyātam /</p>\n\n<p>ākṣipati- kathaṃ punaravidyāvadviṣayīṇi pratyakṣādīni pramāṇāni /\ntattvaparicchedo hi pramā vidyā ; tatsādhanāni pramāṇāni kathamavidyāvadviṣayāṇi ? nāvidyāvantaṃ pramāṇānyāśrayanti, tatkāryasya vidyāyā avidyāvirodhitvāt iti bhāvaḥ /\nsantu vā pratyakṣādīni saṃvṛtyāpi yathā tathā ; śāstrāṇi tu puruṣahitānuśāsanaparāṇi avidyāpratipakṣatayā nāvidyāvadviṣayāṇi bhavitumarhantītyāha - śāstrāṇi ca iti /\nsamādhatte- ucyate iti /\ndehendriyādiṣu ahaṃmamābhimānahīnasya, tādātmyataddharmādhyāsahīnasya, pramātṛtvānupapattau satyāṃ pramāṇapravṛttyanupapatteḥ /\nayamarthaḥ- pramātṛtvaṃ hi pramāṃ prati kartṛtvam /\ntacca svātantryam /\nsvātantryaṃ ca pramāturitarakārakāprayojyasya samastakārakaprayoktṛtvam /\ntadanena pramākaraṇaṃ pramāṇaṃ prayojanīyam /\nna ca svavyāpāramantareṇa karaṇaṃ prayoktumarhati /\nna ca kūṭasthanityaścidātmā apariṇāmī svato vyāpāravān /\ntasmāt vyāpāravadbuddhyāditādātmyādhyāsāt vyāpāravattayā pramāṇamadhiṣṭhātumarhatīti bhavatyavidyāvatpuruṣaviṣayatvamavidyāvatpuruṣāśrayatvaṃ pramāṇānāmiti /</p>\n\n<p>atha mā pravartiṣata pramāṇāni, kiṃ naśchinnamityata āha- na hīndriyāṇyanupādāya pratyakṣādivyavahāraḥ saṃbhavati /\nvyavahriyate aneneti vyavahāraḥ phalam, pratyakṣādīnāṃ pramāṇānāṃ phalamityarthaḥ /\nindriyāṇi iti indriyaliṅgādīnīti draṣṭavyam, 'daṇḍino gacchanti' itivat /\nevaṃ hi pratyakṣādi ityupapadyate /\nvyavahārakriyayā ca vyavahāryākṣepātsamānakartṛkatā /\nanupādāya yo vyavahāra iti yojanā /</p>\n\n<p>kimiti punaḥ pramātā upādatte pramāṇāni ? atha svayameva kasmānna pravartante ityata āha- na cādhiṣṭhānamantareṇendriyāṇāṃ vyāpāraḥ, pramāṇānāṃ vyāpāraḥ, saṃbhavati /\nna jātu karaṇānyanadhiṣṭhitāni kartrā svakārye vyāpriyante, mā bhūtkuvindarahitebhyo vemādibhyaḥ paṭotpattiriti /\natha deha evādhiṣṭhātā kasmānna bhavati ? kṛtamatrātmādhyāsenetyata āha- na cānadhyastātmabhāvena dehena kaścidvyāpriyate ; suṣupte 'pi vyāpāraprasaṅgāditi bhāvaḥ /</p>\n\n<p>syādetat /\nyathānadhyastātmabhāvaṃ vemādikaṃ kuvindo vyāpārayanpaṭasya kartā, evamanadhyastātmabhāvaṃ dehendriyādi vyāpārayan bhaviṣyati tadabhijñaḥ pramātā ityata āha- na caitasminsarvasmin, itaretarātmādhyāse itaretarātmādhyāse itaretaradharmādhyāse ca, asati, ātmano 'saṅgasya, sarvathā sarvadā sarvadharmadharmiviyuktasya, pramātṛtvamupapadyate /\nvyāpāravanto hi kuvindādayo vemādīnadhiṣṭhāya vyāpārayanti, anadhyastātmabhāvasya tu dehādiṣvātmano na vyāpārayogo 'saṅgatvādityarthaḥ /\nātaścādhyāsāśrayāṇi pramāṇānītyāha- na ca pramātṛtvamantareṇa pramāṇapravṛttirasti /\npramāyāṃ khalu phale svatantraḥ pramātā bhavati /\nantaḥkaraṇapariṇāmabhedaśca prameyapravaṇaḥ kartṛsthaścitsvabhāvaḥ pramā /\nkathaṃ ca jaḍasyāntaḥkaraṇasya pariṇāmaścidrūpo bhavet,</p>\n\n<p>yadi cidātmā tatra nādhyasyeta ? kathaṃ caiṣa cidātmakartṛko bhavet, yadyantaḥkaraṇaṃ vyāpāravat cidātmani nādhyasyet ? tasmāditaretarādhyāsāccidātmakartṛsthaṃ pramāphalaṃ sidhyati, tatsiddhau ca pramātṛtvam /\ntāmeva ca pramāmurarīkṛtya pramāṇasya pravṛttiḥ /\npramātṛtvena ca pramā upalakṣyate /\npramāyāḥ phalasyābhāve pramāṇaṃ na pravarteta /\ntathā ca pramāṇamapramāṇaṃ syādityarthaḥ /\nupasaṃharati- tasmādavidyāvadviṣayāṇyeva pratyakṣādīni pramāṇāni /</p>\n\n<p>syādetat /\nbhavatu pṛthagjanānāmevam ; āgamopapattipratipannapratyagātmatattvānāṃ vyutpannānāmapi puṃsāṃ pramāṇaprameyavyavahārā dṛśyanta iti kathamavidyāvadviṣayāṇyeva pramāṇānītyata āha- paśvādibhiścāviśeṣāt iti /\nvidantu nāma āgamopapattibhyāṃ dehendriyādibhyo bhinnaṃ pratyagātmānam ; pramāṇaprameyavyavahāre tu prāṇabhṛnmātradharmatvaṃ nātivartante /\nyādṛśo hi paśuśakuntādīnāmavipratipannamugdhabhāvānāṃ vyavahārastādṛśo vyutpannānāmapi puṃsāṃ dṛśyate /\ntena tatsāmānyātteṣāmapi vyavahārasamaye avidyāvattvamanumeyam /\ncaśabdaḥ samuccaye /\nuktaśaṅkānivartanasahitā pūrvoktopapattiḥ avidyāvatpuruṣaviṣayatvaṃ pramāṇānāṃ sādhayatītyarthaḥ /\netadeva vibhajate- yathā hi paśvādaya iti /</p>\n\n<p>atra ca śabdādibhiḥ śrotrādīnāṃ saṃbandhe sati iti pratyakṣaṃ pramāṇaṃ darśitam /\nśabdādivijñāne iti tatphalamuktam /\npratikūle iti ca anumānaphalam /\ntathā hi- śabdādisvarūpamupalabhya tajjātīyasya pratikūlatāmanusmṛtya tajjātīyatayopalabhyamānasya pratikūlatāmanumimata iti /\nudāharati- yathā daṇḍa iti /\nśeṣamatirohitārtham /</p>\n\n<p>syādetat /\nbhavantu pratyakṣādīnyavidyāvadviṣayāṇi /\nśāstraṃ tu 'jyotiṣṭomena svargakāmo yajeta' ityādi na dehātmādhyāsena pravartitumarhati /\natra hi āmuṣmikaphalopabhogayogyaḥ adhikārī pratīyate /\ntathā ca pāramarṣaṃ sūtram- 'śāstraphalaṃ prayoktari tallakṣaṇatvāttasmātsvayaṃ prayoge syāt' iti /\nna ca dehādi bhasmībhūtaṃ pāralaukikāya phalāya kalpata iti dehādyatiriktaṃ kañcidātmānamadhikāriṇamākṣipati śāstram ; tadavagamaśca vidyā ; iti kathamavidyāvadviṣayaṃ śāstramityāśaṅkyāha- śāstrīyetu iti /\ntu-śabdaḥ pratyakṣādivyavahārādbhinatti śāstrīyam /\nadhikāraśāstraṃ hi svargakāmasya puṃsaḥ paralokasaṃbandhaṃ vinā na nirvahatīti tāvanmātramākṣipet, na tvarayāsaṃsāritvamapi ; tasyādhikāre 'nupayogāt ; pratyuta aupaniṣadasya puruṣasya akarturabhokturadhikāravirodhāt /\nprayoktā hi karmaṇaḥ karmajanitaphalabhogabhāgī karmaṇyadhikārī svāmī bhavati /\ntatra kathamakartā prayoktā ? kathaṃ ca abhoktā karmajanitaphalabhogabhāgī ? tasmādanādyavidyālabdhakartṛtvabhoktṛtvabrāhmaṇatvādyabhimāninaṃ naramadhikṛtya vidhiniṣedhaśāstraṃ pravartate /\nevaṃ vedāntā apyavidyāvatpuruṣaviṣayā eva /\nna hi pramātrādivibhāgādṛte tadarthādhigamaḥ /\nte tvavidyāvantamanuśāsato nirmṛṣṭanikhilāvidyamanuśiṣṭaṃ svarūpo vyavasthāpayantītyetāvāneṣāṃ viśeṣaḥ /\ntasmādavidyāvatpuruṣaviṣayāṇyeva śāstrāṇīti siddham /</p>\n\n<p>syādetat /\nyadyapi virodhānupayogābhyāmaupaniṣadaḥ puruṣaḥ adhikāre nāpekṣyate tathāpyupaniṣadbhyo 'vagamyamānaḥ śaknotyadhikāraṃ niroddhum /\ntataśca parasparaparāhatārthatvena kṛtsna eva vedaḥ prāmāṇyamapajahyādityata āha- prāk ca tathābhūtātma- iti /\nsatyamaupaniṣadapuruṣādhigamaḥ adhikāravirodhī ; tasmāttu purastātkarmavidhayaḥ svocitaṃ vyavahāramabhinirvartayanto nānupajātena brahmajñānena śakyā niroddhum /\nna ca parasparaparāhatiḥ, vidyāvidyāvatpuruṣabhedena vyavasthopapatteḥ /\nyathā-'na hiṃsyātsarvā bhūtāni' iti sādhyāṃśaniṣedhe 'pi 'śyenenābhicaran yajeta' iti śāstraṃ pravartamānaṃ 'na hiṃsyāt' ityanena na virudhyate ; tatkasya hetoḥ ? puruṣabhedāditi /\navajitakrodhārātayaḥ puruṣā niṣedhe adhikriyante, krodhārātivaśīkṛtāstu śyenādiśāstre iti /</p>\n\n<p>avidyāvatpuruṣaviṣayatvaṃ nātivartata iti yaduktaṃ tadeva sphuṭayati- tathā hi iti /\nvarṇādhyāsaḥ 'rājā rājasūyena yajeta' ityādiḥ /\nāśramādhyāsaḥ 'gṛhasthaḥ sadṛśīṃ bhāryāṃ vindeta' ityādiḥ /\nvayo 'dhyāsaḥ 'kṛṣṇakeśo 'gnīnādadhīta' ityādiḥ /\navasthādhyāsaḥ 'apratisamādheyavyādhīnāṃ jalādipraveśena prāṇatyāgaḥ' ityādiḥ /\nādigrahaṇaṃ pātakopapātakasaṃkarīkaraṇāpātrīkaraṇamalinīkaraṇādyadhyāsopasaṃgrahārtham /</p>\n\n<p>tadevamātmānātmanoḥ parasparādhyāsamākṣepasamādhānābhyāmupapādya pramāṇaprameyavyavahārapravartanena ca dṛḍhīkṛtya tasyānaharthahetutvamudāharaṇaprapañcena pratipādayan tatsvarupamuktaṃ smārayati- adhyāso nāma atasmiṃstadbuddhirityavocāma /\n'smṛtirūpaḥ paratra pūrvadṛṣṭāvabhāsaḥ' ityasya saṃkṣepābhidhānametat /\ntatra 'aham' iti dharmitādātmyādhyāsamātram 'mama' ityanutpāditadharmādhyāsaṃ nānarthaheturiti dharmādhyāsameva mamakāraṃ sākṣādaśeṣānarthasaṃsārakāraṇamudāharaṇaprapañcānāha- tadyathā putrabhāryādiṣu iti /\ndehatādātmyamātmanyadhyasya dehamarthaṃ putrakalatrādisvābhyaṃ ca kṛśatvādivat āropyāha- ahameva vikalaḥ, sakalaḥ iti /\nsvasya khalu sākalyena svābhyasākalyāt svāmīśvaraḥ sakalaḥ saṃpūrṇo bhavati ; tathā svasya vaikalyena svāmyavaikalyāt svāmīśvaro visalo 'saṃpūrṇo bhavati /\nbāhyadharmā ye vaikalyādayaḥ svābhyapraṇālikayā saṃcaritāḥ śarīre tānātmanyadhyasyatītyarthaḥ /\nyadā ca paropādhyapekṣe dehadharme svāmye iyaṃ gatiḥ, tadā kaiva kathā anaupādhikeṣu dehadharmeṣu kṛśatvādiṣu ityāśayavānāha- tathā dehadharmān iti /\ndehādapyantaraṅgāṇāmindriyāṇāmadhyastātmabhāvānāṃ dharmān mūkatvādīn, tato 'pyantaraṅgasyāntaḥkaraṇasya adhyastātmabhāvasya dharmān kāmasaṃkalpādīn ātmanyadhyasyatīti yojanā /</p>\n\n<p>tadanena prapañcena dharmādhyāsamuktvā tasya mūlaṃ dharmyadhyāsamāha- evamahaṃpratyayinam /\nahaṃpratyayo vṛttiryasmin antaḥkaraṇādau, so 'yamahaṃpratyayī ; taṃ svapracāraṇasākṣiṇi, antaḥkaraṇapracārasākṣiṇi, caitanyodāsīnatābhyāṃ pratyagātmanyadhyasya /\ntadanena kartṛtvabhoktṛtve upapādite /\ncaitanyamupapādayati- taṃ ca pratyagātmānaṃ sarvasākṣiṇaṃ tadviparyayeṇa, antaḥkaraṇādiviparyayeṇa- antaḥkaraṇādyacetanam, tasya viparyayaḥ caitanyam, tena, itthaṃbhūtalakṣaṇe tṛtīyā-antaḥkaraṇādiṣvadhyasyati /\ntadanena antaḥkaraṇādyavacchinnaḥ pratyagātmā idamanidaṃrūpaścetanaḥ kartā bhoktā kāryakāraṇāvidyādvayādhāro 'haṅkārāspadaṃ saṃsārī sarvānarthasaṃbhārabhājanaṃ jīvātmā itaretarādhyāsopādānaḥ tadupādānaścādhyāsa ityanāditvāt bījāṅkuravannetaretarāśrayatvamityuktaṃ bhavati /</p>\n\n<p>pramāṇaprameyavyavahāradṛḍhīkṛtameva śiṣyahitāya svarūpābhidhānapūrvakaṃ sarvalokapratyakṣatayā adhyāsaṃ sudṛḍhīkaroti- evamayamanādiranantaḥ, tattvajñānamantareṇāśakyasamucchedaḥ /\nanādyanantatve heturuktaḥ- naisargika iti /\nmithyāpratyayarūpaḥ mithyāpratyayānāṃ rūpamanirvacanīyatvam ; tadyasya sa tathoktaḥ ; anirvacanīya ityarthaḥ /</p>\n\n<p>prakṛtamupasaṃharati- asyānarthahetoḥ prahāṇāya /\nvirodhipratyayaṃ vinā kuto 'sya prahāṇamityaya uktam- ātmaikatvavidyāpratipattaye /\npratipattiḥ prāptiḥ, tasyai, na tu japamātrāya, nāpi karmasu pravṛttaye /\nātmaikatvaṃ vigalitanikhilaprapañcatvam ānandarūpasya sataḥ /\ntatpratipattiṃ nirvicikitsāṃ bhāvayanto vedāntāḥ samūlaghātamadhyāsamupaghnanti /\netaduktaṃ bhavati- asmatpratyayasyātmaviṣayasya samīcīnatve sati brahmaṇo jñātatvāt niṣprayojanatvācca na jijñāsā syāt ; tadabhāve ca na brahmajñānāya vedāntāḥ paṭhyeran ; api tu avivakṣitārthā japamātre upayujyeran /\nna hi tadaupaniṣadātmapratyayaḥ pramāṇatāmaśnute /\nna cāsāvapramāṇamabhyasto 'pi vāstavaṃ kartṛtvabhoktṛtvādyātmano 'panetumarhati /\nāropitaṃ hi rūpaṃ tattvajñānenāpodyate, na tu vāstavamatattvajñānena /\nna hi rajjvā rajjutvaṃ sahasramapi sarpadhārāpratyayā apavaditumutsahante /\nmithyājñānaprasañjitaṃ tu rūpaṃ śakyaṃ tattvajñānena apavaditum, mithyājñānasaṃskāraśca sudṛḍho 'pi tattvajñānasaṃskāreṇādaranairantaryadīrdhakālāsevitatattvajñānābhyāsajanmaneti /</p>\n\n<p>syādetat /\nprāṇādyupāsanā api vedānteṣu bahulamupalabhyante /\ntatkathaṃ sarveṣāṃ vedāntānāmātmaikatvapratipādanamartha ityata āha- yathā cāyamarthaḥ ityādi /\nśarīrameva śarīrakam ; tatra nivāsī śārīrako jīvātmā /\ntasya tvaṃpadābhidheyasya tatpadābhidheyaparamātmarūpatayā yā mīmāṃsā sā tathoktā /</p>\n\n<p>etāvānatrārthasaṃkṣepaḥ- yadyapi svādhyāyādhyayanavidhinā svādhyāyapadavācyasya vedarāśeḥ phalavadarthāvabodhaparatāṃ āpādayatā karmavidhiniṣedhānāmiva vedāntānāmapi svādhyāyaśabdavācyānāṃ phalavadarthāvabodhaparatvamāpāditam, yadyapi ca 'aviśiṣṭastu vākyārthaḥ' iti nyāyāt mantrāṇāmiva vedāntānāmarthaparatvamautsargikam, yadyapi ca vedāntebhyaḥ caitanyānandaghanaḥ kartṛtvabhoktṛtvarahito niṣprapañca ekaḥ pratyagātmā avagamyate, tathāpi kartṛtvabhoktṛtvaduḥkhaśoka-</p>\n\n<p>mohamayamātmānamavagāhamānenāhaṃpratyayena sedehabādhavirahiṇā virudhyamānā vedāntāḥ svārthātpracyutā upacaritārthā vā japamātropayogino vā ityavivakṣitasvārthāḥ /\ntathā ca tadarthavicārātmikā caturlakṣaṇī śārīrakamīmāṃsā nārabdhavyā /</p>\n\n<p>na ca sarvajanīnāhamanubhavasiddha ātmā saṃdigdho vā saprayojano vā, yena jijñāsyaḥ san vicāraṃ prayuñjīta- iti pūrvapakṣaḥ /</p>\n\n<p>siddhāntastu- bhavedetadevaṃ yadyahaṃpratyayaḥ pramāṇam /\ntasya tu uktena krameṇa śrutyādibādhakatvānupapatteḥ, śrutyādibhiśca samastatīrthakaraiśca prāmāṇyānabhyupagamādadhyāsatvam /\nevaṃ ca vedāntā nāvivakṣitārthāḥ, nāpi upacaritārthāḥ, kiṃ tu uktakṣaṇāḥ /\npratyagātmaiva teṣāṃ mukhyor'thaḥ /\ntasya ca vakṣyamāṇena krameṇa saṃdigdhatvāt prayojanatvācca yuktā jijñāsā- ityāśayavān sūtrakāraḥ tajjijñāsāmasūtrayat, athāto brahmajijñāsā iti /</p>\n\n<p>jijñāsayā ca saṃdehaprayojane sūcayati /\ntatra sakṣādicchāvyāpyatvādbrahmajñānaṃ kaṇaṭhoktaṃ prayojanam /\nna ca karmajñānātparācīnamanuṣṭhānamiva brahmajñānātparācīnaṃ kiñcidasti, yenaitadavāntaraprayojanaṃ bhavet /\nkiṃ tu brahmamīmāṃsākhyatarketikartavyatānujñātaviṣayairvedāntairāhitaṃ nirvicikitsaṃ brahmajñānameva samastaduḥkhopaśamarūpamānandaikarasaṃ paramaṃ prayojanam /\ntamarthamadhikṛtya hi prekṣāvantaḥ pravartantetarām /\ntacca prāptamapyanādyavidyāvaśādaprāptamiveti prepsitaṃ bhavati ; yathā svagrīvāgatamapi graiveyakaṃ kutaścidbhramānnāstīti manyamānaḥ pareṇa pratipāditamaprāptamiva prāpnoti /\njijñāsā tu saṃśayasya kāryamiti svakāraṇaṃ saṃśayaṃ sūcayati /\nsaṃśayaśca mīmāṃsārambhaṃ prayojayati /\ntathā ca śāstre prekṣāvatpravṛttihetusaṃśayaprayojanasūcanāt yuktamasya sūtrasya śāstrāditvam, ityāha bhagavānbhāṣyakāraḥ-</p>\n\n<p>vedāntamīmāṃsāśāstrasya vyācikhyāsitasya asmābhiḥ, idamādimaṃ sūtram /\npūjitavicāravacano mīmāṃsāśabdaḥ /\nparamapuruṣārthahetubhūtasūkṣmatamārthanirṇayaphalatayā ca vicārasya ca pūjitatā /\ntasya mīmāṃsāyāḥ śāstram, sā hyanena śiṣyate śiṣyebhyo yathāvatpratipādyata iti /\nsūtraṃ ca bahvarthasūcanāt bhavati /\nyathāhuḥ-</p>\n\n<p>laghūni sūcitārthāni svalpākṣarapadāni ca /</p>\n\n<p>sarvataḥ sārabhūtāni sūtrāṇyāhurmanīṣiṇaḥ //</p>\n\n<p>iti /</p>\n\n<p>tadevaṃ sūtratātparyaṃ vyākhyāya tasya prathamapadaṃ atha iti vyācaṣṭe- tatrāthaśabda ānantaryārthaḥ parigṛhyate /\nteṣu sūtrapadeṣu madhye yo 'yaṃ athaśabdaḥ sa ānantaryārtha iti yojanā /</p>\n\n<p>nanu adhikārārtho 'pyathaśabdo dṛśyate, yathā 'athaiṣa jyotiḥ' iti vede, yathā vā loke 'atha śabdānuśāsanam' iti, 'atha yogānuśāsanam' iti ca ; tatkimatrādhikārārtho na gṛhyata ityata āha- nādhikārārthaḥ /\nkutaḥ ? brahmajijñāsāyā anadhikāryatvāt /\njijñāsā tāvadiha sūtre brahmaṇaśca tajjñānācca śabdataḥ pradhānaṃ pratīyate /\nna ca yathā 'daṇḍī praiṣānanvāha' ityatra apradhānamapi daṇḍaśabdārtho vivakṣyate evamihāpi brahmatajjñāne iti yuktam, brahmamīmāṃsāśāstrapravṛttyaṅgasaṃśayaprayojanasūcanārthatvena jijñāsāyā eva vivakṣitatvāt /\ntadavivakṣāyāṃ tadasūcanena kākadantaparīkṣāyāmiva na brahmamīmāṃsāyāṃ prekṣāvantaḥ pravarteran /\nna hi tadānīṃ brahma tajjñānaṃ ca abhidheyaprayojane bhavitumarhataḥ, anadhyastāhaṃpratyayavirodhena vedāntānāmevaṃvidher'the prāmāṇyānupapatteḥ ; karmapravṛttyupayogitayā upacaritārthānāṃ vā japopayogināṃ vā 'hum' ityevamādīnāmivāvivakṣitārthānāmapi svādhyāyādhyayanavidhyadhīnagrahaṇatvasya saṃbhavāt /\ntasmātsaṃdehaprayojanasūcanī jijñāsā iha padato vākyataśca pradhānaṃ vivakṣitavyā /\nna ca tasyā adhikāryatvam, aprastūyamānatvāt, yena tatsamabhivyāhṛto 'thaśabdo 'dhikārārthaḥ syāt /\njijñāsāviśeṣaṇaṃ tu brahmajñānamadhikāryaṃ bhavet /\nna ca tadapyathaśabdena saṃbadhyate, prādhānyābhāvāt /\nna ca jijñāsā mīmāṃsā yena yogānuśāsanavadadhikriyeta ; nāntatvaṃ nipātya 'māṅ māne' ityasmādvā 'mānapūjāyām' ityasmādvā dhātoḥ 'mānbandha-' ityādinā anicchārthe sani vyutpāditasya mīmāṃsāpadasya pūjitavicāravacanatvāt ; jñānecchāvācakatvājjijñāsāpadasya /\npravartikā hi mīmāṃsāyāṃ jījñāsā syāt /\nna ca pravartyapravartakayoraikyam, ekatve tadbhāvānupapatteḥ /\nna ca svārthaparatvasyopapattau satyāṃ anyārthaparatvakalpanā yuktā, atiprasaṅgāt /\ntasmātsuṣṭhūktam 'jijñāsāyā anadhikāryatvāt' iti /</p>\n\n<p>atha maṅgalārtho 'thaśabdaḥ kasmānna bhavati ? tathā ca maṅgalahetutvāt pratyahaṃ brahmajijñāsā kartavyeti sūtrārthaḥ saṃpadyata ityata āha- maṅgalasya ca vākyārthe samanvayābhāvāt /\npadārtha eva hi vākyārthe samanvīyate, sa ca vācyo lakṣyo vā /\nna ceha maṅgalamathaśabdasya vācyaṃ vā lakṣyaṃ vā, kiṃ tu mṛdaṅgaśaṅkhadhvanivadathaśabdaśravaṇamātrakāryam /\nna ca kāryajñāpyayorvākyārthe samanvayaḥ śabdavyavahāre dṛṣṭa ityarthaḥ /\ntatkimidānīṃ maṅgalārtho 'śabdaḥ teṣu teṣu na prayoktavyaḥ ? tathā ca oṅkāraścāthaśabdaśca dvāvetau brahmaṇaḥ purā /</p>\n\n<p>kaṇṭhaṃ bhittvā viniryātau tasmānmāṅgalikāvubhau //</p>\n\n<p>iti smṛtivyākopa ityata āha- arthāntaraprayukta eva hyathaśabdaḥ śrutyā maṅgalaprayojano bhavati /\narthāntareṣvānantaryādiṣu prayuktaḥ athaśabdaḥ śrutyā śravaṇamātreṇa veṇuvīṇādhvanivanmaṅgalaṃ kurvan maṅgalaprayojano bhavati anyārthamānīyamānodakumbhadarśanavat /\ntena na smṛtivyākopaḥ /\ntena ca iha ānantaryārthasya sataḥ śravaṇamātreṇa maṅgalārthatetyarthaḥ /</p>\n\n<p>syādetat /\npūrvaprakṛtāpekṣo 'thaśabdo bhaviṣyati vinaivānantaryārthatvam /\ntadyathā- iyamevāthaśabdaṃ prakṛtya vimṛśyate 'kimayamathaśabda ānantarye athādhikāre' iti /\natra vimarśakavākye 'thaśabdaḥ pūrvaprakṛtamathaśabdamapekṣya prathamapakṣopanyāsapūrvakaṃ pakṣāntaropanyāse /\nna cāsyānantaryamarthaḥ, pūrvaprakṛtasya prathamapakṣopanyāsena vyavāyāt /\nna ca prakṛtānapekṣā, tadanapekṣasya tadviṣayatvābhāvena asamānaviṣayatayā vikalpānupapatteḥ /\nna hi jātu bhavati- kiṃ nitya ātmā, atha anityā buddhiriti /\ntasmādānantaryaṃ vinā pūrvaprakṛtāpekṣa ihāthaśabdaḥ kasmānna bhavatītyata āha-</p>\n\n<p>pūrvaprakṛtāpekṣāyāśca phalata ānantaryāvyatirekāt /\nasyārthaḥ- na vayamānantaryārthatāṃ vyasanitayā rocayāmahe, kiṃ tu brahmajijñāsāhetubhūtapūrvaprakṛtasiddhaye /\nsā ca pūrvaprakṛtārthāpekṣatve 'pyathaśabdasya sidhyatīti vyartha ānantaryārthatvāvadhāraṇāgraho 'smākamiti /\ntadidamuktam 'phalataḥ' iti /\nparamārthatastu kalpāntaropanyāse pūrvaprakṛtāpekṣā ; na ceha kalpāntaropanyāsa iti pāriśeṣyādānantaryārtha eveti yuktam /</p>\n\n<p>bhavatvānantaryārthaḥ, kimevaṃ satītyata āha- sati cānantaryārthatva iti /\nna tāvadyasya kasyacidatrānantaryam iti vaktavyam, tasyābhidhānamantareṇāpi prāptatvāt /\navaśyaṃ hi puruṣaḥ kiñcitkṛtvā kiñcitkaroti /\nna cānantaryamātrasya dṛṣṭamadṛṣṭaṃ vā prayojanaṃ paśyāmaḥ /\ntasmāttasyātrānantaryaṃ vaktavyaṃ yadvinā brahmajijñāsā na bhavati, yasminsati tu bhavantī bhavatyeva /\ntadidamuktam- yatpūrvavṛttaṃ niyamenāpekṣata iti /</p>\n\n<p>syādetat /\ndharmajijñāsāyā iva brahmajijñāsāyā api yogyatvāt svādhyāyādhyayanānantaryam, dharmavadbrahmaṇo 'pyāmnāyaikapramāṇagamyatvāt /\ntasya cāgṛhītasya svaviṣaye vijñānājananāt, grahaṇasya ca 'svādhyāyo 'dhyetavyaḥ' ityadhyayanenaiva niyatatvāt /\ntasmādvedādhyayanānantaryameva brahmajijñāsāyā apyathaśabdārtha ityata āha- svādhyāyānantaryaṃ tu samānaṃ dharmabrahmajijñāsayoḥ /\natra ca svādhyāyena viṣayeṇa tadviṣayamadhyayanaṃ lakṣayati /\ntathā ca 'athāto dharmajijñāsā' ityanenaiva gatamiti nedaṃ sūtramārabdhavyam ; dharmaśabdasya vedārthamātropalakṣaṇatayā dharmavadbrahmaṇo 'pi vedārthatvāviśeṣeṇa vedādhyayanānantaryopadeśasāmyādityarthaḥ /</p>\n\n<p>codayati - nanviha karmāvabodhānantaryaṃ viśeṣaḥ dharmajijñāsāto brahmajijñāsāyāḥ /\nasyārthaḥ- 'vividiṣanti yajñena' iti tṛtīyāśrutyā yajñādīnāmaṅgatvena brahmajñāne viniyogāt, jñānasyaiva karmatayā icchāṃ prati prādhānyāt, pradhānasaṃbandhāccāpradhānānāṃ padārthāntarāṇām /\ntatrāpi ca na vākyārthajñānotpattāvaṅgabhāvo yajñādīnām, vākyārthajñānasya vākyādevotpatteḥ /\nna ca vākyaṃ sahakāritayā karmāṇyapekṣata iti yuktam ; akṛtakarmaṇāmapi viditapadapadārthasaṃbandhānāṃ samadhigataśābdanyāyatattvānāṃ guṇapradhānabhūtapūrvāparapadārthākāṅkṣāsaṃnidhiyogyatānusaṃdhānavatāmapratyūhaṃ vākyārthapratyayotpatteḥ /\nanutpattau vā vidhiniṣedhavākyārthapratyayābhāvena tadarthānuṣṭhānaparivarjanābhāvaprasaṅgaḥ /\ntadbodhatastu tadarthānuṣṭhānaparivarjane parasparāśrayaḥ, tasmin sati tadarthānuṣṭhānaparivarjanaṃ tataśca tadbodha iti /\nna ca vedāntavākyānāmeva svārthapratyāyane karmāpekṣā na vākyāntarāṇāmiti sāṃpratam, viśeṣahetoḥ abhāvāt /</p>\n\n<p>nanu 'tattvamasi' iti vākyāt tvaṃpadārthasya kartṛbhoktṛrūpasya jīvātmano nityaśuddhabuddhodāsīnasvabhāvena tatpadārthena paramātmanaikyamaśakyaṃ drāgityeva pratipattuṃ āpātato 'śuddhasattvaiḥ, yogyatāvirahaviniścayāt /\nyajñadānatapo 'nāśakatanūkṛtāntarmalāstu viśuddhasattvāḥ śraddadhānāyogyatāvagamapuraḥsaraṃ tādātmyamavagamiṣyantīti cet, tatkimidānīṃ pramāṇakāraṇaṃ yogyatāvadhāraṇamapramāṇātkarmaṇo vaktumadhyavasito 'si, pratyakṣādyatiriktaṃ vā karmāpi pramāṇam /\nvedāntāviruddhatanmūlanyāyabalena tu yogyatāvadhāraṇe kṛtaṃ karmabhiḥ /\ntasmāt 'tattvamasi' ityādeḥ śrutamayena jñānena jīvātmanaḥ paramātmabhāvaṃ gṛhītvā, tanmūlayā copapattyā vyavasthāpya, tadupāsanāyāṃ bhāvanāparābhidhānāyāṃ dīrghakālanairantaryavatyāṃ brahmasākṣātkāraphalāyāṃ yajñādīnāmupayogaḥ /\nyathāhuḥ- 'sa tu dīrdhakālanairantaryasatkārāsevito dṛḍhabhūmiḥ' iti /\nbrahmacaryatapaḥśraddhāyajñādayaśca satkārāḥ /\nata eva śrutiḥ- 'tameva dhīro vijñāya prajñāṃ kurvīta brāhmaṇaḥ' /\niti /\nvijñāya tarkopakaraṇena śabdena prajñāṃ bhāvanāṃ kurvītetyarthaḥ /\natra ca yajñādīnāṃ śreyaḥparipanthikalmaṣanibarhaṇadvāreṇopayoga iti kecit /\npuruṣasaṃskāradvāreṇetyanye /\nyajñādisaṃskṛto hi puruṣaḥ ādaranairantaryadīrghakālairāsevamāno brahmabhāvanāmanādyavidyāvāsanāṃ samūlakāṣaṃ kaṣati ; tato 'sya pratyagātmā suprasannaḥ kevalo viśadībhavati /\nata eva smṛtiḥ- 'mahāyajñaiśca yajñaiśca brāhmīyaṃ kriyate tanuḥ' /\niti, 'yasyaite 'ṣṭācatvāriṃśatsaṃskārāḥ' iti ca /\napare tu ṛṇatrayāpākaraṇena brahmajñānopayogaṃ karmaṇāmāhuḥ /\nasti hi smṛtiḥ- 'ṛṇāni trīṇyapākṛtya mano mokṣe niveśayet' /\niti /\nanye tu 'tametaṃ vedānuvacanena brāhmaṇā vividiṣanti yajñena' ityādiśrutibhyaḥ tattatphalāya coditānāmapi karmaṇāṃ saṃyogapṛthaktvena brahmabhāvanāṃ pratyaṅgabhāvamācakṣate, kratvarthasyeva khādiratvasya vīryārthatām, 'ekasya tūbhayārthatve saṃyogapṛthaktvam' iti nyāyāt /\nata eva pāramarṣaṃ sūtram 'sarvāpekṣā ca yajñādiśruteraśvavat' iti /\nyajñatapodānādi sarvam, tadapekṣā brahmabhāvanetyarthaḥ /\ntasmāt yadi śrutyādayaḥ pramāṇaṃ yadi vā pāramarṣaṃ sūtraṃ sarvathā yajñādikarmasamuccitā brahmopāsanā viśeṣaṇatrayavatī anādyavidyātadvāsanāsamucchedakrameṇa brahmasākṣātkārāya mokṣāparanāmne kalpata iti tadarthaṃ karmāṇyanuṣṭheyāni /\nna caitāni dṛṣṭādṛṣṭasāmavāyikārādupakārahetubhūtaupadeśikātideśikakramaparyantāṅgagrāmasahitaparasparavibhinnakarmasvarūpatadadhikāribhedaparijñānaṃ vinā śakyānyanuṣṭhātum /\nna ca dharmamīmāṃsāpariśīlanaṃ vinā tatparijñānam /\ntasmātsādhūktam 'karmāvabodhānantaryaṃ viśeṣaḥ' iti /\nkarmāvabodhena hi karmānuṣṭhānasāhityaṃ bhavati brahmopāsanāyā ityarthaḥ /</p>\n\n<p>tadetannirākaroti- na iti /\nkutaḥ ? karmāvabodhāt prāgapyadhītavedāntasya brahmajijñāsopapatteḥ /</p>\n\n<p>idamatrākūtam- brahmopāsanayā bhāvanāparābhidhānayā karmāṇyapekṣyanta ityuktam /\ntatra brūmaḥ- kva punarasyāḥ karmāpekṣā ? kiṃ kārye yathāgneyādīnāṃ paramāpūrve cirabhāviphalānukūle janayitavye samidādyapekṣā ? svarūpe vā yathā teṣāmeva dviravattapuroḍāśādidravyāgnidevatādyapekṣā ? na tāvatkārye, tasya vikalpāsahatvāt /\ntathā hi- brahmopāsanāyā brahmasvarūpasākṣātkāraḥ kāryamabhyupeyaḥ /\nsa cotpādyo vā syāt yathā saṃyavanasya piṇḍaḥ, vikāryo vā yathāvaghātasya vrīhayaḥ, saṃskāryo vā yathā prokṣaṇasyolūkhalādayaḥ, prāpyo vā yathā dohanasya payaḥ /\nna tāvadutpādyaḥ /\nna khalu ghaṭādisākṣātkāra iva jaḍasvabhāvebhyo ghaṭādibhyo bhinna indriyādyādheyo brahmasākṣātkāro bhāvanādheyaḥ saṃbhavati, brahmaṇo 'parādhīnaprakāśatayā tatsākṣātkārasya tatsvabhāvyena nityatayotpādyatvānupapatteḥ /\ntato bhinnasya vā bhāvanādheyasya sākṣātkārasya pratibhāpratyayavat saṃśayākrāntatayā prāmāṇyāyogāt, tadvidhasya tatsāmagrīkasyaiva bahulaṃ vyabhicāropalabdheḥ /\nna khalu anumānāvagataṃ siddhaṃ vahniṃ bhāvayataḥ śītārtasya śiśirabharamantharatarakāyakāṇḍasya sphurajjvālājaṭilānalasākṣātkāraḥ pramāṇāntareṇa saṃvādyate, visaṃvādasya bahulamupalambhāt /\ntasmāt prāmāṇikasākṣātkāralakṣaṇakāryābhāvānnopāsanāyā utpādye karmāpekṣā /\nna ca kūṭasthanityasya sarvavyāpino brahmaṇa upāsanāto vikārasaṃskāraprāptayaḥ saṃbhavanti /</p>\n\n<p>syādetat /\nmā bhūdbrahmasākṣātkāra utpādyādirūpa upāsanāyāḥ /\nsaṃskāryastu anirvacanīyāvidyādvayapidhānāpanayanena bhaviṣyati, pratisīrāpihitā nartakīva pratisīrāpanayadvārā raṅgavyāpṛtena /\ntatra ca karmaṇāmupayogaḥ /\netāvāṃstu viśeṣaḥ- pratisīrāpanaye pāriṣadānāṃ nartakīviṣayaḥ sākṣātkāro bhavati /\niha tu avidyāpidhānāpanayamātrameva nāparamutpādyamasti, brahmasākṣātkārasya brahmasvabhāvasya nityatvena anutpādyatvāt /\natrocyate- kā punariyaṃ brahmopāsanā ? kiṃ śābdajñānamātrasaṃtatiḥ, āho nirvicikitsaśābdajñānasaṃtatiḥ ? yadi śābdajñānamātrasaṃtatiḥ, na tarhīyamabhyāsyamānāpyavidyāṃ samucchettumarhati /\ntattvaviniścayastadabhyāso vā savāsanaṃ viparyāsamunmūlayet, na saṃśayābhyāsaḥ, sāmānyamātradarśanābhyāso vā /\nna hi sthāṇurvā puruṣo veti vā, ārohapariṇāhavat dravyamiti vā śataśo 'pi jñānamabhyasyamānaṃ puruṣa eveti niścayāya paryāptam, ṛte viśeṣadarśanāt /</p>\n\n<p>nanūktaṃ śrutamayena jñānena jīvātmanaḥ paramātmabhāvaṃ gṛhītvā yuktimayena ca vyavasthāpyata iti /\ntasmānnirvicikatsaśābdajñānasaṃtatirūpopāsanā karmasahakāriṇyavidyādvayocchedahetuḥ /\nna cāsāvanutpāditabrahmānubhavā taducchedāya paryāptā /\nsākṣātkārarūpo hi viparyāsaḥ sākṣātkārarūpeṇaiva tattvajñānenocchidyate, na tu parokṣāvabhāsena, diṅmohālātacakracaladvṛkṣamarumarīcisalilādivibhrameṣvaparokṣāvabhāsiṣu aparokṣāvabhāsibhireva digāditattvapratyayairnivṛttidarśanāt /\nno khalvāptavacanaliṅgādiniścitadigāditattvānāṃ diṅmohādayo nivartante /\ntasmāt tvaṃpadārthasya tatpadārthatvena sākṣātkāra eṣitavyaḥ /\netāvatā hi tvaṃpadārthasya duḥkhiśokitvādisākṣātkāranivṛttiḥ, nānyathā /\nna caiṣa sākṣātkāro mīmāṃsāsahitasyāpi śabdapramāṇasya phalam, api tu pratyakṣasya, tasyaiva tatphalatvaniyamāt ; anyathā kuṭajabījādapi vaṭāṅkurotpattiprasaṅgāt /\ntasmānnirvicikitsavākyārthabhāvanāparipākasahitamantaḥkaraṇaṃ tvaṃpadārthasyāparokṣasya tattadupādhyākāraniṣedhena tatpadārthatāmāvirbhāvayatīti yuktam /\nna cāyamanubhavato brahmasvabhāvo yena na janyeta, api tu antaḥkaraṇasyaiva vṛttibhedo brahmaviṣayaḥ /\nna caitāvatā brahmaṇo 'pi parādhīnaprakāśatā /\nna hi śābdajñānaprakāśyaṃ brahma svayaṃ prakāśaṃ na bhavati /\nsarvopādhivihīnaṃ hi svayañjyotiriti gīyate, na tūpahitamapi /\nyathāha sma bhagavānbhāṣyakāraḥ- 'na tāvadayamekāntenāviṣayaḥ' iti /\nna cāntaḥkaraṇavṛttāvapyasya sākṣātkāre sarvopādhivinirmokaḥ, tasyaiva tadupādhervinaśyadavasthasya svaparopādhivirodhino vidyamānatvāt /\nanyathā caitanyacchāyāpattiṃ vināntaḥkaraṇavṛtteḥ svayamacetanāyāḥ svaprakāśatvānupapattau sākṣātkāratvāyogāt /\nna cānumitabhāvitavahnisākṣātkāravat pratibhātvenāsyāprāmāṇyam, tatra vahnisvalakṣaṇasya parokṣatvāt /\niha tu brahmasvarūpasya upādhikaluṣitasya jīvasya prāgapyaparokṣatvāt /\nna hi śuddhabuddhatvādayo vastutastato 'tiricyante /\njīva eva tu tattadupādhirahitaḥ śuddhabuddhatvādisvabhāvo brahmeti gīyate /\nna ca tattadupādhiviraho 'pi tato 'tiricyate /\ntasmāt yathā gāndharvaśāstrārthajñānābhyāsāhitasaṃskārasacivaḥ śrotrendriyeṇa ṣaḍjādisvaragrāmamūrchanābhedamadhyakṣamanubhavati, evaṃ vedāntārthajñānābhyāsāhitasaṃskāro jīvaḥ svasya brahmabhāvamantaḥkaraṇeneti /</p>\n\n<p>antaḥkaraṇavṛttau brahmasākṣātkāre janayitavye asti tadupāsanāyāḥ karmāpekṣeti cet, na, tasyāḥ karmānuṣṭhānasahabhāvābhāvena tatsahakāritvānupapatteḥ /\nna khalu 'tattvamasi' ityādervākyānnirvicikitsaṃ śuddhabuddhodāsīnasvabhāvaṃ akartṛtvādyupetaṃ apetabrāhmaṇatvādijātiṃ dehādyatiriktaṃ ekamātmānaṃ pratipadyamānaḥ karmasvadhikāramavaboddhumarhati /\nanarhaśca kathaṃ kartā vādhikṛto vā /</p>\n\n<p>yadyucyeta niścite 'pi tattve viparyāsanibandhano vyavahāro 'nuvartamāno dṛśyate, yathā guḍasya mādhuryaviniścaye api pittopahatendriyāṇāṃ tiktatāvabhāsānuvṛttiḥ, āsvādya thūtkṛtya tyāgāt /\ntasmādavidyāsaṃskārānuvṛttyā karmānuṣṭhānam, tena ca vidyāsahakāriṇā tatsamuccheda upapatsyate /\nna ca- karmāvidyātmakaṃ kathamavidyāmucchinatti, karmaṇo vā taducchedakasya kuta ucchedaḥ iti vācyam, sajātīyasvaparavirodhināṃ bhāvānāṃ bahulamupalabdheḥ /\nyathā payaḥ payo 'ntaraṃ jarayati svayaṃ ca jīryati, yathā viṣaṃ viṣāntaraṃ śamayati svayaṃ ca śāmyati, yathā vā katakarajo rajo 'ntarāvile pāthasi prakṣiptaṃ rajo 'ntarāṇi bhindat svayamapi bhidyamānamanāvilaṃ pāthaḥ karoti, evaṃ karmāvidyātmakamapi avidyāntarāṇyapagamayat svayamapyapagacchatīti /</p>\n\n<p>atrocyate- satyam ; 'sadeva somyedamagra āsīt' ityupakramāt 'tattvamasi' ityantācchabdādbrahmamīmāṃsopakaraṇādasakṛdabhyastānnirvicikitse 'nādyavidyopādānadehādyatiriktapratyagātmatattvāvabodhe jāte 'pi avidyāsaṃskārānuvṛttyānuvartante sāṃsārikāḥ pratyayāstadvyavahārāśca, tathāpi tānapyayaṃ vyavahārapratyayānmithyeti manyamāno vidvān ca śraddhatte, pittopahatendriya iva guḍaṃ thūtkṛtya tyajannapi tasya tiktatām /\ntathā cāyaṃ kriyākartṛkaraṇetikartavyatāphalaprapañcamatāttvikaṃ viniścinvan kathamadhikṛto nāma ? viduṣo hyadhikāraḥ /\nanyathā paśuśūdrādīnāmapi adhikāro durvāraḥ syāt /\nkriyākartrādisvarūpavibhāgaṃ ca vidvasyamāna iha vidvānabhimataḥ karmakāṇḍe /\nata eva bhagavān avidvadviṣayatvaṃ śāstrasya varṇayāṃbabhūva bhāṣyakāraḥ /\ntasmādyathā rājajātīyābhimānikartṛke rājasūye na vipravaiśyajātīyābhimāninoradhikāraḥ, evaṃ dvijātikartṛkriyākaraṇādivibhāgābhimānikartṛke karmaṇi na tadanabhimānino 'dhikāraḥ /\nna cānadhikṛtena samarthenāpi kṛte vaidikaṃ karma phalāya kalpate, vaiśyastoma iva brāhmaṇarājanyābhyām /\ntena dṛṣṭārtheṣu karmasu śaktaḥ pravartamānaḥ prāpnotu phalam, dṛṣṭatvāt /\nadṛṣṭārtheṣu tu śāstraikasamadhigamyaṃ phalamanadhikāriṇi na yujyata iti nopāsanākārye karmāpekṣā /</p>\n\n<p>syādetat /\nmanuṣyābhimānavadadhikārike karmaṇi vihite yathā tadabhimānarahitasyānadhikāraḥ, evaṃ niṣedhavidhayo 'pi manuṣyādhikārā iti tadabhimānarahitasteṣvapi nādhikriyeta paśvādivat ; tathā cāyaṃ niṣiddhamanutiṣṭhan na pratyaveyāt tiryagādivaditi bhinnakarmatāpātaḥ /\nmaivam /\nna khalvayaṃ sarvathā manuṣyābhimānarahitaḥ, kiṃ tvavidyāsaṃskārānuvṛttyāsya mātrayā tadabhimāno 'nuvartate /\nanuvartamānaṃ ca mithyeti manyamāno na śraddhatta ityuktam /\nkimato yadyevam ? etadato bhavati- vidhiṣu śrāddho 'dhikārī nāśrāddhaḥ /\ntataśca manuṣyādyabhimāne naśraddhadhāno na vidhiśāstreṣvadhikriyate /\ntathā ca smṛtiḥ-</p>\n\n<p>'aśraddhayā hutaṃ dattam'-</p>\n\n<p>ityādikā /\nniṣedhaśāstraṃ tu na śraddhāmapekṣate /\napi tu niṣidhyamānakriyonmukho nara ityeva pravartate /\ntathā ca sāṃsārika iva śraddhāvagatabrahmatattvo 'pi niṣedhamatikramya pravartamānaḥ pratyavaitīti na bhinnakarmadarśanābhyupagamaḥ /\ntasmānnopāsanāyāḥ kārye karmāpekṣā /</p>\n\n<p>ata eva nopāsanotpattāvapi ; nirvicikitsaśābdajñānotpattyuttarakālamanadhikāraḥ karmaṇītyuktam /\ntathā ca śrutiḥ-</p>\n\n<p>'na karmaṇā na prajayā dhanena tyāgenaike amṛtatvamānaśuḥ' /\niti /</p>\n\n<p>tatkimidānīmanupayoga eva sarvatheha karmaṇām ? tathā ca 'vividiṣanti yajñena' ityādyāḥ śrutayo virudhyeran /\nna, ārādupakārakatvātkarmaṇāṃ yajñādīnām /\ntathā hi- tametamātmānaṃ vedānuvacanena nityasvādhyāyena, brāhmaṇā vividiṣanti, veditumicchanti, na tu vidanti /\nvastutaḥ pradhānasyāpi vedanasya prakṛtyarthatayā śabdato guṇatvāt, icchāyāśca pratyayārthatayā prādhānyāt, pradhānena ca kāryasaṃpratyayāt /\nna hi 'rājapuruṣamānaya' ityukte vastutaḥ pradhāno 'pi rājā puruṣaviśeṣaṇatayā śabdata upasarjana ānīyate, api tu puruṣa eva, śabdatastasya prādhānyāt /\nevaṃ vedānuvacanasyeva yajñasyāpīcchāsādhanatayā vidhānam /\nevaṃ tapaso 'nāśakasya /\nkāmānaśanameva tapaḥ, hitamitamedhyāśino hi brahmaṇi vividiṣā bhavati, na tu sarvathā anaśnataḥ, maraṇāt /\nnāpi cāndrāyaṇādi tapaḥ, tacchīlasya dhātuvaiṣamyāpatteḥ /</p>\n\n<p>etāni ca nityāni upāttaduritanibarhaṇena puruṣaṃ saṃskurvanti /\ntathā ca śrutiḥ- 'sa ha vā ātmāyājī yo veda idaṃ me 'nenāṅgaṃ saṃskriyata idaṃ me 'nenāṅgamupadhīyate' iti /\naneneti prakṛtaṃ yajñādi parāmṛśati /\nsmṛtiśca-</p>\n\n<p>'yasyaite 'ṣṭācatvāriṃśatsaṃskārāḥ' iti /\nnityanaimittikānuṣṭhānaprakṣīṇakalmaṣasya ca viśuddhasattvasyāviduṣa eva utpannavividiṣasya jñānottapattiṃ darśayatyātharvaṇī śrutiḥ-</p>\n\n<p>'.................. viśuddhasattvastatastu taṃ paśyati niṣkalaṃ dhyāyamānaḥ' iti /</p>\n\n<p>smṛtiśca 'jñānamutpadyate puṃsāṃ kṣayātpāpasya karmaṇaḥ' ityādikā /\nkḷptenaiva ca nityānāṃ karmaṇāṃ nityehitenopāttaduritanibarhaṇena puruṣasaṃskāreṇa jñānotpattāvaṅgabhāvopapattau na saṃyogapṛthaktvena sākṣādaṅgabhāvo yuktaḥ, kalpanāgauravāpatteḥ /\ntathāhi- nityakarmaṇāmanuṣṭhānāddharmotpādaḥ, tataḥ pāpmā nivartate ; sa hi anityāśuciduḥkharūpe saṃsāre nityaśucisukhakhyātilakṣaṇena viparyāsena cittasattvaṃ malinayati ; ataḥ pāpanivṛttau pratyakṣopapattidvārāpāvaraṇe sati pratyakṣopapattibhyāṃ saṃsārasya anityāśuciduḥsvarūpatvamapratyūhamavabudhyate ; tato 'sya asminnanabhiratisaṃjñaṃ vairāgyamupajāyate ; tatastajjihāsopāvartate ; tato hānopāyaṃ paryeṣate ; paryeṣamāṇaścātmatattvajñānamasyopāya ityupaśrutya tajjijñāsate ; tataḥ śravaṇādikrameṇa tajjānātītyārādupakārakatvaṃ tattvajñānotpādaṃ prati cittasattvaśuddhyā karmaṇāṃ yuktam /\niyamevārthamanuvadati bhagavadgītā-</p>\n\n<lg>\n<l>'ārurukṣormuneryogaṃ karma kāraṇamucyate /</l>\n<l>yogārūḍhasya tasyaiva śamaḥ kāraṇamucyate' //</l>\n</lg>\n\n<p>iti /</p>\n\n<p>evaṃ ca ananuṣṭhitakarmāpi prāgbhavīyakarmavaśāt yo viśuddhasattvaḥ saṃsārāsāratādarśanena niṣpannavairāgyaḥ, kṛtaṃ tasya karmānuṣṭhānena vairāgyotpādopayoginā, prāgbhavīyakarmānuṣṭhānādeva tatsiddheḥ /\niyameva ca puruṣadhaureyabhedamadhikṛtya pravavṛte śrutiḥ- 'yadi vetarathā brahmacaryādeva pravrajet' iti /\ntadidamuktam, karmāvabodhāt, prāgapyadhītavedāntasya brahmajijñāsopapatteriti /\nata eva na brahmacāriṇa ṛṇāni santi yena tadapākaraṇārthaṃ karmānutiṣṭhet /\netadanurodhācca 'jāyamāno vai brāhmaṇastribhirṛṇavā jāyate' iti gṛhasthaḥ saṃpadyamāna iti vyākhyeyam /\nanyathā 'yadi vetarathā brahmacaryādeva' iti śrutirvirudhyeta /\ngṛhasthasyāpi ca ṛṇāpākaraṇaṃ sattvaśuddhyarthameva /\njarāmaryavādo bhasmāntatāvādo 'ntyeṣṭayaśca karmajaḍānaviduṣaḥ prati, na tvātmatattvavidaḥ paṇḍitān /\ntasmāttasyānantaryamatha-śabdārthaḥ yadvinā brahmajijñāsā na bhavati yasmiṃstu sati bhavantī bhavatyeva /\nna cetthaṃ karmāvabodhaḥ /\ntasmānna karmāvabodhānantaryamātrāthaśabdārtha iti sarvamavadātam /</p>\n\n<p>syādetat /\nmā bhūdagnihotrayavāgūpākavadarthaḥ kramaḥ ; śrautastu bhaviṣyanti ; 'gṛhī bhūtvā vanī bhavet vanī bhūtvā pravrajet' iti jābālaśrutirgārhasthyena hi yajñādyanuṣṭhānaṃ sūcayati /\nsmaranti ca -</p>\n\n<p>'adhītya vidhivadvedānputrāṃścotpādya dharmataḥ /</p>\n\n<p>iṣṭvā ca śaktito yajñairmano mokṣe niveśayet //</p>\n\n<p>' iti /\nnindanti ca-</p>\n\n<p>'anadhītya dvijo vedānanutpādya tathātmajān /</p>\n\n<p>aniṣṭvā caiva yajñaiśca mokṣamicchanvrajatyadhaḥ' //</p>\n\n<p>iti ; āha- yathā ca hṛdayādyavadānānāmānantaryaniyamaḥ /\nkutaḥ ? 'hṛdayasyāgre 'vadyati atha jihvāyā atha vakṣasaḥ' ityathāgraśabdābhyāṃ kramasya vivakṣitatvāt /\nna tatheha kramo vivakṣitaḥ, śrutyā tayaivānantaramaniyamasya darśitatvāt, 'yadi vetarathā brahmacaryādeva pravrajedgṛhādvā vanādvā' iti /\netāvatā hi vairāgyamupalakṣayati /\nata eva 'yadahareva virajettadahareva pravrajet' iti śrutiḥ /\nnindāvacanaṃ ca aviśuddhasattvapuruṣābhiprāyam /\naviśuddhasattvo hi mokṣamicchannālasyāttadupāye 'pravartamāno gṛhasthadharmamapi nityanaimittikamanācaranpratikṣaṇamupacīyamānapāpmā adhogatiṃ gacchatītyarthaḥ /</p>\n\n<p>syādetat /\nmā bhūcchrauta ārtho vā kramaḥ ; pāṭhasthānamukhyapravṛttipramāṇakastu kasmānna bhavatītyata āha- śeṣaśeṣitve pramāṇābhāvāt /\nśeṣāṇāṃ samidādīnāṃ śeṣiṇāṃ cāgneyādīnāṃ ekaphalavadupakāropanibaddhānāṃ ekaphalāvacchinnānām ekaprayogavacanopagṛhītānām ekādhikārikartṛkāṇāṃ ekapaurṇamāsyamāvāsyākālasaṃbaddhānāṃ yugapad anuṣṭhānāśakteḥ, sāmarthyātkramaprāptau tadviśeṣāpekṣāyāṃ pāṭhādayastadbhedaniyamāya prabhavanti /\nyatra tu na śeṣaśeṣibhāvaḥ nāpyekādhikārāvacchedaḥ yathā sauryāryamṇaprājāpatyādīnām, tatra kramabhedāpekṣābhāvānna pāṭhādiḥ kramaviśeṣaniyame pramāṇam, avarjanīyatayā tasya tatrāvagatatvāt /\nna ceha dharmabrahmajijñāsayoḥ śeṣaśeṣibhāve śrutyādīnāmanyatamaṃ pramāṇamasatīti /</p>\n\n<p>nanu śeṣaśeṣibhāvābhāve 'pi kramaniyamo dṛṣṭaḥ yathā godohanasya puruṣārthasya dārśapaurṇamāsikairaṅgaiḥ saha, yathā vā 'darśapūrṇamāsābhyāmiṣṭvā somena yajeta' iti darśapūrṇamāsasomayoraśeṣaśeṣiṇorityata āha- adhikṛtādhikāre vā pramāṇābhāvāt- iti yojanā /\nsvargakāmasya hi darśapūrṇamāsādhikṛtasya paśukāmasya sato darśapūrṇamāsa-</p>\n\n<p>kratvarthāppraṇayanāśrite godohane adhikāraḥ /\nno khalu godohanadravyamavyāpriyamāṇaṃ sākṣātpaśūn bhāvayitumarhati /\nna ca vyāpārāntarāviṣṭaṃ śrūyate yatastadaṅgakramamatipatet ; appraṇayanāśritaṃ tu pratīyate, 'camasenāpaḥ praṇayedgodohanena paśukāmāsya' iti samabhivyāhārāt, yogyatvāccāsyāpāṃ praṇayanaṃ prati /\ntasmātkratvarthāppraṇayanāśritatvādgodohanasya tatkrameṇa puruṣārthamapi godohanaṃ kramavaditi siddham /\nśrutinirākaraṇenaiva iṣṭisomakramavadapi kramo 'pāsto veditavyaḥ /</p>\n\n<p>śeṣaśeṣitvādhikṛtādhikārābhāve 'pi kramo vivakṣyeta yadyekaphalāvacchedo bhavet, yathāgneyādīnāṃ ṣaṇṇāmekasvargaphalāvacchinnānām ; yadi vā jijñāsyabrahmaṇaḥ aṃśo dharmaḥ syāt, yathā caturlakṣaṇīvyutpādyaṃ brahma kenacitkenacit aṃśenaikena lakṣaṇena vyutpādyate, tatra caturṇāṃ lakṣaṇānāṃ jijñāsyābhedena parasparasaṃbandhe sati kramo vivakṣitaḥ, tathehāpyekajijñāsyatayā dharmabrahmajijñāsayoḥ kramo vivakṣyeta ; na caitadubhayamapyastītyāha- phalajijñāsyabhedācca /\nphalabhedaṃ vibhajate- abhyudayaphalaṃ dharmajñānam iti /\njijñāsāyā vastuto jñānatantratvāt jñānaphalaṃ jijñāsāphalamiti bhāvaḥ /\nna kevalaṃ svarūpataḥ phalabhedaḥ, tadutpādanaprakārabhedādapi tadbheda ityāha- taccānuṣṭhānāpekṣam /\nbrahmajñānaṃ ca nānuṣṭhānāntarāpekṣam /\nśābdajñānābhyāsānnānuṣṭhānāntaramapekṣate, nityanaimittikakarmānuṣṭhānasahabhāvasya apāstatvāt- iti bhāvaḥ /</p>\n\n<p>jijñāsyabhedamātyantikamāha- bhavyaśca dharma iti /\nbhavitā bhavyaḥ ; kartari kṛtyaḥ /\nbhavitā ca bhāvakavyāpāranirvartyatayā tattantra iti tataḥ prāgjñānakāle nāstītyarthaḥ /\nbhūtam, satyam ; sadekāntataḥ, na kadācidasadityarthaḥ /\nna kevalaṃ svarūpato jijñāsyayorbhedaḥ, jñāpakapramāṇapravṛttibhedādapi bheda ityāha- codanāpravṛttibhedācca /\ncodaneti vaidikaṃ śabdamāha, viśeṣeṇa sāmānyasya lakṣaṇāt /\npravṛttabhedaṃ vibhajate- yā hi codanā dharmasya iti /\nājñādīnāṃ puruṣābhiprāyabhedānāmasaṃbhavāt apauruṣeye vede codanopadeśaḥ /\nata evoktam- 'tasya jñānamupadeśaḥ' iti /\nsā ca svasādhye puruṣavyāpāre bhāvanāyāṃ tadviṣaye ca yāgādau ; sa hi bhāvanāviṣayaḥ, tadadhīnanirūpaṇatvāt prayatnasya bhāvanāyāḥ, 'ṣiñ bandhane' ityasmāt dhātorviṣayapadavyutpatteḥ /\nbhāvanāyāstaddvāreṇa ca yāgāderapekṣitopāyatāmavagamayantī tatrecchopahāramukheṇa puruṣaṃ niyuñjānaiva yāgādidharmamavabodhayati nānyathā /\nbrahmacodanā tu puruṣamavabodhayatyeva kevalaṃ na tu pravartayantyavabodhayati /\nkutaḥ ? avabodhasya pravṛttirahitasya codanājanyatvāt /</p>\n\n<p>nanu 'ātmā jñātavyaḥ' ityetadvidhiparairvedāntaiḥ tadekavākyatayāvabodhe pravartayadbhireva puruṣo brahmāvabodhyata iti samānatvaṃ dharmacodanābhirbrahmacodanānāmityata āha- na puruṣo 'vabodhe niyujyate //</p>\n\n<p>ayamabhisaṃdhiḥ- na tāvadbrahmasākṣātkāre puruṣo niyoktavyaḥ, tasya brahmasvābhāvyena nityatvāt akāryatvāt /\nnāpyupāsanāyām, tasyā api jñānaprakarṣe hetubhāvasyānvayavyatirekasiddhatayā prāptatvenāvidheyatvāt /\nnāpi śābdabodhe, tasyāpyadhītavedasya puruṣasya viditapadatadarthasya samadhigataśābdanyāyatattvasyāpratyūhamutpatteḥ /\natraiva dṛṣṭāntamāha- yathākṣārtha iti /\ndārṣṭāntike yojayati- tadvat iti /\napi cātmajñānavidhipareṣu vedānteṣu nātmatattvaviniścayaḥ śābdaḥ syāt /\nna hi tadā ātmatattvaparāste, kiṃ tu tajjñānavidhiparāḥ, yatparāśca te ta eva teṣāṃ arthāḥ /\nna ca bodhasya bodhyaniṣṭhatvādapekṣitatvāt, anyaparebhyo 'pi bodhyatattvaviniścayaḥ, samāropeṇāpi tadupapatteḥ /\ntasmānna bodhavidhiparā vedāntā iti siddham /</p>\n\n<p>prakṛtamupasaṃharati- tasmātkimapi vaktavyam iti /\nyasminnasati brahmajijñāsā na bhavati sati tu bhavantī bhavatyevetyarthaḥ /\ntadāha- ucyate- nityānityavastuviveka ityādi /\nnityaḥ pratyagātmā, anityāḥ dehendriyaviṣayādayaḥ /\ntadviṣayaścedviveko niścayaḥ, kṛtamasya brahmajijñāsayā, jñātatvādbrahmaṇaḥ /\natha viveko jñānamātram, na niścayaḥ ; tathā sati eṣa viparyāsādanyaḥ saṃśayaḥ syāt ; tathā ca na vairāgyaṃ bhāvayet ; abhāvayankathaṃ brahmajijñāsāhetuḥ ? tasmādevaṃ vyākhyeyam /\nnityānityayorvasatīti nityānityavastu taddharmaḥ ; nityānityayordharmiṇostaddharmāṇāṃ ca viveko nityānityavastuvivekaḥ /\netaduktaṃ bhavati- mā bhūt idaṃ ṛtaṃ nityam, idaṃ tadanṛtamanityamiti dharmiviśeṣayorvivekaḥ ; dharmimātrayornityānityayostaddharmayośca vivekaṃ niścinotyeva /\nnityatvaṃ satyatvaṃ tadyasyāsti tannityaṃ satyam ; tathā cāsthāgocaraḥ /\nanityatvamasatyatvaṃ tadyasyāsti tadanityamanṛtam ; tathā cānāsthāgocaraḥ /\ntadeteṣvanubhūyamāneṣu yuṣmadasmatpratyayagocareṣu viṣayaviṣayiṣu yadṛtaṃ nityaṃ sukhaṃ vyavasthāsyate tadāsthāgocaro bhaviṣyati ; yattvanityamanṛtaṃ bhaviṣyati tāpatrayaparītaṃ tattyakṣyata iti so 'yaṃ nityānityavastuvivekaḥ prāgbhavīyādaihikādvā karmaṇo viśuddhasattvasya bhavatyanubhavopapattibhyām /\nna khalu satyaṃ nāma na kiñcidastīti vācyam /\ntadabhāve tadadhiṣṭhānasyānṛtasyāpyanupapatteḥ, śūnyavādināmapi śūnyatāyā eva satyatvāt /\nathāsya puruṣadhaureyasyānubhavopapattibhyāmevaṃ sunipuṇaṃ nirūpayataḥ ā ca satyalokāt ā cāvīceḥ jāyasva mriyasva iti viparivartamānaṃ kṣaṇamuhūrtayāmāhorātrārdhamāsamāsartvayanavatsarayugacaturyugamanvantarapralayamahāpralayamahāsargāvāntarasargasaṃsārasāgarormibhiraniśamuhyamānaṃ tāpatrayaparītamātmānaṃ jīvalokaṃ cāvalokya asminsaṃsāramaṇḍale anityāśuciduḥkhātmakaṃ prasaṃkhyānamupāvartate /</p>\n\n<p>tato 'syedṛśānnityānityavastuvivekalakṣaṇātprasaṃkhyānāt ihamutrārthabhegavirāgaḥ bhavati /\narthyate prārthyata ityarthaḥ, phalamiti yāvat /\ntasminvirāgo nāmānābhogātmikopekṣābuddhiḥ /\ntataḥ śamadamādisādhanasaṃpat /\nrāgādikaṣāyamadirāmattaṃ hi manaḥ teṣu teṣu viṣayeṣūccāvacamindriyāṇi pravartayat vividhāśca pravṛttīḥ puṇyāpuṇyaphalā bhāvayat puruṣamatighore vividhaduḥkhajvālājaṭāle saṃsārahutabhuji juhoti /\nprasaṃkhyānābhyāsalabdhavairāgyaparipākabhagnarāgādikaṣāyamadirāmadaṃ tu manaḥ puruṣeṇāvajīyate vaśīkriyate /\nso 'yamasya vairāgyahetuko manovijayaḥ śama iti vaśīkarasaṃjña iti cākhyāyate /\nvijitaṃ ca manastattvaviṣayaviniyogayogyatāṃ nīyate ; seyamasya yogyatā damaḥ, yathā dānto 'yaṃ vṛṣabhayuvā halaśakaṭādivahanayogyaḥ kṛta iti gamyate /\nādi-grahaṇena ca viṣayatitikṣātaduparamatattvaśraddhāḥ saṃgṛhyante /\nata eva śrutiḥ- 'tasmācchānto dānta uparatastitikṣuḥ śraddhāvitto bhūtvātmanyevātmānaṃ paśyet, sarvamātmani paśyati' iti /\ntadetasya śamadamādirūpasya sādhanasya saṃpat, prakarṣaḥ, śamadamādisādhanasaṃpat /\ntato 'sya saṃsārabandhanānmumukṣā bhavatītyāha- mumukṣutvaṃ ca iti /\ntasya ca nityaśuddhabuddhamuktasvabhāvabrahmajñānaṃ mokṣasya kāraṇamityupaśrutya tajjijñāsā bhavati dharmajijñāsāyāḥ prāgūrdhvaṃ ca ; tasmātteṣāmevānantaryaṃ na dharmajijñāsāyā ityāha- teṣu hi iti /\nna kevalaṃ jijñāsāmātram, api tu jñānamapītyāha- jñātuṃ ca /\nupasaṃharati- tasmāt iti /</p>\n\n<p>kramaprāptamataḥśabdaṃ vyācaṣṭe- ataḥśabdo hetvarthaḥ /\ntamevātaḥśabdasya heturūpamarthamāha- yasmādveda eva iti /\natraivaṃ paricodyate- satyaṃ yathoktasādhanasaṃpattyanantaraṃ brahmajijñāsā bhavati /\nsaiva tvanupapannā, ihāmutraphalabhogavirāgasyānupapatteḥ /\nanukūlavedanīyaṃ hi phalam, iṣṭalakṣaṇatvātphalasya /\nna cānurāgahetāvasya vairāgyaṃ bhavitumarhati /</p>\n\n<p>duḥkhānuṣaṅgadarśanātsukhe 'pi vairāgyamiti cet, hanta bhoḥ sukhānuṣaṅgādduḥkhe 'pyanurāgo na kasmādbhavati ? tasmāt sukhe upādīyamāne duḥkhaparihāre prayatitavyam ; avarjanīyatayā duḥkhamāgatamapi parihṛtya sukhamātraṃ bhokṣyate /</p>\n\n<p>tadyathā- matsyārthī saśalkānsakaṇṭakānmatsyānupādatte, sa yāvadādeyaṃ tāvadādāya nivartate ; yathā vā dhānyārthī sapalālāni dhānyānyāharati, sa yāvadādeyaṃ tāvadādāya nivartate /\ntasmādduḥkhabhayānnānukūlavedanīyamaihikaṃ vāmuṣmikaṃ vā sukhaṃ parityaktumucitam /\nna hi mṛgāḥ santīti śālayo nopyante, bhikṣukāḥ santīti sthālyo nādhiśrīyante /\napi ca dṛṣṭaṃ sukhaṃ candanavanitādisaṅgajanma kṣayitālakṣaṇena duḥkhenāghrātatvādatibhīruṇā tyajyetāpi, na tvāmuṣmikaṃ svargādi, tasyāvināśitvāt /\nśrūyate hi- 'apāma somamamṛtā abhūma' iti ; tathā ca 'akṣayyaṃ ha vai cāturmāsyayājinaḥ sukṛtaṃ bhavati' iti /\nna ca kṛtakatvahetukaṃ vināśitvānumānamatra saṃbhavati, naraśiraḥkapālaśaucānumānavadāgamabādhitaviṣayatvāt /\ntasmādyathoktasādhanasaṃpattyabhāvānna brahmajijñāseti prāptam /\nevaṃ prāpte āha bhagavānsūtrakāraḥ 'ataḥ' iti ; tasyārthaṃ vyācaṣṭe bhāṣyakāraḥ- yasmādveda eva iti /</p>\n\n<p>ayamabhisaṃdhiḥ- satyaṃ mṛgabhikṣukādayaḥ śakyāḥ parihartuṃ pācakakṛṣīvalādibhiḥ ; duḥkhaṃ tvanekavidhānekakāraṇasaṃpātajamaśakyaparihāram ; antataḥ sādhanāpāratantryakṣayitalakṣaṇayorduḥkhayoḥ samastakṛtakasukhāvinābhāvaniyamāt /\nna hi madhuviṣasaṃpṛktamannaṃ viṣaṃ parityajya madhumiśraṃ śakyaṃ śilpivareṇāpi bhoktum /\nkṣayitānumānopodvalitaṃ ca 'tadyatheha karmacitaḥ' ityādivacanaṃ kṣayitāpratipādakam, 'apāma somam' ityādikaṃ vacanaṃ mukhyāsaṃbhave jaghanyavṛttitāmāpādayati /\nyathāhuḥ paurāṇikāḥ-</p>\n\n<p>'ābhūtasaṃplavaṃ sthānamamṛtatvaṃ hi bhāṣyate' iti /</p>\n\n<p>atra ca brahmapadena tatpramāṇaṃ veda upasthāpitaḥ /\nsa ca yogyatvāt 'tadyatheha karmacitaḥ' ityādiḥ 'ataḥ' iti sarvanāmnā parāmṛśya hetupañcamyā nirdiśyate /</p>\n\n<p>syādetat /\nyathā svargādeḥ kṛtakasya sukhasya duḥkhānuṣaṅgaḥ tathā brahmaṇo 'pītyata āha- tathā brahmavijñānādapi iti /\ntenāyamarthaḥ- ataḥ svargādīnāṃ kṣayitāpratipādakāt brahmajñānasya ca paramapuruṣārthatāpratipādakāt āgamāt yathoktasādhanasaṃpat ; tataśca jijñāseti siddham /</p>\n\n<p>brahmajijñāsāpadavyākhyānamāha- brahmaṇa iti /\nṣaṣṭhīsamāsapradarśanena prācāṃ vṛttikṛtāṃ brahmaṇe jijñāsā brahmajijñāseti caturthīsamāsaḥ parāsto veditavyaḥ /\n'tādarthyasamāse prakṛtivikṛtigrahaṇaṃ kartavyam' iti kātyāyanīyavacanena yūpadārvādiṣveva prakṛtivikārabhūteṣu caturthīsamāsaniyamāt aprakṛtivikārabhūte ityevamādau tanniṣedhāt, 'aśvaghāsādayaḥ ṣaṣṭhīsamāsā bhaviṣyanti' ityaśvaghāsādiṣu ṣaṣṭhīsamāsapratividhānāt /\nṣaṣṭhīsamāse 'pi ca brahmaṇo vāstavaprādhānyopapatteriti /</p>\n\n<p>syādetat /\nbrahmaṇo jijñāsetyukte tatrānekārthatvādbrahmaśabdasya saṃśayaḥ- kasya brahmaṇo jijñāsā ?- iti /\nasti brahmaśabdo vipratvajātau, yathā- brahmahatyeti ; asti ca vede, yathā- brahmojjhamiti ; asti ca paramātmani, yathā- 'brahma veda brahmaiva bhavati' iti /\ntamimaṃ saṃśayamapākaroti- brahma ca vakṣyamāṇalakṣaṇam iti /\nyato brahmajijñāsāṃ pratijñāya tajjñāpanāya paramātmalakṣaṇaṃ praṇayati tato 'vagacchāmaḥ paramātmajijñāsaiveyaṃ na vipratvajātyādijijñāsā, ityarthaḥ /</p>\n\n<p>ṣaṣṭhīsamāsaparigrahe 'pi neyaṃ karmaṣaṣṭhī, kiṃ tu śeṣalakṣaṇā ; saṃbandhamātraṃ ca śeṣa iti brahmaṇo jijñāsetyukte brahmasaṃbandhinī jijñāsetyuktaṃ bhavati /\ntathā ca brahmasvarūpapramāṇayuktisādhanaprayojanajijñāsāḥ sarvā brahmajijñāsārthā brahmajijñāsayāvaruddhā bhavanti, sākṣāt pāramparyeṇa vā brahmasaṃbandhāt /\nkarmaṇi ṣaṣṭhyāṃ tu brahmaśabdārthaḥ karma ; sa ca svarūpameveti tatpramāṇādayo nāvarudhyeran ; tathā cāpratijñātārthacintā pramāṇādiṣu bhavet- iti ye manyante tānpratyāhabrahmaṇa iti karmaṇi iti /\natra hetumāha- jijñāsya iti /\nicchāyāḥ pratipattyanubandho jñānam, jñānasya ca jñeyaṃ brahma /\nno khalu jñānaṃ jñeyaṃ vinā nirūpyate, na ca jijñāsā jñānaṃ vinā, iti pratipattyanubandhatvāt prathamaṃ jijñāsā karmaivāpekṣate, na tu saṃbandhimātram, tadantareṇāpi sati karmaṇi tannirūpaṇāt /\nna hi candramasamādityaṃ vopalabhya kasyāyamiti saṃbandhyanveṣaṇā bhavati /\nbhavati tu jñānamityukte viṣayānveṣaṇā kiṃviṣayamiti /\ntasmātprathamamapekṣitatvāt karmatayaiva brahma saṃbadhyate, na tu saṃbandhitāmātreṇa, tasya jaghanyatvāt /\ntathā ca karmaṇi ṣaṣṭhī, ityarthaḥ /</p>\n\n<p>nanu satyaṃ na jijñāsyamantareṇa jijñāsā nirūpyate ; jijñāsyāntaraṃ tvasyā bhaviṣyati ; brahma tu śeṣatayā saṃbhantsyata ityata āha- jijñāsyāntara iti /</p>\n\n<p>nigūḍhābhiprāyaścodayati- nanu śeṣaṣaṣṭhīparigrahe 'pi iti /\nsāmānyasaṃbandhasya viśeṣasaṃbandhāvirodhena karmatāyā avighātena jijñāsānirūpaṇopapatterityarthaḥ /\nnigūḍhābhiprāya eva dūṣayati- evamapi pratyakṣaṃ brahmaṇa iti /\nvācyasya karmatvasya jijñāsayā prathamamapekṣitasya prathamasaṃbandhārhasya cānvayaparityāgena paścātkathañcidapekṣitasya saṃbandhimātrasya saṃbandho, jaghanyaḥ prathamaḥ prathamaśca jaghanyaḥ, iti suvyāhṛtaṃ nyāyatattvam /\npratyakṣaparokṣatābhidhānaṃ ca prāthamyāprāthamyasphuṭatvāsphuṭatvābhiprāyam /</p>\n\n<p>cedakaḥ svābhiprāyamudghāṭayati- na vyarthaḥ brahmāśritāśeṣa iti /\nvyākhyātametadadhastāt /\nsamādhātā svābhisaṃdhimudghāṭayati- na, pradhānaparigraha iti /\nvāstavaṃ prādhānyaṃ brahmaṇaḥ /\nśeṣaṃ sanidarśanamatirohitārtham /\nśrutyanugamaścātirohitaḥ /</p>\n\n<p>tadevamabhimataṃ samāsaṃ vyavasthāpya jijñāsāpadārthamāha- jñātum iti /\nsyādetat /\nna jñānamicchāviṣayaḥ /\nsukhaduḥkhāvāptiparihārau vā tadupāyo vā taddvāreṇecchāgocaraḥ /\nna caivaṃ brahmajñānam /\nna khalvetadanukūlamiti vā pratikūlanivṛttiriti vānubhūyate /\nnāpi tayorupāyaḥ ; tasminsatyapi sukhabhedasyādarśanāt, anuvartamānasya ca duḥkhasyānivṛtteḥ /\ntasmānna sūtrakāravacanamātrādiṣikarmatā jñānasyetyata āha- avagatiparyantam iti /\nna kevalaṃ jñānamiṣyate kiṃ tvavagatiṃ sākṣātkāraṃ kurvadavagatiparyantaṃ sanvācyāyā icchāyāḥ karma /\nkasmāt ? phalaviṣayatvādicchāyāḥ tadupāyaṃ phalaparyantaṃ gocarayatīccheti śeṣaḥ /</p>\n\n<p>nanu bhavatvavagatiparyantaṃ jñānam ; kimetāvatāpīṣṭaṃ bhavati ? na hyanapekṣaṇīyaviṣayamavagatiparyantamapi jñānamiṣyata ityata āha- jñānena hi pramāṇenāvagantumiṣṭaṃ brahma /\nbhavatu brahmaviṣayāvagatiḥ, evamapi kathamiṣṭetyata āha- brahmāvagatirhi puruṣārthaḥ /\nkimabhyudayaḥ ? na, kiṃ tu niḥśreyasaṃ vigalitanikhiladuḥkhānuṣaṅgaparamānandaghanabrahmāvagatirbrahmaṇaḥ svabhāva iti saiva niḥśreyasaṃ puruṣārtha iti /</p>\n\n<p>syādetat /\nna brahmāvagatiḥ puruṣārthaḥ /\npuruṣavyāpāravyāpyo hi puruṣārthaḥ /\nna cāsyā brahmasvabhāvabhūtāyā utpattivikārasaṃskāraprāptayaḥ saṃbhavanti, tathā satyanityatvena tatsvābhāvyānupapatteḥ /\nna cotpattyādyabhāve vyāpāravyāpyatā /\ntasmānna brahmāvagatiḥ puruṣārtha ityata āha-niḥśeṣasaṃsārabījāvidyādyanarthanibarhaṇāt /\nsatyam, brahmāvagatau brahmasvabhāve notpattyādayaḥ saṃbhavanti ; tathāpyanirvacanīyānādyavidyāvaśādbrahmasvabhāvo 'parādhīnaprakāśo 'pi pratibhānapi na pratibhātīva parādhīnaprakāśa iva dehendriyādibhyo bhinno 'pyabhinna iva bhāsata iti saṃsārabījāvidyādyanarthanibarhaṇātprāgaprāpta iva tasminsati prāpta iva bhavatīti puruṣeṇārthyamānatvātpuruṣārtha iti yuktam /</p>\n\n<p>avidyādītyādigrahaṇena tatsaṃskāro 'varudhyate /\navidyādinivṛttistūpāsanākāryādantaḥ karaṇavṛttibhedāt sākṣātkārāditi draṣṭavyam /\nupasaṃharati- tasmādbrahma jijñāsitavyam uktalakṣaṇena mumukṣuṇā /\nna khalu tajjñānaṃ vinā savāsanavividhaduḥkhanidānamavidyocchidyate /\nna ca taducchedamantareṇa vigalitanikhiladuḥkhānuṣaṅgānandaghanabrahmātmatāsākṣātkārāvirbhāvo jīvasya /\ntasmādānandaghanabrahmātmatāmicchatā tadupāyo jñānameṣitavyam /\ntacca na kevalebhyo vedāntebhyaḥ api tu brahmamīmāṃsopakaraṇebhya iti icchāmukhena brahmamīmāṃsāyāṃ pravartyate, na tu vedānteṣu tadarthavivakṣāyāṃ vā ; tatra phalavadarthāvabodhaparatāṃ svādhyāyādhyayanavidheḥ sūtrayatā 'athāto dharmajijñāsā' ityanenaiva pravartitatvāt, dharmagrahaṇasya ca vedārthopalakṣaṇatvenādharmavadbrahmaṇo 'pyupalakṣaṇatvāt /\nyadyapi ca dharmamīmāṃsāvat vedārthamīmāṃsayā brahmamīmāṃsāpyākṣeptuṃ śakyate, tathāpi prācyā mīmāṃsayā na tadvyutpādyate, nāpi brahmamīmāṃsāyā adhyayanamātrānantaryamiti brahmamīmāṃsārambhāya nityānityavivekādyānantaryapradarśanāya cedaṃ sūtramārambhaṇīyamityapaunaruktyam /</p>\n\n<p>syādetat /\netena sūtreṇa brahmajñānaṃ pratyupāyatā mīmāṃsāyāḥ pratipādyata ityuktam ; tadayuktam, vikalpāsahatvāt, iti codayati- tatpunarbrahma iti /\nvedāntebhyo 'pauruṣeyatayā svataḥsiddhaprāmāṇyebhyaḥ prasiddhamaprasiddhaṃ vā syāt /\nyadi prasiddham, vedāntavākyasamutthena niścayajñānena viṣayīkṛtam ; tato na jijñāsitavyam, niṣpāditakriye karmaṇi aviśeṣādhāyinaḥ sādhanasya sādhananyāyātipātāt /\nathāprasiddhaṃ vedāntebhyaḥ, tarhi na tadvedāntāḥ pratipādayantīti sarvathāprasiddhaṃ naiva śakyaṃ jijñāsitum /\nanubhūte hi priye bhavatīcchā na tu sarvathānanubhūtāpūrve /\nna ceṣyamāṇamapi śakyaṃ jñātum, pramāṇābhāvāt /\nśabdo hi tasya pramāṇaṃ vaktavyam /\nyathā vakṣyati 'śāstrayonitvāt' iti /\nsa cettannāvabodhayati, kutastasya tatra prāmāṇyam ? na ca pramāṇānantaraṃ brahmaṇi prakramate /\ntasmātprasiddhasya jñātuṃ śakyasyāpyajijñāsanāt aprasiddhasyecchāyā aviṣayatvāt aśakyajñānatvācca na brahma jijñāsyamityākṣepaḥ /\npariharati- ucyate- asti tāvadbrahma nityaśuddhabuddhamuktasvabhāvam /\nayamarthaḥ- prāgapi brahmamīmāṃsāyā adhītavedasya nigamaniruktavyākaraṇādipariśīlanaviditapadatadarthasaṃbandhasya 'sadeva somyedamagra āsīt' ityupakramāt 'tattvamasi' ityantātsaṃdarbhāt nityatvādyupetabrahmasvarūpāvagamastāvadāpātato vicārādvināpyasti /\natra ca brahmetyādināvagamyena tadviṣayamavagamaṃ lakṣayati, tadastitvasya sati vimarśe vicārātprāganirṇayāt /\nnityeti kṣayitālakṣaṇaṃ duḥkhamupakṣipati /\nśuddheti dehādyupādhikamapi duḥkhamapākaroti /\nbuddhetyaparādhīnaprakāśamānandātmānaṃ darśayati, ānandaprakāśayorabhedāt /</p>\n\n<p>syādetat /\nmuktau satyāmasyaite śuddhatvādayaḥ prathante, tatastu prāk dehādyabhedena taddharmajanmajarāmaraṇādiduḥkhayogādityata uktam- mukta iti /\nsadaiva muktaḥ sadaiva kevalo 'nādyavidyāvaśāttu bhrāntyā tathāvabhāsata ityarthaḥ /</p>\n\n<p>tadevamanaupādhikaṃ brahmaṇo rūpaṃ darśayitvā avidyopādhikaṃ rūpamāha- sarvajñaṃ sarvaśaktisamanvitam /\ntadanena jagatkāraṇatvamasya darśitam, śaktijñānabhāvābhāvānuvidhānātkāraṇatvabhāvābhāvayoḥ /\nkutaḥ punarevaṃbhūtabrahmasvarūpāvagatiḥ ityata āha- brahmaśabdasya hi iti /\nna kevalam 'sadeva somyedam' ityādīnāṃ vākyānāṃ paurvāparyaparyālocanayā itthaṃbhūtabrahmāvagatiḥ /\napi tu brahmapadamapi nirvacanasāmarthyādimamevārthaṃ svahastayati /\nnirvacanamāha- bṛhaterdhātorarthānugamāt /</p>\n\n<p>vṛddhikarmā hi bṛhatiratiśāyane vartate /\ntaccedamatiśāyanamanavacchinnaṃ padāntarāvagamitaṃ nityaśuddhabuddhatvādyasyābhyanujānātītyarthaḥ /</p>\n\n<p>tadevaṃ tatpadārthasya śuddhatvādeḥ prasiddhimabhidhāya tvaṃpadārthasyāpyāha- sarvasyātmatvācca brahmāstitvaprasiddhiḥ /</p>\n\n<p>sarvasya pāṃsulapādakasya hālikasyāpi brahmāstitvaprasiddhiḥ ; kutaḥ ? ātmatvāt /\netadeva sphuṭayati- sarvo hi iti /\npratītimeva apratītinirākaraṇena draḍhayati- na na iti /\nna na pratyeti 'ahamasmi' iti, kiṃ tu pratyetyeveti yojanā /\nnanu 'ahamasmi' iti ca jñāsyati mā ca jñāsīdātmānamityata āha- yadi iti /\nahamasmīti na pratīyāt /\nahaṅkārāspadaṃ hi jīvātmānaṃ cenna pratīyāt 'aham' iti na pratīyādityarthaḥ /\nnanu pratyetu sarvo jana ātmānamahaṅkārāspadam, brahmaṇi tu kimāyātam ityata āha- ātmā ca brahma ; tadaḥ tvamāsāmānādhikaraṇyāt /\ntasmāttatpadārthasya śuddhabuddhatvādeḥ śabdataḥ tvaṃpadārthasya ca jīvātmanaḥ pratyakṣataḥ prasiddheḥ, padārthajñānapūrvakatvācca vākyārthajñānasya, tvaṃpadārthasya brahmabhāvāvagamaḥ 'tattvamasi' iti vākyādupapadyata iti bhāvaḥ /</p>\n\n<p>ākṣeptā prathamakalpāśrayaṃ doṣamāha- yadi tarhi loka iti /\nadhyāpakādhyetṛparamparā lokaḥ /\ntatra 'tattvamasi' iti vākyādyadi brahma ātmatvena prasiddhamasti /\n'ātmā brahmatvena' iti vaktavye 'brahma ātmatvena' iti abhedavivakṣayā gamayitavyam /\npariharati- naḥ ; kutaḥ ? tadviśeṣaṃ prati vipratipatteḥ /\ntadanena vipratipattiḥ sādhakabādhakapramāṇābhāve sati saṃśayabījamuktam /\ntataśca saṃśayājjijñāsopapadyata iti bhāvaḥ /\nvivādādhikaraṇaṃ dharmī sarvatantrasiddhāntasiddho 'bhyupeyaḥ ; anyathā anāśrayā bhinnāśrayā vā vipratipattayo na syuḥ /\nviruddhā hi pratipattayo vipratipattayaḥ ; na cānāśrayāḥ pratipattayo bhavanti, anālambanatvāpatteḥ ; na ca bhinnāśrayā viruddhāḥ /\nna hi 'anityā buddhiḥ' 'nitya ātmā' iti pratipattivipratipattī /\ntasmāttatpadārthasya śuddhatvādervedāntebhyaḥ pratītiḥ, tvaṃpadārthasya ca jīvātmano lokataḥ siddhiḥ sarvatantrasiddhāntaḥ /\ntadābhāsatvānābhāsatvatattadviśeṣeṣu paramatra vipratipattayaḥ /\ntasmāt sāmānyataḥ prasiddhe dharmiṇi viśeṣato vipratipattau yuktastadviśeṣeṣu saṃśayaḥ /</p>\n\n<p>tatra tvaṃpadārthe tāvadvipratipattīrdarśayati- dehamātram ityādinā bhoktaiva kevalaṃ na karttā ityantena /\natra dehendriyamanaḥkṣaṇikavijñānacaitanyapakṣe na tatpadārthanityatvādayaḥ tvaṃpadārthena saṃbadhyante, yogyatāvirahāt /\nśūnyapakṣe 'pi sarvopākhyārahitamapadārthaḥ kathaṃ tattvamorgocaraḥ ? kartṛbhoktṛsvabhāvasyāpi pariṇāmitayā tatpadārthanityatvādyasaṃgatireva /\nakartṛtve 'pi bhoktṛtvapakṣe pariṇāmitayā nityatvādyasaṃgatiḥ /\nabhoktṛtve 'pi nānātmatvapakṣe nānātvenāvacchinnatvādanityatvādiprasaktāvadvaitahānācca tatpadārthāsaṃgatistadavasthaiva /\ntvaṃpadārthavipratipattyā ca tatpadārthe 'pi vipratipattirdarśitā- vedāprāmāṇyavādino hi laukāyatikādayastatpadārthapratyayaṃ mithyeti manyante, vedaprāmāṇyavādino 'pyaupacārikaṃ tatpadārthamavivakṣitaṃ vā manyanta iti /\ntadevaṃ tvaṃpadārthavipratipattidvārā tatpadārthe vipratipattiṃ sūcayitvā sākṣāttatpadārthe 'pi vipratipattimāha- asti tadvyatirikta īśvaraḥ sarvajñaḥ sarvaśaktiriti kecit /\n#tat#iti jīvātmanaḥ parāmṛśati /\nna kevalaṃ śarīrādibhyaḥ jīvātmabhyo 'pi vyatiriktaḥ /\nsa ca sarvasyaiva jagata īṣṭe /\naiśvaryasiddhyarthaṃ svābhāvikamasya rūpadvayamuktam 'sarvajñaḥ sarvaśaktiḥ' iti /\ntasyāpi jīvātmabhyo 'pi vyatirekāt na tvaṃpadārthena sāmānādhikaraṇyamiti svamatamāha- #atmā sa bhokturityapare# /\nbhokturjīvātmano 'vidyopādhikasya sa īśvaraḥ tatpadārtha ātmā ; tata īśvarādabhinno jīvātmā, paramākāśādiva ghaṭākāśādaya ityarthaḥ /</p>\n\n<p>vipratipattīrupasaṃharan vipratipattibījamāha- #evaṃ bahava#iti /\nyuktiyuktyābhāsavākyavākyābhāsasamāśrayāḥ santa iti yojanā /\nnanu santu vipratipattayaḥ tannimittaśca saṃśayaḥ ; tathāpi kimarthaṃ brahmamīmāṃsā ārabhyate ityata āha- #tatrāvicārya#iti /\ntattvajñānācca niḥśreyasādhigamaḥ, nātattvajñānādbhavitumarhati /\napi ca atattvajñānānnāstikye sati anarthaprāptirapītyāha- #anarthaṃ ca#iti /\nsūtratātparyamupasaṃharati- #tasmāt#iti /\nvedāntamīmāṃsā tāvattarka eva, tadavirodhinaśca ye 'nye 'pi tarkā adhvaramīmāṃsāyāṃ nyāye ca vedapratyakṣādiprāmāṇyapariśodhanādiṣūktāḥ t upakaraṇaṃ yasyāḥ sā tathoktā /\ntasmātparamaniḥśreyasasādhanabrahmajñānaprayojanā brahmamīmāṃsā ārabdhavyeti siddham /</p>\n\n<p>brahma jijñāsitavyamityuktam /\nkiṃlakṣaṇaṃ punastadbrahma ityata āha bhagavānsūtrakāraḥ -</p>\n\n<l>#janmādyasya yataḥ# //2 //</l>\n\n<p>tadevaṃ prathamasūtreṇa mīmāṃsārambhamupapādya brahmamīmāṃsāmārabhate- #janmādyasya yataḥ# /\netasya sūtrasya pātanikāmāha bhāṣyakāraḥ - #brahma jijñāsitavyamityuktam ; kiṃlakṣaṇaṃ# #punastadbrahma# /\natra yadyapi brahmasvarūpajñānasya pradhānasya pratijñayā tadaṅgānyapi pramāṇādīni pratijñātāni, tathāpi svarūpasya prādhānyāttadevākṣipya prathamaṃ samarthyate /\ntatra yadyāvadanubhūyate tatsarvaṃ parimitamaviśudadhamabuddhaṃ vidhvaṃsi ca ; na tenopalabdhena tadviruddhasya nityaśuddhabuddhasvabhāvasya brahmaṇaḥ svarūpaṃ śakyaṃ lakṣayitum /\nna hi jātu kaścitkṛtakatvena nityaṃ lakṣayati /\nna ca taddharmeṇa nityatvādinā tallakṣyate, tasyānupalabdhacaratvāt /\nprasiddhaṃ hi lakṣaṇaṃ bhavati, nātyantāprasiddham /\nevaṃ ca na śabdo 'pyatra prakramate, atyantāprasiddhatayā brahmaṇo 'padārthasyāvākyārthatvāt /\ntasmāt lakṣaṇābhāvāt na brahma jijñāsitavyamityātyākṣepābhiprāyaḥ /</p>\n\n<p>tamimamākṣepaṃ bhagavān sūtrakāraḥ pariharati- #'janmādyasya yataḥ'#iti /\nmā bhūdanubhūyamānaṃ jagattaddharmatayā tādātmyena vā brahmaṇo lakṣaṇam ; tadutpattyā tu bhaviṣyati deśāntaraprāptiriva saviturvrajyāyā iti tātparyārthaḥ /</p>\n\n<p>sūtrāvayavān vibhajate- #janmotpattirādirasya#iti /\nlāghavāya sūtrakṛtā janmādīti napuṃsakaprayogaḥ kṛtaḥ ;\ntadupapādanāya samāhāramāha- #janmasthitibhaṅgam#iti /\n#janmanaśca#ityādiḥ #kāraṇanirdeśaḥ#ityantaḥ saṃdarbho nigadavyākhyātaḥ /</p>\n\n<p>syādetat /\npradhānakālagrahalokapālakriyāyadṛcchāsvabhāvābhāveṣūpaplavamāneṣu satsu sarvajñaṃ sarvaśaktisvabhāvaṃ brahma jagajjanmādikāraṇamiti kutaḥ saṃbhāvanetyata āha- #asya jagata#iti /\natra #nāmarūpābhyāṃ vyākṛtasya#iti cetanabhāvakartṛkatvasaṃbhāvanayā pradhānādyacetanakartṛkatvaṃ nirupākhyakartṛkatvaṃ ca vyāsedhati /\nyatkhalu nāmnā rūpeṇa ca vyākriyate taccetanakartṛkaṃ dṛṣṭam, yathā ghaṭādi /\nvivādādhyāsitaṃ ca jagannāmnā rūpeṇa ca vyākṛtam ; tasmāccetanakartṛkaṃ saṃbhāvyate /\ncetano hi buddhāvālikhya nāmarūpe ghaṭa iti nāmnā rūpeṇa ca kambugrīvādinā bāhyaṃ ghaṭaṃ niṣpādayati /\nata eva ghaṭasya nirvartyasyāpyantaḥ saṃkalpātmanā siddhasya karmakārakabhāvaḥ 'ghaṭaṃ karoti' iti /\nyathāhuḥ-'buddhisiddhaṃ tu na tadasat' iti /\ntathā cācetano buddhāvanālikhitaṃ karotīti na śakyaṃ saṃbhāvayitumiti bhāvaḥ /</p>\n\n<p>syādetat /\ncetanā grahā lokapālā vā nāmarūpe buddhāvālikhya jagajjanayiṣyanti, kṛtam uktasvabhāvena brahmaṇetyata āha- #anekakartṛbhoktṛsaṃyuktasya#iti /\nkecitkartāro bhavanti, yathā sūdartvigādayaḥ, na bhoktāraḥ /\nkecittu bhoktāraḥ, yathā śrāddhavaiśvānareṣṭyādiṣu pitāputrādayaḥ, na kartāraḥ /\ntasmādubhayagrahaṇam /\ndeśakālanimittakriyāphalāni itītaretaradvandvaḥ /\ndeśādīni ca tāni pratiniyatāti ceti vigrahaḥ /\ntadāśrayo jagat ; tasya /\nkecitkhalu pratiniyatadeśotpādāḥ, yathā kṛṣṇamṛgādayaḥ /\nkecitpratiniyatakālotpādāḥ, yathā kokilāravādayaḥ /\nkecitpratiniyatanimittāḥ, yathā navāmbudadhvānādinimittā balākāgarbhādayaḥ /\nkecitpratiniyatakriyāḥ, yathā brāhmaṇānāṃ yājanādayaḥ, netareṣām /\nevaṃ kecitpratiniyataphalāḥ, yathā kecitsukhinaḥ kecidduḥkhinaḥ, evaṃ ya eva sukhinasta eva kadācidduḥkhinaḥ /\nsarvametadākasmikāparanāmni yādṛcchikatve ca svābhāvikatve cāsarvajñāsarvaśaktikartṛkatve ca na ghaṭate, parimitajñānaśaktibhirgrahalokapālādibhirjñātuṃ kartuṃ cāśakyatvāt /\ntadidamuktam- #manasāpyacintyaracanārūpasya#</p>\n\n<p>iti /\nekasyā api hi śarīraracanāyā rūpaṃ manasā na śakyaṃ cintayituṃ kadācit, prāgeva jagadracanāyāḥ ; kimaṅga punaḥ kartumityarthaḥ /\nsūtravākyaṃ pūrayati- #tadbrahmeti vākyaśeṣaḥ# /</p>\n\n<p>syādetat /\nkasmātpunarjanmasthitibhaṅgamātramihādigrahaṇena gṛhyate na tu vṛddhipariṇāmāpakṣayā apītyata āha- #anyeṣāmapi bhāvavikārāṇāṃ#vṛddhyādīnān #triṣvevāntarbhāva#iti /\nvṛddhistāvadavayavopacayaḥ /\ntenālpāvayavādavayavino dvitantukāderanya eva mahānpaṭo jāyata iti janmaiva vṛddhiḥ /\npariṇāmo 'pi trividhaḥ dharmalakṣaṇāvasthālakṣaṇaḥ utpattireva /\ndharmiṇo hi hāṭakāderdharmalakṣaṇaḥ pariṇāmaḥ kaṭakamukuṭādiḥ tasyotpattiḥ /\nevaṃ kaṭakāderapi pratyutpannatvādilakṣaṇaḥ lakṣaṇapariṇāma utpattiḥ /\nevamavasthāpariṇāmo navapurāṇatvādirutpattiḥ /\napakṣayastu avayavahrāso nāśa eva /\ntasmājjanmādiṣu yathāsvamantarbhāvādvṛddhyādayaḥ pṛthaṅnoktā ityarthaḥ /\nathaite vṛddhyādayo na janmādiṣvantarbhavanti, tathāpyutpattisthitibhaṅgamevopādātavyam /\ntathā sati hi tatpratipādake 'yato vā imāni bhūtāni' iti vedavākye buddhisthīkṛte jaganmūlakāraṇaṃ brahma lakṣitaṃ bhavati /\nanyathā tu jāyate asti vardhate ityādīnāṃ grahaṇe tatpratipādakaṃ nairuktavākyaṃ buddhau bhavet ; tacca na mūlakāraṇapratipādanaparam, mahāsargādūrdhvaṃ sthitikāle 'pi tadvākyoditānāṃ janmādīnāṃ bhāvavikārāṇāmupapatteḥ,- iti śaṅkānirākaraṇārthaṃ vedoktotpattisthitibhaṅgagrahaṇamityāha- #yāska-#</p>\n\n<p>#paripaṭhitānāṃ tu#iti /</p>\n\n<p>nanvevamapi utpattimātraṃ sūcyatām ; tannāntarīyakatayā tu sthitibhaṅgaṃ gamyata ityata āha- #yotpattirbrahmaṇaḥ kāraṇāt#iti /\ntribhirasyopādānatvaṃ sūcyate ; utpattimātraṃ tu nimittakāraṇasādhāraṇamiti nopādānatvaṃ sūcayet ; tadidamuktam- #tatraiva#iti /</p>\n\n<p>pūrvoktānāṃ kāryakāraṇaviśeṣaṇānāṃ prayojanamāha- #na yathokta#iti /\ntadanena prabandhena pratijñāviṣayasya brahmasvarūpasya lakṣaṇadvāreṇa saṃbhāvanoktā /\ntatra pramāṇaṃ vaktavyam /\nyathāhurnaiyāyikāḥ-</p>\n\n<p>'saṃbhāvitaḥ pratijñāyāṃ pakṣaḥ sādhyeta hetunā /</p>\n\n<p>na tasya hetubhistrāṇamutpatanneva yo hataḥ //</p>\n\n<p>yathā ca vandhyā jananī' ityādiriti /</p>\n\n<p>itthaṃ nāma janmādi saṃbhāvanāhetuḥ /\nyadanye vaiśeṣikakādaya ita evānumānādīśvaraviniścayamicchanti, iti saṃbhāvanāhetutāṃ draḍhayitumāha- #etadeva#iti /</p>\n\n<p>codayati- #nanvihāpi#iti /\netāvataivādhikaraṇārthe samāpte vakṣyamāṇādhikaraṇārthamanuvadansuhṛdbhāvena pariharati- #na, vedānta#iti /\nvedāntavākyakusumagrathanārthatvameva darśayati- #vedānta#iti /\nvicārasyādhyavasānaṃ savāsanāvidyādvayocchedaḥ /\ntato hi brahmāvagaternivṛttirāvirbhāvaḥ /\ntatkiṃ brahmaṇi śabdādṛte na mānāntaramanusaraṇīyam ? tathā ca kuto mananam ? kutaśca tadanubhavaḥ sākṣātkāraḥ ? ityata āha- #satsu tu vedāntavākyeṣu#iti /\nanumānaṃ vedāntāvirodhi tadupajīvi cetyapi draṣṭavyam /\nśabdāvirodhinyā tadupajīvinyā ca yuktyā vivecanaṃ mananam /\nyuktiśca arthāpattiranumānaṃ vā /</p>\n\n<p>syādetat /\nyathā dharmo na puruṣabuddhisāhāyyam, evaṃ brahmaṇyapi kasmānna bhavatītyata āha- #na dharmajijñāsāyāmiva#iti /\n#śrutyādaya#iti ; śrutītihāsapurāṇāsmṛtayaḥ pramāṇam /\nanubhavaḥ antaḥkaraṇavṛttibhedo brahmasākṣātkāraḥ ; tasyāvidyānivṛttidvāreṇa brahmasvarūpāvirbhāvaḥ pramāṇaphalam /\ntacca phalamiva phalamiti gamayitavyam /\nyadyapi dharmajijñāsāyāmapi sāmagryāṃ pratyakṣādīnāṃ vyāpāraḥ tathāpi sākṣānnāsti /\nbrahmajijñāsāyāṃ tu sākṣādanubhavādīnāṃ saṃbhavo 'nubhavārthā ca brahmajijñāsetyāha- #anubhavāvasānatvāt# /\nbrahmānubhavo brahmasākṣātkāraḥ paramapuruṣārthaḥ, nirmṛṣṭanikhiladuḥkhaparamānandarūpatvāditi /</p>\n\n<p>nanu bhavatu brahmānubhavārthā jijñāsā ; tadanubhava eva tvaśakyaḥ, brahmaṇastadviṣayatvāyogyatvāt ityata āha- #bhūtavastuviṣayatvācca brahmajñānasya#iti /\nvyatirekasākṣātkārasya vikalparūpo viṣayaviṣayibhāvaḥ /\nna tvevaṃ dharmajñānamanubhavāvasānam, tadanubhavasya svayamapuruṣārthatvāt, tadanuṣṭhānasādhyatvātpuruṣārthasya, anuṣṭhānasya ca vināpyanubhavaṃ śābdajñānamātrādeva siddheḥ ityāha- #kartavye hi#ityādinā /\nna cāyaṃ sākṣātkāraviṣayatāyogyo 'pi, avartamānaścānavasthitatvādityāha- #puruṣādhīna#iti /\npuruṣādhīnatvameva laukikavaidikakāryāṇāmāha- #kartumakartuṃ#iti /\nlaukikaṃ kāryamanavasthitamudāharati- #yathāśvena#iti /\nlaukikenodāharaṇena saha vaidikamudāharaṇaṃ samuccinoti- #tathātirātra#iti /\nkartumakartumityasyedamudāharaṇamuktam /\nkartumanyathā vā kartumityasyodāharaṇamāha - #udita#iti /</p>\n\n<p>syādetat /\npuruṣasvātantryāt kartavye vidhipratiṣedhānāmānarthakyam, atadadhīnatvāt puruṣapravṛttinivṛttyoḥ ityata āha- #vidhipratiṣedhāścātrārthavantaḥ syuḥ# /\ngṛhṇātīti vidhiḥ ; na gṛhṇātīti pratiṣedhaḥ /\nuditānuditahomayorvidhiḥ /\nevaṃ nārāsthitasparśananiṣedho brahmaghnaśca tadvāraṇavidhiḥ- ityevañjātīyakā vidhipratiṣedhā arthavantaḥ /\nkuta ityata āha- #vikalpotsargāpavādāśca# /\nco hetau /\nyasmādgrahaṇāgrahaṇayoruditānuditahomayośca virodhāt samuccayāsaṃbhave tulyabalatayā ca bādhyabādhakabhāvābhāve sati agatyā vikalpaḥ /\nnārāsthisparśananiṣedhatadvāraṇāyośca viruddhayoratulyabalatayā na vikalpaḥ ; kiṃ tu sāmānyaśāstrasya sparśananiṣedhasya dhāraṇavidhiviṣayeṇa viśeṣaśāstreṇa bādhaḥ /\netaduktaṃ bhavati- vidhipratiṣedhaireva sa tādṛśo viṣayo 'nāgatotpādyarūpa upanītaḥ yena puruṣasya vidhiniṣedhādhīnapravṛttinivṛttyorapi svātantryaṃ bhavatīti /\nbhūte vastuni tu neyamasti vidhā, ityāha- #na tu vastvevaṃ naivam#iti /\ntadanena prakāravikalpo nirastaḥ /\nprakārivikalpaṃ niṣedhati - #asti nāsti#iti /</p>\n\n<p>syādetat /\nbhūte 'pi vastuni vikalpo dṛṣṭaḥ, yathā 'sthāṇurvā puruṣo vā' iti /\ntatkathaṃ na vastu vikalpyate, ityata āha- #vikalpanāstu#iti /\n#puruṣabuddhiḥ#antaḥkaraṇaṃ ; tadapekṣā vikalpanāḥ saṃśayaviparyāsāḥ /\nsavāsanamanomātrayonayo vā yathā svapne ; savāsanendriyamanoyonayo vā yathā 'sthāṇurvā puruṣo vā' iti sthāṇau saṃśayaḥ, 'puruṣa eva' iti ca viparyāsaḥ ; #anya#śabdena vastutaḥ sthāṇoranyasya puruṣasyābhidhānāt /\nna tu puruṣatattvaṃ vā sthāṇutattvaṃ vāpekṣante, samānadharmadharmidarśanamātrādhīnajanmatvāt /\ntasmādayathāvastato vikalpanā na vastu vikalpayanti vā anyathayanti vetyarthaḥ /\ntattvajñānaṃ tu na buddhitantram, kiṃ tu vastutantram ; atastato vastuviniścayo yuktaḥ, na tu vikalpanābhya ityāha- #na vastuyāthātmya#iti /</p>\n\n<p>evamuktena prakāreṇa bhūtavastuviṣayāṇāṃ jñānānāṃ prāmāṇyasya vastutantratāṃ prasādhya brahmajñānasya vastutantratāmāha- #tatraivaṃ sati#iti /\natra codayati- #nanu bhūta#iti /\nyatkila bhūtārthaṃ vākyaṃ tatpramāṇāntaragocarārthatayānuvādakaṃ dṛṣṭam, yathā- nadyāstīre phalāni santīti /\ntathā ca vedāntāḥ /\ntasmāt bhūtārthatayā pramāṇāntaradṛṣṭamevārthamanuvadeyuḥ /\nuktaṃ ca brahmaṇi jagajjanmādihetukamanumānaṃ pramāṇāntaram /\nevaṃ ca maulikaṃ tadeva parīkṣaṇīyam, na tu vedāntavākyāni tadadhīnasatyatvānīti kathaṃ vedāntavākyagrathanārthatā sūtrāṇāmityarthaḥ /\npariharati-</p>\n\n<p>#na, indriyāviṣayatvena#iti /\nkasmātpunarnendriyaviṣayatvaṃ pratīca ityata āha- #svabhāvata#iti /\nata eva śrutiḥ-</p>\n\n<p>'parāñci khāni vyatṛṇatsvayaṃbhūstasmātparāṅ paśyati nāntarātman' iti /\n#sati hīndriya#iti pratyagātmanastvaviṣayatvamupapāditam /\nyathā ca sāmānyato dṛṣṭamapyanumānaṃ brahmaṇi na pravartate tathopariṣṭānnipuṇataramupapādayiṣyāmaḥ /\nupapāditaṃ caitadasmābhirvistareṇa nyāyakaṇikāyām /\nna ca bhūtārthatāmātreṇānuvādatetyupariṣṭādupapādayiṣyāmaḥ /\ntasmātsarvamavadātam /\nśrutiśca 'yato vā' iti janma darśayati, 'yena jātāni jīvanti' iti jīvanaṃ stitim, 'yatprayanti-' iti tatraiva layam /\n#tasya ca nirṇayavākyam# /\natra ca pradhānādiviṣayatvasaṃśaye nirṇayavākyam- ānandādhyeva iti /\netaduktaṃ bhavati-yathā rajjvajñānasahitarajjūpādānā dhārā rajjvāṃ satyāmasti rajjvāmeva ca līyate, evamavidyāsahitabrahmopādānaṃ jagat brahmaṇyevāsti tatraiva ca līyata iti siddham /</p>\n\n<p>jagatkāraṇatvapradarśanena sarvajñaṃ brahmetyupakṣiptam ; tadeva draḍhayannāha-</p>\n\n<l>#śāstrayonitvāt# //3 //</l>\n\n<p>sūtrāntaramavatārayituṃ purvasūtrasaṃgatimāha- #jagatkāraṇatvapradarśanena#iti /\nna kevalaṃ jagadyonitvādasya bhagavataḥ sarvajñatā, śāstrayonitvādapi boddhavyā /\nśāstrayonitvasya sarvajñatāsādhanatvaṃ samarthagate- #mahata ṛgvedādeḥ śāstrasya#iti /\ncāturvarṇyasya cāturāśramyasya ca yathāyathaṃ niṣekādiśmaśānāntāsu brahmamuhūrtopakramapradoṣaparisamāpanīyāsu nityanaimittikakāmyakarmapaddhatiṣu ca brahmatattve ca śiṣyāṇāṃ śāsanāt śāstramṛgvedādiḥ ; ata eva mahāviṣayatvāt mahat /\nna kevalaṃ mahāviṣayatvenāsya mahattvam, api tvanekāṅgopāṅgopakaraṇatayāpītyāha- #anekavidyāsthānopabṛṃhitasya# /\npurāṇanyāyamīmāṃsādayo daśa vidyāsthānāni ; taiḥ tayā tayā dvāropakṛtasya /\ntadanena samastaśiṣṭajanaparigraheṇāprāmāṇyaśaṅkāpyapākṛtā /\npurāṇādipraṇetāro hi maharṣayaḥ śiṣṭāḥ ; taiḥ tayā tayā dvārā vedān vyācakṣāṇaistadarthaṃ cādareṇānutiṣṭhadbhiḥ parigṛhīto veda iti /\nna cāyamanavabodhako nāpyarapaṣṭabodhako yenāpramāṇaṃ syādityāha-</p>\n\n<p>#pradīpavatsarvārthāvadyotinaḥ# /\nsarvamarthajātaṃ sarvathāvabodhayan nānavabodhako nāpyaspaṣṭabodhaka ityarthaḥ /\nata eva #sarvajñakalpasya#sarvajñasadṛśasya /\nsarvajñasya hi jñānaṃ sarvaviṣayaṃ śāstrasyāpyabhidhānaṃ sarvaviṣayamiti sādṛśyam /\ntadevamanvayamuktvā vyatirekamāha- #na hīdṛśasya#iti /\nsarvajñasya guṇaḥ sarvaviṣayatā ; tadanvitaṃ śāsatram, asyāpi sarvaviṣayatvāt /\nuktamarthaṃ pramāṇayati- #yadyadvistarārthaṃ śāstraṃ yasmātpuruṣaviśeṣāt#</p>\n\n<p>#saṃbhavati sa#puruṣaviśeṣaḥ #tato 'pi#śāstrāt #adhikataravijñānaḥ#iti yojanā /\nadyatve 'pyasmadādibhiryatsamīcīnārthaviṣayaṃ śāstraṃ viracyate tatrāsmākaṃ vaktṛṇāṃ vākyājjñānamadhikaviṣayam /\nna hi te te asādhāraṇadharmā anubhūyamānā api śakyā vaktum /\nna khalvikṣukṣīraguḍādīnāṃ madhurarasabhedāḥ śakyāḥ sarasvatyāpyākhyātum /\nvistarārthamapi vākyaṃ na vaktṛjñānena tulyaviṣayamiti kathayituṃ #vistara#grahaṇam /\nsopanayaṃ nigamanamāha- #kimu vaktavyam#iti /\nvedasya yasmāt mahato bhūtāt yoneḥ saṃbhavaḥ, tasya mahato bhūtasya brahmaṇo niratiśayaṃ sarvajñatvaṃ sarvaśaktitvaṃ ca kimu vaktavyamiti yojanā /\n#anekaśākhā#iti /\natra ca #anekaśākhābhedabhinnasya#ityādiḥ #saṃbhava#</p>\n\n<p>ityanta upanayaḥ /\n#tasya#ityādi #sarvaśaktitvaṃ ca#ityantaṃ nigamanam /\n#aprayatnenaiva#iti /\nīṣatprayatnena, yathā 'alavaṇā yavāgūḥ' iti /\ndevarṣayo hi mahāpariśrameṇāpi yatrāśaktāḥ tadayamīṣatprayatnena līlayaiva karotīti niratiśayamasya sarvajñatvaṃ sarvaśaktitvaṃ coktaṃ bhavati /\naprayatnenāsya vedakartṛtve śrutiruktā 'asya mahato bhūtasya' iti /\nye 'pi tāvat varṇānāṃ nityatvamāsthiṣata tairapi padavākyādīnāmanityatvamabhyupāyam /\nānupūrvībhedavanto hi varṇāḥ padam /\npadāni cānupūrvībhedavanti vākyam /\nvyaktidharmaścānupūrvī na varṇadharmaḥ, varṇānāṃ nityānāṃ vibhūnāṃ ca kālato deśato vā paurvāparyāyogāt /\nvyaktiścānityeti kathaṃ tadupagṛhītānāṃ varṇānāṃ nityānāmapi padatā nityā ?</p>\n\n<p>padānityatayā ca vākyādīnāmapyanityatā vyākhyātā /\ntasmānnṛttānukaraṇavat padādyanukaraṇamapi /\nyathā hi yādṛśaṃ gātracalanādi nartakaḥ karoti tādṛśameva śikṣyamāṇānukaroti nartakī, na tu tadeva vyanakti, evaṃ yādṛśīmānupūrvīṃ vaidikānāṃ varṇapadādīnāṃ karotyadhyāpayitā tādṛśīmevānukaroti māṇavakaḥ, na tu tāmevoccārayati, ācāryavyaktibhyo māṇavakavyaktīnāmanyatvāt /\ntasmānnityānityavarṇavādināṃ na laukikavaidikapadavākyādipauruṣeyatve vivādaḥ ; kevalaṃ vedavākyeṣu puruṣasvātantryāsvātantrye vipratipattiḥ /\nyathāhuḥ- 'yatnataḥ pratiṣedhyā naḥ puruṣāṇāṃ svatantratā' iti /\ntatra sṛṣṭipralayamanicchanto jaiminīyā vedādhyayanaṃ pratyasmādṛśaguruśiṣyaparamparāmavicchinnāmanādimācakṣate /\nvaiyāsikaṃ tu matamanuvartamānāḥ śrutismṛtītihāsādisiddhasṛṣṭipralayānusāreṇa anādyavidyopadhānalabdhasarvaśaktisarvajñānasyāpi paramātmano nityasya vedānāṃ yonerapi na teṣu svātantryam, pūrvapūrvasargānusāreṇa tādṛśānupūrvīviracanāt ; yathā hi yāgādibrahmahatyādayor'thānarthahetavo brahmavivartā api na sargāntare vipariyanti /\nna hi jātu kvacitsarge brahmahatyārthaheturanarthahetuścāśvamedho bhavati, agnirvā kledayati, āpo vā dahanti, tadvat /\nyathātra sarge niyatānupūrvyaṃ vedādhyayanamabhyudayaniḥśreyasahetuḥ, anyathā tadeva vāgvajratayānarthahetuḥ, evaṃ sargāntareṣvapīti tadanurodhāt sarvajño 'pi sarvaśaktirapi pūrvapūrvasargānusāreṇa vedānviracayanna svatantraḥ /\npuruṣāsvātantryamātraṃ cāpauruṣeyatvaṃ rocayante jaiminīyā api /\ntaccāsmākamapi samānam, anyatrābhiniveśāt /</p>\n\n<p>na caikasya pratibhāne anāśvāsa iti yuktam /\nna hi bahūnāmapyajñānāṃ vijñānāṃ vā āśayadoṣavatāṃ pratibhāne yukta āśvāsaḥ ; tattvajñānavatastvapāstasamastadoṣasyaikasyāpi pratibhāne yukta evāśvāsaḥ /\nsargādibhuvāṃ ca prajāpatidevarṣīṇāṃ dharmajñānavairāgyaiśvaryasaṃpannānāmupapadyate tatsvarūpāvadhāraṇam ; tatpratyayena cārvācīnānāmapi tatra saṃpratyaya ityupapannaṃ brahmaṇaḥ śāstrayonitvam, śāstrasya cāpauruṣeyatvam, prāmāṇyaṃ ceti /\niti prathamavarṇakam /</p>\n\n<p>varṇakāntaramārabhate- #atha vā#iti /\npūrveṇādhikaraṇena brahmasvarūpalakṣaṇāsaṃbhavāśaṅkāṃ vyudasya lakṣaṇasaṃbhava uktaḥ /\ntasyaiva tu lakṣaṇasyānena anumānatvāśaṅkāmapākṛtya āgamopadarśanena brahmaṇi śāstraṃ pramāṇamuktam /\nakṣarārthastu atirohitaḥ /</p>\n\n<p>śāstrapramāṇakatvamuktaṃ brahmaṇaḥ pratijñāmātreṇa ; tadanena sūtreṇa pratipādanīyam ; ityutsūtraṃ pūrvapakṣamāracayati bhāṣyakāraḥ- #kathaṃ punaḥ#iti /\nkim ākṣepe- śuddhabuddhodāsīnasvabhāvatayā upekṣaṇīyaṃ brahma bhūtamabhidadhatāṃ vedāntānāmapuruṣārthopadeśināmaprayojanatvāpatteḥ ; bhūtārthatvena ca pratyakṣādibhiḥ samānaviṣayatayā laukikavākyavattadarthānuvādakatvenāprāmāṇyaprasaṅgāt /\nna khalu laukikāni vākyāni pramāṇāntaraviṣayamarthamavabodhayanti svataḥ pramāṇam ;</p>\n\n<p>evaṃ vedāntā apītyanapekṣatvalakṣaṇaṃ prāmāṇyameṣāṃ vyāhanyeta /\nna ca tairapramāṇairbhavituṃ yuktam /\nna cāprayojanaiḥ, svādhyāyādhyayanavidhyāpāditaprayojanavattvaniyamāt /\ntasmāttattadvihitakarmāpekṣitakartṛdevatādipratipādanaparatvenaiva kriyārthatvam /\nyadi tvasaṃnidhānāttatparatvaṃ na rocayante, tataḥ saṃnihitopāsanādikriyāparatvaṃ vā vedāntānām /\nevaṃ hi pratyakṣādyanadhigatagocaratvenānapekṣatayā prāmāṇyaṃ ca prayojanavattvaṃ ca sidhyatīti tātparyārthaḥ /\npāramarṣasūtropanyāsaḥ tu pūrvapakṣadārḍhyāya /</p>\n\n<p>#ānarthakyaṃ#ca aprayojanavattvam, sāpekṣatayā pramānutpādakatvaṃ cānuvādakatvāditi /\n#ataḥ#ityādi #vā#ntaṃ grahaṇakavākyam /\nasya vibhāgabhāṣyaṃ #na hi#ityādi #upapannā vā#ityantam /</p>\n\n<p>syādetat /\nakriyārthatve 'pi brahmasvarūpavidhiparā vedāntā bhaviṣyanti ; tathā ca 'vidhinā tvekavākyatvāt-'</p>\n\n<p>iti rāddhāntasūtramanugrahīṣyate /\nna khalvapravṛttapravartanameva vidhiḥ ; utpattividherajñātajñāpanārthatvāt ; vedāntānāṃ cājñātaṃ brahma jñāpayatāṃ tathābhāvāt , ityata āha- #na ca pariniṣṭhita#iti /\nanāgatotpādyabhāvaviṣaya eva hi sarvo vidhirupeyaḥ, adhikāraviniyogaprayogotpattirūpāṇāṃ parasparamavinābhāvāt, siddhe ca teṣāmasaṃbhavāt /\ntadvākyānāṃ tvaidaṃparyaṃ bhidyate /\nyathā 'agnihotraṃ juhuyātsvargakāmaḥ' ityādibhyo 'dhikāraviniyogaprayogāṇāṃ pratilambhāt, 'agnihotraṃ juhoti' ityutpattimātraparaṃ vākyam /\nna tvatra viniyogādayo na santi ; santo 'pyanyato labdhatvātkevalamavivakṣitāḥ /\ntasmāt bhāvanāviṣayo vidhirna siddhe vastuni bhavitumarhatīti /\nupasaṃharati- #tasmāt#iti /</p>\n\n<p>atrārucikāraṇamuktvā pakṣāntaramupasaṃkramate- #atha#iti /\nevaṃ ca sati uktarūpe brahmaṇi śabdasyātātparyāt pramāṇāntareṇa yādṛśamasya rūpaṃ vyavasthāpyate na tacchabdena virudhyate ; tasyopāsanāparatvāt, samāropeṇa copāsanāyā upapatteriti /\nprakṛtamupasaṃharati- #tasmānna#iti /</p>\n\n<p>sūtreṇa siddhāntayati- #ucyata#iti /</p>\n\n<p>tadetadvyācaṣṭe- #tuśabda#iti /\ntadityuttarapakṣapratijñāṃ vibhajate- #tadbrahma#iti /\npūrvapakṣī karkaśāśayaḥ pṛcchati- #katham#iti /\nkutaḥ prakārādityarthaḥ /\nsiddhāntī svapakṣe hetuṃ prakārabhedamāha- #samanvayāt# /\nsamyaganvayaḥ samanvayaḥ ; tasmāt /\netadeva vibhajyate- #sarveṣu hi vedānteṣu#iti /\nvedāntānāmaikāntikīṃ brahmaparatāmācikhyasurbahūni vākyānyudāharati- #sadeva#iti /\n'yato vā imāni bhūtāni' iti tu vākyaṃ pūrvamudāhṛtaṃ jagadutpattisthitināśakāraṇamiti ceha smāritamiti na paṭhitam /\nyena hi vākyamupakramyate yena copasaṃhriyate sa eva vākyārtha iti śābdāḥ /\nyathopāṃśuyājavākye 'nūcoḥ puroḍāśayorjāmitādoṣasaṃkīrtanapūrvakopāṃśuyājavidhānena tatpratisamādhānopasaṃhāreṇa cāpūrvopāṃśuyājakarmavidhiparatā ekavākyatābalādāśritā, evamatrāpi 'sadeva somyedam' iti brahmopakramāt 'tattvamasi'</p>\n\n<p>iti ca jīvasya brahmātmanopasaṃhārāt tatparataiva vākyasya /\nevaṃ vākyāntarāṇāmapi paurvāparyālocanayā brahmaparatvamavagantavyam /\nna ca tatparatvasya dṛṣṭasya sati saṃbhave 'nyaparatā adṛṣṭā yuktā kalpayitum, atiprasaṅgāt /\nna kevalaṃ kartṛparatā teṣāmadṛṣṭā, anupapannā cetyāha- #na ca teṣām#iti /</p>\n\n<p>sāpekṣatvenāprāmāṇyaṃ pūrvapakṣabījaṃ smārayitvā dūṣayati- #na ca pariniṣṭhitavastusvarūpatve 'pi#iti /\nayamabhisaṃdhiḥ- puṃvākyanidarśanena hi bhūtārthatayā vedāntānāṃ sāpekṣatvamāśaṅkyate /\ntatraivaṃ bhavān pṛṣṭo vyācaṣṭām,</p>\n\n<p>kiṃ puṃvākyānāṃ sāpekṣatā bhūtārthatvena, āho pauruṣeyatvena ? yadi bhūtārthatvena tataḥ pratyakṣādīnāmapi parasparāpekṣatvenāprāmāṇyaprasaṅgaḥ ; tānyapi hi bhūtārthānyeva /\natha puruṣabuddhipurvakatayā puṃvākyaṃ sāpekṣam, evaṃ tarhi atatpūrvakāṇāṃ vedāntānāṃ bhūtārthānāmapi nāprāmāṇyaṃ pratyakṣādīnāmiva niyatendriyaliṅgādijanmanām /</p>\n\n<p>yadyucyeta- siddhe kilāpauruṣeyatve vedāntānāmanapekṣatayā prāmāṇyaṃ sidhyet ; tadeva tu bhūtārthatvena na sidhyati ; bhūtārthasya śabdānapekṣeṇa puruṣeṇa mānāntarataḥ śakyajñānatvādbuddhipūrvaṃ viracanopapatteḥ ; vākyatvādiliṅgakasya vedapauruṣeyatvānumānasyāpratyūhamutpatteḥ /\ntasmātpauruṣeyatvena sāpekṣatvaṃ durvāram, na tu bhūtārthatvena /\nkāryārthatve tu kāryasyāpūrvasya mānāntarāgocaratayā atyantānanubhūtapūrvasya tattvena samāropeṇa vā puruṣabuddhāvasamārohāt tadarthānāṃ vedāntānāmaśakyaracanatayā pauruṣeyatvābhāvādanapekṣaṃ pramāṇatvaṃ sidhyatīti prāmāṇyāya vedāntānāmapi kāryaparatvamātiṣṭhāmahe /</p>\n\n<p>atra brūmaḥ- kiṃ punaridaṃ kāryamabhimatamāyuṣmataḥ yadaśakyaṃ puruṣeṇa jñātum ? apūrvamiti cet, hanta kutastyamasya liṅādyarthatvam ? tenālaukikena saṃgatisaṃvedanavirahāt ; lokānusārataḥ kriyāyā eva laukikyāḥ kāryatayā liṅāderavagamāt /</p>\n\n<p>'svargakāmo yajeta' iti sādhyasvargaviśiṣṭo niyojyo 'vagamyate ; sa ca tadeva kāryamavagacchati yatsvargānukūlam /\nna ca kriyā kṣaṇabhaṅgurā āmuṣmikāya svargāya kalpata iti pāriśeṣyādvedata evāpūrve kārye liṅādīnāṃ saṃbandhagraha iti cet, hanta caityavandanādivākyeṣvapi svargakāmādipadasaṃbandhādapūrvakāryatvaprasaṅgaḥ ; tathā ca teṣāmapyaśakyaracanatvenāpauruṣeyatvāpātaḥ /\nspaṣṭadṛṣṭena pauruṣeyatvena vā teṣāmapūrvārthatvapratiṣedhe vākyatvādinā liṅgena vedāntānāmapi pauruṣeyatvamanumitamityapūrvārthatā na syāt /\nanyatastu vākyatvādīnāmanumānābhāmatvopapādane kṛtamapūrvārthatvenātra tadupapādakena /\nupapāditaṃ cāpauruṣeyatvamasmābhirnyāyakaṇikāyām ; iha tu vistarabhayānnoktam /</p>\n\n<p>tenāpauruṣeyatve siddhe bhūtārthānāmapi vedāntānāṃ na sāpekṣatayā prāmāṇyavighātaḥ /\nna cānadhigatagantṛtā nāsti yena prāmāṇyaṃ na syāt, jīvasya brahmatāyā anyato 'nadhigamāt /\ntadidamuktam - #na ca pariniṣṭhitavastusvarūpatva'pi#iti /</p>\n\n<p>dvitīyaṃ pūrvapakṣabījaṃ smārayitvā dūṣayati- #yattu heyopādeyarahitatvāt#iti /\nvidhyarthāvagamāt khalu pāramparyeṇa puruṣārthapratilambhaḥ /\niha tu 'tattvamasi' ityavagatiparyantādvākyārthajñānāt bāhyānuṣṭhānāyāsānapekṣātsākṣādeva puruṣārthapratilambhaḥ, 'nāyaṃ sarpo rajjuriyam' iti jñānādiveti /\nso 'yamasya vidhyarthajñānāt prakarṣaḥ /</p>\n\n<p>etaduktaṃ bhavati- dvividhaṃ hīpsitaṃ puruṣasya ; kiñcidaprāptam, yathā grāmādi ; kiñcitpunaḥ prāptamapi bhramavaśādaprāptamityavagatam, yathā svagrīvāvanaddhaṃ graiveyakam /\nevaṃ jihāsitamapi dvividham ; kiñcidahīnaṃ jīhāsati, yathā valayitacaraṇaṃ phaṇinam ; kiñcitpunarhīnameva jihāsati, yathā caraṇābharaṇe nūpure phaṇinamāropitam /\ntatrāprāptaprāptau cātyaktatyāge ca bāhyopāyānuṣṭhānasādhyatvāt tadupāyatattvajñānādasti parācīnānuṣṭhānāpekṣā /\nna jātu jñānamātraṃ nastvapanayati /\nna hi sahasramapi rajjupratyayā vastusantaṃ phaṇinamanyathayitumīśate /\nsamāropite tu prepsitajihāsite tattvasākṣātkāramātreṇa bāhyānuṣṭhānānapekṣeṇaiva śakyete prāptumiva hātumiva /\nsamāropamātrajīvite hi te ; samāropitaṃ ca tattvasakṣātkāraḥ samūlaghātamupahantīti /\ntathehāpyavidyāsamāropitajīvabhāve brahmaṇyānande vastutaḥ śokaduḥkhādirahite samāropitanibandhanastadbhāvaḥ 'tattvamasi' iti vākyārthatattvajñānādavagatiparyantānnivartate /\ntannivṛttau prāptamapyānandarūpamaprāptamiva prāptaṃ bhavati ; tyaktamapi śokaduḥkhādyatyaktamiva tyaktaṃ bhavati /\ntadidamuktam - #brahmātmāvagamādeva#jīvasya sarvakleśasya savāsanasya viparyāsasya- sa hi kliśnāti jantūnataḥ kleśaḥ- tasya prakarṣeṇa hānāt #puruṣārthasya,#duḥkhanivṛttisukhāptilakṣaṇasya #siddheḥ#iti /</p>\n\n<p>yattu 'ātmetyevopāsīta', 'ātmānameva lokamupāsīta'</p>\n\n<p>ityupāsanāvākyagatadevatādipratipādanenopāsanāparatvaṃ vedāntānāmuktaṃ taddūṣayati- #devatādipratipādanasya tu#</p>\n\n<p>ātmetyetāvanmātrasya #svavākyagatopāsanārthatve 'pi na kaścidvirodhaḥ# /\nyadi na virodhaḥ, santu tarhi vedāntā devatāpratipādanadvāreṇopāsanāvidhiparā evetyata āha- #na tu tathā brahmaṇa#iti /\nupāsyopāsakopāsanādibhedasiddhyadhīnopāsanā na nirastasamastabhedaprapañce vedāntavedye brahmaṇi saṃbhavatīti nopāsanāvidhiśeṣatvaṃ vedāntānāṃ tadvirodhitvāt ityarthaḥ /</p>\n\n<p>syādetat /\nyadi vidhivirahe 'pi vedāntānāṃ prāmāṇyam, hanta tarhi 'so 'rodīt' ityādīnāmapyastu svatantrāṇāmevopekṣaṇīyārthānāṃ prāmāṇyam ; na hi hānopādānabuddhī eva prāmaṇasya phale, upekṣābuddherapi tatphalatvena prāmāṇikairabhyupetatvāt ; iti kṛtam 'barhiṣi rajataṃ na deyam' ityādiniṣedhavidhiparatvenaiteṣāmityata āha- #yadyapi#iti /\nsvādhyāyavidhyadhīnagrahaṇatayā hi sarvo vedarāśiḥ puruṣārthatantra ityavagatam /\ntatraikenāpi varṇena nāpuruṣārthena bhavituṃ yuktam ; kiṃ punariyatā 'so 'rodīt' ityādinā padaprabandhena /\nna ca vedāntebhya iva tadarthāvagamamātrādeva kaścitpuruṣārtha upalabhyate /\ntenaiṣa padasaṃdarbhaḥ sākāṅkṣa evāste puruṣārthamudīkṣamāṇaḥ /\n'barhiṣi rajataṃ na deyam' ityayamapi niṣedhavidhiḥ svaniṣedhyasya nindāmapekṣate ; na hyanyathā tataścetanaḥ śakyo nivartayitum /\ntadyadi dūrato 'pi na nindāmavāpsyattato niṣedhavidhireva rajataniṣedhe ca nindāyāṃ ca darvihenatasvasya sāmarthyadvayamakalpayiṣyat /\ntadevamuttaptayoḥ 'so 'rodīt' iti ca 'barhiṣi rajataṃ na deyam' iti ca padasaṃdarbhayorlakṣyamāṇanindādvāreṇa naṣṭāśvadagdharathavat parasparaṃ samanvayaḥ /\nna tvevaṃ vedānteṣu puruṣārthāpekṣā, tadarthāvagamādevānapākṣātparamapuruṣārthalābhādityuktam /</p>\n\n<p>nanu vidhyasaṃsparśino vedasyānyasya na prāmāṇyaṃ dṛṣṭamiti kathaṃ vedāntānāṃ tadaspṛśāṃ tadbhaviṣyatītyata āha- #na cānumānagamyaṃ#iti /\nabādhitānadhigatāsaṃdigdhabodhajanakatvaṃ hi pramāṇatvaṃ pramāṇānām ; tacca svata ityupapāditam /\nyadyapi caiṣāmīdṛgbodhajanakatvaṃ kāryārthāpattisamadhigamyam, tathāpi tadbodhopajanane mānāntaraṃ nāpekṣante nāpīmāmevārthāpattim, parasparāśrayaprasaṅgāditi svata ityuktam /\nīdṛgbodhajanakatvaṃ ca kārye iva vidhīnām, vedāntānāmapi brahmaṇyastīti dṛṣṭāntānapekṣaṃ teṣāṃ brahmaṇi prāmāṇyaṃ siddhaṃ bhavati /\nanyathā nendriyāntarāṇāṃ rūpaprakāśanaṃ dṛṣṭamiti cakṣurapi na rūpaṃ prakāśayediti /\nprakṛtamupasaṃharati- #tasmāt#iti /</p>\n\n<p>ācāryaikadeśīyānāṃ matamutthāpayati- #atrāpare pratyavatiṣṭhante#iti /\ntathā hi-</p>\n\n<p>ajñātasaṃgatitvena śāstratvenārthavattayā /</p>\n\n<p>mananādipratītyā ca kāryārthadbrahmaniścayaḥ //</p>\n\n<p>na khalu vedāntāḥ siddhabrahmarūpaparā bhavitumarhanti, tatrāviditasaṃgatitvāt /\nyatra hi śabdā lokena na prayujyante na tatra teṣāṃ saṃgatigrahaḥ /\nna cāheyamanupādeyaṃ rūpamātraṃ kaścidvivakṣati prekṣāvān, tasyābubhutsitatvāt /\nabubhutsitāvabodhane ca prekṣāvattāvidhātaḥ syāt /\ntasmāt pratipitsitaṃ pratipipādayiṣannayaṃ lokaḥ pravṛttinivṛttihetubhūtamevārthaṃ pratipādayet, kāryaṃ cāvagate taddheturiti tadeva bodhayet /\nevaṃ ca vṛddhaprayogāt padānāṃ kāryaparatāmavagacchati /\ntatra kiñcitsākṣāt kāryābhidhāyakam, kiñcittu kāryārthasvārthābhidhāyakam, na tu bhūtārthaparatā padānām /\napi ca narāntarasya vyutpannasyārthapratyayamanumāya tasya ca padaśabdabhāvābhāvānuvidhānamavagamyaya śabdasya tadviṣayabodhakatvaṃ niścetavyam /\nna ca bhūtārtharūpamātrapratyaye paranaravartini kiñcilliṅgamasti /\nkāryapratyaye tu narāntaravartini pravṛttinivṛttī sto hetū ityajñātasaṃgatitvānna brahmarūpaparā vedāntāḥ /</p>\n\n<p>api ca vedāntānāṃ vedatvācchāstratvaprasiddhirasti /\npravṛttinivṛttiparāṇāṃ ca padasaṃdarbhāṇāṃ śāstratvam /\nyathāhuḥ-</p>\n\n<p>pravṛttirvā nivṛttirvā nityena kṛtakena vā /</p>\n\n<p>puṃsāṃ yenopadiśyeta tacchāstramabhidhīyate //</p>\n\n<p>iti /\ntasmācchāstratvaprasiddhyā vyāhatameṣāṃ svarūpaparatvam /</p>\n\n<p>api ca na brahmarūpapratipādanaparāṇāmeṣāmarthavattvaṃ paśyāmaḥ /\nna ca 'rajjuriyaṃ na bhujaṅgaḥ' iti yathākathañcillakṣaṇayā vākyārthatattvaniścayādyathā bhayakampādinivṛttiḥ, evam 'tattvamasi' iti vākyārthāvagamānnivṛttirbhavati sāṃsārikāṇāṃ dharmāṇām. śrutavākyārthasyāpi puṃsasteṣāṃ tādavasthyāt /</p>\n\n<p>api ca yadi śrutabrahmaṇo bhavati sāṃsārikadharmanivṛttiḥ kasmāt punaḥ śravaṇasyopari mananādayaḥ śrūyante ? tasmātteṣāṃ vaiyarthyaprasaṅgādapi na brahmasvarūpaparā vedāntāḥ, kiṃ tvātmapratipattiviṣayakāryaparāḥ /\ntacca kāryaṃ svātmani niyojyaṃ niyuñjānaṃ niyoga iti ca mānāntarāpūrvatayāpūrvamiti cākhyāyate /\nna ca viṣayānuṣṭhānaṃ vinā tatsiddhiriti svasiddhyarthaṃ tadeva kāryaṃ svaviṣayasya karaṇasyātmajñānasyānuṣṭhānamākṣipati /\nyathā ca kāryaṃ svaviṣayādhīnanirūpaṇamiti jñānena viṣeyeṇa nirūpyate, evaṃ jñānamapi svaviṣayamātmānamantareṇāśakyanirūpaṇamiti tannirūpaṇāya tādṛśamātmānamākṣipati tadeva kāryam /\nyathāhuḥ- 'yattu tatsiddhyarthamupādīyate ākṣipyate tadapi vidheyamiti tantre vyavahāraḥ' iti /\nvidheyatā ca niyogaviṣayasya jñānasya bhāvārthatayānuṣṭheyatā ; tadviṣayasya tvātmanaḥ svarūpasattāviniścitiḥ /</p>\n\n<p>āropitatadbhāvasya tvanyasya nirūpakatve tena tannirūpitaṃ na syāt /\ntasmāttādṛgātmapratipattividhiparebhyo vedāntebhyaḥ tādṛgātmaviniścayaḥ /\ntadetatsarvamāha- #yadyapi#iti /\nvidhiparebhyo 'pi vastutattvaviniścaya ityatra vidarśanamuktam- #yathā yūpa#iti /\n'yūpe paśuṃ badhnāti' iti bandhanāya viniyukte yūpe, tasyālaukikatvātko 'sau yūpa ityapekṣite 'khādiro yūpo bhavati', 'yūpaṃ takṣati', 'yūpamaṣṭāśrīkaroti' ityādibhirvākyaistakṣaṇādividhipapairapi saṃskārāviṣṭaṃ viśiṣṭasaṃsthānaṃ dāru yūpa iti gamyate /\nevamāhavanīyādayo 'pyavagantavyāḥ /\npravṛttinivṛttiparasya śāstratvaṃ na svarūpaparasya, kārya eva ca saṃbandho na svarūpo, iti hetudvayaṃ bhāṣyavākyenopapāditam- #pravṛttinivṛttiprayojanatvāt#ityādinā #tatsāmānyādvedāntānāmapi tathaivārthavattvaṃ syāt#ityantena /\nna ca svatantraṃ kāryaṃ niyojyamadhikāriṇamanuṣṭhātāramantareṇeti niyojyabhedamāha- #sati ca vidhiparatve#</p>\n\n<p>iti /\n'brahma veda brahmaiva bhavati' iti siddhavadarthavādādavagatasyāpi brahmabhavanasya niyojyaviśeṣākāṅkṣāyāṃ brahma bubhūṣorniyojyaviśeṣasya rātrisatranyāyena pratilambhaḥ /\npiṇḍaputṛyajñānyāyena tu svargakāmasya niyojyasya kalpanāyāmarthavādasyāsamavetārthatayātyantaparokṣā vṛttiḥ syāditi /\nbrahmabhāvaścāmṛtatvamiti #amṛtatvakāmasya#ityuktam /\namṛtatvaṃ ca amṛtatvādeva na kṛtakatvena śakyamanityamanumātum, āgamavirodhāditi bhāvaḥ /</p>\n\n<p>uktena dharmabrahmajijñāsayorvailakṣaṇyenana vidhyaviṣayatvaṃ codayati- #nanu#iti /\npariharati- #nārhatyevam#iti /\natra cātmadarśanaṃ na vidheyam /\ntaddhi dṛśerupalabdhivacanatvāt śrāvaṇaṃ vā syāt pratyakṣaṃ vā /\npratyakṣamapi laukikamahaṃpratyayo vā, bhāvanāprakarṣaparyantajaṃ vā /\ntatra śrāvaṇaṃ na vidheyam, svādhyāyavidhinaivāsya prāpitatvāt, karmaśrāvaṇavat /\nnāpi laukikaṃ pratyakṣam, tasya naisargikatvāt /\nna caupaniṣadātmaviṣayaṃ bhāvanādheyavaiśadyaṃ vidheyam, tasyopāsanāvidhānādeva vājinavadanuniṣpāditatvāt /\ntasmādaupaniṣadātmopāsanā amṛtatvakāmaṃ niyojyaṃ prati vidhīyate /\n'draṣṭavyaḥ' ityādayastu vidhisarūpā na vidhaya iti /\ntadidamuktam- #tadupāsanācca#iti /</p>\n\n<p>arthavattyā mananādipratītyā cetyasya śeṣaḥ prapañco vidajavyākhyātaḥ /</p>\n\n<p>tadekadeśimataṃ dūṣayati- #atrābhidhīyate-na#ekadeśimatam /\nkutaḥ? #karmabrahmavidyāphalayorvailakṣaṇyāt# /\npuṇyāpuṇyakarmaṇoḥ phale sukhaduḥkhe /\ntatra manuṣyalokamārabhya ā brahmalokātsukhasya tāratamyamadhikādhikotkarṣaḥ /\nevaṃ manuṣyalokamārabhya duḥkhatāratamyayā cāvīcilokāt /\ntacca sarvaṃ kāryaṃ ca vināśi ca /\nātyantikaṃ tvaśarīratvamanatiśayaṃ svabhāvasiddhatayā nityamakāryamātmajñānasya phalam /\ntaddhi phalamiva phalam, avidyāpanayanamātreṇāvirbhāvāt /\netaduktaṃ bhavati- tvayāpyupāsanāvidhiparatvaṃ vedāntānāmabhyupagacchatā nityaśuddhabuddhatvādirūpabrahmātmatā jīvasya svābhāvikī vedāntagamyāsthīyate /\nsā copāsanāviṣayasya vidherna phalam, nityatvādakāryatvāt /\nnāpyanādyavidyāpidhānāpanayaḥ, tasya svavirodhividyodayādeva bhāvāt /\nnāpi vidyodayaḥ, tasyāpi śravaṇamananapūrvakopāsanājanitasaṃskārasacivādeva cetaso bhāvāt /\nupāsanāsaṃskāravadupāsanāpūrvamapi cetaḥsahakāri ; dṛṣṭaṃ ca khalu naiyogikaṃ phalamaihikamapi, yathā citrākārīryādiniyogānāmaniyataniyataphalānāmaihikaphaleti cet, na ; gāndharvaśāstrārthepāsanāvāsanāyā ivāpūrvānapekṣāyāḥ ṣaṭjādisākṣātkāre vedāntārthopāsanāvāsanāyā jīvasya brahmabhāvasākṣātkāre 'napekṣāyā eva sāmarthyāt /\ntathā cāmṛtībhāvaṃ pratyahetutvādupāsanāpūrvasya nāmṛtatvakāmastatkāryamavaboddhumarhati /</p>\n\n<p>anyadicchatyanyatkarotīti hi vipratiṣiddham /\nna ca tatkāmaḥ kriyāmeva kāryamavagamiṣyati nāpūrvamiti sāṃpratam ; tasyā mānāntarādeva tatsādhanatvapratītervidhervaiyarthyāt /\nna cāvaghātādividhitulyatā, tatrāpi niyamāpūrvasyānyato 'navagateḥ /\nna ca brahmabhūyādanyadamṛtatvamārthavādikaṃ kiñcidasti, yena tatkāma upāsanāyāmadhikriyeta /\nviśvajinnyāyena tu svargakalpanāyāṃ tasya sātiśayatvaṃ kṣayiṣṇutvaṃ ceti na nityaphalatvamupāsanāyāḥ /\ntasmādbrahmabhūyasyāvidyāpidhānāpanayamātreṇāvirbhāvāt, avidyāpanayasya ca vedāntārthavijñānādavagatiparyantādeva saṃbhavāt, upāsanāyāḥ saṃskārahetubhāvasya saṃskārasya ca sākṣātkāropajanane manaḥsācivyasya ca mānāntarasiddhatvāt. 'ātmetyevopāsīta' iti na vidhiḥ ; api tu vidhisarūpo 'yam ; yathopāṃśuyājavākye 'viṣṇurupāṃśu yaṣṭavyaḥ' ityādayo vidhisarūpā na vidhayaḥ-iti tātparyārthaḥ /\n#śrutismṛtinyāyaprasiddham#ityuktam /\ntatra śrutiṃ darśayati- #tathā ca śrutiḥ#iti /\nnyāyamāha- #ata eva#iti /\nyatkila svābhāvikaṃ tannityam, yathā caitanyam ; svābhāvikaṃ cedam ; tasmānnityam /</p>\n\n<p>pare hi dvayīṃ nityatāmāhuḥ-kūṭasthanityatā pariṇāminityatāṃ ca /\ntatra nityamityukte mā bhūdasya pariṇāminityatetyāha- #tatra kiñcit#iti /\npariṇāminityatā hi na pāramārthikī /\ntathā hi-tatsarvātmanā vā pariṇamate ekadeśena vā ? sarvātmanā pariṇāme kathaṃ na tattvavyāhṛtiḥ ? ekadeśapariṇāme vā sa ekadeśastato bhinno vā abhinno vā ? bhinnaścet kathaṃ tasya pariṇāmaḥ ? na hyanyasmin pariṇamamāne 'nyaḥ pariṇamati, atiprasaṅgāt /\nabhede vā kathaṃ na sarvātmanā pariṇāmaḥ ?</p>\n\n<p>bhinnābhinnaṃ taditi cet ; tathā hi-tadeva kāraṇātmanābhinnam, bhinnaṃ ca kāryātmanā, kaṭakādaya ivābhinnā hāṭakātmanā bhinnāśca kaṭakādyātmanā /\nna ca bhedābhedayorvirodhānnaikatra samavāya iti yuktam /\nviruddhamiti naḥ kva saṃpratyayaḥ ? yatpramāṇaviparyayeṇa vartate /\nyattu yathā pramāṇenāvagamyate tasya tathābhāva eva /\n'kuṇḍalamidaṃ suvarṇam' iti sāmānādhikaraṇyapratyaye vyaktaṃ bhedābhedau cakāstaḥ ; tathā hi-ātyantike 'bhede 'nyatarasya dviravabhāsaprasaṅgaḥ ; bhede cātyantike na sāmānādhikaraṇyaṃ gavāśvavat ; ādhārādheyabhāve ekāśrayatve vā na sāmānādhikaraṇyam ; na hi bhavati kuṇḍaṃ badaramiti ; nāpyekāsanasthayoścaitramaitrayoścaitro maitra iti ; so 'yamabādhito 'saṃdigdhaḥ sarvajanīnaḥ sāmānādhikaraṇyapratyaya eva kāryakāraṇayorbhedābhedau vyavasthāpayati ; tathā ca kāryāṇāṃ kāraṇātmatvāt kāraṇasya ca sadrūpasya sarvatrānugamāt, sadrūpeṇābhedaḥ kāryasya jagataḥ ; bhedaḥ kāryarūpeṇa goghaṭādineti ; yathāhuḥkāryarūpeṇa nānātvamabhedaḥ kāraṇātmanā /</p>\n\n<p>hemātmanā yathābhedaḥ kuṇḍalādyātmanā bhidā //</p>\n\n<p>iti /</p>\n\n<p>atrocyate-kaḥ punarayaṃ bhedo nāma, yaḥ sahābhedenaikatra bhavet ? parasparābhāva iti cet, kimayaṃ kāryakāraṇayoḥ kaṭakahāṭakayorasti na vā ? na cet, ekatvamevāsti, na ca bhedaḥ /\nasti cet bheda eva, nābhedaḥ /\nna ca bhāvābhāvayoravirodhaḥ, sahāvasthānāsaṃbhavāt /\nsaṃbhave vā kaṭakavardhamānayorapi tattvenābhedaprasaṅgaḥ, bhedasyābhedāvirodhāt /\napi ca kaṭakasya hāṭakādabhede yathā hāṭakātmanā kaṭakamukuṭakuṇḍalādayo na bhidyante evaṃ kaṭakātmanāpi na bhidyeran, kaṭakasya hāṭakādabhedāt /\ntathā ca hāṭakameva vastusat na kaṭakādayaḥ, bhedasyāpratibhāsanāt /</p>\n\n<p>atha hāṭakatvenaivābhedo na kaṭakatvena ; tena tu bheda eva kuṇḍalādeḥ /</p>\n\n<p>yadi hāṭakādabhinnaḥ kaṭakaḥ kathamayaṃ kuṇḍalādiṣu nānuvartate ? nānuvartate cet kathaṃ hāṭakādabhinnaḥ kaṭakaḥ ? ye hi yasminnanuvartamāne vyāvartante te tato bhinnā eva, yathā sūtrātkusumabhedāḥ /\nnānuvartante cānuvartamāne 'pi hāṭakatve kuṇḍalādayaḥ ; tasmātte 'pi hāṭakādbhinnā eveti /\nsattānuvṛttyā ca sarvavastvanugame 'idamiha nedam, idamevaṃ nedam' iti vibhāgo na syāt, kasyacit kvacit kadācit kathañcidvivekahetorabhāvāt /\napi ca dūrātkanakamityavagate na tasya kuṇḍalādayo viśeṣā jijñāsyeran, kanakādabhedātteṣām, tasya ca jñātatvāt /</p>\n\n<p>atha bhedo 'pyasti kanakāt kuṇḍalādīnāmiti kanakāvagame 'pyajñātāste /</p>\n\n<p>nanvabhedo 'pyastīti kiṃ na jñātāḥ ? pratyuta jñānameva teṣāṃ yuktam ; kāraṇābhāve hi kāryabhāva autsargikaḥ ; sa ca kāraṇasattayā apodyate /\nasti cābhede kāraṇasatteti kanake jñāte jñātā eva kuṇḍalādaya iti tajjijñāsājñānāni cānarthakāni syuḥ /\ntena yasmin gṛhyamāṇe yanna gṛhyate tattato bhidyate ; yathā karabhe gṛhyamāṇe 'gṛhyamāṇe rāsabhaḥ karabhāt /\ngṛhyamāṇe ca dūrato hemni na gṛhyante tasya bhedāḥ kuṇḍalādayaḥ ; tasmātte hemno bhidyante /</p>\n\n<p>kathaṃ tarhi hema kuṇḍalamiti sāmānādhikaraṇyam iti cet, na hyādhārādheyabhāve samānāśrayatve vā vā sāmānādhikaraṇyamityuktam /\nathānuvṛttivyāvṛttivyavasthā ca hemni jñāte kuṇḍalādijijñāsā ca katham ? na khalvabhede aikāntike 'naikāntike caitadubhayamupapadyate ityuktam /\ntasmādbhedābhedayoranyatarasminnavaheye 'bhedo pādānaiva bhedakalpanā, na bhedopādānābhedakalpaneti yuktam /\nbhidyamānatantratvādbhedasya, bhidyamānānāṃ ca pratyekamekatvāt, ekābhāve cānāśrayasya bhedasyāyogāt, ekatvasya ca bhedānadhīnatvāt, nāyamayaṃ iti ca bhedagrahasya pratiyogigrahasāpekṣatvāt, ekatvagrahasya cānyānapekṣatvāt, abhedopādānaivānirvacanīyabhedakalpaneti sāṃpratam /\ntathā ca śrutiḥ 'mṛttiketyeva satyam' iti /\ntasmāt kūṭasthanityataiva pāramārthikī. na pariṇāminityateti siddham /</p>\n\n<p>#vyomavat#iti ca dṛṣṭāntaḥ parasiddhaḥ, asmanmate tasyāpi kāryatvenānityatvāt /\natra ca #kūṭasthanityam#iti nirvartyakarmatāmapākaroti /\n#sarvavyāpi#iti prāpyakarmatām /\n#sarvavikriyārahitam#iti vikāryakarmatām /\n#niravayavam#iti saṃskāryakarmatām /\nvrīhīṇāṃ khalu prokṣaṇena saṃskārākhyoṃ'śo yathā janyate, naivaṃ brahmaṇi kaścidaṃśaḥ kriyādheyo 'sti, anavayavatvāt ; anaṃśatvādityarthaḥ /\npuruṣārthatāmāha- #nityatṛptam#iti /\ntṛptyā duḥkharahitaṃ sukhamupalakṣayati /\nkṣudduḥkhanivṛttisahitaṃ hi sukhaṃ tṛptiḥ /\nsukhaṃ cāpratīyamānaṃ na puruṣārtha ityata āha-</p>\n\n<p>#svayañjyotiḥ#iti /</p>\n\n<p>tadevaṃ svamatena mokṣākhyaṃ phalaṃ nityaṃ śrutyādibhirupapādya kriyāniṣpādyasya tu mokṣasyānityatvaṃ prasañjayati-</p>\n\n<p>#tadyadi#iti /\nna cāgamabādhaḥ, āgamasyoktena prakāreṇopapatteḥ /\napi ca jñānajanyāpūrvajanito mokṣo naiyogika ityasyārthasya santi bhūyasyaḥ śrutayo nivārikā ityāha- #api ca brahma veda#iti /\navidyādvayapratibandhāpanayamātreṇa ca vidyāyā mokṣasādhanatvam, na svato 'pūrvotpādena vā ityatrāpi śrutirudāharati- #tvaṃ hi naḥ pitā#iti /\nna kevalamasminnarthe śrutyādayaḥ, api tvakṣapādācāryasūtramapi nyāyamūlamastītyāha- #tathā cācāryapraṇītam#iti /\nācāryaścoktalakṣaṇaḥ purāṇe-</p>\n\n<p>ācinoti ca śāstrārthamācāre sthāpayatyapi /</p>\n\n<p>svayamācarate yasmādācāryastena cocyate //</p>\n\n<p>iti /\ntena hi praṇītaṃ sūtram-'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ' iti /\npāṭhāpekṣayā kāraṇamuttaram, kāryaṃ ca pūrvam ; kāraṇāpāye kāryāpāyaḥ, kaphāpāye iva kaphodbhavasya jvarasyāpāyaḥ /\njanmāpāye daḥkhāpāyaḥ ; pravṛttyapāye janmāpāyaḥ ; doṣāpāye pravṛttyapāyaḥ ; mithyājñānāpāye doṣāpāyaḥ /\nmithyājñānaṃ cāvidyā rāgādyupajananakrameṇa dṛṣṭenaiva saṃsārasya paramaṃ nidānam /\nsā ca tattvajñānena brahmātmaikatvavijñānenaivāvagatiparyantena virodhinā nivartyate /\ntato 'vidyānivṛttyā brahmasvarūpāvirbhāvo mokṣaḥ ; na tu vidyākāryastajjanitāpūrvakāryo vā- iti sūtrārthaḥ /\ntattvajñānānmithyājñānāpāya ityetāvanmātreṇa sūtropanyāsaḥ ; na tvakṣapādasaṃmataṃ tattvajñānamiha saṃmatam /\ntadanenācāryāntarasaṃvādenāyamartho dṛḍhīkṛtaḥ /</p>\n\n<p>syādetat /\nnaikatvavijñānaṃ yathāvasthitavastuviṣayam, yena mithyājñānaṃ bhedāvabhāsaṃ nivartayanna vidhiviṣayo bhavet ; api tu saṃpadādirūpam /\ntathā ca vidheḥ prāgaprāptaṃ puruṣecchayā kartavyaṃ sat vidhigocaro bhaviṣyati; yathā vṛttyantaratvena manaso viśvedevasāmyādviśvāndevānmanasi saṃpādya mana ālambanamavidyamānasamaṃ kṛtvā prādhānyena saṃpādyānāṃ viśveṣāmeva devānāmanucintanam, tena cānantalokaprāptiḥ ; evaṃ cidrūpasāmyājjīve brahmasvarūpaṃ saṃpādya jīvamālambanamavidyamānasamaṃ kṛtvā prādhānyena brahmānucintanam, tena cāmṛtatvaphalaprāptiḥ /\nadhyāse tvālambanasyaiva prādhānyenāropitatadbhāvasyānucintanam ; yathā 'mano brahmetyupāsīta', 'ādityo brahmetyādeśaḥ' ; evaṃ jīvamabrahma 'brahmetyupāsīta' iti /</p>\n\n<p>kriyāviśeṣayogādvā, yathā 'vāyurvāva saṃvargaḥ', 'prāṇo vāva saṃvargaḥ' ; bāhyā khalu vāyudevatā saṃvargaḥ ; bāhyā khalu vāyudevatā saṃvargaḥ ; sa hi vahnyādīn saṃvṛṅkte ; mahāpralayasamaye hi vāyurvahnyādīnsaṃvṛtya saṃhṛtyātmani sthāpayati /\nyathāha draviḍācāryaḥ- 'saṃharaṇādvā saṃvaraṇādvā svātmībhāvādvāyuḥ saṃvargaḥ' iti /\nadhyātmaṃ ca prāṇaḥ saṃvarga iti ; sa hi sarvāṇi vāgādīni saṃvṛṅkte ; prāyaṇakāle hi sa eva sarvāṇīndriyāṇi saṃgṛhyotkrāmatīti /\nseyaṃ saṃvargadṛṣṭirvāyau prāṇe ca daśāśāgataṃ jagaddarśayati yathā, evaṃ jīvātmani bṛṃhaṇakriyayā brahmadṛṣṭismṛtatvāya phalāya kalpata iti /\ntadeteṣu triṣvapi pakṣeṣvātmadarśanopāsanādayaḥ pradhānakarmāṇi, apūrvaviṣayatvāt, stutaśastravat; ātmā tu dravyaṃ karmaṇi guṇa iti /\nsaṃskāro vātmano darśanaṃ vidhīyate /\nyathā darśapūrṇamāsaprakaraṇe 'patnyavekṣitamājyaṃ bhavati' iti samāmnātam, prakaraṇinā ca gṛhītamupāṃśuyāgāṅgabhūtājyadravyasaṃskāratayā, avekṣaṇaṃ guṇakarma vidhīyate, evaṃ kartṛtvena kratvaṅgabhūte ātmani 'ātmā vā are draṣṭavyaḥ' iti darśanaṃ guṇakarma vidhīyate, 'yaistu dravyaṃ cikīrṣyate guṇastatra pratīyeta' iti nyāyāt /\nata āha- #na cedaṃ brahmātmaikatvavijñānam#iti /\nkutaḥ ? #saṃpadādirūpe hi brahmātmaikatvavijñāne#iti /\ndarśapūrṇamāsaprakaraṇe hi samāmnātamājyāvekṣaṇaṃ tadaṅgabhūtājyasaṃskāra iti yujyate /\nna ca 'ātmā vā are draṣṭavyaḥ' ityādi kasyacitprakaraṇe samāmnātam /\nna cānārabhyādhītamapi 'yasya parṇamayī juhūrbhavati' ityavyabhicaritakratusaṃbandhajuhūdvāreṇa juhūpadaṃ kratuṃ smārayadvākyena yathā parṇatāyāḥ kratuśeṣabhāvamāpādayati, naivamātmāpyavyabhicāritakratusaṃbandhaḥ, yena taddarśanaṃ kratvaṅgaṃ sadātmānaṃ kratvarthaṃ saṃskuryāt /\ntena yadyapyayaṃ vidhiḥ, tathāpi 'suvarṇaṃ hiraṇyaṃ bhāryam' itivat viniyogabhaṅgena pradhānakarmaiva, apūrvaviṣayatvāt, na guṇakarmeti sthavīyastayaitaddūṣaṇamanabhidhāya sarvapakṣasādhāraṇaṃ dūṣaṇamuktam /\ntadatirohitārthatayā na vyākhyātam /</p>\n\n<p>kiṃ ca jñānakriyāviṣayatvavidhānamasya bahuśrutiviruddhamityāha- #na ca vidikriya#iti /\nśaṅkate- #aviṣayatve#iti /\ntataśca śāntikarmaṇi vetālodaya iti bhāvaḥ /\nnirākaroti- #na# /\nkutaḥ? #avidyākalpitabhedanivṛttiparatvāt#iti /\nsarvameva hi vākyaṃ nedantayā vastubhedaṃ bodhayitumarhati /\nna hīkṣukṣīraguḍādīnāṃ madhurarasabhedaḥ śakya ākhyātum /\nevamanyatrāpi sarvatra draṣṭavyam /\ntena pramāṇāntarasiddhe laukike evārthe yadā gatiridṛśī śabdasya, tadā kaiva kathā pratyagātmanyalaukike /\nadūraviprakarṣeṇa tu kathañcitpratipādanamihāpi samānam /\ntvaṃpadārtho hi pramātā pramāṇādhīnayā pramityā prameyaṃ ghaṭādi vyāpnotītyavidyāvilasitam /\ntadasya aviṣayībhūtodāsīnatatpadārthapratyagātmasāmānādhikaraṇyena pramātṛtvābhāvāt tannivṛttau pramāṇādayastisro vidhā nivartante /\nna hi pakturavastutve pākyapākapacanāni vastusanti bhavitumarhantīti /\ntathā hi-</p>\n\n<p>vigalitaparāgvṛttyarthatvaṃ padasya tadastadā tvamiti hi padanaikārthatve tvamityapi yatpadam /</p>\n\n<p>tadapi ca tadā gatvaikārthyaṃ viśuddhacidātmatāṃ tyajati sakalānkartṛtvādīnpadārthamalānnijān //</p>\n\n<p>ityāntaraślokaḥ /\natraivārthe śrutīrudāharati,- #tathā ca śāstram-yasyāmatam#iti /\nprakṛtamupasaṃharati- #ato 'vidyākalpita#</p>\n\n<p>iti /</p>\n\n<p>parapakṣe mokṣasyānityatāmāpādayati- #yasya tu#iti /\nkāryamapūrvaṃ yāgādivyāpārajanyam ; tadapekṣate mokṣaḥ svotpattāviti /\n#tayoḥ pakṣayoḥ#iti ; nirvartyavikāryayoḥ /\nkṣaṇikaṃ vijñānamātmeti bauddhāḥ /\ntathā ca viśuddhavijñānotpādo mokṣa iti nirvartyo mokṣaḥ /\nanyeṣāṃ tu saṃskārarūpāvasthāmapahāya yā kaivalyāvasthāvāptirātmanaḥ sa mokṣa iti vikāryo mokṣaḥ ; yathā payasaḥ pūrvāvasthāpahānenāvasthāntaraprāptirvikāro dadhīti /\ntadetayoḥ pakṣayorna nityatā mokṣasya, kāryatvāt, dadhighaṭādivat /</p>\n\n<p>'atha yadataḥ paro divo jyotirdīpyate' iti śruterbrahmaṇo vikṛtāvikṛtadeśabhedāvagamādavikṛtadeśabrahmaprāptisvarūpāsanādividhikāryā bhaviṣyati ; tathā ca prāpyakarmatā brahmaṇa ityata āha- #na cāpyatvenāpi#iti /\nanyadanyena vikṛtadeśaparihāṇyāvikṛtadeśaṃ prāpyate /\ntadyathopavelaṃ jaladhiratibahalacapalakallolamālāparasparāsphālanasamullasatphenapuñjastabakatayā vikṛtaḥ, madhye tu praśāntasakalakallolopasargaḥ svacchaḥ sthiratayāvikṛtaḥ, tasya madhyamavikṛtaṃ pautikaḥ potena prāpnoti /\njīvastu brahmaiveti kiṃ kena prāpyatām? bhedāśrayātvātprāpterityarthaḥ /</p>\n\n<p>atha jīvo brahmaṇo bhinnastathāpi na tena brahmāpyate, brahmaṇo vibhutvena nityaprāptatvādityāha - #svarūpavyatiriktatve 'pi#iti /</p>\n\n<p>saṃskārakarmatāmapākaroti- #nāpi saṃskārya#iti /\ndvayī hi saṃskāryatā, guṇādhānena vā, yathā bījapūrakusumasya lākṣārasāvasekaḥ ; tena hi tatkusumaṃ saṃskṛtaṃ lākṣārasasavarṇaṃ phalaṃ prasūte ; doṣāpanayena vā ; yathā malinamādarśatalaṃ nighṛṣṭamiṣṭakācūrṇenodbhāsitabhāsvaratvaṃ saṃskṛtaṃ bhavati /\ntatra na tāvadbrahmaṇi guṇādhānaṃ saṃbhavati /\nguṇo hi brahmaṇaḥ svabhāvo vā bhinno vā ? svabhāvaścet kathamādheyaḥ, tasya nityavāt /\nbhinnatve tu kāryatvena mokṣasyānityatvaprasaṅgaḥ /\nna ca bhede dharmadharmibhāvaḥ, gavāśvavat /\nbhedābhedaśca vyudastaḥ, virodhāt /\ntadanenābhisaṃdhinoktam- #anādheyātiśayabrahmasvarūpatvānmokṣasya#iti /\ndvitīyaṃ pakṣaṃ pratikṣipati- #nāpi doṣāpanayanena#iti /\naśuddhiḥ satī darpaṇe nivartate ; na tu brahmaṇi asatī nivartanīyā, nityanivṛttatvādityarthaḥ /</p>\n\n<p>śaṅkate- #svātmadharma eva#iti /\nbrahmasvabhāva eva mokṣo 'nādyavidyāmalāvṛta upāsanādikriyayātmani saṃskriyamāṇe 'bhivyajyate, na tu kriyate /\netaduktaṃ bhavati- nityaśuddhatvamātmano 'siddham, saṃsārāvasthāyāmavidyāmalinatvāditi /\nśaṅkāṃ nirākaroti- #na# /\nkutaḥ ? #kriyāśrayatvānupapatteḥ# /\nnāvidyā brahmāśrayā, kiṃ tu jīve ; sā tvanirvacanīyetyuktam ; tena nityaśuddhameva brahma /\nabhyupetya tvaśuddhiṃ kriyāsaṃskāryatvaṃ dūṣyate /\nkriyā hi brahmasamavetā vā brahma saṃskuryāt, yathā nigharṣaṇamiṣṭakācūrṇasaṃyogavibhāgapracayo nirantara ādarśatalasamavetaḥ ; anyasamavetā vā /\nna tāvadbrahmadharmaḥ kriyā, tasyāḥ svāśrayavikārahetutvena brahmaṇo nityatvavyāghātāt /\nanyāśrayā tu kathamanyasyopakaroti, atiprasaṅgāt /\nna hi darpaṇe nighṛṣyamāṇe maṇirviśuddho dṛṣṭaḥ /\n#taccāniṣṭam#iti /\ntadā bādhanaṃ parāmṛśati /</p>\n\n<p>atra vyabhicāraṃ codayati- #nanu dehāśrayayā#iti /</p>\n\n<p>pariharati- #na dehasaṃhatasya#iti /\nanādyanirvācyāvidyopadhānameva brahmaṇo jīva iti ca kṣetrajña iti cācakṣate /</p>\n\n<p>sa ca sthūlasūkṣmaśarīrendriyādisaṃhatastatsaṃghātamadhyapatitastadabhedenāhamitipratyayaviṣayībhūtaḥ ; ataḥ śarīrādisaṃskāraḥ śarīrādidharmo 'pyātmano bhavati, tadabhedādhyavasāyāt ; yathā aṅgarāgadharmaḥ sugandhitā kāminīnāṃ vyapadiśyate /\ntenātrāpi yadāśritā kriyā sāṃvyavahārikapramāṇaviṣayīkṛtā tasyaiva saṃskāro nānyasyeti na vyabhicāraḥ /\ntattvatastu na kriyā na saṃskāra iti /\nsanidarśanaṃ tu śeṣamadhyāsabhāṣye eva kṛtavyākhyānamiti neha vyākhyātam /\n#tayoranyaḥ pippalam#iti /\nanyo jīvātmā /\npippalaṃ karmaphalam /\n#anaśnannanya#iti /\nparamātmā /\nsaṃhatasyaiva bhoktṛtvamāha mantravarṇaḥ- #ātmendriya#iti /\nanupahitaśuddhasvabhāvabrahmapradarśanaparau mantrau paṭhati- #eko deva#iti /\nśukraṃ dīptimat ; avraṇaṃ duḥkharahitam ; asrāviraṃ avigalitam, avināśīti yāvat /\nupasaṃharati- #tasmāt#iti /</p>\n\n<p>nanu mā bhūnnirvartyādikarmatācatuṣṭayī ; pañcamī tu kācit vidhā bhaviṣyati, yayā mokṣasya karmatā ghaṭiṣyata ityata āha- #ato 'nyat#iti /\nebhyaḥ prakārebhyo na prakārāntaramanyadasti, yato mokṣasya kriyānupraveśo bhaviṣyati /\netaduktaṃ bhavati- catasṛṇāṃ vidhānāṃ madhye 'nyatamatayā kriyāphalatvaṃ vyāptam ; sā ca mokṣādvyāvartamānā vyāpakānupalabdhyā mokṣasya kriyāphalatvaṃ vyāvartayatīti /\ntatkiṃ mokṣe kriyaiva nāsti ? tathā ca tadarthāni śāstrāṇi tadarthāśca pravṛttayo 'narthakānītyata upasaṃhāravyājenāha- #tasmājjñānamekam#iti /</p>\n\n<p>atha jñānaṃ kriyā mānasī kasmānna vidhigocaraḥ ? kasmācca tasyāḥ phalaṃ nirvartyādiṣvanyatamaṃ na mokṣaḥ ? iti codayati- #nanu jñānam#iti /\npariharati- #na# /\nkutaḥ ? #vailakṣaṇyāt# /\nayamarthaḥ-satyam, jñānaṃ mānasī kriyā ; tviyaṃ brahmaṇi phalaṃ janayitumarhati, tasya svayaṃprakāśatayā vidikriyākarmabhāvānupapatterityuktam /\ntadetasminvailakṣaṇye sthite eva vailakṣaṇyāntaramāha- #kriyā hi nāma sā#iti /\n#yatra#viṣaye #vastusvarūpanirapekṣaiva codyate#- yathā devatāsaṃpradānakahavirgrahaṇe devatāvastusvarūpānapekṣā devatādhyānakriyā ; yathā vā yoṣiti agnivastvanapekṣāgnibuddhiḥ- #yā sā kriyā hi nāma#iti yojanā /\nna hi 'yasyai devatāyai havirgṛhītaṃ syāttāṃ dhyāyedvaṣaṭkariṣyan' ityasmādvidheḥ prāgdevatādhyānaṃ prāptam /\nprāptaṃ tvadhītavedāntasya viditapadatadarthasaṃbandhasyādhigataśabdanyāyatattvasya 'sadeva somyedam' ityādeḥ 'tattvamasi' ityantātsaṃdarbhāt brahmātmabhāvajñānam, śabdapramāṇasāmarthyāt, indriyārthasaṃnikarṣasāmarthyādiva praṇihitamanasaḥ sphītālokamadhyavartikumbhānubhavaḥ /\nna hyasau svasāmagrībalalabdhajanmā manujecchayānyathākartumakartuṃ vā śakyaḥ, devatādhyānavat, yenārthavānatra vidhiḥ syāt /\nna copāsanā vānubhavaparyantatā vāsya vidhergocaraḥ, tayoranvayavyatirekāvadhṛtasāmarthyayoḥ sākṣātkāre vā anādyavidyāpanaye vā vidhimantareṇa prāptatvena puruṣecchayānyathākartumakartuṃ vā aśakyatvāt /\ntasmādbrahmajñānaṃ mānasī kriyāpi na vidhigocaraḥ /\npuruṣacittavyāpārādhīnāyāstu kriyāyā vastusvarūpanirapekṣitā kvacidavirodhinī, yathā devatādhyānakriyāyāḥ ; na hyatra vastusvarūpeṇa kaścidvirodhaḥ ; kvacidvastusvarūpavirodhinī, yathā yoṣitpuruṣayoragnibuddhiḥ-ityetāvatā bhedena nidarśanāmithunadvayopanyāsaḥ /\n#kriyaiva#ityevakāreṇa vastutantratvamapākaroti /</p>\n\n<p>nanu 'ātmetyevopāsīta' ityādayo vidhayaḥ śrūyante /\nna ca te pramattagītāḥ ; tulyaṃ hi sāṃpradāyikam ; tasmādvidheyenātra bhavitavyamityata āha- #tadviṣaye liṅgādaya#iti /\nsatyaṃ śrūyante liṅgādayaḥ ; na tvamī vidhiviṣayāḥ, tadviṣayatve 'prāmāṇyaprasaṅgāt /\nheyopādeyaviṣayo hi vidhiḥ /\nsa eva ca heya upādeyo vā, yaṃ puruṣaḥ kartumakartumanyathā vā kartuṃ śaknoti /\ntatraiva ca samarthaḥ kartādhikṛto niyojyo bhavati /\nna caivaṃbhūtānyātmaśravaṇamananopāsanadarśanānīti viṣayatadanuṣṭhātrorvidhivyāpakayorabhāvādvidherabhāva iti prayuktā api liṅādayaḥ pravartanāyāmasamarthā upala iva kṣurataikṣṇyaṃ kuṇṭhamapramāṇībhavantīti /\n#aniyojyaviṣayatvāt#iti ; samartho hi kartādhikārī niyojyaḥ ; asāmarthye tu na kartṛtā ; tato nādhikṛtaḥ, ato na niyojya ityarthaḥ /</p>\n\n<p>yadi virodhābhānna vidhivacanāni, kimarthāni tarhi vacanānyetāni vidhicchāyānīti pṛcchati- #kimarthāni#iti /\nna cānarthakāni yuktāni, svādhyāyavidhyadhīnagrahaṇatvānupapatteriti bhāvaḥ /\nuttaram- #svābhāvika#iti /\nanyataḥ prāptā eva hi śravaṇādayo vidhisarūpairvākyairanūdyante /\nna cānuvādo 'pyaprayojanaḥ, pravṛttiviśeṣakaratvāt /\ntathāhi- tattadiṣṭāniṣṭaviṣayepsājihāsāpahṛtahṛdayatayā bahirmukho na pratyagātmani manaḥ samādhātumarhati /\nātmaśravaṇādividhisarūpaistu vacanairmanaso viṣayasrotaḥ khilīkṛtya pratyagātmasrota udghāṭyata iti pravṛttiviśeṣakaratā anuvādānāmastīti saprayojanatayā svādhyāyavidhyadhīnagrahaṇatvamupapadyata iti /</p>\n\n<p>yacca coditamātmajñānamanuṣṭhānānaṅgatvādapuruṣārtha iti tadayuktam ; svato 'sya puruṣārthatve siddhe yadanuṣṭhānānaṅgatvaṃ tadbhūṣaṇaṃ na dūṣaṇamityāha- #yadapi#iti /\n#anusaṃjvaret#śarīraṃ tapyamānamanutapyeta /\nsugamamanyat /\nprakṛtamupasaṃharati- #tasmānna pratipatti#iti /</p>\n\n<p>prakṛtisiddhyarthamekadeśimataṃ dūṣayitumanubhāṣate- #yadapi kecidāhuḥ#iti /\ndūṣayati- #tanna#iti /\nidamatrākūtam-</p>\n\n<p>kāryabodhe yathā ceṣṭā liṅgaṃ harṣādayastathā /</p>\n\n<p>siddhabodher'thavattaivaṃ śāstratvaṃ hitaśāsanāt //</p>\n\n<p>yadi hi padānāṃ kāryābhidhāne tadarthasvārthābhidhāne vā niyamena vṛddhavyavahāre sāmarthyamabadhṛtaṃ bhavet, na bhavedaheyānupādeyabhūtabrahmātmatāparatvamupaniṣadām ; tatrāviditasāmarthyatvātpadānāṃ loke, tatpūrvakatvācca vaidikārthapratīteḥ /\natha tu bhūte 'pyarthe padānāṃ loke śakyaḥ saṃgatigrahaḥ, tata upaniṣadāntatparatvaṃ paurvāparyaparyālocanayāvagamyamānamapahnutya na kāryaparatvaṃ śakyaṃ kalpayitum, śrutahānyaśrutakalpanāprasaṅgāt /\ntatra tāvadevamakāryer'the na saṃgatigrahaḥ, yadi tatparaḥ prayogo na loke dṛśyeta, tatpratyayo vā vyutpannasyonnetuṃ na śakyete /\nna tāvattatparaḥ prayogo na dṛśyate loke,</p>\n\n<p>kutūhalabhayādinivṛttyarthānāmakāryaparāṇāṃ padasaṃdarbhāṇāṃ prayogasya loke bahulamupalabdheḥ /\ntadyathā- ākhaṇḍalādilokapālacakravālādhivasatiḥ siddhavidyādharagandharvāpsaraḥparivāro brahmalokāvatīrṇamandākinīpāthaḥpravāhaprapātadhautakaladhautamayaśilātalo nandanādipramadāvanavihārimaṇimayaśakuntakamanīyaninadamanoharaḥ parvatarājaḥ sumeruriti ; naiṣa bhujaṅgo rajjuriyamityādiḥ /\nnāpi bhūtārthabuddhirvyutpannapuruṣavartinī na śakyā samunnetum, harṣāderunnayanahotoḥ saṃbhavāt /\ntathā hi- aviditāryajanabhāṣārtho draviḍo nagaragamanodyato rājamārgābhyarṇaṃ devadattamandiramadhyāsīnaḥ pratipannajanakānandanibandhanaputrajanmā vārttāhāreṇa saha nagarasthadevadattābhyāśamāgataḥ paṭavāsopāyanārpaṇapuraḥsaraṃ 'diṣṭyā vardhase devadatta putraste jātaḥ' iti vārttāhāravyāhāraśravaṇasamanantaramupajātaromāñcakañcukaṃ vikasitanayanotpalamatismeramukhamahotpalamavalokya devadattamutpannapramodamanumimīte ; pramodasya ca prāgabhūtasya tadvyāhāraśravaṇasamanantaraṃ prabhavatastaddhetutām ; na cāyamapratipādayan harṣahetumarthaṃ harṣāya kalpata ityanena harṣaheturartha ukta iti pratipadyate ; harṣahetvantarasya cāpratīteḥ putrajanmanaśca taddhetoravagamāttadeva vārttāhāreṇābhyadhāyīti niścinoti /\nevaṃ bhayaśokādayo 'pyudāhāryāḥ /\ntathā ca prayojanavattayā bhūtārthābhidhānasya prekṣāvatprayogo 'pyupapannaḥ /\nevaṃ ca brahmasvarūpajñānasya paramapuruṣārthahetubhāvādanupadiśatāmapi puruṣapravṛttinivṛttī vedāntānāṃ puruṣahitānuśāsanācchāstratvaṃ siddhaṃ bhavati /\ntatsiddhametat- vivādādhyāsitāni vacanāni bhūtārthaviṣayāṇi, bhūtārthaviṣayapramājanakatvāt ; yadyadviṣayapramājanakaṃ tattadviṣayaṃ, yathā rūpādiviṣayaṃ cakṣurādi ; tathā caitāni ; tasmāttatheti /\ntasmātsuṣṭhūktam- #tanna; aupaniṣadasya puruṣasyānanyaśeṣatvāt#iti /\nupanipūrvātsaderviśaraṇārthātkvipyupaniṣatpadaṃ vyutpāditam, upanīya advayaṃ brahma savāsanāmavidyāṃ hinastīti brahmavidyāmāha ; taddhetutvādvedāntā apyupaniṣadaḥ ; tato viditaḥ aupaniṣadaḥ puruṣaḥ /</p>\n\n<p>etadeva vibhajate- #yo 'sāvupaniṣatsveva#iti /\nahaṃpratyayaviṣayādbhinatti- #asaṃsārī#iti /\nata eva kriyārahitatvāccaturvidhadravyavilakṣaṇaḥ /\nataśca caturvidhadravyavilakṣaṇo yadanyaśeṣaḥ /\nanyaśeṣaṃ hi bhūtaṃ dravyaṃ cikīrṣitaṃ sadutpattyādyāpyaṃ saṃbhavati, yathā 'yūpaṃ takṣati' ityādi /\nyatpunaranyaśeṣaṃ bhūtabhāvyupayogarahitam, yathā 'suvarṇaṃ bhāryam', 'saktūn juhoti' ityādi, na tasyotpattyādyāpyatā /</p>\n\n<p>kasmātpunarasyānanyaśeṣatetyata āha- yataḥ #svaprakaraṇasthaḥ# /\nupaniṣadāmanārabhyādhītānāṃ paurvāparyaparyālocanayā puruṣapratipādanaparatvena puruṣasyaiva prādhānyenedaṃ prakaraṇam /\nna ca juhvādivadavyabhicaritakratusaṃbandhaḥ puruṣa ityupapāditam /\nataḥ svaprakaraṇasthaḥ so 'yaṃ tathāvidha upaniṣadbhyaḥ pratīyamāno na nāstīti śakyo vaktumityarthaḥ /</p>\n\n<p>syādetat /\nmānāntarogocaratvenāgṛhītasaṃgatitayā apadārthasya brahmaṇo vākyārthatvānupapatteḥ kathamupaniṣadarthatetyata āha- #sa eṣa neti netyātmetyātmaśabdāt# /\nyadyapi gavādivanmānāntaragocaratvamātmano nāsti, tathāpi prakāśātmana eva satastattadupādhiparihāṇyā śakyaṃ vākyārthatvena nirūpaṇam, hāṭakasyeva kaṭakakuṇḍalādiparihāṇyā /\nna hi prakāśaḥ svasaṃvedano na bhāsate ; nāpi tadavacchedakaḥ kāryakaraṇasaṃghātaḥ /\ntena 'sa ena neti netyātmā' iti tattadavacchedaparihāṇyā bṛhattvādāpanācca svayaṃprakāśaḥ śakyo vākyāt brahmeti cātmeti ca nirūpayitumityarthaḥ /</p>\n\n<p>athopādhinirāsavadupahitamapyātmarūpaṃ kasmānna nirasyata ityata āha- #ātmanaśca pratyākhyātumaśakyatvāt# /\nprakāśo hi sarvasyātmā tadadhiṣṭhānatvācca prapañcavibhramasya /\nna cādhiṣṭhānābhāve vibhramo bhavitumarhati ; na hi jātu rajjvabhāve rajjvāṃ bhujaṅga iti vā dhāreti vā vibhramo dṛṣṭapūrvaḥ /\napi cātmānaḥ prakāśasya bhāsā prapañcasya prabhā /\ntathā ca śrutiḥ 'tameva bhāntamanu bhāti sarvaṃ tasya bhāsā sarvamidaṃ vibhāti' iti /\nna cātmanaḥ prakāśasya pratyākhyāne prapañcaprathā yuktā /\ntasmādātmanaḥ pratyākhyānāyogādvedāntebhyaḥ pramāṇāntarāgocarasarvopādhirahitabrahmasvarūpāvagatisiddhirityarthaḥ /</p>\n\n<p>upaniṣatsvevāvagata ityavadhāraṇamamṛṣyamāṇa ākṣipati- #nanvātmā#iti /\nsarvajanīnāhaṃpratyayaviṣayo hyātmā kartā bhoktā ca saṃsārī, tatraiva ca laukikaparīkṣakāṇāmātmapadaprayogāt /\nya eva laukikāḥ śabdāḥ, te eva vaidikāḥ,</p>\n\n<p>te eva ca teṣāmarthā ityaupaniṣadamapyātmapadaṃ tatraiva pravartitumarhati, nārthāntare tadviparīte ityarthaḥ /</p>\n\n<p>samādhatte- #na#ahaṃpratyayaviṣaya aupaniṣadaḥ puruṣaḥ /\nkutaḥ ? #tatsākṣitvena#-ahaṃpratyayaviṣayo yaḥ kartā kāryakaraṇasaṃghātopahito jīvātmā-tat sākṣitvena, paramātmano 'haṃpratyayaviṣayatvasya #pratyuktatvāt# /\netaduktaṃ bhavati- yadyapi 'anena jīvenātmanā' iti jīvaparamātmanoḥ pāramārthikamaikyam, tathāpi tasyopahitaṃ rūpaṃ jīvaḥ ; śuddhaṃ tu rūpaṃ tasya sākṣi ; tacca mānāntarānadhigatamupaniṣadgocara iti /\netadeva prapañcayati- #na hyahaṃpratyayaviṣaya#iti /</p>\n\n<p>#vidhiśeṣatvaṃ vā netuṃ#na śakyaḥ /\nkutaḥ ? #ātmatvādeva# /\nna hyātmā anyārthaḥ, anyattu sarvamātmārtham /\ntathā ca śrutiḥ 'na vā are sarvasya kāmāya sarvaṃ priyaṃ bhavati ātmanastu kāmāya sarvaṃ priyaṃ bhavati' iti /\napi cātaḥ sarveṣāmātmatvādeva na heyo nāpyupādeyaḥ /\nsarvasya hi prapañcajātasya brahmaiva tattvamātmā ; na ca svabhāvo heyaḥ, aśakyahānatvāt ; na copādeyaḥ, upāttatvāt /\ntasmāddheyopādeyaviṣayau vidhiniṣedhau na tadviparītamātmatattvaṃ viṣayīkuruta iti sarvasya prapañcajātasyātmaiva tattvamiti /\netadupapādayati- #sarvaṃ hi vinaśyadvikārajātaṃ puruṣāntaṃ vinaśyati# /\nayamarthaḥ- puruṣo hi śrutismṛtītihāsapurāṇatadaviruddhanyāyavyavasthāpitatvātparamārthasan ; prapañcastvanādyavidyopadarśito 'paramārthasan /\nyaśca paramārthāsan asau prakṛtiḥ rajjutattvamiva sarvavibhramasya vikārasya /\nata evāsyānirvācyatvenādṛḍhasvabhāvasya vināśaḥ /\npuruṣastu paramārthasan ; nāsau kāraṇasahasreṇāpyasan śakyaḥ kartum /\nna hi sahasramapi śilpino ghaṭaṃ paṭayitumīśata ityuktam /\ntasmādavināśipuruṣānto vikāravināśaḥ śuktirajjutattvānta iva rajatabhujaṅgavināśaḥ /\npuruṣa eva hi sarvasya prapañcavikārajātasya tattvam /\nna ca puruṣasyāsti vināśo yato 'nantaḥ /\nvināśaḥ syādityata āha- #puruṣo hi vināśahetvabhāvāt#iti /\nna hi kāraṇāni sahasramapyanyadanyathayitumīśata ityuktam /\natha mā bhūtsvarūpeṇa puruṣo heya upādeyo vā ; tadīyastu kaściddharmo hāsyate, kaściccopādāsyata ityata āha- #vikriyāhetvabhāvācca kūṭasthanityaḥ# /\ntrividho 'pi dharmalakṣaṇāvasthāpariṇāmalakṣaṇo vikāro nāstītyuktam /\napi cātmanaḥ paramārthasato dharmo 'pi paramārthasanniti na tasyātmavadanyathātvaṃ kāraṇaiḥ śakyaṃ kartum /\nna ca dharmānyathātvādanyo vikāraḥ /\ntadidamuktam- #vikriyāhotvabhāvāt#iti /\nsugamamanyat /</p>\n\n<p>yatpunarekadeśinā śāstravidvacanaṃ sākṣitvenānukrāntaṃ tadanyathopapādayati- #yadapi śāstratātparyavidāmanukramāṇam#iti /\n'dṛṣṭo hi tasyārthaḥ prayojanavadarthāvabodhanam' iti vaktavye, dharmajijñāsāyāḥ prakṛtatvāddharmasya ca karmatvāt 'karmāvabodhanam' ityuktam /\nna tu siddharūpabrahmāvabodhanavyāpāraṃ vedasya vārayati /\nna hi somaśarmaṇi prakṛte tadguṇābhidhānaṃ parisaṃcaṣṭe viṣṇuśarmaṇo guṇavattām /\nvidhiśāstraṃ vidhīyamānakarmaviṣayam ; pratiṣedhaśāstraṃ ca pratiṣidhyamānakarmaviṣayamityubhayamapi karmāvabodhanaparam /\napi ca 'āmnāyasya kriyārthatvāt' iti śāstrakṛdvacanam /\ntatrārthagrahaṇaṃ yadyabhidheyavāci tato bhūtārthānāṃ dravyaguṇakarmaṇāmānarthakyamanabhidheyatvaṃ prasajyeta ; na hi te kriyārthā ityata āha- #api cāmnāyasya#iti /\nyadyucyeta- na hi kriyārthatvaṃ kriyābhidheyatvam, api tu kriyāprayojanatvam ; dravyaguṇaśabdānāṃ ca kriyārthatvenaiva bhūtadravyaguṇābhidhānam, na svaniṣṭhatayā /\nyathāhuḥ śāstravidaḥ 'codanā hi bhūtaṃ bhavantam' ityādi /\netaduktaṃ bhavati, kāryamarthamavagamayantī codanā tadarthaṃ bhūtādikamapyarthaṃ gamayatīti-tatrāha- #pravṛttinivṛttivyatirekeṇa bhūtaṃ cet#iti /\nayamabhisaṃdhiḥ-na tāvatkāryārthā eva svārthe padānāṃ saṃgatigraho nānyārtha ityupapāditaṃ bhūte 'pyarthe vyutpattiṃ darśayadbhiḥ /\nnāpi svārthamātraparataiva padānām /\ntathā sati na vākyārthapratyayaḥ syāt /\nna hi pratyekaṃ svapradhānatayā guṇapradhānabhāvarahitānāmekavākyatā dṛṣṭā /\ntasmātpadānāṃ svārthamabhidadhatāmekaprayojanavatpadārthaparatayaikavākyatā /\ntathā ca tattadarthāntaraviśiṣṭaikavākyārthapratyaya upapanno bhavati /</p>\n\n<p>yathāhuḥ śāstravidaḥ-</p>\n\n<p>sākṣādyadyapi kurvanti padārthapratipādanam /</p>\n\n<p>varṇāstathāpi naitasminparyavasyanti niṣphale //</p>\n\n<p>vākyārthamitaye teṣāṃ pravṛttau nāntarīyakam /</p>\n\n<p>pāke jvāleva kāṣṭhānāṃ padārthapratipādanam //</p>\n\n<p>iti /\ntathā cārthāntarasaṃsargaparatāmātreṇa vākyārthapratyayopapattau na kāryasaṃsargaparatvaniyamaḥ padānām /\nevaṃ ca sati kūṭasthanityabrahmarūpaparatve 'pyadoṣa iti /</p>\n\n<p>bhavyaṃ kāryam /\nnanu yadbhavyārthaṃ bhūtamupadiśyate na tadbhūtam, bhavyasaṃsargiṇā rūpeṇa tasyāpi bhavyatvādityata āha- #na hi bhūtamupadiśyamānam#iti /\nna tādātmyalakṣaṇaḥ saṃsargaḥ ; kiṃ tu kāryeṇa saha prayojanaprayodanilakṣaṇo 'nvayaḥ /\ntadviṣayeṇa tu bhāvārthena bhūtārthānāṃ kriyātmatvamityarthaḥ /</p>\n\n<p>śaṅkate- #akriyātve 'pi#iti /\nevaṃ cākriyārthakūṭasthanityabrahmopadeśānupapattiriti bhāvaḥ /\npariharati- #naiṣa doṣaḥ ; kriyārthatve 'pi#iti /\nna hi kriyārthaṃ bhūtamupadiśyamānamabhūtaṃ bhavati, api tu kriyānivartanayogyaṃ bhūtameva tat /\ntathā ca bhūter'the 'vadhṛtaśaktayaḥ śabdāḥ kvacitsvaniṣṭhabhūtaviṣayā dṛśyamānā mṛtvā śīrtvā vā na kathañcitkriyāniṣṭhatāṃ gamayitumucitāḥ /\nna hyupahitaṃ śataśo dṛṣṭamapyanupahitaṃ kvaciddṛṣṭamadṛṣṭaṃ bhavati /\ntathā ca vartamānāpadeśā astikriyopahitā akāryārthā apyaṭavīvarṇakādayo loke bahulamupalabhyante /\nevaṃ kriyāniṣṭhā api saṃbandhamātraparyavasāyinaḥ ; yathā'kasyaiva puruṣaḥ'iti praśne uttaraṃ'rājñaḥ'iti /\ntathā prātipadikārthamātraniṣṭhāḥ ; yathā'kīdṛśāstaravaḥ'iti praśne uttaraṃ'phalinaḥ'iti /\nna hi pṛcchatā puruṣasya vā tarūṇāṃ vāstitvanāstitve pratipitsite ; kiṃ tu puruṣasya svāmibhedastarūṇāṃ ca prakārabhedaḥ /\npraṣṭurapekṣitaṃ cācakṣāṇaḥ svāmibhedameva prakārabhedameva ca prativyakti, na punarastitvam, tasya tenāpratipitsitatvāt /\nupapāditā ca bhūte 'pyarthe vyutpattiḥ prayojanavati padānām /</p>\n\n<p>codayati- #yadi nāmopadiṣṭaṃ#bhūtaṅ #kiṃ tava,#upadeṣṭuḥ śroturvā prayojanaṃ #syāt#? tasmādbhūtamapi prayojanavadevopadeṣṭavyaṃ nāprayojanam ; aprayojanaṃ ca brahma, tasyodāsīnasya sarvakriyārahitatvenānupakārakatvāt iti bhāvaḥ /\npariharati- #ucyata#iti /\n#anavagatātmavastūpadeśaśca tathaiva#prayojanavāneva #bhavitumarhati# /\napyarthaścakāraḥ /\netaduktaṃ bhavati-yadyapi brahmodāsīnam, tathāpi tadviṣayaṃ śābdajñānamavagatiparyantaṃ vidyā svavirodhinīṃ saṃsāramūlanidānamavidyāmucchindatprayojanavadityarthaḥ /</p>\n\n<p>api ca ye 'pi kāryaparatvaṃ sarveṣāṃ padānāmāsthiṣata, tairapi 'brāhmaṇo na hantavyaḥ', 'na surā pātavyā' ityādīnāṃ na kāryaparatā śakyā āsthātum /\nkṛtyupahitamaryādaṃ hi kāryaṃ kṛtyā vyāptaṃ tannivṛttau nivartate, śiṃśapātvamiva vṛkṣatvanivṛttau /\nkṛtirhi puruṣaprayatnaḥ ; sa ca viṣayādhīnanirūpaṇaḥ /\nviṣayaścāsya sādhyasvabhāvatayā bhāvārtha eva pūrvāparībhūto 'nyotpādānukūlo bhavitumarhati, na dravyaguṇau /\nsākṣātkṛtivyāpyo hi kṛterviṣayaḥ ; na ca dravyaguṇayoḥ siddhayorasti kṛtivyāpyatā /\nata eva śāstrakṛdvacaḥ- 'bhāvārthāḥ karmaśabdāstebhyaḥ kriyā pratīyeta' iti /\ndravyaguṇaśabdānāṃ naimittikāvasthāyāṃ kāryāvamarśe 'pi, bhāvasya svataḥ dravyaguṇaśabdānāṃ tu bhāvayogātkāryāvamarśa iti bhāvārthebhya evāpūrvāvagatiḥ, na dravyaguṇaśabdebhya iti /\nna ca 'dadhnā juhoti', 'saṃtatamāghārayati' ityādiṣu dadhyādīnāṃ kāryaviṣayatā ; tatrāpi hi homaghārabhāvārthaviṣayameva kāryam /\nna caitāvatā 'somena yajeta' itivat dadhisāṃtatyādiviśiṣṭahomāghāravidhānāt, 'agnihotraṃ juhoti', 'āghāramāghārayati' iti tadanuvādaḥ /\nyadyapyatrāpi bhāvārthaviṣayameva kāryam, tathāpi bhāvārthānubandhatayā dravyaguṇāvaviṣayāvapi vidhīyete /\nbhāvārtho hi kārakavyāpāramātratayāviśiṣṭaḥ kārakaviśeṣeṇa dravyādinā viśeṣyata iti dravyādistadanubandhaḥ /\ntathā ca bhāvārthe vidhīyamāne sa eva sānubandho vidhīyata iti dravyaguṇāvaviṣayāvapi tadanubandhatayā vihitau bhavataḥ /\nevaṃ ca bhāvārthapraṇālikayā dravyādisaṃkrānto vidhirgauravādbibhyatsvaviṣayasya cānyataḥ prāptatayā tadanuvādena tadanubandhībhūtadravyādiparo bhavatīti sarvatra bhāvārthaviṣaya eva vidhiḥ /</p>\n\n<p>etena 'yadāgneyo 'ṣṭākapālo bhavati' ityatra saṃbandhaviṣayo vidhiriti parāstam /\nnanu na bhavatyartho vidheyaḥ ; siddhe bhavitari labdharūpasya bhavanaṃ pratyakartṛtvāt ; na khalu gaganaṃ bhavati ; nāpyasiddhe, asiddhasyāniyojyatvāt, gaganakusumavat ; tasmādbhavanena prayojyavyāpāreṇākṣiptaḥ prayojakasya bhāvayiturvyāpāro vidheyaḥ ; sa ca vyāpāro bhāvanā, kṛtiḥ, prayatna iti ; nirviṣayaścāsāvaśakyapratipattiḥ ; ato viṣayāpekṣāyāmāgneyaśabdopasthāpito dravyadevatāsaṃbandha evāsya viṣayaḥ /\nnanu vyāpāraviṣayaḥ puruṣaprayatnaḥ kathamavyāpārarūpaṃ saṃbandhaṃ gocarayet ? na hi 'ghaṭaṃ kuru' ityatrāpi sākṣānnāmārthaṃ ghaṭaṃ puruṣaprayatno gocarayati ; api tu daṇḍādi hastādinā vyāpārayati /\ntasmādghaṭārthāṃ kṛtiṃ vyāpāraviṣayāmeva pratipadyate, na tu svarūpato ghaṭaviṣayām /\nuddeśyatayā tvasyāmasti ghaṭo na tu viṣayatayā /\nviṣayatayā tu hastādivyāpāra eva /\nata eva 'āgneyaḥ' ityatrāpi dravyadevatāsaṃbandhākṣipto yajireva kāryaviṣayo vidheyaḥ /\nkimuktaṃ bhavati'āgneyo bhavati'iti ? āgneyena yāgena bhāvayediti /\nata eva 'ya evaṃ vidvān paurṇamāsyāṃ yajate', 'ya evaṃ vidvānamāvāsyāṃ yajate' ityanuvādo bhavati 'yadāgneyaḥ' ityādivihitasya yāgaṣaṭkasya /\nata eva ca vihitānūditasya tasyaiva 'darśapūrṇamāsābhyāṃ svargakāmo yajeta' ityādhikārasaṃbandhaḥ /</p>\n\n<p>tasmātsarvatra kṛtipraṇālikayā bhāvārthaviṣaya eva vidhirityekāntaḥ /\ntathā ca 'na hanyāt', 'na pibet' ityādiṣu yadi kāryamabhyupeyeta, tatastadvyāpikā kṛtirabhyupetavyā, tadvyāpakaśca bhāvārtho viṣayaḥ /\nevaṃ ca prajāpativratanyāyena paryudāsavṛttyāhananāpānasaṃkalpalakṣaṇayā tadviṣayo vidhiḥ syāt /\ntathā ca prasajyapratiṣedho dattajalāñjaliḥ prasajyeta /\nna ca sati saṃbhave lakṣaṇā nyāyyā /\n'nekṣetodyantam' ityādau tu 'tasya vratam' ityadhikārātprasajyapratiṣedhāsaṃbhavena paryudāsavṛttyānīkṣaṇasaṃkalpalakṣaṇā yuktā /\ntasmāt 'na hanyāt', 'na pibet' ityādiṣu prasajyapratiṣedheṣu bhāvārthābhāvāttadvyāptāyāḥ kṛterabhāvaḥ ; tadabhāve ca tadvyāptasya kāryasyābhāva iti na kāryaparatvaniyamaḥ sarvatra vākye ityāha- #brahmaṇo na hantavya ityevamādyā#iti /</p>\n\n<p>nanu kasmānnivṛttireva kāryaṃ na bhavati, tatsādhanaṃ vetyata āha- #na ca sā kriyā#iti /\nkriyāśabdaḥ kāryavacanaḥ /\netadeva vibhajate- #akriyārthānām#iti /</p>\n\n<p>syādetat /\nvidhivibhaktiśravaṇātkāryaṃ tāvadatra pratīyate ; tacca na bhāvārthamantareṇa ; na ca rāgataḥ pravṛttasya hananapānādāvakasmādaudāsīnyamupapadyate vinā vidhārakaprayatnam ; tasmātsa eva pravṛttyunmukhānāṃ manovāgdehānāṃ vidhārakaḥ prayatno niṣedhavidhigocaraḥ kriyeti nākriyāparamasti vākyaṃ kiñcidapīti āha- #na ca hananakriyānivṛttyaudāsīnyavyatirekeṇa nañaḥ śakyamaprāptakriyārthatvaṃ kalpayitum# /\nkena hetunā na śakyamityata āha- #svabhāvaprāptahantyarthānurāgeṇa#nañaḥ /\nayamarthaḥ- hananapānaparo hi vidhipratyayaḥ pratīyamānaste eva vidhatte ityutsargaḥ /\nna caite śakye vidhātum, rāgataḥ prāptatvāt /\nna cātra nañaḥ prasajyapratiṣedho vidheyaḥ. tasyāpyaudāsīnyarūpasya siddhatayā prāptatvāt /\nna ca vidhārakaḥ prayatnaḥ, tasyāśrutatvena lakṣyamāṇatvāt, sati saṃbhave ca lakṣaṇāyā anyāyyatvāt, vidhivibhakteśca rāgataḥ prāptapravṛttyanuvādakatvena vidhiviṣayatvāyogāt /\ntasmādyatpibeddhanyādvetyanūdya tanneti niṣidhyate, tadabhāvo jñāpyate ; na tu nañartho vidhīyate /\nabhāvaśca svavirodhibhāvanirūpaṇatayā bhāvacchāyānupātīti siddhe siddhavat, sādhye ca sādhyavadbhāsata iti sādhyaviṣayo nañarthaḥ sādhyavadbhāsata iti nañarthaḥ kārya iti bhramaḥ /\ntadidamāha- #nañaścaiṣa svabhāva#iti /</p>\n\n<p>nanu bodhayatu svasaṃbandhino 'bhāvaṃ nañ ; pravṛttyunmukhānāṃ tu manovāgdehānāṃ kuto 'kasmānnivṛttirityata āha- #abhāvabuddhiścaudāsīnya#paripālana #kāraṇam# /\nayamabhiprāyaḥ- 'jvaritaḥ pathyamaśnīyāt', 'na sarpāyāṅguliṃ dadyāt'</p>\n\n<p>ityādivacanaśravaṇasamanantaraṃ prayojyavṛddhasya pathyāśane pravṛttiṃ bhujaṅgāṅgulidānonmukhasya ca tato nivṛttimupalabhya bālo vyutpitsuḥ prayojyavṛddhasya pravṛttinivṛttihetū icchādveṣāvanumimīte /\ntathā hi- icchādveṣahetuke vṛddhasya pravṛttinivṛttī, svatantrapravṛttinivṛttitvāt, madīyasvatantrapravṛttinivṛttivat /\nkartavyataikārthasamaveteṣṭāniṣṭasādhanabhāvāvagamapūrvakau cāsyecchādveṣau, pravṛttinivṛttihetubhūtecchādveṣatvāt, matpravṛttihetubhūtecchādveṣavat /\nna jātu mama śabdatadvyāpārapuruṣāśayatraikālyānavicchannabhāvanāpūrvapratyayapūrvāvicchādveṣāvabhūtām ; api tu bhūyo bhūyaḥ svagatamālocayata uktakāraṇapūrvāveva pratyavabhāsete /\ntasmādvṛddhasya svatantrapravṛttinivṛttī icchādveṣabhedau ca kartavyataikārthasamaveteṣṭāniṣṭasādhanabhāvāvagamapūrvāvityānupūrvyā siddhaḥ kāryakāraṇābhāva itīṣṭāniṣṭasādhanatāvagamātprayojyavṛddhapravṛttinivṛttī iti siddham /\nsa cāvagamaḥ prāgabhūtaḥ śabdaśravaṇānantaramupajāyamānaḥ śabdaśravaṇahetuka iti pravartakeṣu vākyeṣu 'yajeta' ityādiṣu śabda eva kartavyamiṣṭasādhanaṃ vyāpāramavagamayaṃstasyeṣṭasādhanatāṃ kartavyatāṃ cāvagamayati ; ananyalabhyatvādubhayoḥ, anantyalabhyasya ca śabdārthatvāt /\nyatra tu kartavyatānyata eva labhyate, yathā 'hanyāt', 'na pibet' ityādiṣu, hananapānapravṛttyo rāgataḥ pratilambhāt, tatra tadanuvādena nañsamabhivyāhṛtā liṅādivibhaktiranyato 'prāptamanayoranarthahetubhāvamātramavagamayati /\npratyakṣaṃ hi tayoriṣṭasādhanabhāvo 'vagamyate, anyathā rāgaviṣayatvāyogāt /\ntasmādrāgādiprāptakartavyatānuvādenānarthasādhanatāprajñāpanaparam 'na hanyāt', 'na pibet' ityādivākyam, na tu kartavyatāparamiti suṣṭhūktamakāryaniṣṭhatvaṃ niṣedhānām /\nniṣedhyānāṃ cānarthasādhanatābuddhireva niṣedhyābhāvabuddhiḥ /\ntayā khalvayaṃ cetana āpātato ramaṇīyatāṃ paśyannapyāyatimālocya pravṛttyabhāvaṃ nivṛttimavabudhya nivartate /\naudāsīnyamātmano 'vasthāpayatīti yāvat /</p>\n\n<p>syādetat /\nabhāvabuddhiścedaudāsīnyasthāpanākāraṇam, yāvadaudāsīnyamanuvarteta ; na cānuvartate ; na hyudāsīno 'pi viṣayāntaravyāsaktacittastadabhāvabuddhimān ; na cāvasthāpakakāraṇābhāve kāryāvasthānaṃ dṛṣṭam ; na hi stambhāvapāte prāsādo 'vatiṣṭhate /\nata āha- #sā ca dagdhendhanāgnivatsvayamevopaśāmyati# /\ntāvadeva khalvayaṃ pravṛttyunmukho na yāvadasyānarthahetubhāvamadhigacchati /\nanarthahetutvādhigamo 'sya samūloddhāraṃ pravṛttimuddhṛtya dagdhendhanāgnivatsvayamevopaśāmyati /</p>\n\n<p>etaduktaṃ bhavati- yathā prāsādāvasthānakāraṇaṃ stambho naivamaudāsīnyāvasthānakāraṇamabhāvabuddhiḥ ; api tvāgantukādvināśahetostrāṇenāvasthānakāraṇam, yathā kamaṭhapṛṣṭhaniṣṭhuraḥ kavacaḥ śāstraprahāratrāṇena rājanyajīvāvasthānahetuḥ /\nna ca kavacāpagame ca asati ca śastraprahāre, rājanyajīvanāśa iti /\nupasaṃharati- #tasmātprasaktakriyānivṛttyaudāsīnyameva#iti /\naudāsīnyamajānato 'pyastīti prasaktakriyānivṛttyopalakṣya viśinaṣṭi /\ntatkimakriyārthatvenānarthakyamāśaṅkya kriyārthatvopavarṇanaṃ jaiminīyamasamañjasamevetyupasaṃhāravyājena pariharati- #tasmātpuruṣārtha#iti /\npuruṣārthānupayogyupākhyānādiviṣayāvakriyārthatayā kriyārthatayā ca pūrvottarapakṣau ; na tūpaniṣadviṣayau, upaniṣadāṃ svayaṃ puruṣārtharūpabrahmāvagatamaparyanasānādityarthaḥ /</p>\n\n<p>#yadapi#aupaniṣadātmajñānamapuruṣārthaṃ manyamānena #uktam-kartavyavidhyanupraveśamantareṇa#iti, atra nigūḍhābhisaṃdhiḥ pūrvoktaṃ parihāraṃ smārayati- #tatparihṛtam#iti /\natrākṣeptā svoktamarthaṃ smārayati- #nanu śrutabrahmaṇo 'pi#iti /\nnigūḍhamabhisaṃdhiṃ samādhātodghāṭayati- #atrocyate-nāvagatabrahmātmabhāvasya#iti /\nsatyaṃ na brahmajñānamātraṃ sāṃsārikadharmanivṛttikāraṇam, api tu sākṣātkāraparyantam /\nbrahmasākṣātkāraścāntaḥkaraṇavṛttibhedaḥ śravaṇamananādijanitasaṃskārasacivamanojanmā, ṣaḍjādibhedasākṣātkāra iva gāndharvaśāstraśravaṇābhyāsasaṃskṛtamanoyoniḥ /\nsa ca nikhilaprapañcamahendrajālasākṣātkāraṃ samūlamunmūlayannātmānamapi prapañcatvāviśeṣādunmūlayatītyupapāditamadhastāt /\ntasmādrajjusvarūpakathanatulyataivātreti siddham /\natra ca vedapramāṇamūlatayā #vedapramāṇajanita#ityuktam /\natraiva sukhaduḥkhānutpādabhedena nidarśanadvayamāha- #na hi dhanina#iti /\nśrutimatrodāharati- #taduktam#iti /</p>\n\n<p>codayati- #śarīre patite#iti /\npariharati- #na; saśarīratvasya#iti /\nyadi vāstavaṃ saśarīratvaṃ bhavet, na jīvatastannivarteta ; mithyājñānanimittaṃ tu tat ; taccotpannatattvajñānena jīvatāpi śakyaṃ nivartayitum /\nyatpunaraśarīratvaṃ tadasya svabhāva iti na śakyaṃ nivartayitum, svabhāvahānena bhāvavināśaprasaṅgādityāha- #nityamaśarīratvam#iti /</p>\n\n<p>syādetat /\nna mithyājñānanimittaṃ saśarīratvam api tu dharmādharmanimittam ; tacca svakāraṇadharmādharmanivṛttimantareṇa na nivartate ; tannivṛttau ca prāyaṇameveti na jīvato 'śarīratvamiti śaṅkate- #tatkṛta#iti /\ntat ityātmānaṃ parāmṛśati /\nnirākaroti- #na ; śarīrasaṃbandhasya#iti /\nna tāvadātmā sākṣāddharmādharmau kartumarhati, vāgbuddhiśarīrārambhajanitau hi tau nāsati śarīrasaṃbandhe bhavataḥ ; tābhyāṃ tu śarīrasaṃbandhaṃ rocayamāno vyaktaṃ parasparāśrayatvaṃ doṣamāvahati ; tadidamāha- #śarīrasaṃbandhasya#iti /\nyadyucyeta satyamasti parasparāśrayatvam, na tveṣa doṣaḥ, anāditvāt, bījāṅkuravat ityata āha- #andhaparamparaiṣānāditvakalpanā# /\nyattu manyate-neyamandhaparamparātulyā anāditā ; na hi yato dharmādharmabhedādya ātmaśarīrasaṃbandhabhedastata eva śarīrasaṃbandhāt sa dharmādharmabhedaḥ ; kiṃ tveṣa pūrvasmādātmaśarīrasaṃbandhātpūrvadharmādharmabhedajanmanaḥ ; eva tvātmaśarīrasaṃbandho 'nyasmāddharmādharmabhedāt -iti, taṃ pratyāha- #kriyāsamavāyābhāvāt#iti /\nśaṅkate- #saṃnidhānamātreṇa#iti /\npariharati- #na#iti /\n#upārjanaṃ#svīkaraṇam /\nna tviyaṃ vidhātmanītyāha- #na#</p>\n\n<p>#tvātmana#iti /</p>\n\n<p>ye tu dehādāvātmābhimāno na mithyā, api tu gauṇaḥ, māṇavakādāviva siṃhābhimāna iti manyante, tanmatamupanyasya dūṣayati- #atrāhuḥ#iti /\nprasiddho vastubhedo yasya puruṣasya sa tathoktaḥ /\nupapāditaṃ caitadasmābhiradhyāsabhāṣya iti nehopapādyate /\nyathā mandāndhakāre sthāṇurayamityagṛhyamāṇaviśeṣe vastuni puruṣāt sāṃśayikau puruṣaśabdapratyayau sthāṇuviṣayau ; tatra hi puruṣatvamaniyatamapi samāropitameva /\nevaṃ saṃśaye samāropitamaniścitamudāhṛtya viparyayajñāne niścitamudāharati- #yathā vā śuktikāyām#iti /\nśuklabhāsvarasya dravyasya puraḥsthitasya sati śuktikārajatasādhāraṇye yāvadatra rajataviniścayo bhavati tāvatkasmācchuktiviniścaya eva na bhavati ? saṃśayo vā dvedhā yuktaḥ ; samānadharmadharmiṇo darśanāt upalabghyanupalabdhyavyavasthātaḥ ; viśeṣadvayasmṛteśca saṃskāronmeṣahetoḥ sādṛśyasya dviṣṭhatvenobhayatra tulyametaditi /\nata uktam- #akasmāt#iti /\nanena dṛṣṭasya hetoḥ samānatve 'pyadṛṣṭaṃ heturuktam ; tacca kāryadarśanonneyatvenāsādhāraṇamiti bhāvaḥ /\n#ātmānātmavivekinām#iti /\nśravaṇamananakuśalatāmātreṇa paṇḍitānām ; anutpannatattvasākṣātkārāṇāmiti yāvat /\ntaduktam- #paśvādibhiścāviśeṣāt#iti /\nśeṣamatirohitārtham /</p>\n\n<p>jīvato viduṣo 'śarīratve ca śrutismṛtī udāharati- #tathā ca#iti /\nsubodham /\nprakṛtamupasaṃharati- #tasmānnāvagatabrahmātmabhāvasya#iti /</p>\n\n<p>nanūktaṃ yadi jīvasya brahmātmatvāvagatireva sāṃsārikadharmanivṛttihetuḥ, hanta mananādividhānānarthakyam ; tasmātpratipattividhiparā vedāntā iti, tadanubhāṣya dūṣayati- #yatpunaruktaṃ śravaṇātparācīnayoḥ#iti /\nmanananididhyāsanayorapi na vidhiḥ, tayoranvayavyatirekasiddhasākṣātkāraphalayorvidhisarūpairvacanairanuvādāt ; tadidamuktam- #avagatyarthatvāt#iti /\nbrahmasākṣātkāro 'vagatiḥ ; tadarthatvaṃ manananididhyāsanayoranvayavyatirekasiddhamityarthaḥ /\natha kasmānmananādividhireva na bhavatītyata āha- #yadi hyavagatam#iti /\nna tāvanmanananididhyāsane pradhānakarmaṇī apūrvaviṣaye amṛtatvaphale ityuktamadhastāt /\nato guṇakarmatvamanayoravaghātaprokṣaṇādivatpariśiṣyate ; tadapyayuktam, anyatropayuktopayokṣyamāṇatvābhāvādātmanaḥ ; viśeṣatastvaupaniṣadasya karmānuṣṭhānavirodhāt- ityarthaḥ /\nprakṛtamupasaṃharati- #tasmāt#iti /</p>\n\n<p>evaṃ ca siddharūpabrahmaparatve upaniṣadām, brahmaṇaḥ śāstrārthasya dharmādanyatvāt, bhinnaviṣayatvena śāstrabhedāt, 'athāto brahmajijñāsā' ityasya śāstrārambhatvamupapadyata ityāha- #evaṃ ca sati#iti /\nitarathā tu dharmajijñāsaiveti na śāstrāntaramiti na śāstrāntarārambhatvaṃ syādityāha- #pratipattividhiparatva#iti /\nna kevalaṃ siddharūpatvādbrahmātmaikyasya dharmādanyatvam, api tu tadvirodhādapītyupasaṃhāravyājenāha- #tasmādahaṃ brahmāsmi#iti /\n#iti#karaṇena jñānaṃ parāmṛśati /\nvidhayo hi dharme pramāṇam /\nte ca sādhyasādhanetikartavyatābhedādhiṣṭhānā dharmotpādinaśca tadadhiṣṭhānā na brahmātmaikye sati prabhavanti, virodhāt ityarthaḥ /\nna kevalaṃ dharmapramāṇasya śāstrasyeyaṃ gatiḥ, api tu sarveṣāṃ pramāṇānāmityāha- #sarvāṇi cetarāṇi pramāṇāni#iti /\nkutaḥ ? #na hi#iti /\nadvaite hi viṣayaviṣayibhāvo nāsti ; na ca kartṛtvam, kāryābhāvāt ; na ca kāraṇatvam, ata eva /\ntadidamuktam- #apramātṛkāṇi ca#iti cakāreṇa /</p>\n\n<p>atraiva brahmavidāṃ gāthā udāharati- #api cāhuḥ#iti /\nputradārādiṣvātmābhimāno gauṇaḥ /\nyathā svaduḥkhena duḥkhī, yathā svasukhena sukhī, tathā putrādigatenāpīti so 'yaṃ gauṇaḥ /\nna tvekatvābhimānaḥ, bhedasyānubhavasiddhatvāt /\ntasmāt 'gaurvāhīkaḥ' itivadgauṇaḥ /\ndehendriyādiṣu tvabhedānubhavānna gauṇa ātmābhimānaḥ ; kiṃ tu śuktau rajatajñānavanmithyā /\ntadevaṃ dvividho 'yamātmābhimāno lokayātrāṃ vahati /\ntadasattve tu na lokayātrā, nāpi brahmātmaikatvānubhavaḥ, tadupāyasya śravaṇamananāderabhāvāt /\ntadidamāha- #putradehādibādhanāt# /\ngauṇātmano 'sattve putrakalatrādibādhanam ; mamakārābhāva iti yāvat /\nmithyātmano 'sattve dehendriyādibādhanaṃ śravaṇādibādhanaṃ ca /\ntataśca na kevalaṃ lokayātrāsamucchedaḥ ; #sadbrahmāhamityevaṃ bodhi#bodhaśīlaṃ yat #kāryam#, advaitasākṣātkāra iti yāvat, tadapi #kathaṃ bhavet ?#kutastadasaṃbhava ityata āha- #anveṣṭavyātmavijñānātprākpramātṛtvamātmanaḥ# /\nupalakṣaṇaṃ caitat ; pramāprameyapramāṇavibhāga ityapi draṣṭavyam /\netaduktaṃ bhavati- eṣa hi vibhāgo 'dvaitasākṣātkārakāraṇam, tato niyamena prāgbhāvāt ; tena tadabhāve kāryaṃ notpadyata iti /\nna ca pramāturātmano 'nveṣṭavya ātmānya ityāha- #anviṣṭaḥ syātpramātaiva pāpmadoṣādivarjitaḥ# /\nuktaṃ hi grīvāsthagraiveyakanidarśanam /</p>\n\n<p>syādetat /\napramāṇātkathaṃ pāramārthikādvaitānubhavotpattirityata āha- #dehātmapratyayo yadvatpramāṇatvena kalpitaḥ /\nlaukikaṃ tadvadevedaṃ pramāṇaṃ tu# /\nasyāvadhimāha- #ā ātmaniścayāt#; ā brahmasvarūpasākṣātkārādityarthaḥ /\netaduktaṃ bhavati- pāramārthikaprapañcavādibhirapi dehādiṣvātmābhimāno mithyeti vaktavyam, pramāṇabādhitatvāt /\ntasya ca samastapramāṇakāraṇatvaṃ bhāvikalokayātrāvāhitvaṃ cābhyupeyam /\nseyamasmākamapyadvaitasākṣātkāre vidhā bhaviṣyati /\nna cāyamadvaitasākṣātkāro 'pyantaḥkaraṇavṛttibheda ekāntataḥ paramārthaḥ /\nyastu sākṣātkāro bhāvikaḥ, nāsau kāryaḥ, tasya brahmasvarūpatvāt /\navidyā tu yadyavidyāmucchindyājjanayedvā, na tatra kācidanupapattiḥ /\ntathā ca śrutiḥ-</p>\n\n<p>vidyāṃ cāvidyāṃ ca yastadvedobhayaṃ saha /</p>\n\n<p>avidyayā mṛtyuṃ tīrtvā vidyayāmṛtamaśnute //</p>\n\n<lg>\n<l>iti /</l>\n<l>tasmātsarvamavadātam //</l>\n</lg>\n\n<p>#iti catuḥsūtrī samāptā# /</p>\n\n<lg>\n<l>evaṃ 'kāryānvayaṃ vinā siddharūpe brahmaṇi mānatā /</l>\n<l>puruṣārthe svayaṃ tāvadvedāntānāṃ prasādhitā //</l>\n</lg>\n\n<p>' brahmajijñāsāṃ pratijñāya 'janmādyasya yataḥ' ityādinā 'tattu samanvayāt' ityantena sūtrasaṃdarbheṇa sarvaśaktau jagadutpattisthitivināśakāraṇe prāmāṇyaṃ vedāntānāmupapāditam /\ntacca brahmaṇīti paramārthataḥ /\ntvadyāpi brahmaṇyeveti vyutpāditam /\ntadtra saṃdihyate- tajjagadupādānakāraṇaṃ kiṃ cetanamutācetanamiti /\natra ca vipratipatteḥ pravādīnāṃ viśeṣānupalambhe sati saṃśayaḥ /\ntatra ca pradhānamacetanaṃ jagadupādānakāraṇamanumānasiddhamanuvadantyupaniṣada iti sāṃkhyāḥ /\njīvāṇuvyatiriktacetaneśvaranimittādhiṣṭhitāścaturvidhāḥ paramāṇavo jagadupādānakāraṇamanumitamanuvadantīti kāṇādāḥ /\nādigrahaṇenābhāvopādānatvādi grahītavyam /\nanirvacanīyānādyavidyāśaktimañcetanopādānaṃ jagadāgamikamiti brahmavidaḥ /\n<lg>\n<l>etāsāṃ ca vipratipattīnāmanumānavākyānumānavākyatadābhāsā bījam /</l>\n<l>tadevaṃ vipratipatteḥ saṃśaye kiṃ tāvatprāptam /</l>\n<l>tatra jñānakriyāśaktyabhāvadbrahmaṇo 'pariṇāminaḥ /</l>\n<l>na sarvaśaktivijñāne pradhāne tvasti saṃbhavaḥ //</l>\n</lg></p>\n\n<p>jñānakriyāśaktī khalu jñānakriyākāryadarśanonneyasadbhāve /\nna ca jñānakriye cidātmani staḥ, tasyāpariṇāmitvādekatvācca /\ntriguṇe tu pradhāne pariṇāmini saṃbhavataḥ /\nyadyapi ca sāmyāvasthāyāṃ pradhāne samudācaradvṛttinī kriyājñāne na staḥ, tathāpyavyaktena śaktyātmanā rūpeṇa saṃbhavata eva /\ntathā ca pradhānameva sarvajñaṃ ca sarvaśakti ca /\nna tu brahma /\nsvarūpacaitanyaṃ tvasyāvṛttitamanupayogi jīvātmanāmivāsmākam /\nna ca svarūpacaitanye kartṛtvam, akāryatvāttasya /\nkāryatve vā na sarvadā sarvajñatā /\nbhogāpargalakṣaṇapuruṣārthadvayaprayuktānādipradhānapuruṣasaṃyoganimittastu mahadahaṅkārādikrameṇācetanasyāpi cetanānadhiṣṭhitasya pradhānasya pariṇāmaḥ sargaḥ /\ndṛṣṭaṃ cācetanaṃ cetanānadhiṣṭhitaṃ puruṣārthe pravartamānam /\n<lg>\n<l>yathā vatsavivṛddhyarthamacetanaṃ kṣīraṃ pravartate /</l>\n<l>'tadaikṣata bahu syāṃ prajāyeya' ityādyāśca śrutayo 'cetane 'pi cetanavadupacārātsvakāryonmukhamādarśayanti, yathā kūlaṃ pipatiṣatīti /</l>\n<l>'yatprāye śrūyate yacca tattādṛgavagamyate /</l>\n<l>bhāktaprāye śrutamidamato bhīktaṃ pratīyate //</l>\n</lg></p>\n\n<p>' api cāhurvṛddhāḥ- yathāgryaprāye likhitaṃ dṛṣṭvā vadanti bhavedayamagryaḥ iti, tathedapi 'tā āpa aikṣanta' tatteja aikṣata ityādyupacāraprāye kṣutam tadaikṣata ityaupacārikameva vijñeyam /\nanena jīvenātmanānupraviśya nāmarūpe vyākaravāṇi iti ca pradhānasya jīvātmatvaṃ jīvārthakāritayāha /\nyathā hi bhadraseno rājārthakārī rājñā bhadraseno mamātmetyupacaryate, evaṃ tattvamasi ityādyāḥ śrutayo bhāktāḥ saṃpattyarthā vā draṣṭavyāḥ /\nsvamapīto bhavati iti ca niruktaṃ jīvasya pradhāne svakīye 'pyayaṃ suṣuptāvasthāyāṃ brūte /\npradhānāṃśatamaḥsamudrake hi jīvonidrāṇastamasīva magno bhavati /\nyathāhuḥ- abhāvapratyayālambanā vṛttirnidrā iti /\nvṛttīnāmanyāsāṃ pramāṇādīnāmabhāvastasya pratyayakāraṇaṃ tamastadālambamā nidrā jīvasya vṛttirityarthaḥ /\ntathā sarvajñaṃ prastutya śvetāśvataramantrro 'pi - sakārāṇāṃ karaṇādhipādhipa- iti prādhānābhiprāyaḥ /\npradhānasyaiva sarvajñatvaṃ pratipāditamadastāt /\ntasmādacetanaṃ pradhānaṃ jagadupādānamanuvadanti śrutaya iti pūrvaḥ pakṣaḥ /\nevaṃ kāṇādādimate 'pi kathañcidyojananīyāḥ śrutayaḥ /\nakṣarārthastu #pradhānakāraṇapakṣe 'pīti pradhānasyāpīti# /\napikārāvevakārārthau /\nsyādetat /\nsattvasaṃpattyā cedasya sarvajñatātha tamaḥsaṃpattyāsarvajñataivāsya kasmānna bhavatītyāha- #tena ca sattvadharmeṇa jñāneneti# /\nsattvaṃ hi prakāśaśīlaṃ niratiśayotkarṣaṃ sarvajñatābījam /\ntathāhuḥ niratiśayaṃ sarvajñatābījaṃ iti /\nyatkhalu sātiśayaṃ tatkvacinniratiśayaṃ dṛṣṭaṃ, yathā kuvalāmalakabilveṣu, sātiśayaṃ mahattvaṃ vyomni paramamahati niratiśayam /\nevaṃ jñānamapyekadvibahuviṣayatayā sātiśayamityanenāpi kvacinniratiśayena bhavitavyam /\nidameva cāsya niratiśayatvaṃ yadviditasamastaveditavyam /\ntadidaṃ sarvajñatvaṃ sattvasya niratiśayotkarṣatve saṃbhavati /\netaduktaṃ bhavati- yadyapi rajastamasī api staḥ tathāpi puruṣārtaprayuktaguṇavaiṣamyātiśayātsattvasya niratiśayotkarṣe sārvajñyaṃ kāryamutpadyata iti pradhānavasthāyāmapi tanmātraṃ vivakṣitvāvivakṣitvā ca tamaḥkāryaṃ pradhānaṃ sarvajñamupacaryata iti /\napibhyāmavadhāraṇasya vyavacchedyamāha- #na kevalasyeti# /\nnahi kiñcidekaṃ kāryaṃ janayedapi tu bahūni /\ncidātmā caikaḥ, pradhānaṃ tu triguṇamiti tata eva kāryamutpattimarhati, na cidītmana ityarthaḥ /\ntavāpi ca yogyatāmātreṇaiva cidātmanaḥ rvajñatābhyupagamo na kāryayogādityāha- #tvayāpīti# /\nna kevalasyākāryakāraṇasyetyetatsihāvalokena prapañcayati- #prāgutpatteriti /\napi ca pradhānasyeti# /\ncastvarthaḥ /\nevaṃ prāpta ucyate- #īkṣaternāśabdam# /</p>\n\n<lg>\n<l>nāmarūpaprapañcalakṣaṇakāryadarśanādetatkāraṇamātravaditi sāmānyakalpamāyāmiti pramāṇaṃ, na tu tadacetanaṃ cetanamiti vā viśeṣakalpanāyāmastyanumānamityupariṣṭātpravedayiṣyate /</l>\n<l>tasmānnāmarūpaprapañcakāraṇabhedapramāyāmāmnāya eva bhagavānupāsanīyaḥ /</l>\n<l>tadevamāmnāyaikasamadhigamanīye jagatkāraṇaṃ 'paurvāparyaparāmarśādyadāmnāyo 'ñjasā vadet /</l>\n<l>jagadbījaṃ tadeveṣṭaṃ cetane ca sa āñjasaḥ //</l>\n</lg>\n\n<p>teṣu teṣu khalvāmnāyapradeśeṣu tadaikṣata ityevañjātīyakairvākyairīkṣituḥ kāraṇajjagajjanmākhyāyata iti /\nna ca pradhānaparamāṇvāderacetanasyekṣitṛtvamāñjasam /\nsattvāṃśenekṣitṛ pradhānaṃ, tasya prakāśakatvāditi cenna /\ntasya jāḍyena tattvānupapatteḥ /\nkastarhi rajatastamobhyāṃ sattvasya viśeṣaḥ /\nsvacchatāṣa /\nsvacchaṃ hi sattvam /\nasvacche ca rajastamasī /</p>\n\n<p>svacchasya ca caitanyabimbodgrahitayā prakāśakatvavyapadeśe netarayoḥ, asvacchatayā tadgrāhikatvābāvāt /\npārthivatve tulya iva maṇerbimbodgrāhitā na loṣṭādīnām /\nbrahmaṇastvīkṣitṛtvamāñjasaṃ, tasyāmnāyato nityajñānasvabhāvatvaviniścāt /\nnanvata evāsya nekṣitṛtvaṃ, nityasya jñānasvabhāvabhūtasyekṣaṇasyākriyātvena brahmaṇastatprati nimittabhāvābhāvāt /\nakriyānimittasya ca kārakatvanivṛttau tadvyāptasya tadviśeṣasya kartṛtvasya nivṛtteḥ /\nsatyaṃ, brahmasvabhāvaścaitanyaṃ nityatayā na kriyā, tasya tvanavacchinnasya tattadviṣayopadhānamedāvacchedena kalpitabhedasyānityatvaṃ kīryatvaṃ copapadyate /\ntathā caivaṃlakṣaṇa īkṣaṇe sarvaviṣaye brahmaṇaḥ svātantryalakṣaṇaṃ kartṛtvamupapannam /\nyadyapi ca kūṭasthanityasyāpariṇāmina audāsīnyamasya vāstavaṃ tathāpyanādyanirvacanīyavidyāvacchinnasya vyāpāravattvabhavabhāsata iti kartṛtvopapattiḥ /\nparairapi ca cicchekte- kūṭasthanityāyā vṛttīḥ prati kartṛtvamīdṛśamevābhyupeyaṃ, caitanyasāmānyādhikaraṇyena jñātṛtvopalabdheḥ /\nnahi prādhānikānyantarbahiḥkaraṇāni trayodaśa sattvaguṇapradhānānyapi svayamevācetanāni, tadvṛttayā svaṃ vā paraṃ vā veditumutsahante /\nno khalvandhāḥ sahasramapi pānthāḥ panthānaṃ vidanti /\ncakṣuṣmatā caikena cedvedyate, sa eva tarhi mārgadarśī svatantraḥ kartā netā teṣām /\nevaṃ buddhisattvasya svayamacetanasya citibimbasaṃkrāntyā cedāpannaṃ caitanyasya jñātṛtvaṃ, citireva jñātrī svatantrā, nāntarbahiṣkaraṇānyandhasahasrapratimānyasvasantrāṇi /\nna cāsyaściteḥ asti vyāpārayogaḥ /\nna ca tadayoge 'pyajñātṛtvaṃ, vyāpāravatāmapi jaḍānāmajñatvāt /\ntasmādantaḥkaraṇavartinaṃ vyāpāramāropya citiśaktau kartṛtvābhimānaḥ /\nantaḥkaraṇe vā caitanyamāropya tasya jñātṛtvābhimānaḥ /\nsarvathā bhavanmateṣaḍapi nedaṃ svābhāvikaṃ kvacidapi jñātṛtvaṃ, api tu sāṃvyavahārārikameveti paramārthaḥ /\nnityasyātmano jñānaṃ pariṇāma iti ca bhedābhedapakṣamapākurvadbhirapāstam /\n<lg>\n<l>kūṭasthasya nityasyātmano 'vyāpāravata eva bhinnaṃ jñānaṃ dharma iti copariṣṭādapākariṣyate /</l>\n<l>tasmādvastuto 'navacchinnaṃ caitanyaṃ tattvānyatvābhyāmanirvacanīyāvyākṛtavyācikīrṣitanāmarūpaviṣayāvacchinnaṃ sajjñānaṃ kāryaṃ, tasya kartā īśvaro jñātā sarvajñaḥ sarvaśaktiriti siddham /</l>\n<l>tathā ca śrutiḥ- tapasā cīyate brahma tato 'nnamabhijāyate /</l>\n<l>annātprāṇo manaḥ satyaṃ lokāḥ karmasu cāmṛtam //</l>\n</lg></p>\n\n<lg>\n<l>yaḥ sarvajñaḥ sarvavidyasya jñānamayaṃ tapaḥ /</l>\n<l>tasmādetadbrahma nāma rūpamannaṃ ca jāyate //</l>\n</lg>\n\n<p>iti /\ntapasā jñānena avyākṛtanāmarūpaviṣayeṇa cīyate tadvyācikīrṣavadbhavati, yathā kuvindādiravyākṛtaṃ paṭādi buddhāvālikhya cikīrṣati /\nekadharmavān dvitīyadharmopajananena upacita ucyate /\nvyācikīrṣāyāṃ copacaye sati tato nāmarūpamannamadanīyaṃ sādhāraṇaṃ saṃsāriṇāṃ vyācikīrṣitamabhijāyate /\ntasmādavyākṛtādvyācikīrṣitādannātprāṇo hiraṇyagarbho brahmaṇo jñānakriyāśaktyadhiṣṭhānaṃ jagatsūtrātmā sādhāraṇe jāyate, yathāvyākṛtāt vyacikīrṣitātpaṭādavāntarakāryaṃ dvitantukādi /\ntasmācca prāṇānmana ākhyaṃ saṃkalpavikalpādivyākaraṇātmakaṃ jāyate /\ntato vyākaraṇātmakānmanasaḥ satyaśabdavācyānyākāśādīni jāyante /\ntebhyaśca satyākhyebhyo 'nukrameṇa lokāḥ bhūrādayaḥ teṣu manuṣṭādiprāṇino varṇāśramakrameṇa karmāṇi dharmādharmarūpāṇi jāyante /\nkarmasu cāmṛtaṃ phalaṃ svarganarakādi /\ntacca svaninittayordharmādharmayoḥ satorna vinaśyatītyamṛtam /\nyāvaddharmādharmabhāvīti yāvat /\nyaḥ sarvajñaḥ sāmānyataḥ, sarvavidviśeṣataḥ /\nyasya bhagavato jñānamayaṃ tapo dharmo nāyāsamayam, tasmādbrahmamaḥ pūrvasmādetatparaṃ kāryaṃ brahma /\nkiñca nāmarūpamannaṃ ca vrīhiyavādi jāyata iti /\ntasmātpradhānasya sāmyāvasthāyāmanīkṣitṛtvāt, kṣetrajñānāṃ ca satyapi caitanye sargādau viṣayānīkṣaṇāt, mukhyasaṃbhave copacārasyānyāyyatvāt, mumukṣoścāyathārthopadeśānupapatteḥ, muktivirodhitvāt, tejaḥprabhṛtīnāṃ ca mukhyāsaṃbhavenopacārāśrayaṇasya yuktisiddhatvāt, saṃśaye ca tatprāyapāṭhasya niścāyakatvāt, iha tu mukhyasyautsargikatvena niścaye sati saṃśayābhāvāt, anyathā kirātaśatasaṃkīrṇadeśanivāsino brāhmaṇāyanasyāpi kirātatvāpatteḥ, brahmaivekṣitranādyanirvācyāvidyāsacivaṃ jagadupādānaṃ, śuktiriva samāropitasya rajatasya, marīcaya iva jalasya, evaścadramā iva dvatīyasya cadramasaḥ /\nna tvacetanaṃ pradhānaparamāṇatvādi /\naśabdaṃ hi tat /\nna ca pradhānaṃ paramāṇavo vā tadatiriktasarvajñeśvarādhiṣṭhitā jagadupādānamiti sāṃprataṃ kāryatvāt /\nkāraṇātkāryāṇāṃ bhedābhāvāt kāraṇajñānena samastakāryaparijñānasya mṛdādinidarśanenāgamena prasādhitvāt, bhede ca tadanupapatteḥ /\nsākṣācca 'ekamevādvitīyam' 'neha nānāsti kiñcana' mṛtyoḥ , mṛtyumāpnoti' ityādibhirbrahmātiriktasya prapañcasya pratiṣedhācetanopādānameva jagat, bhujaṅga ivāropiti gajjūpādāna iti siddhāntaḥ /\nsadupādānatve hi siddhe jagatastadupādānaṃ cetanamacetanaṃ veti saṃśayya mīmāṃsyeta /\nadyāpi tu sadupādānatvamasiddhamityata āha- #tatredaṃśabdavācyam#ityādi #darśayati#ityantena /\ntathāpīkṣitā pāramārthikapradhānakṣetrajñātirikta īśvaro bhaviṣyati; yathāhurhairaṇyagarbhā ityataḥ śrutiḥ patitā- 'ekamevādvitīyaṃ' iti /\nbahu syām' iti cācetanaṃ kāraṇamātmana eva bahubhāvamāha /\ntenāpi kāraṇaccetanābhinnaṃ kāryamabhyupagamyate /\nyadyapyākāśādyā bhūtasṛṣṭistathāpi tejo 'bannānāmeva trivṛtkaraṇasya vivakṣitatvāttatra tejasaḥ prāthamyāttejaḥ prathamamuktam /\nekamadvitīyaṃ jagadupādānamityatra śrutyantaramapi paṭhati- #tathānyatreti# /\nbrahma catuṣpādaṣṭāśaphaṃ ṣoḍaśakalaśam /\ntadyathā- prācī pratīcī dakṣiṇodīcīti catasraḥ kalā brahmaṇaḥ prakāśavānnāma prathamaḥ pādaḥ /\ntadardhaṃ śaphaḥ /\ntathā pṛthivyantarīkṣaṃ dyauḥ samudra ityaparaścatasraḥ kalā dvitīyaḥ pādo 'nantavānnāma /\ntathāgniḥ sūryacadramā vidyuditi catasraḥ kalāḥ, sa jyotiṣmānnāma tṛtīyaḥ pādaḥ /\nprāṇaścakṣuḥ śrotraṃ vāgiti catasraḥ kālāḥ, sa caturthaṃ āyatanavānnāma brahmaṇaḥ pādaḥ /\ntadevaṃ ṣoḍaśakalaṃ ṣoḍaśāvayavaṃ brahmopāsyamiti siddham /\nsyādetat /\nīkṣateriti tipā dhātusvarūpamucyate /\nna cāvivakṣitārthasya dhātusvarūpasya cetanopādānasādhanatvasaṃbhava ityata āha- #īkṣateriti#dhātvarthanirdeśo 'bhimataḥ, viṣayiṇaṃ niṣayalakṣaṇāt /\nprasiddhā ceyaṃ lakṣaṇetyāha- #yajataritivaditi# /\n'yaḥ sarvajñaḥ iti sāmānyataḥ; sarvavit iti viśeṣataḥ /\nsāṃkhyīyaṃ svamatasamādhānamupanyasya dūṣayati- #yattūktaṃ sattvadharmeṇeti# /\npunaḥ sāṃkhyamutthāpayati- #nanūktamiti# /\npariharati- #tadapīti# /\nsāmudācaradvṛtti tāvanna bhavati sattvaṃ, guṇavaiṣamyaṃ sāmyānupapatteḥ /\nna cāvyaktena rūpeṇa jñānamapapayujyate, rajatastamasostatpratibandhasyāpi sūkṣmeṇa rūpeṇa sadbhāvādityarthaḥ /\napica caitanyapradhānavṛttivacano jānātirna cācetane vṛttimātre dṛṣṭacaraprayoga ityāha- #apica nāsākṣiketi# /\nkathaṃ tarhi yogināṃ sattvāśotkarṣahetukaṃ sarvajñatvamityata āha- #yogināṃ tviti# /\nsattvāṃśotkarṣo hi yogināṃ cetanyacakṣuṣmatāmupakaroti, nāndhasya pradhānasyetyarthaḥ /\nyadi tu kāpilamatamapahāya hairaṇyagarbhamāsthīyeta tatrāpyāha- #atha punaḥ sākṣinimittamiti# /\nteṣāmapi hi prakṛṣṭasattvopādānaṃ puruṣaviśeṣasyaiva kleśakarmavipākāśayāparābhṛṣṭasya sarvajñatvaṃ, na tu pradhānasyācetanasya /\ntadapi cādvaitaśrutibhirapāstamiti bhāvaḥ /\npūrvapakṣabījamanubhāṣate- #yatpunaruktaṃ brahmaṇo 'pīti# /\ncetanyasya śuddhasya nityatve 'pyupahitaṃ sadanityaṃ kāryaṃ, ākāśamiva ghaṭāvacchinnamityabhisaṃdhāya pariharati- #idaṃ tāvadbhavāniti /\npratatauṣṇyaprakāśe savitari#ityetadapi viṣayāvacchinnaprakāśaḥ kāryamityetadabhaiprāyam /\nvaiṣamyaṃ codayati- #nanu savituriti# /\nkiṃ vāstavaṃ karmābhāvamabhipretya vaiṣamyamāha bhavān uta tadvivakṣābhāvam /\ntatra yadi tadvivakṣābhāvaṃ, tadā prakāśayatītyanena mā bhūtsāmyaṃ, prakāśata ityanena tvasti /\nnahyatra karma vivakṣaitam /\natha ca prakāśasvabhāva pratyāsta svātantryaṃ savituriti pariharati- #na /\nasatyapi karmaṇīti# /\nasatyapītyavivakṣite 'pītyarthaḥ /\natha vāstavaṃ karmābhāvamabhisaṃdhāya vaiṣamyamucyeta, tanna, asiddhatvātkarmābhāvasya, vivikṣitatvāccātra karmaṇa iti pariharati- #karmāpekṣāyāṃ tviti# /\nyāsāṃ sati karmaṇyavivakṣite śrutīnāmupapattistāsāṃ sati karmaṇi vivakṣite sutarāmityarthaḥ /\n#yatprasādāditi# /\nyasya bhagavata īśvarasya prasādāt tasya nityasiddhasyeśvarasya nityaṃ jñānaṃ bhavatīti kimu vaktavyamiti yojanā /\nyathāduryogaśāstrakārāḥ- 'tataḥ pratyakcetanādhigamo 'pyantarāyābhāśca' iti /\ntadbhāṣyakārāśca bhaktiviśeṣādāvarjita īśvarastamanugṛhṇāti jñānavairāgyādinā iti /\n#savitṛprakāśavaditi# /\nvastuto nityasya kāraṇānapekṣāṃ svarūpeṇoktvā vyatirekamukhenāpyāha- #api cāvidyādimata ityādi# /\nādigrahaṇena kāmakarmādayaḥ saṃgṛhyante /\n#na jñānapratibandhakāraṇarahitasyeti# /\nsaṃsāriṇāṃ vastuto nityajñānatve 'pyavidyāyāḥ pratibandhakāraṇāni santi, natu īśvarasyāvidyārahitasya jñānapratibandhakāraṇasaṃbhava iti bhāvaḥ /\nna tasya kāryamāvaraṇādyapagamo vidyate, anāvṛttatvāditi bhāvaḥ /\njñānabalena kriyā /\npradhānasya tvacetanasya jñānabalābhāvājjagato na kriyetyarthaḥ /</p>\n\n<p>apāṇirgṛhītā, apādo vegavān viharaṇavān /\natirohitārthamanyat /\nsyādetet /\nanātmani vyomni ghaṭādyupādhikṛto bhavatvavacchedakavibhramaḥ, na tu ātmani svabhāvasiddhaprakāśe sa ghaṭata ityata āha- #dṛśyate cātmana eva sata# #iti /\nabhiniveśaḥ#mithyābhimānaḥ /\n#mithyābuddhimātreṇa pūrveṇeti# /\nanenānāditā darśitā /\nmātragrahaṇena vicarasahatvena nirvacanīyatā nirastā /\npariśiṣṭam //5 // //6 //</p>\n\n<lg>\n<l>#tanniṣṭhasya mokṣopadeśāditi# /</l>\n<l>śaṅkottaratvena vā svātantryeṇa vā pradhānanirākaraṇārthaṃ sūtram /</l>\n<l>śaṅkā ca bhāṣye uktā //7 //</l>\n</lg>\n\n<p>syādetat /\n<lg>\n<l>brahmaiva jñīpsitaṃ, tacca na prathamaṃ sūkṣmatayā śakyaṃ śvetaketuṃ grāhayitumiti tatsaṃbaddhaṃ pradhānameva sthūlatayātmatvena grāhyate śvetaketurarundhatīmivātīva sūkṣmāṃ darśayituṃ tatsaṃnihitāṃ sthūlatārakāṃ darśayatīyamasāvarundhatīti /</l>\n<l>asyāṃ śaṅkāyāmuttaram- #heyatvāvacanācca#iti sūtram /</l>\n<l>cakāro 'nuktasamuccayārthaḥ /</l>\n<l>taccānuktaṃ bhāṣya uktam //8 //</l>\n</lg></p>\n\n<p>api ca jagatkāraṇaṃ prakṛtya svapitītyasya niruktaṃ karvitī śrutiścetanameva jagatkāraṇaṃ brūte /\n<lg>\n<l>yadi svaśabda ātmavacanastathāpi cetanasya puruṣasyācetanapradhānatvānupapattiḥ /</l>\n<l>athātmīyavacanasthathāpyacetane puruṣārthatayātmīye 'pi cetanasya pralayānupapattiḥ /</l>\n<l>nahi mṛdātmā ghaṭa ātmīye 'pi pāthasi pralīyate 'pi tvātmabhūtāyāṃ mṛdyeva /</l>\n<l>naca gajatamanātmabhūte hastini pralīyate, kintvātmabhūtāyāṃ śuktāvevetyāha- #svāpyayāt# //9 //</l>\n</lg></p>\n\n<p>#gatisāmānyāt# /\ngatiravagatiḥ /\n#tārkikasamaya iveti# /\n<lg>\n<l>yathā hi tārkikāṇāṃ samayabhedeṣu parasparāhatārthatā, naivaṃ vedānteṣu parasparaparāhṛtiḥ, api tu teṣu sarvatra jagatkāraṇacetanyāvagatiḥ samāneti /</l>\n<l>#cakṣurādīnāmiva rūpādiṣviti# /</l>\n<l>yathā hi sarveṣāṃ cakṣū rūpameva grāhayati, na punā rasādikaṃ kasyaciddarśayati kasyacidrūpam /</l>\n<l>evaṃ rasanādiṣvapi gatisāmānyaṃ darśanīyam //10 //</l>\n</lg></p>\n\n<lg>\n<l>#śrutatvācca# /</l>\n<l>'tadaikṣata ityatra īkṣaṇamātraṃ jagatkāraṇasya śrutaṃ na tu sarvaviṣayam /</l>\n<l>jagatkāraṇasaṃbandhitayā tu tadarthātsarvaviṣayamavagataṃ, śvetāśvatarāṇāṃ tūpaniṣadi sarvajña īśvaro jagatkāraṇamiti sākṣāduktamiti viśeṣaḥ // 11 //</l>\n</lg>\n\n<p>uttarasūtrasaṃdarbhamākṣipati- #janmādyasya yata ityārabhyeti# /\nbrahma jijñāsitavyamiti hi pratijñātaṃ, tacca śāstraikasamadhigamyaṃ, śastraṃ ca sarvajñe sarvaśaktau jagadutpattisthitipralayakāraṇaṃ brahmaṇyeva pramāṇaṃ na pradhānādāviti nyāyato vyutpāditam /\nna cāsti kaścidvedāntabhāgo yastadviparītamapi bodhayediti ca gatisāmānyāt ityuktam /\ntatkimaparamavaśiṣyate, yadarthāntarasūtrasaṃdarbhasyāvatāraḥ syāditi /\n#kimutthānamiti# /\nkimākṣepe /\nsamādhatte-</p>\n\n<p>#ucyate-dvirūpaṃ hīti# /\nyadyapi tatvato nirastasamastopādhirūpaṃ brahma tathāpi na tena rūpeṇa śakyamupadeṣṭumityupahitena rūpeṇopadeṣṭavyamiti /\ntatra ca kvacidupādhirvivakṣitaḥ /\ntadupāsanāni #kānicit abhyudayārthāni#manomātrasādhanatayātra paṭhitāni /\n#kānicitkramamuktyarthāni, kānicitkarmasamṛddhyarthāni# /\nkvacitpunarukto 'pyupādhipavivakṣitaḥ, yathātraivānnamayādaya ānandamayāntāḥ pañca kośāḥ /\ntadatra kasminnupādhirvivakṣitaḥ kasminneti nādyāpi vivecitam /\ntathā gatisāmānyamapi siddhavaduktaṃ, na tvadyāpi sādhitamiti tadarthamuttaragranthasaṃdarbhārambha ityarthaḥ /\nsyādetat /\nparasyātmanastattadupādhibhedaviśiṣṭasyāpyabhedātkathamupāsanābhedaḥ, kathaṃ ca phalabheda ityata āha- #eka eva tviti# /\nrūpābhede 'pyupādhibhedādupahitabhedādupāsanābhedastathā ca phalameva ityarthaḥ /\nkratuḥ saṃkalpaḥ /\nnanu yadyeka ātmā kūṭasthanityo niratiśayaḥ sarvabhūteṣu gūḍhaḥ, kathametasmin bhūtāśraye tāratamyaśrutayā ityata āha- #yadyapyeyaka ātmeti# /\n<lg>\n<l>yadyapi niratiśayakameva rūpamātmana eśvaryaṃ ca jñānaṃ cānandaśca, tathāpyanādyātamaḥ samāvṛtāṃ teṣu teṣu prāṇabhṛdbhedeṣu kvacidasadiva, kvacitsadiva, kvacidapakṛṣṭamiva, kvacitprakarṣavat, kvacidatyantaprakarṣavadiva bhāsate, tatkasya hetoḥ, avidyatamasaḥ prakarṣanikarṣatāratamyāditi /</l>\n<l>tathottamaprakāśaḥ savitā dihmaṇḍalamokarūpeṇaiva prakāśenāpūrayannapi varṣāsu nikṛṣṭaprakāśa iva śaradi tu prakṛṣṭaprakāśa iva prathate, tathedamapīti /</l>\n<l>#apekṣitopādhisaṃbandhaṃ#upāsyatvena /</l>\n<l>#nirastopādhisaṃbandhaṃ#jñeyatveneti //11 //</l>\n</lg></p>\n\n<lg>\n<l>#ānandamayo 'bhyāsāt# /</l>\n<l>tatra tāvatprathamamekadeśimatenādhikaraṇamāracayati- #taittirīyake 'nnamayamityādi# /</l>\n<l>'gauṇapravāhapāte 'pi yujyate mukhyamīkṣaṇam /</l>\n<l>mukhyatve tūbhayostulye prāyadṛṣṭirviśeṣikā //</l>\n</lg>\n\n<p>' ānandamaya iti hi vikāre prācurye ca mayaṭastulyaṃ mukhyārthatvamiti vikārārthānnamayādipadaprāyapāṭhādānandamayapadamapi vikārārthameveti yuktam /\nna ca prāṇamayādiṣu vikārārthatvāyogātsvārthiko mayaṅiti yuktam /\n<lg>\n<l>prāṇādyupādhyavacchinno hyātmā bhavati prāṇādivikārāḥ, ghaṭākāśamiva ghaṭavikārāḥ /</l>\n<l>na ca satyarthe svārthikatvamucitam /</l>\n<l>'catu ṛkośāntaratve tu na sarvāntaratocyate /</l>\n<l>priyādibhāgī śarīro jīvo na brahma yujyate //</l>\n</lg></p>\n\n<p>' na ca sarvāntaratayā brahmaivānandamayaṃ, na jīva iti sāṃpratam /\nnahīyaṃ śrutirānandamayasya sarvāntaratāṃ brūte api tvannamayādikośacatuṣṭhayāntaratāmānandamayakośasya /\nna cāsmādanyasyāntarasyāśravaṇādayameva sarvāntara iti yuktam /\nyadapekṣaṃ sasyāntaratvaṃ śrutaṃ tattasmādevāntaraṃ bhavati /\nnahi devadatto balavānityukte sarvānsiṃhaśārdūlādīnapi prati halavānapratīyate 'pi tu samānajātīyanarāntaranapekṣya /\nevamānandamayo 'pyannamayādibhyo 'ntaro na tu sarvasmāt /\nna ca niṣkalasya brahmaṇaḥ priyādyavayavayogaḥ, nāpi śarīratvaṃ yujyata iti saṃsāryevānandamayaḥ /\ntasmādupahitamevātropāsyatvena vivakṣitaṃ, na tu brahmarūpaṃ jñeyatveneti pūrvaḥ pakṣaḥ /\napi ca yadi prācuryārtho 'pi mayaṭ, tathāpi saṃsāryevānandamayaḥ, na tu brahma /\nānandaprācurya hi tadviparītaduḥkhalavasaṃbhave bhavati na tu tadatyantāsaṃbhave /\nna ca paramātmano manāgapi duḥkhalavasaṃbhavaḥ, ānandaikarasatvādityāha- #na ca saśarīrasya sata iti# /\naśarīrasya punarapriyasaṃbandho manāgapi nāstīti prācuryārtho 'pi mayaṅ nopapadyayata ityarthaḥ /\n#ucyate# /\nānandamayāvayavasya tāvadbrahmaṇaḥ pucchasyāṅgatayā na prādhānyaṃ, api tvaṅgina ānandamayasyaiva brahmaṇaḥ prādhānyam /\ntathāca tadhikāre paṭhitamabhyasyamānamānandapadaṃ tadbuddhimādhatta iti tasyaivānandamayasyābhyāsa iti yuktam /\njyotiṣṭomādhikāre 'vasante vasante jyotiṣā yajeta' iti jyotiḥpadamiva jyotiṣṭomābhyāsaḥ kālaviśeṣavidhiparaḥ /\napi ca sākṣādānandamayātmābhyāsaḥ śrūyate- 'etamānandamayamātmānamupasaṃkrāmati' iti /\npūrvapakṣabījamanubhāṣyaṃ dūṣayati- #yattūktamannamayāditi# /\nna hi mukhyārundhatīdarśanaṃ tattadamukhyārundhatīdarśanaprāyapaṭhitamapyamukhyārundhatīdarśanaṃ bhavati /\ntādarthyātpūrvadarśanānāmanyadarśanānuguṇyaṃ natu tadvirodhiteti cet, ihāpyānandamayādāntarasyānyasyāśravaṇāt, tasya tvannamayādisarvāntaratvaśrutestatparyavāsānāttādarthyaṃ tulyam /\npriyādyavayavayogaśarīratve ca bhāṣyeṇa samāhite /\npriyādyavayavayogācca duḥkhalavayoge 'pi paramātmana aupādhika upapāditaḥ /\ntathācānandamaya iti prācuryārthatā mayaṭa upapāditeti //12 // //13 // //14 //</p>\n\n<lg>\n<l>api ca mantrabrāhmaṇayorupeyopāyabhūtayoḥ saṃpratipatterbrahmaivānandamayapadārthaḥ /</l>\n<l>mantre hi punaḥ 'anyo 'ntara ātmā' iti parabrahmaṇyāntaratvaśravaṇāt, tasyaiva ca 'anyo 'ntara ātmānandamayaḥ' iti brāhmaṇe pratyabhijñānāt, parabrahmaivānandamayamityāha sūtrakāraḥ- #māntravarṇikameva ca gīyate# /</l>\n<l>māntravarṇikameva paraṃ brahma brāhmaṇe 'pyānandamaya iti gīyata iti //15 //</l>\n</lg>\n\n<lg>\n<l>api cānandamayaṃ prakṛtya śarīrādyutpatteḥ prāksraṣṭṛtvaśravaṇāt, 'bahu syām' iti ca sṛjyamānānāṃ sraṣṭurānandamayādabhedaśravaṇāt, ānandamayaḥ para evetyāha /</l>\n<l>sūtram- #netaro 'nupapatteḥ# /</l>\n<l>netaro jīva ānandamayaḥ, tasyānupapatteriti //16 //</l>\n</lg>\n\n<p>#bhedavyapadeśācca# /\nrasaḥ sāro hyayamānandamaya ātmā 'rasaṃ hyevāyaṃ labdhvā'nandī bhavati' iti /\nso 'yaṃ jīvātmano labdhṛbhāvaḥ, ānandamayasya ca labhyatā, nābheda upapadyate /\ntasmādānandamayasya jīvātmano bhede parabrahmatvaṃ siddhaṃ bhavati /\ncodayati- #kathaṃ tarhīti# /\nyadi labdhvā na labdhavyaḥ, kathaṃ tarhi paramātmano vastuto 'bhinnena jīvātmanā paramātmā labhyata ityarthaḥ /\npariharati- #bāḍham /\ntathāpīti# /\nsatyam, paramārthayo 'bhede 'pyavidyāropitaṃ bhedamupāśritya labdhṛlabdhavyabhāva upapadyate /\njīvo hyavidyayā parabrahmaṇo bhinno darśitaḥ, na tu jīvādapi /\ntathā cānandamayaścejjīvaḥ, na jīvasyāvidyayāpi svato bhedo darśita iti na labdhṛlabdhavyabhāva ityarthaḥ /\nbhedābhedau ca na jīvaparabrahmaṇorityuktamadhastāt /\nsyādetat /\nyathā parameśvarādbhinno jīvātmā draṣṭā na bhavatyevaṃ jīvātmano 'pi draṣṭurna bhinnaḥ parameśvara iti jīvasyānirvācyatve parameśvaro 'pyanirvācyaḥ syāt /\ntathā ca vastusannityata āha- #parameśvarastvavidyākalpitāditi# /\nrajataṃ hi rāmāropitaṃ na śuktito bhidyate /\nna hi tadbhedenābhedena vā śakyaṃ nirvaktum /\n<lg>\n<l>śuktistu paramārthasatī nirvacanīyā anirvacanīyādrajatādbhidyata eva /</l>\n<l>atraiva sarūpamātraṃ dṛṣṭāntamāha- #yathā māyāvina iti# /</l>\n<l>etadaparitoṣeṇātyantasarūpaṃ dṛṣṭāntamāha- #yathā vā ghaṭākāśāditi# /</l>\n<l>śeṣamatirohitārtham //17 ḥ ḥ18 //</l>\n</lg></p>\n\n<lg>\n<l>svamataparigrahārthamekadeśimataṃ dūṣayati- #idaṃ tviha vaktavyamiti# /</l>\n<l>eṣa tāvadutsargo yat- brahma pucchaṃ pratiṣṭheti brahmaśabdātpratīyate /</l>\n<l>viśuddhaṃ brahma vikṛtaṃ tvānandamayaśabdataḥ //</l>\n</lg>\n\n<p>' tatra kiṃ pucchapadasamabhivyāhārāt annamayādiṣu cāsyāvayavaparatvena prayogāt, ihāpyavayavaparatvātpucchapadasya tatsamānādhikaraṇaṃ brahmapadamapi svārthatyāgena kathañcidavayavaparaṃ vyākhyāyātām /\nānandamayapadaṃ cānnamayādivikāravāciprāyapaṭhitaṃ vikāravāci vā, kathañcitpracurānandavāci vā, brahmaṇyaprasiddhaṃ kayācidvṛtyā brahmaṇi vyākhyāyātām /\nānandapadābhyāsena ca jyotiḥ padeneva jyotiṣṭoma anandamayo lakṣyatāṃ, utānandamayaṃ vikārārthamastu, brahmapadaṃ ca brāhmaṇyeva svārthe 'stu, ānandamapadābhyāsaśca svārthe, pucchapadamātramavayavaprāyalikhitamadhikaraṇaparatayā vyākriyatāmiti kṛtabuddhya eva vidāṅkurvantu /\ntatra 'prāyapāṭhaparityāgo mukhyatritayalaṅghanam /\npūrvasminnuttare pakṣe prāyapāṭhasya bādhanam /\npucchapadaṃ hi vāladhau mukhyaṃ sadānandamayāvayave gauṇameveti mukhyaśabdārthalaṅghanamavayavaparatāyāmaṅikaraṇaparatāyāṃ ca tulyam /\navayavaprāyalekhabādhaśca vikāraprāyalekhabādhena tulyaḥ /\nbrahmapadamānandamayapadamānandapadamiti tritayalaṅghanaṃ tvadhikam /\ntasmānmukhyatritayalaṅghanādasādhīyānpūrvaḥ pakṣaḥ /\nmukhyatrayānuguṇyena tūttara eva pakṣo yuktaḥ /\napi cānandamayapadasya brahmārthatve, brahma puccham iti na samañjasam /\nna hi tadevāvayavyavayavaśceti yuktam /\nādhāraparatve ca pucchaśabdasya, pratiṣṭhetyetadapyupapannataraṃ bhavati /\nānandamayasya cāntaratvamannamayādikośāpekṣayā /\nbrahmaṇāstvāntaratvamānandamayādarthādgamyata iti na śrutyoktam /\nevaṃ cānnamayādivadānandamayasya priyādyavayavayogo yuktaḥ /\nvāṅmanasāgocare tu parabrahmaṇyupādhimantarbhāvya priyādyavayavayogaḥ, prācuryaḥ ca, kleśena vyākhyāyeyātām /\ntathā ca māntravarṇikasya brahmaṇā eva brahma pucchaṃ pratiṣṭhā iti svapradhānasyābhidhānāt, tasyaivādhikāro nānandamayasyeti /\nso 'kāmayeta' ityādyā api śrutayo brahmaviṣayā ityarthasaṃkṣepaḥ /\nsugamamanyat /\n#sūtrāṇi tvevaṃ vyākhyeyānīti# /</p>\n\n<p>vedasūtrayorvirodhe 'guṇe tvanyāyyakalpanā' iti sūtrāṇyanyathā netavyāni /\nānandamayaśabdena tadvākyasya brahma pucchaṃ pratiṣṭhā ityetadgataṃ brahmapadamupalakṣyate /\netaduktaṃ bhavati- ānandamaya ityādivākye yat brahma pucchaṃ pratiṣṭhā iti brahmapadaṃ tatsvapradhānameveti /\nyattu brahmādhikaraṇameveti vaktavye brahma puccham ityāha śrutiḥ, tatkasya hetoḥ, pūrvamavayavapradhānaprayogāttatprayogasyaiva buddhau saṃnidhānāt tenāpi cādhiraraṇalakṣaṇopapatteriti /\n#māntravarṇikameva ca#</p>\n\n<l>#gīyate# // 1.9 //</l>\n\n<lg>\n<l>yat satyaṃ jñānam' ityādinā mantravarṇena brahmoktaṃ tadevopāyabhūtena brāhmaṇena svapradhānyena gīyate- brahma pucchaṃ pratiṣṭhā iti /</l>\n<l>avayavavacanatve tvasya mantre prādhānyaṃ, brāhmaṇe prādhānyamityupāyopeyayormantrabrāhmaṇayorvipratipattiḥ syāditi /</l>\n<l>#netaro 'nupapatteḥ# //16 //</l>\n</lg>\n\n<lg>\n<l>atra 'itaścānandamayaḥ iti bhāṣyasya sthāne itaśca brahma pucchaṃ pratiṣṭhā iti paṭhitavyam /</l>\n<l>#bhedavyapadeśācca# //17 //</l>\n</lg>\n\n<lg>\n<l>atrāpi itaścānandamayaḥ ityasya ca ānandamayādhikāre ityasya ca bhāṣyasya sthāne brahma pucchaṃ pratiṣṭhā iti brahmapucchādhikāre iti ca paṭhitavayam /</l>\n<l>#kāmācca nānumānāpekṣā# // 1.8 //</l>\n</lg>\n\n<l>#asminnasya ca tadyogaṃ śāsti# // 1.9 //</l>\n\n<lg>\n<l>ityanayorapi sūtrayorbhāṣye ānandamayasthāne brahma pucchaṃ pratiṣṭhā iti pāṭho draṣṭavyaḥ /</l>\n<l>#taddhetuvyapadeśācca# //14 //</l>\n</lg>\n\n<lg>\n<l>vikārasyānandamayasya brahma pucchamavayavaścetkathaṃ sarvasyāsya vikārajātasya sānandamayasya brahma pucchaṃ kāraṇamucyeta idaṃ sarvamasṛjata /</l>\n<l>yadidaṃ kiñca iti śrutyā /</l>\n<l>nahyānandamayavikārāvayavo brahma vikāraḥ san sarvasya kāraṇamupapadyate /</l>\n<l>tasmādānandamayavikārāvayavo brahmeti tadavayavayogyānandamayo vikāra iha nopāsyatvena vivakṣitaḥsa kintu svapradhānamiha brahma pucchaṃ jñeyatveneti siddham // 1.9 //</l>\n</lg>\n\n<p>#antakarastaddharmopadeśāt# /\npūrvasminnadhikaraṇe 'pāstasamastaviśeṣabrahmapratipattyarthamupāyatāmātreṇa pañca kośā upādhayaḥ sthitāḥ, natu vivakṣaitāḥ /\n<lg>\n<l>brahmaiva tu pradhānaṃ brahma pucchaṃ pratiṣṭhā iti jñeyatvenopakṣiptamiti nirṇītam /</l>\n<l>saṃprati tu brahma vivakṣitopādhimupasyatvenopakṣipyate, natu vidyākarmātiśayalabdhotkarṣo jīvātmādityapadavedanīya iti nirṇīyate /</l>\n<l>tatra maryādādhārarūpāṇi saṃsāriṇi pare na tu /</l>\n<l>tasmādupāsyaḥ saṃsāri karmānadhikṛto raviḥ //</l>\n</lg></p>\n\n<p>piraṇyaśmaśruḥ ityādirūpaśravaṇāt, ya eṣo 'ntarāditye, ya eṣo 'ntarakṣiṇī iti cādhārabhehaśravaṇāt, ye cāmuṣmātparāñco lokāsteṣāṃ ceṣṭe devakāmānāṃ ca ityaiśvaryādāśruteśca saṃsāryeva kāryakāraṇasaṃghātātmako rūpādisaṃpanna ihopāsyaḥ, natu paramātmā aśabdamasparśam ityādiśrutibhiḥ apāstasamastarūpāśca, sve mahimni ityādiśrutibhirapākṛtādhāraśca, eṣa sarveśvaraḥ ityādiśrutibhiradhigatanirmaryādaiśvaryaśca śakya upāsyatveneha pratipattum /\nsarvapāpmavirahaścādityapuruṣe saṃbhavati, śāstrasya manuṣyādhikāratayā devatāyāḥ puṇyupāpayoranadhikārāt /\nrūpādimattvānyānupapattyā ca kāryakāraṇātmake jīve upāsyatvena vivakṣite yattāvadṛgādyātmakatayāsya sarvātmakatvaṃ śrūyate tatkathañcidādityapuruṣasyaiva stuturiti ādityapuruṣa evopāsyo na paramātmatyevaṃ prāptam /\nanādhāratve ca nityatvaṃ sarvagatatvaṃ ca hetuḥ /\n<lg>\n<l>anityaṃ hi kāryaṃ kāraṇādhāramiti nānādhāraṃ, nityamapyasarvagataṃ ca yattasmādadharabhāvenāsthitaṃ tadeva tasyottarasyādhāra iti nānādhāraṃ, tasmādubhayamuktam /</l>\n<l>evaṃ prāpte 'bhidhīyate-'antastaddharmopadeśāt' /</l>\n<l>'sārvātmyasarvaduritavirahābhyāmihocyate /</l>\n<l>brahmaivāvyabhicāribhyāṃ sarvaheturvikāravat //</l>\n</lg></p>\n\n<p>' nāmaniruktena hi sarvapāpmāpādānatayasyodaya ucyate /\nna cādityasya devatāyāḥ karmānadhikāre 'pi sarvapāpmavirahaḥ prāgbhavīyadharmarūpapāpmasaṃbhave sati /\nna caiteṣāṃ prāgbhavīyo dharma evāsti na pāpmeti sāṃpratam /\nvidyākarmātiśayasamudācāre 'pyanādibhavaparaṃparopārjitānāṃ pāpmanāmapi prasuptānāṃ saṃbhavāt /\nnaca śrutiprāmāṇyādidātyaśarīrābhimāninaḥ sarvapāpmaviraha iti yuktaṃ, brahmaviṣayatvenāpyasyāḥ prāmāṇyopapatteḥ /\nnaca vinigamanāhetvabhāvaḥ, tatra tatra sarvapāpmavirahasya bhūyobhūyo brahmaṇyeva śravaṇāt /\ntasyaiva ceha pratyabhijñāyamānasya vinigamanāhetorvidyamānatvāt /\napica sārvātmyaṃ jagatkāraṇasya brahmaṇa evopapadyate, kāraṇādabhedātkāryajātasya, brahmaṇaśca jagatkāraṇatvāt /\nādityaśarīrābhimāninastu jīvātmano na jagatkāraṇatvam /\nnaca mukhyārthasaṃbhave prāśastyalakṣaṇayā stutyarthatā yuktā /\nrūpavattvaṃ cāsya parānugrahāya kāyanirmāṇena vā, tadvikāratayā vā sarvasya kāryajātasya, vikārasya ca vikāravato 'nanyatvāttādṛśarūpabhedenopadiśyate, yathā '---gandhaḥ saḥ iti /\nnaca brahmanirmitaṃ māyārūpamanuvadacchāstramaśāstraṃ bhavati, apitu tāṃ kurvat iti māśāstratvaprasaṅgaḥ /\nyatra tu nirastasamastopādhibhedaṃ jñeyatvenopakṣipyate, tatra śāstram-'aśabdamasparśamarūpamavyayam' iti pravartate /</p>\n\n<p>tasmādrūpavattvamapi paramātmanyupapadyate /\netenaiva maryādādhārabhedāvapi vyākhyātau /\napi cādityadehābhimāninaḥ saṃsāriṇo 'ntaryāmī bhedenoktaḥ, sa evāntarāditya ityantaḥ śrutisāmyena pratyabhijñāyamāno bhavitumarhati /\n#tasmāte dhanasanaya iti# /\ndhanavanto vibhūtimanta iti yāvat /\n<lg>\n<l>kasmātpunarvibhūtimattvaṃ parameśvaraparigrahe ghaṭata ityata āha- #yadyadvibhūtimaditi# /</l>\n<l>savātmakatve 'pi vibhūtimatsveva parameśvarasvarūpābhivyaktiḥ, na tvavidyātamaḥ pihitaparameśvarasvarūpeṣvavibhūtimatsvityarthaḥ /</l>\n<l>#lokakāmeśitṛtvamapīti# /</l>\n<l>ato 'tyantāpārārthyanyāyena nirāṅkuśamaiśvaryamityarthaḥ //20 //</l>\n</lg></p>\n\n<p>1.1.7.21.</p>\n\n<p>// 21 //</p>\n\n<p>1.1.8.22.</p>\n\n<p>#ākāśastalliṅgāt# /\npūrvasminnadhikaraṇe brahmaṇo 'sādhāraṇadharmadarśanādvivakṣitopādhino 'syaivopāsanā, na tvādityaśarīrābhimānino jīvātmana iti nirūpitam /\n<lg>\n<l>idānīṃ tvasādhāraṇadharmadarśanāttadevodgīthe saṃpādyopāsyatvenopadiśyate, na bhūtākāśa iti nirūpyate /</l>\n<l>tatra 'ākāśa iti hovāca' iti kiṃ mukhyakāśapādānurodhena 'asya lokasya kā gitaḥ' iti, 'sarvāṇi ha vā imāni bhūtāni' iti 'jyāyā' itica 'parāyaṇam' iti ca kathañcidvyākhyāyatāṃ, utaitadanurodhenākāśaśabdo bhaktyā parātmāne vyākhyāyatāmiti /</l>\n<l>patraprathvī tvātpradhānatvādākāśaṃ mukhyameva naḥ /</l>\n<l>tadānuguṇyenānyāni vyākhyeyānīti niścayaḥ //</l>\n</lg></p>\n\n<p>' 'asya lokasya kā gatiḥ' iti praśnottare 'ākāśa iti hovāca' ityākāśasya gatitvena pratipādyatayā prādhānyāt, 'sarvāṇi ha vā' ityādīnāṃ tu tadviśeṣaṇatayā guṇatvāt, 'guṇe tvanyāṭyakalpanā' iti bahūnyapyapradhānāni pradhānānurodhena netavyāni /\napica 'ākāśa iti hovāca' ityuttare prathamāvagatamākāśamanupajātavirodhi, tena tadanuraktāyāṃ buddhau yadyadeva tadekavākyagatamupanipatati tattajjaghanyatayā upasaṃjātavirodhi tadānuguṇyenaiva vyavasthānamarhati /\nnaca kkacidākāśaśabdo bhaktyā brahmaṇi prayukta iti sarvatra tena tatpareṇa bhavitavyam /\nnahi gaṅgāyāṃ ghoṣa ityatra gaṅgapadamanupapattyā tīraparamiti yādāṃsi gaṅgāyāmityatrāpyanena tatpareṇa bhavitavyam /\nsaṃbhavaścobhayatra tulyaḥ /\nnaca brahmaṇyapyākāśaśabdo mukhyaḥ, anaikārthatvasyānyāṭyatvāt, bhaktyā ca brahmaṇi prayogadarśanopapatteḥ /\nloke cāsya nabhasi nirūḍhatvāt, tatpūrvakatvācca vaidikārthapratītervaiparītyānupapatteḥ /\ntadānuguṇyena ca 'sarvāṇi ha vā' ityādīni bhāṣyakṛtā svayameva nītāni /\ntasmādbhūtākāśamevātropāsyatvenopadiśyate, na paramātmeti prāptam /\n<lg>\n<l>evaṃ prāpte 'bhidhīyate- #ākāśaśabdena brahmaṇo grahaṇam# /</l>\n<l>kutaḥ, #talliṅgāt# /</l>\n<l>tathāhi-'sāmānadhikaraṇyena praśnatatprativākyayoḥ /</l>\n<l>paurvāparyaparāmarśātpradhānatve 'pi gauṇatā //</l>\n</lg></p>\n\n<p>' yadyapyākāśapadaṃ pradhānārthaṃ tathāpi yatpṛṣṭaṃ tadeva prativaktavyam /\nna khalvanunmatta āmnānpṛṣṭaḥ kovidāsanācaṣṭe /\ntadiha, 'asya lokasya kā gatiḥ' iti praśno dṛśyamānanāmarūpaprapañcamātragativiṣaya iti tadanurodhādya eva sarvasya lokasya gatiḥ sa evākāśaśabdena prativaktavyaḥ /\nnaca bhūtākāśaḥ sarvasya lokasya gatiḥ, tasyāpi lokamadhyapātitvāt /\ntadeva tasya matirityanupapatteḥ /\nna cottare bhūtākāśaśravaṇādbhūtākāśakāryameva pṛṣṭamiti yuktaṃ, praśnasya prathamāvagato 'nupajātavirodhino lokasāmānyaviṣayasyopajātavirodhinottareṇa saṃkocānupapattestadanurodhenottaravyākhyānāt /\nnaca praśnena pūrvapakṣarūpeṇānavasthitārthenottaraṃ vyavasthitārthaṃ na śakyaṃ niyantumiti yuktaṃ, tannimittānāmajñānasaṃśayaviparyasānāmanavasthāne 'pi tasya svaviṣaye vyavasthānāt /\nanyathottarasyānālambanatvāttervaiyadhikaraṇyāpattervā /\napi cottare 'pi bahvasamañjasam /\ntathāhi-'sarvāṇi ha vā imāni bhūtānyakāśādeva samutpadyante' iti sarvaśabdaḥ kathañcidalpaviṣayo vyākhyeyaḥ /\nevamevakāro 'pyasamañjasaḥ /\nna khalvapāmākāśa eva kāraṇamapi tu tejo 'pi /\nevamannasyāpi nākāśameva kāraṇamapi tu pāvakapāthasī api /\nmūlakāraṇavivakṣāyāṃ tu brahmaṇyevāvadhāraṇaṃ samañjasam /\nasamaḍhjasaṃ tu bhūtākāśe /\nevaṃ sarveṣāṃ bhūtānāṃ layo brahmaṇyeva /\nevaṃ sarvebhyo jyāyastvaṃ brahmaṇa eva /\nevaṃ paramayanaṃ brahmaiva /\ntasmātsarveṣāṃ lokānāmiti praśnopakramāt, uttare ca tattadasādhāraṇabrahmaguṇaparāmarśāt pṛṣṭāyāśca gateḥ paramayanamityāsādhāraṇabrahmaguṇopasaṃhārāt, bhūyasīnāṃ śrutīnāmanugrahāya 'tyajedekaṃ kulasyārthe' itivadvaramākāśapadamātramasamañjasamastu /\netāvatā hi bahu samañjasaṃ syāt /\nna cākāśasya prādhānyamuttare, kintu pṛṣṭārthatvāduttarasya, lokasāmānyagateśca pṛṣṭatvāt, 'parāyaṇam' iti ca tasyaivopasaṃhārābrahmaiva pradhānam /\ntathāca tadarthaṃ sat ākāśapadaṃ pradhānārthaṃ bhavati, nānyathā /\ntasmādbrahmaiva pradhānamākāśapadenehopāsyatvenopakṣitaṃ, na bhūtākāśamiti siddham /\n#api ca# /\n<lg>\n<l>asyaivopakrame 'antavatkila te sāma' iti #antavattvadoṣeṇa śālāvatyasyeti# /</l>\n<l>na cākāśaśabdo gauṇo 'pi vilambitapratipattiḥ, tatra tatra brahmaṇyākāśaśabdasya tatparyāyasya ca prayogaprācuryādatyantābhyāsenāsyāpi mukhyavatpratipatteravilambanāditi darśanārthaṃ brahmaṇi prayogaprācuryaṃ vaidikaṃ nidarśitaṃ bhāṣyakṛtā /</l>\n<l>tatraiva ca prathamāvagatānuguṇyenottaraṃ nīyate, yatra tadanyathā kartuṃ śakyam /</l>\n<l>yatra tu na śakyaṃ tatrottarānuguṇyenaiva prathamaṃ nīyata ityāha- #vākyopakrame 'pīti# //22 //</l>\n</lg></p>\n\n<p>1.1.8.23.</p>\n\n<p>#ata eva prāṇaḥ# /\nudgīthe-'yā devatā prastāvamanvāyattā' ityukramya śrūyate-'katamā sā devateti prāṇa iti hovāca' uṣastiśkrāyaṇaḥ /\nudgīthopāsanaprasaṅgena prastāvopāsanamapyudgītha ityuktaṃ bāṣyakṛtā /\nprastāva iti sāmno bhaktiviśeṣastamanvāyattā anugatā prāṇo devatā /\natra prāṇaśabdasya brahmaṇi vāyuvikāre ca darśanātsaṃśayaḥ-kimayaṃ brahmavacana uta vāyuvikāravacana iti /\n<lg>\n<l>tatra ata eva brahmaliṅgādeva prāṇo 'pi brahmaiva na vāyuvikāra iti yuktam /</l>\n<l>yadyevaṃ tenaiva gatārthametaditi ko 'dhikaraṇāntarasyārambhārthaḥ /</l>\n<l>tatrocyate-'arthe śrutyaikagamye hi śrutimevādriyāmahe /</l>\n<l>mānāntarāvagamye tu tadvaśāttadvyavasthitiḥ //</l>\n</lg></p>\n\n<p>' brahmaṇo vāsarvabhūtakāraṇatvaṃ, ākāśasya vā vāṭvādibhūtakāraṇatvaṃ prati nāgamādṛte mānāntaraṃ prabhavati /\ntatra paurvāparyaparyālocanayā yatrārthe samañjasa āgamaḥ sa evārthastasya gṛhyate, tyajyate cetaraḥ /\niha tu saṃveśanodgamane bhūtānāṃ prāṇaṃ pratyucyamāne kiṃ brahma pratyucyate āho vāyuvikāraṃ pratīti viśaye 'yadā vai puruṣaḥ svapiti prāṇaṃ tarhi vāgapyeti' ityādikāyāḥ śruteḥ sarvabhūtasārendriyasaṃveśanodgamanapratipādanadvārā sarvabhūtasaṃveśanodgamanapratipādikāyā mānāntarānugrahalabdhasāmarthyāyā balātsaṃveśanodgamane vāyuvikārasyaiva prāṇasya, na brahmaṇaḥ /\napi cātrodgīthapratihārayoḥ sāmabhaktyorbrahmaṇo 'nye ādityaścānnaṃ ca devate abhihite kāryakāraṇasaṃghātarūpe, tatsāhacaryātprāṇo 'pi kāryakāraṇasaṃghātarūpa eva devatā bhavitumarhati /\n<lg>\n<l>nisto 'pyayamartha īkṣatyadhikaraṇe, pūrvoktapūrvapakṣahetūpodbalāya punarupanyastaḥ /</l>\n<l>tasmādvāyuvikāra evātra prāṇaśabdārtha iti prāptam /</l>\n<l>evaṃ prāpte 'bhidhīyate-'puṃvākyasya balīyastvaṃ mānāntarasamāgamāt /</l>\n<l>apauruṣeye vākye tatsaṃgatiḥ kiṃ kariṣyati //</l>\n</lg></p>\n\n<p>' no khalu svataḥsiddhapramāṇabhāvamapauruṣeyaṃ vacaḥ svaviṣayajñānotpāde vā tadvyavahāre vā mānāntaramapekṣate, tasyāpauruṣeyasya nirastasamastadoṣāśaṅkya svata eva niścāyakatvāt, niścāyakatvāt,</p>\n\n<p>niścayapūrvakatvādvyavahārapravṛtteḥ /\ntasmādasaṃvādino vā cakṣuṣa iva rūpe tvagindriyasaṃvādino vā tasyaiva dravye nādārḍhyaṃ vā dārḍhyaṃ vā /\ntena stāmindriyamātrasaṃveśanodgamane vāyuvikāre prāṇe /\nsarvabhūtasaṃveśanodgamane tu na tato vākyātpratīyate /\npratītau vā tatrāpi prāṇo brahmaiva bhavenna vāyuvikāraḥ /\n'yadā suptaḥ svapnaṃ na kañcana paśyatyathāsminprāṇa evaikadhā bhavati' ityatra vākye yathā prāṇaśabdo brahmavacanaḥ /\nna cāsminvāyuvikāre sarveṣāṃ bhūtānāṃ saṃveśanodgamane mānāntareṇa dṛśyete /\nnaca mānāntarasiddhasaṃvādendriyasaṃveśanodgamanavākyadārḍhyātsarvabhūtasaṃveśanodgamanavākyaṃ kathañcidindriviṣayatayā vyākhyānamarhati, svataḥ-siddhapramāṇabhāvasya svabhāvadṛḍhasya mānāntarānupayogāt /\nna cāsya tenaikavākyatā /\nekavākyatāyāṃ ca tadapi brahmaparameva syādityuktam /\nindriyasaṃveśanodgamanaṃ tvavayutyānuvādenāpi ghaṭiṣyate, ekaṃ vṛṇīte dvau vṛṇīte itivat /\nnatu sarvaśabdārthaḥ saṃkocamarhati /\ntasmātprastāvabhaktiṃ prāṇaśabdābhidheyabrahmādṛṣṭyopāsīt, na vāyuvikāradṛṣṭyeti siddham /\n<lg>\n<l>tathā copāsakasya prāṇaprāptiḥ karmasamṛddhirvā phalaṃ bhavatīti /</l>\n<l>#vākyaśeṣabaleneti# /</l>\n<l>vākyātsaṃnidhānaṃ durbalamityarthaḥ /</l>\n<l>udāharaṇāntaraṃ tu nigadavyākhyātena bhāṣyeṇa dūṣitam //23 //</l>\n</lg></p>\n\n<p>1.1.10.24.</p>\n\n<p>#jyotiścaraṇābhidhānāt# /\nidamāmananti-'atha yadataḥ paro divo jyotirdīpyate niśvataḥpṛṣṭheṣu sarvataḥ pṛṣṭheṣvanuttameṣūttameṣu lokeṣvidaṃ vāva tadyadidamasminnantaḥ puruṣe jyotiḥ' iti /\nyajjyotirato divo dyulokātparaṃ dīpyate prakāśate viśvataḥpṛṣṭheṣu viśveṣāmupari /\nasaṃkucadvṛttirayaṃ viśvaśabdo 'navayavatvena saṃsāramaṇḍalaṃ brūta iti darśayitumāha- #sarvataḥpṛṣṭheṣūttameṣu# /\nna cedamuttamamātraṃ apitu sarvottamamityāha- #anuttameṣu#nāstyebhyo 'nya uttama ityarthaḥ /\n'idaṃ vāva tadyadidamasminpuruṣe 'ntarjyotiḥ' tvagrāhyeṇa śārīreṇoṣmaṇā, śrotragrāhyeṇa ca pihitakarṇena puṃsā ghoṣeṇa liṅgenānumīyate /\ntatra śārīrasyoṣmaṇastvacā darśanaṃ dṛṣṭiḥ, ghoṣasya ca śravaṇaṃ śrutiḥ, tayośca dṛṣṭiśrutī jyotiṣa eva, talliṅgena tadanumānāditi /\n<lg>\n<l>atra saṃśayaḥ-kiṃ jyotiḥśabdaḥ teja uta brahmeti /</l>\n<l>kiṃ tāvatprāptaṃ, teja iti /</l>\n<l>kutaḥ, gauṇamukhyagrahaṇaviṣaye mukhyagrahaṇasya 'autsargikatvādvākyasthatejoliṅgopalambhanāt /</l>\n<l>vākyāntareṇāniyamāttadarthāpratisaṃdhitaḥ //</l>\n</lg></p>\n\n<p>' balavadbādhakopanipātena khalvākāśaprāṇaśabdau mukhyārthatvātpracyānyatra pratiṣṭhāpitau /\ntadiha jyotiṣpadasya mukhyatejovacanatve bādhakastāvatsvavākyaśeṣo nāsti /\npratyuta tejoliṅgameva 'dīpyate' iti /\nkokṣeyajyotiḥsārūpyaṃ ca cakṣuṣyo rūpavān śruto viśruto bhavatītyalpaphalatvaṃ ca svavākye śrūyate /\nna jātu jvalanāparanāmā dīptirvinā tejo brahmaṇi saṃbhavati /\nna ca kaukṣeyajyotiḥsārūpyamṛte bāhyāttojaso brahmaṇyasti /\nna cauṣṇyaghoṣaliṅgadarśanaśravaṇamaudaryāttejaso 'nyatra brahmaṇyupapadyate /\nnaca mahāphalaṃ brahmopāsanamaṇīyase phalāya kalpate /\naudarye tu tejasyadhyasya bāhyaṃ teja upāsanametat phalānurūpaṃ yujyate /\ntadetattejoliṅgam /\netadupodbalāya ca nirastamapi maryādādhārabahutvamupanyastaṃ, iha tannirāsakāraṇābhāvāt /\nnaca maryādāvattvaṃ tejorāśerna saṃbhavati, tasya sauryādeḥ sāvayavatvena tadekadeśamaryādāsaṃbhavāt tasya copāsyatvena vidhānāt, brahmaṇastvanavayavasyāvayavopāsanānupapatteḥ, avayavakalpanāyāśca satyāṃ gatāvanavakalpanāt /\nnaca 'pādo 'sya sarvā bhūtāni tripādasyāmṛtaṃ divi' iti brahmapratipādakaṃ vākyāntaraṃ, 'yadataḥ paro divo jyotiḥśabdaṃ brahmaṇi vyavasthāpayatīti yuktam /\nnahi saṃnidhānamātradvākyāntareṇa vākyāntaragatā śrutiḥ śakyā mukhyārthāntryāvayitum /\nnaca vākyāntare 'dhikaraṇatvena dyauḥ śrutā diva iti maryādāśrutau śakyā pratyabhijñātum /\napica vākyāntarasyāpi brahmārthatvaṃ prasādhyameva nādyāpi sidhyati, tatkathaṃ tena niyantuṃ brahmaparatayā 'yadataḥ paraḥ' iti vākyaṃ śakyam /\ntasmātteja eva jyoti4na brahmeti prāptam /\ntejaḥkathanaprastāve tamaḥkathanaṃ pratipakṣopanyāsena pratipakṣāntare dṛḍhā pratītirbhavatītyetadartham /\n#cakṣurvṛtternirodhakamiti# /\nartāvarakatvena /\nākṣeptāha- #nanu kāryasyāpīti# /\nsamādhātaikadeśī brūte- #astu tarhīti# /\nyattu tejo 'bannābhyāmasaṃpṛktaṃ tadatrivṛtkṛtamucyate /\nākṣeptā dūṣayati- #neti# /\nnahi tatkakkacidapyupayujyateca sarvāsvarthakriyāsu trivatkṛtasyaivopayogādityarthaḥ /\nekadeśinaḥ śaṅkāmāha- #idameveti# /\nākṣeptā nirākaroti- #na /\nprayojanāntareti# /\n'ekaikāṃ trivṛtaṃ trivṛtaṃ karavāṇi' iti tejaḥprabhṛtyupāsanāmātraviṣayā śrutirna saṃkocayituṃ yuktetyarthaḥ /\nevamekadeśini dūṣite paramasamādhātā pūrvapakṣī brūte- #astu tarhi trivṛtkṛtameveti# /\nbhāginī yuktā /\n<lg>\n<l>yadyapyādhārabahutvaśrutirbrahmaṇyapi kalpitopādhinibandhanā kathañcidupapadyate, tathāpi yathā kārye jyotiṣyatiśayenopapadyate na tathātretyata uktam- #upapadyetatarāmiti /</l>\n<l>prākṛtaṃ#prakṛterjātaṃ, kāryamiti yāvat /</l>\n<l>evaṃ prāpta ucyate-'sarvanāmaprasiddhārthaṃ prasādhyārthavighātakṛt /</l>\n<l>prasiddhyapekṣi satpūrvavākyasthamapakarṣeti //</l>\n</lg></p>\n\n<lg>\n<l>tadbalāttena neyāni tejoliṅgānyapi druvam /</l>\n<l>brahmaṇyeva pradhānaṃ hi brahmacchando na tatra tu //</l>\n</lg>\n\n<p>' autsargikaṃ tāvadyadaprasiddhārthānuvādakatvaṃ yadvidhivibhaktimapyapūrvārthāvabodhanasvabhāvātpracyāvayati /\nyathā 'yasyāhitāgneragnirgṛhāndahet' 'yasyobhayaṃ havirārtimārcchet' iti /\nyatra punastatprasiddhamanyato na kathañcidāpyate, tatra vacanāni tvapūrvatvāditi sarvanāmnaḥ prasiddhārthatvaṃ balādapanīyate /\nyathā 'yadāgneyo 'ṣṭākapālo bhavati' iti /\ntadiha 'yadataḥ paro divo jyotiḥ' iti yacchabdasāmarthyāt dyumaryādenāpi jyotiṣā prasiddhena bhavitavyam /\nnaca tasya pramāṇāntarataḥ prasiddhirasti /\npūrvavākye ca dyusaṃbandhitayā tripādbrahma prasiddhamiti prasiddhyapekṣāyāṃ tadeva saṃbadhyate /\nnaca pradhānasya prātipadikārthasya tattvena pratyabhijñāne tadviśeṣaṇasya vibhaktyarthasyānyatāmātreṇānyatā yuktā /\nevaṃ ca tadvākyasthāni tejoliṅgānyasamañjasānīti brahmaṇyeva gamayitavyāni, gamitāni ca bhāṣyakṛtā /\ntatra jyotirbrahmavikāra iti jyotiṣā brahmaivopalakṣyate /\nathavā prakāśamātravacano jyotiḥśabdaḥ prakāśasya brahmeti brahmaṇi mukya iti jyotirbahmeti siddham /\n#prakṛtahānāprakṛtaprakriye iti# /\nprasiddhyapekṣāyāṃ pūrvavākyagataṃ prakṛtaṃ saṃnihitaṃ, aprasiddhaṃ tu kalpyaṃ na prakṛtam /\nata evoktam- #kalpyata iti# /\nsaṃdaṃśanyāmāha- #na kevalamiti /\n<lg>\n<l>parasyāpi brahmaṇo nāmādipratīkatvavaditi# /</l>\n<l>kaukṣeyaṃ hi jyotirjīvabhāvenānupraviṣṭasya paramātmano vikāraḥ, jīvabhāve dehasya śaityāt, jīvataścauṣṇyājjñāyate /</l>\n<l>tasmāttatpratīkasyopāsanamupapannam /</l>\n<l>śeṣaṃ nigadavyākhyātaṃ bhāṣyam //24 //</l>\n</lg></p>\n\n<p>1.1.10.25.</p>\n\n<p>#chandobhidhānānneti cet na tathā cetorpaṇanigadāttathāhi darśanam# /\npūrvavākyasya hi brahmārthatve siddhe syādetadevaṃ, natu tadbrahmārthaṃ, apitu gāyatryartham /\n'gāyatrī vā idaṃ sarvaṃ bhūtaṃ yadidaṃ kiñca' iti gāyatrīṃ prakṛtyedaṃ śrūyate-'tripādasyāmṛtaṃ divi' iti /\nnanu 'ākāśastalliṅgāt' ityanenaiva gatārthametat /\ntathāhi-'tāvānasya mahimā' ityasyāmṛci brahma catuṣpāduktam /\nsaiva ca 'tadetadṛcābhyanūktam' ityanena saṃgamitārthā brahmaliṅgam /\nevaṃ 'gāyatrī vā idaṃ sarvam' ityakṣarasaṃniveśamātrasya gāyatryā na sarvatvamupapadyate /\nnaca bhūtapṛthivīśarīrahṛdayavākprāṇātmatvaṃ gāyatryāḥ svarūpeṇa saṃbhavati /\nnaca brahmapuruṣasaṃbandhitvamasti gāyatryāḥ /\ntasmādgīyatrīdvārā brahmaṇa evopāsanā na gāyatryā iti pūrveṇaiva gatārthatvādanārambhaṇīyametat /\nnaca pūrvanyāyasmāraṇe sūtrasaṃdarbha etāvānyuktaḥ /\natrocyate-astyadhikā śaṅkā /\ntathāhi-gāyatrīdvārā brahmopāsaneti kor'thaḥ, gāyatrīvikāropādhino brahmaṇa upāsaneti /\nnaca tadupādhinastadavacthachinnasya sarvātmatvaṃ, upādheravacchedāt /\nnahi ghaṭāvacchinnaṃ nabho 'navacchinnaṃ bhavati /</p>\n\n<p>tasmādasya sarvātmatvādikaṃ stutyarthaṃ, tadvaraṃ gāyatryā evāstu stutiḥ kathācitpraṇāḍyā /\n'vāgvai gāyatrī vāgvā idaṃ sarvaṃ bhūtaṃ gāyati ca trāyate ca' ityādiśritibhyaḥ /\ntathāca 'gāyatrī vā idaṃ sarvam' ityupakramya gāyatryā eva hṛdayādibhirvyākhyāya ca 'saiṣā catuṣpadā ṣaḍvidhā gāyatrī' ityupasaṃhāro gāyatryāmeva samañjaso bhavati /\nbrahmaṇi tu sarvamatadasamañjasamiti /\n'yadvai tadbrahma' iti brahmaśabdaśchandoviṣaya eva, yathā 'etāṃ brahmopaniṣadam' ityatra vedopaniṣaducyate /\ntasmādgāyatrichandobhidhānānna brahmaviṣayametaditi prāptam /\nevaṃ prāpte 'bhidhīyate- #na# /\nkutaḥ, #tathā cetorpaṇanigadāt# /\ngāyatryākhyacchandodvāreṇa gāyatrīrūpavikārānugate brahmaṇi cetorpaṇaṃ cittasamādhānamanena brahmaṇavākyena nigadyate /\netaduktaṃ bhavati /\nna gāyatrī brahmaṇo 'vacchedikā, utpalasyeva nīlatvaṃ, yena tadavacchinnatvamanaytra na syādavacchedakavirahāt /\nkintu yadetadbrahma sarvātmakaṃ sarvakāraṇaṃ satsvarūpeṇāśakyopadeśamiti tadvikāragāyatrīdvāreṇopalakṣyate /\ngāyatryāḥ sarvacchandovyāptyā ca savanatrayavyāptyā ca dvijātidvitīyajanmajananīyatayā ca śrutervikāreṣu madhye prādhānyena dvāratvopapatteḥ /\nna cānyatropalakṣaṇābhāvena nopalakṣyaṃ pratīyate /\nnahi kuṇḍalenopalakṣitaṃ kaṇṭharūpaṃ kuṇḍalaviyoge 'pi paścātpratīyamānamapratīyamānaṃ bhavati /\ntadrūpapratyāyanamātropayogitvādupalakṣaṇānāmanavacchedakatvāt /\ntadevaṃ gāyatrīśabdasya mukhyārthatve gāyatryā brahmopalakṣyata ityuktam /\nsaṃprati ti gāyatriśabdaḥ saṃkhyāsāmānyādgauṇyā vṛttyā brahmaṇyeva vartata iti darśayati- #apara āheti# /\ntathāhi-ṣaḍakṣaraiḥ pādairyathā gāyatrī catuṣpadā, evaṃ brahmāpi catuṣpāt /\nsarvāṇi hi bhūtāni sthāvarajaṅgamānyasyaikaḥ pādaḥ /\nathavā divyākāśe trayaḥ pādāḥ /\ntathāhi śrutiḥ-'idaṃ vāva tadyo 'yaṃ puruṣādākāśaḥ'</p>\n\n<p>taddhi tasya jagaritasthānam /\njāgratvakhalvayaṃ bāhyānpadārthānveda /\ntathā-'ayaṃ vāva sa yo 'yamantaḥ puruṣa ākāśaḥ' /\nśarīramadhya ityarthaḥ /\ntaddhi tasya svapnasthānam /\ntathā-'ayaṃ vāva sa yo 'yamantarhṛdaya ākāśaḥ' /\nhṛdayapuṇḍarīka ityarthaḥ /\ntaddhi tasya suṣuptisthānam /\n<lg>\n<l>tadetat 'tripādasyāmṛtaṃ divi' ityuktam /</l>\n<l>tadevaṃ catuṣpāttvasāmānyādgāyatrīśabdena brahmocyata iti /</l>\n<l>asminpakṣe brahmaivābhihitimiti /</l>\n<l>brahmaparatvādabhihitamityuktam //25 //</l>\n</lg></p>\n\n<p>1.1.10.26.</p>\n\n<p>#ṣaḍvidheti# /\nbhūtapṛthivīśarīrahṛdayavākprāṇā iti ṣaṭ prakārā gāyatryākhyasya brahmaṇaḥ śrūyante /\n#pañca brahmapuruṣā iti ca, hṛdayayasuṣiṣu brahmapuruṣaśrutirbrahmasaṃbandhitāyāṃ vivakṣitāyāṃ saṃbhavati# /\nasyārthaḥ-hṛdayasyāsya khalu pañca suṣayaḥ pañca chidrāṇi /\ntāni ca devaiḥ prāṇādibhī rakṣyamāṇāni svargaprāptidvārāṇīti devasuṣayaḥ /\ntathāhi-hṛdayasya yatprāṅmukhaṃ chidraṃ tatstho yo vāyuḥ sa prāṇaḥ, tena hi prayāṇakāle saṃcarate svargalokaṃ, sa eva cakṣuḥ, sa evāditya ityarthaḥ /\n'ādityo ha vai bāhyaḥ prāṇaḥ' iti śruteḥ /\natha yo 'sya dakṣiṇaḥ suṣistatstho vāyuviśeṣo vyānaḥ /\ntatsaṃbaddhaṃ śrotra taccandramāḥ, 'śrotreṇa sṛṣṭā viśaścandramāśca' iti śruteḥ /\natha yo 'sya pratyaṅmukhaḥ suṣistatatstho vāyuviśeṣo 'pānaḥ sa ca vāksaṃbandhādvāk, 'vāgvā agniḥ' iti śruteḥ /\n<lg>\n<l>atha yo 'syodaṅmukhaḥ suṣistatstho vāyuviśeṣaḥ sa udānaḥ, pādatalādārabhyordhvaṃ nayanāt /</l>\n<l>sa vāyustadādhāraścākāśo devatā /</l>\n<l>te vā ete pañca suṣayaḥ /</l>\n<l>tatsaṃbaddhāḥ pañca hārdasya brahmaṇaḥ puruṣā na gāyatryāmakṣarasaṃniveśamātre saṃbhavanti, kintu brahmaṇyeveti //26 //</l>\n</lg></p>\n\n<p>1.1.10.27.</p>\n\n<p>#yathā soka iti# /\nyadādhāratvaṃ mukhyaṃ divastadā kathañcinmaryādā vyākhyeyā /\nyo hi śyeno vṛkṣāgre vastuto 'sti sa ca tataḥ paro 'pyastyeva /\narvāgbhāgātiriktamapyaparabhāgasthasya tasyaiva vṛkṣātparato 'vasthānāt /\nevaṃ ca bāhyadyubhāgātiriktaśārīrahārdadyubhāgasthasya brahmaṇo bāhyāt dyubhāgātparato 'vasthānamupapannam /\n<lg>\n<l>yadā tu maryādaiva mukhyatayā prādhānyena vivakṣitā tadā lakṣaṇayādhāratvaṃ vyākhyeyam /</l>\n<l>yathā gaṅgāyāṃ ghoṣa ityatra sāmīpyāditi /</l>\n<l>tadidamuktam- #apara āheti# /</l>\n<l>ata eva divaḥ paramapītyuktam //27 //</l>\n</lg></p>\n\n<p>1.1.11.28.</p>\n\n<lg>\n<l>#prāṇastathānugamāt# /</l>\n<l>'anekaliṅgasaṃdohe balavtakasya kiṃ bhavet /</l>\n<l>liṅgino liṅgamityatra cintyate prāgacintitam //</l>\n</lg>\n\n<p>' mukhyaprāṇajīvadevatābrahmaṇāmanekeṣāṃ liṅgāni bahūni saṃplavante, tatkatamadatra liṅgaṃ, liṅgābhāsaṃ ca katamadityatra vicāryate /\nna cāyamarthaḥ 'ata eva prāṇaḥ' ityatra vicāritaḥ /\nsyādetat /\nhitatamapuruṣārthasiddhiśca nikhilabhrūṇahatyādipāpāparāmarśaśca prajñātmatvaṃ cānandādiśca na mukhye prāṇe saṃbhavanti /\ntathā 'eṣa sādhu karma kārayati' 'eṣa lokādhipatiḥ' ityādyapi /\njīve tu prajñātmatvaṃ kathañcidbhaveditareṣāṃ tvasaṃbhavaḥ /\nvaktṛtvaṃ ca vākkaraṇavyāpāravattvaṃ yadyapi paramātmani svarūpeṇa na saṃbhavati tathāpyananyathāsiddhabahubrahmaliṅgavirodhaparihārāya jīvadvāreṇa brahmaṇyeva kathañcidvyākhyeyaṃ jīvasya brahmaṇo 'bhedāt /\ntathāca śrutiḥ-'yadvācānabhyuditaṃ yena vāgabhyudyate /\ntadeva brahma tvaṃ viddhi' iti vāgvadanasya brahma kāraṇamityāha-śarīradhāraṇamapi yadyapi mukhyaprāṇasyaiva tathāpi prāṇavyāpārasya paramātmāyattatvātparamātmana eva /\nyadyapi cātrendradevatāyā vigrahavatyā liṅgamasti, tathāhi-indradhāmagataṃ pratardanaṃ pratīndra uvāca, 'māmeva vijānīhi' ityupakramya, 'prāṇo 'smiprajñātmā' ityātmani prāṇaśabdamuccacāra /\nprajñātmatvaṃ cāsyopapadyate, devatānāmapratihatajñānaśaktitvāt /\nsāmarthyātiśayāccendrasya hitatamapuruṣārthahetutvamapi /\nmanuṣyādhikāratvācchāstrasya devānpratyapravṛtterbhrūṇahatyādipāpāparāmarśasyopapatteḥ /\nlokādhapatyaṃ cendrasyalokapālatvāt /\nānandādirūpatvaṃ ca svargasyaivānandatvāt /\n'ābhūtasaṃplavaṃ sthānamamṛtatvaṃ hi bhāṣyate' iti smṛteścāmṛtatvamindrasya /\n'tvāṣṭramahanam' ityādyā ca vigrahavattvena stutistatraivopapadyate /\ntathāpi paramapuruṣārthasyāpavargasya parabrahmajñānādanyato 'navāpteḥ, paramānandarūpasya mukhyasyāmṛtatvasyājaratvasya ca brahmarūpāvyabhicārāt, adhyātmasaṃbandhabhūmnaśca parācīndre 'nupapatteḥ, indrasya devatāyā ātmani pratibuddhasya caramadehasya vāmadevasyeva prarabdhavipākakarmāśayamātraṃ bhogena kṣapayato brahmaṇa eva sarvametatkalpata iti vigrahavadindrijīvaprāṇavāyuparityāgena brahmaivātra prāṇaśabdaṃ pratīyata iti pūrvapakṣābhāvādanārabhyametaditi /\natrocyate-'yo vai prāṇaḥ sā prajñā yā vā prajñā sa prāṇaiḥ saha hyetavasmin śarīre vasataḥ sahotkrāmataḥ' iti yasyaiva prāṇasya prajñātmana upāsyatvamuktaṃ tasyaiva prāṇasya prajñātmanā sahotkramaṇamucyate /\nnaca brahmaṇyabede dvicanaṃ, na sahabhāvaḥ na cotkramaṇam /\ntasmādvāyureva prāṇaḥ /\njīvaśca prajñātmā /\nsaha pravṛttinivṛttyā bhaktyaikatvamanayorupacaritaṃ 'yo vai prāṇaḥ' ityādina /\nānandāmarājarāpahatapāpmatvādayaśca brahmaṇi prāṇe bhaviṣyanti /\ntasmādyathāyogaṃ traya evātropāsyāḥ /\nna caiṣa vākyabhedo doṣamāvahati /\nvākyārthāvagamasya padārthāvagamapūrvakatvāt /\npadārthānāṃ coktena mārgeṇa svātantryāt /\ntasmādupāsyabhedādupāsātraividhyamiti pūrvaḥ pakṣaḥ /\nsiddhāntastu-satyaṃ padārthāvagamopapāyo vākyārthavagamaḥ, natu padārthāvagamaparāṇyeva padāni, api tvekavākyārthāvagamaparāṇi /\ntameva tvekaṃ vākyārthaṃ padārthāvagamamantareṇa na śaknuvanti kartumityantarā tadarthameva tamapyavagamayanti, tena padāni viśiṣṭaikārthāvabodhanasvarasānyeva balabadbādhakopanitānnānārthabodhaparatāṃ nīyante /\nyathāhuḥ-'saṃbhavatyekavākyatve vākyabhedaśca neṣyate' iti /\ntena yathopāṃśuyājavākye jāmitādoṣopakrame tatpratisamādhānopasaṃhāre caikavākyatvāya 'prajāpaturupāṃśu yaṣṭavyaḥ' ityādayo na pṛthagvidhayaḥ kintvarthavādā iti nirṇītaṃ, tathehāmāmevi vijānīhi' ityupakramya 'prāṇo 'smi prajñātmā' ityuktvānte 'sa prāṇa eva prajñātmānando 'jaro 'mṛtaḥ' ityupasaṃhārādbrahmaṇyekavākyatvāvagatau satyāṃ jīvamukhyaprāṇaliṅge api tadanuguṇatayā netavye /\nanyathā vākyabhedaprasaṅgāt /\n<lg>\n<l>yatpunarbhedadarśanaṃ 'saha hyetau' iti, tajjñānakriyāśaktibhedena buddhiprāṇayoḥ pratyagātmopādhibhūtayornirdeśaḥ pratyagātmānamevopalakṣayitum /</l>\n<l>ata evopalakṣyasya pratyagātmasvarūpasyābhedamupalakṣaṇaṃ bhedenopalakṣayati-'prāṇa eva prajñātmā' iti /</l>\n<l>'tasmādananyathāsiddhibrahmaliṅgānusārātaḥ /</l>\n<l>ekavākyabalātprāṇajīvaliṅgopapādanam' iti saṃgrahaḥ //28 //</l>\n</lg></p>\n\n<p>1.1.11.29.</p>\n\n<p>// 29 //</p>\n\n<p>1.1.11.30.</p>\n\n<p>// 30 //</p>\n\n<p>1.1.11.31.</p>\n\n<p>#na brahmavākyaṃ bhavitumarhatīti# /\nnaiṣa saṃdarbho brahmavākyameva bhavitumarhatīti, kintu tathāyogaṃ kiñcidatra jīvavākyaṃ, kiñcinmukhyaprāṇavākyaṃ, kiñcidbrahmavākyamityarthaḥ /\n#prajñāsādhanaprāṇāntarāśrayatvāditi# /\nprāṇāntarāṇīndriyāṇi, tāni hi mukhye prāṇe pratiṣṭhitāni /\njīvamukhyaprāṇayoranyatara ityupakramamātram /\nubhāviti tu pūrvapakṣatattvam /\nbrahma tu dhruvam /\n#na brahmeti# /\nna brahmaivetyarthaḥ /\n#daśānāṃ būtamātrāṇāmiti# /\npañca śabdādayaḥ, pañca pṛthivyādaya iti daśa bhūtamātrāḥ /\npañca buddhīndriyāṇi pañca buddhasya iti daśa prajñāmātrāḥ /\ntadevaṃ svamatena vyākhyāya prācāṃ vṛttikṛtāṃ matena vyācaṣṭe- #athaveti# /\npūrvaṃ prāṇasyaikamupāsanamaparaṃ jīvasyāparaṃ brahmaṇa ityupāsanātraividhyena vākyabhedaprasaṅgo dūṣaṇamuktam /\niha tu brahmaṇa ekasyaivopāsātrayaviśiṣṭasya vidhānānna vākyabeda ityabhimānaḥ prācāṃ vṛttikṛtām /\ntadetadālocanīyaṃ kathaṃ na vākyabheda iti /\n<lg>\n<l>yuktaṃ 'somena yajeta' ityādau somādiguṇaviśiṣṭayāgavidhānaṃ, tadguṇaviśiṣṭasyāpūrvasya vidhiviṣayatvāt /</l>\n<l>iha tu siddharūpaṃ brahma na vidhiviṣayo bhavitumarhati, abhāvārthatvāt /</l>\n<l>bhāvārthasya vidhiviṣayatvaniyamāt /</l>\n<l>vākyāntarebhyaśca brahmavagateḥ prāptatvāttadanūdyāprāptopāsanā bhāvārthaḥ vidheyastasya ca bedādvidhyāvṛttilakṣaṇo vākyabedo 'tisphuṭa iti bāṣyakṛtā nodghāṭitaḥ, svavyākhyānenaivoktaprayatvāditi sarvaṃvadātam //31 //</l>\n</lg></p>\n\n<l>iti śrīvācaspatimiśraviracite bhāṣyavibhāge bhāmatyāṃ prathamasyādhyāyasya prathamaḥ pādaḥ //1 //</l>\n\n<p>#iti prathamasyādhyāyasya spaṣṭabrahmaliṅgaśrutisamanvayākhyaḥ prathamaḥ pādaḥ# //</p>\n\n<p>#prathamādhyāye dvitīyaḥ pādaḥ# /</p>\n\n<p>1.2.1.1.</p>\n\n<p>atha dvitīyaṃ pādamāripsuḥ pūrvoktamarthaṃ smārayati vakṣyamāṇopayogitayā- #prathame pāda iti# /\nuttaratra hi brahmaṇo vyāpitvanityatvādayaḥ siddhavaddhetutayopadekṣyante /\nna caite sākṣātpūrvamupapāditā iti kathaṃ hetubhāvena na śakyā upadeṣṭumityata uktam- #samastajagatkāraṇasyeti# /\nyadyapyete na pūrvaṃ kaṇṭhata uktāstathāpi brahmaṇo jagajjanmādikāraṇatvopapadānenādhikaraṇasiddhāntanyāyenopakṣiptā ityupapannasteṣāmuttaratra hetubhāvenopanyāsa ityarthaḥ /\n#arthāntaraprasiddhānāṃ ceti# /\nyatrārthāntaraprasiddhā evākāśaprāṇajyotirādayo brahmaṇi vyākhyāyante, tadavyabhicāriliṅgaśravaṇāt /\ntatra kaiva kathā manomayādīnāmarthāntaraṃ prasiddhānāṃ padānāṃ brahmagocaratvanirṇayaṃ pratītyabhiprāyaḥ /\npūrvapakṣābhiprāyaṃ tvagre darśayiṣyāmaḥ /\n#sarvatra prasiddhopadeśāt /\nidamāmnāyate /\nsarvaṃ khalvidaṃ brahmaḥ# /\nkutaḥ, #tajjalāniti# /\nyatastasmādbrahmaṇo jāyata iti tajjaṃ, tasmiṃśca līyata iti tallaṃ, tasmiṃścāniti sthitikāle ceṣṭata iti tadanaṃ jagat tasmātsarvaṃ khalvidaṃ jagadbrahma /\nataḥ kaḥ kasminrajyate kaśca kaṃ dveṣṭīti rāgadveṣarahitaḥ śāntaḥ sannupāsīta /\n#atha khalu kratumayaḥ puruṣo yathākraturasmiṃlloke puruṣo bhavati tathetaḥ pretya bhavati sa kratuṃ kurvīta manomayaḥ prāṇaśarīra ityādi# /\ntatra saṃśayaḥ-kimiha manomayatvādibhirdharmaiḥ śārīra ātmopāsyatvenopadiśyate āhosvidbrahmeti /\nkiṃ tāvatprāptam /\nśārīro jīva iti /\nkutaḥ /\n'kratum' ityādivākyena vihitāṃ kratubhāvanāmanūdya 'sarvam' ityādivākyaṃ śamaguṇe vidhiḥ /\ntathā ca 'sarvaṃ khalvidaṃ brahma' iti vākyaṃ prathamapaṭhitamapyarthālocanayā parameva, tadarthopajīvitvāt /\nevaṃ ca saṃkalpavidhiḥ prathamo nirviṣayaḥ sannaparyavasyanviṣayāpekṣaḥ svayamanirvṛtto na vidhyantareṇopajīvituṃ śakyaḥ, anupapadākatvāt /\ntasmācchāntatāguṇavidhānātpūrvameva 'manomayaḥ prāṇaśarīraḥ' ityādibhirviṣayopanāyakaiḥ saṃbadhyate /\nmanomayatvādi ca kāryakāraṇasaṃghātātmano jīvātmana eva nirūḍhamiti jīvātmanopāsyenoparaktopāsanā na paścāt brahmaṇā saṃbaddhumarhati, utpattiśiṣṭaguṇāvarodhāt /\nnaca 'sarvaṃ khalvidam' iti vākyaṃ brahmaparamapi tu śamahetuvannigadārthavādaḥ śāntatāvidhiparaḥ, 'śūrpeṇa juhoti' 'tena hyannaṃ kriyate' itivat /\nna cānyaparādapi brahmāpekṣitatayā svīkriyata iti yuktaṃ, manomayatvādibhirdharmairjīve suprasiddhairjīvaviṣayasamarpaṇenānapekṣitatvāt /\nsarvakarmatvādi tu jīvasya paryāyeṇa bhaviṣyati /\nevaṃ cāṇīyastvamapyupapannam /\nparamātmanastvaparimeyasya tadanupapattiḥ /\nprathamāvagatena cāṇīyastvena jyāyastvaṃ tadanuguṇatayā vyākhyeyam /\nvyākhyāṃ ca bhāṣyakṛtā /\nevaṃ karmakartṛvyapadeśaḥ saptamīpraṇamāntatā cābhede 'pi jīvātmani kathañcidbhedopacāreṇa rāhoḥ śira itivaddraṣṭavyā /\n'etadbrahma' iti ca jīvaviṣayaṃ, jīvasyāpi dehādibṛṃhaṇatvena brahmātvāt /\n<lg>\n<l>evaṃ satyasaṃkalpatvādayo 'pi paramātmavartino jīve 'pi saṃbhavanti, tadavyatirekāt /</l>\n<l>tasmājjīva evopāsyatvenātra vivakṣitaḥ, na paramātmeti prāptam /</l>\n<l>evaṃ prāpte 'bhidhīyate-'samāsaḥ sarvanāmārthaḥ saṃnikṛṣṭamapekṣate /</l>\n<l>taddhitārtho 'pi sāmānyaṃ nāpekṣāyā nivartakaḥ //</l>\n</lg></p>\n\n<lg>\n<l>tasmādapekṣitaṃ brahma grāhyamanyaparādapi /</l>\n<l>tathā ca satyasaṃkalpaprabhṛtīnāṃ yathārthatā //</l>\n</lg>\n\n<p>' bhavedetadevaṃ yadi prāṇaśarīra ca sarvanāmārthaṃ saṃprāpya tadabhidhānaṃ paryavasyet /\ntatra manomayapadaṃ paryamasitābhidhānaṃ tadabhidhānaparyavasānāyālaṃ, tadeva tu manovikāro vā manaḥpracuraṃ vā kimarthamityadyāpi na vijñāyate /\ntadyatraiṣa śabdaḥ samavetārtho bhavati sa samāsārthaḥ /\nna caiṣa jīva eva samavetātho na brahmaṇīti, tasya 'aprāṇo hyamanāḥ' ityādibhistadvirahapratipādanāditi yuktam, tasyāpi sarvavikārakāraṇatayā, vikārāṇāṃ ca svakāraṇādabhedātteṣāṃ ca manomatayā brahmaṇastatkāraṇasya manomayatvopapatteḥ /\nsyādetat /\njīvasya sākṣānmanomayatvādayaḥ, brahmaṇastu taddvārā /\ntatra prathamaṃ dvārasya buddhisthatvāttadevopāsyamastu, na punarjaghanyaṃ brahma /\n<lg>\n<l>brahmaliṅgāni ca jīvasya brahmaṇo 'bhedājjīve 'pyupapatsyante /</l>\n<l>tadetadatra saṃpradhāryam-kiṃ brahmaliṅgairjīvānāṃ tadabhinnānāmastu tadvattā, tathāca jīvasya manomayatvādibhiḥ prathamamavagamāttasyaivopāsyatvaṃ, uta na jīvasya brahmaliṅgavattā tadabhinnasyāpi /</l>\n<l>jīvaliṅgaistu brahma tadvata, tathāca brahmaliṅgānāṃ darśanāt, teṣāṃ ca jīve 'nupapatterbrahmaivopāsyamiti /</l>\n<l>vayaṃ tu paśyāmaḥ-'samāropyasya rūpeṇa viṣayo rūpavānbhavetṣa viṣayasya tu rūpeṇa samāropyaṃ na rūpavat //</l>\n</lg></p>\n\n<p>' samāropitasya hi rūpeṇa bhujaṅgasya bhīṣaṇatvādinā rajjū rūpavatī, natu rajjūrūpeṇābhigamyatvādinā bhujaṅgo rūpavān /\ntadā bhujaṅgasyaivābhāvātkiṃ rūpavat /\n<lg>\n<l>bhujaṅgadaśāyāṃ tu na nāsti vāstavī rajjuḥ /</l>\n<l>tadiha samāropitajīvarūpeṇa vastusadbrahma rūpavadyujyate, natu brahmarūpairnityatvādibhirjīvastadvānbhavitumarhati, tasya tadānīmasaṃbhavāt /</l>\n<l>tasmādbrahmaliṅgadarśanājjīve ca tadasaṃbhavādbrahmaivopāsyaṃ na jīva iti siddham /</l>\n<l>etadupalakṣaṇaṇāya ca 'sarvaṃ khalvidaṃ brahma' iti vākyamupanyastamiti //1 //</l>\n</lg></p>\n\n<p>1.2.1.2.</p>\n\n<p>#yadyapyapauruṣeya iti# /\nśāstrayonitve 'pīśvarasya pūrvapūrvasṛṣṭiracitasaṃdarbhāpekṣaracanatvenāsvātantryādapauruṣeyatvābhidhānaṃ, tathā cāsvātantryeṇa vivakṣā nāstītyuktam /\nparigrahaparityāgau copādanānupādāne ukte, na tūpādayeyatvameva /\nanyathoddeśyatayānapapādeyasya grahāderavivakṣitatvena camasādāvapi saṃmārgaprasaṅgāt /\ntasmādanupādeyatve 'pi graha uddeśyatayā parigṛhīto vivakṣitaḥ /\n<lg>\n<l>tadgataṃ tvekatvamavacchedakatvena varjitamavivakṣitam /</l>\n<l>icchānicche ca bhaktitaḥ /</l>\n<l>tadidaktam- #vedavākyatātparyātātparyābhyāmavagamyete iti# /</l>\n<l>yatparaṃ vedavākyaṃ tattenopāttaṃ vivakṣitam, atatpareṇa cānupāttamavivakṣitamityarthaḥ //2 //</l>\n</lg></p>\n\n<p>1.2.1.3.</p>\n\n<lg>\n<l>yathā satyasaṃkalpatvādayo brahmaṇyupapadyante, evaṃ śārīre 'pyupapatsyante, śārīrasya brahmaṇo 'bhedāt /</l>\n<l>śārīraguṇā iva manomayatvādayo brahmaṇītyata āha sūtrakāraḥ- #anupapattestu na śārīraḥ# //3 //</l>\n</lg>\n\n<p>1.2.1.4.</p>\n\n<p>// 4 //</p>\n\n<p>1.2.1.5.</p>\n\n<p>// 5 //</p>\n\n<p>1.2.1.6.</p>\n\n<p>yattadavocāma samāropyadharmāḥ samāropaviṣaye saṃbhavanti, natu viṣayadharmāḥ samāropya iti /\ntasyeta utthānam /\natrāha codakaḥ- #kaḥ punarayaṃ śārīro nāmeti# /\nna tāvadbhedapratiṣedhādbhedavpadeśācca bhedābhedāvekatra tāttvikau bhavitumarhato virodhādityuktam /\ntasmādekamiha tāttvikamatāttvikaṃ cetarat, tatra paurvāparyeṇādvaitapratipādanaparatvādvedāntānāṃ dvaitagrāhiṇaśca mānāntarasyābhāvāttadbādhanācca tenādvaitameva paramārthaḥ /\ntathā ca 'anupapattestu' ityādyasaṃgatārthamityarthaḥ /\npariharati- #satyamevaitat /\npara evātmā dehendriyamanobuddhyupādhibhiravicchidyamāno bālaiḥ śārīra ityupacaryate# /\nanādyavidyāvacchedalabdhajīvabhāvaḥ para evātmā svato bhedenāvabhāsate /\ntādṛśāṃ ca jīvānāmavidyā, natu nirūpādhino brahmaṇaḥ /\nna cāvidyāyāṃ satyāṃ jīvātmavibhāgaḥ, sati ca jīvātmavibhāge tadāśrayāvidyetyanyonyāśrayamiti sāṃpratam /\nanāditvena jīvāvidyayorbījāṅkuravadanavakḷpterayogāt /\n<lg>\n<l>naca sarvajñasya sarvaśakteśca svataḥ kuto 'kasmātsaṃsāritā, yo hi paratantraḥ so 'nyena bandhanāgāre praveśyeta, natu svatantra iti vācyam /</l>\n<l>nahi tadbhāgasya jīvasya saṃpratitanī bandhanāgārapraveśitā, yenānuyujyeta, kintvi.manādiḥ pūrvapūrvakarmāvidyāsaṃskāranibandhanā nānuyogamarhati /</l>\n<l>na caitāvatā īśvarasyānīśatā na hyupakaraṇādyapekṣitā kartuḥ svātantryaṃ vihanti /</l>\n<l>tasmādyatkiñceditadapīti //6 //</l>\n</lg></p>\n\n<p>1.2.1.7.</p>\n\n<p>// 7 //</p>\n\n<p>1.2.1.8.</p>\n\n<lg>\n<l>viśeṣāditi vaktavye vaiśeṣyābhidhānamātyantikaṃ viśeṣaṃ pratipādayitum /</l>\n<l>tathāhyavidyākalpitaḥ sukhādisaṃgo 'vidyātmana eva yujyate /</l>\n<l>natu nirmṛṣṭanikhilāvidyātadvāsanasya śuddhabuddhamuktasvabhāvasya paramātmana ityarthaḥ /</l>\n<l>śeṣamatirohitārtham //8 //</l>\n</lg>\n\n<p>1.2.2.9.</p>\n\n<p>#attā carācaragrahaṇāt /\nkaṭhavallīṣu paṭhyate-yasya brahma ca kṣatraṃ cobhe bhavata odamaḥ# /</p>\n\n<p>#mṛtyuryasyopasetacanaṃ ka itthā veda yatra sa iti# /\natra cādanīyaudānopasecanasīcitaḥ kaścidattā pratīyate /\nattṛtvaṃ ca bhoktṛtā vā saharntṛtā vā syāt /\nnaca prastutasya paramātmano bhoktṛtāsti, 'anaśrannanyo 'abhicākaśīti' iti śrutyā bhoktṛtāpratiṣedhāt /\njīvātmanaśca bhoktṛtāvidhānāt-'tayoranyaḥ pippalaṃ svādvatti' iti /\ntadyadi bhoktṛtvamattṛtvaṃ tato muktasaṃśayaṃ jīvātmaiva pratipattavyaḥ /\nbrahmakṣatrādi cāsya kāryakāraṇasaṃghāto bhogāyatanatayā vā sākṣādvā /\nsaṃbhavati bhogyam /\natha tu saṃhartṛtā bhoktṛtā, tatastrayāṇāmagnijīvaparamātmanāṃ praśnopanyāsopalabdheḥ saṃhartṛtvasyāviśeṣādbhavati saṃśayaḥ-kimattā agnirāho jīva utāho paramātmeti /\ntatraudanasya bhogyatvena loke prasiddherbhoktṛtvameva prathamaṃ buddhau viparivartate, caramaṃ tu saṃhartṛtvamiti bhoktaivāttā /\ntathā ca jīva eva /\n'na jāyate mriyate' iti ca tasyaiva stutiḥ /\nyadi tu saṃhārakāle 'pi saṃskāramātreṇa tasyāvasthānāt /\ndurjñānatvaṃ ca tasya sūkṣmatvāt /\ntasmājjīva evāttehopāsyata iti prāptam /\nyadi tu saṃhartṛtvamattṛtvaṃ tathāpyagnirattā, 'agnirannādaḥ' iti śrutiprasiddhibhyām /\nevaṃ prāptebhidhīyate-attātra paramātmā, kutaḥ, carācaragrahaṇāt /\n'ubhe yasyodanaḥ' iti 'mṛtyuryasyopasecanam' iti ca śrūyate /\ntatra yadi jīvasya bhogāyatanatayā tatsādhanatayā ca kāryakāraṇasaṃghātaḥ sthitaḥ, na tarhyedanaḥ /\nnahyodano bhogāyatanaṃ, nāpi bhogasādhanaṃ, api tu bhogyaḥ /\nnaca bhogāyatanasya bhogasādhanasya vā bhogyatvaṃ mukhyam /\nna cātra mṛtyurupasecanatayā kalpyate /\nnaca jīvasya kāryakāraṇasaṃghāto brahmakṣatrādirūpo bhakṣyaḥ, kasyacitkrūrasattvasya vyāghrādeḥ kaścidbhavet na tu sarvathā sarvajīvasya /\ntena brahmakṣatraviṣayamapi sarvajīvasyāttṛtvaṃ na vyāpnoti, kimaṅga punarmṛtyūpasecanavyāptaṃ carācaram /\nna caudanapadātprathamāvagatabhogyatvānurodhena yathāsaṃbhavamattṛtvaṃ yojyata iti yuktam /\nnahyodanapadaṃ śrutyā bhogyatvamāha, kintu lakṣaṇayā /\nnaca lākṣaṇikabhogyatvānurodhena 'mṛtyuryasyopasecanam' iti, 'brahma ca kṣatraṃ ca' iti ca śrutī saṃkocamarhataḥ /\nnaca brahmakṣatre evātra vivakṣite, mṛtyūpasecanena prāṇabhṛnmātropasthāpanāt /\nprāṇiṣu pradhānatvena ca brahmakṣatropanyāsasyopapatteḥ, anarthatvācca /\ntathāca carācarasaṃhartṛtvaṃ paramātmana eva /\nnāgneḥ /\nnāpi jīvasya /\n<lg>\n<l>tathāca 'na jāyate mriyate vā vipaścit' iti prakṛtasya na hānaṃ bhaviṣyati /</l>\n<l>'ka itthā veda yatra saḥ' iti ca durjñānatopapatsyate /</l>\n<l>jīvasya tu sarvalokaprasiddhasya na durjñānatā /</l>\n<l>tasmādattā paramātmaiveti siddham //9 //</l>\n</lg></p>\n\n<p>1.2.2.10.</p>\n\n<p>// 10 //</p>\n\n<p>1.2.3.11.</p>\n\n<p>guhāṃ praviṣṭāvātmānau hi taddarśanāt /\nsaṃśayamāha- #tatreti# /\npūrvapakṣe prayojanamāha- #yadi buddhijīvāviti# /\nsiddhānte prayojanamāha- #atha jīvaparamātmanāviti# /\nautsargikasya mukhyatābalātpūrvasiddhāntapakṣāsaṃbhavena pakṣāntaraṃ kalpayiṣyata iti manvānaḥ saṃśayamākṣipati- #atrāhākṣepteti# /\nṛtaṃ satyam /\navaśyaṃbhāvīti yāvat /\nsamādhatte- #atrocyatada iti# /\nadhyātmādhikārādanyau tāvatpātārāvaśakyau kalpayitum /\ntadiha buddheracaitanyena paramātmanaśca pibacchabdo lakṣayansvārtamajahannicarecarayuktapibadapibatparo bhavatītyarthaḥ /\nastu vā mukhya eva, tathāpi na doṣa ityāha- #yadveti# /\nsvātantryalakṣaṇaṃ hi kartṛtvaṃ tacca pāturiva pāyayiturapyastīti so 'pi kartā /\nata eva cāhuḥ-'yaḥ kārayati sa karotyeva' iti /\nevaṃ karaṇasyāpi svātantryavivakṣayā kathañcitkartṛtvaṃ, yathā kāṣṭhāni pacantīti /\n<lg>\n<l>tasmānmukhyatve 'pyavirodha iti /</l>\n<l>tadevaṃ saṃśayaṃ samādhāya pūrvapakṣaṃ gṛhṇāti- #buddhikṣetrajñāviti# /</l>\n<l>'niyatādhāratā buddhivasaṃbhavinī nahi /</l>\n<l>kleśātkalpayituṃ yuktā sarvage paramātmani //</l>\n</lg></p>\n\n<p>' naca pibantāvitivatpraviṣṭapadamapi lākṣaṇikaṃ yuktaṃ, sati mukhyārthatve lākṣaṇikārthatvāyogāt, buddhijīvayośca guhāpraveśopapatteḥ /\napica 'sukṛtasya loke' iti sukṛtalokavyavasthānena karmagocarānatikrama uktaḥ /\nbuddhijīvau ca karmagocaraṃmanatikrāntau /\njīvo hi bhoktṛtayā buddhiśca bhogasādhanatayā dharmasya gocare sthitau, na tu brahma, tasya tadāyattatvāt /\n<lg>\n<l>kiñca chāyātapāviti tamaḥprakāśāvuktau /</l>\n<l>tatrāpi prete vicikitsāpanuttaye buddherbhedena paralokī jīvo darśanīya iti buddhirucyate /</l>\n<l>evaṃprāptebhidhīyate-'ṛtapānena jīvātmā niścito 'sya dvitīyatā /</l>\n<l>brahmaṇaiva sarūpeṇa na tu buddhyā virūpayā //1 //</l>\n</lg></p>\n\n<p>1.2.3.12.</p>\n\n<lg>\n<l>prathamaṃ sadvitīyatve brahmaṇāvagate sati /</l>\n<l>guhāśrayatvaṃ caramaṃ vyākhyeyamavirodhataḥ //2 //</l>\n</lg>\n\n<p>1.2.3.13.</p>\n\n<p>gauḥ sadvitīyetyukte sajātīyenaiva gavāntareṇāvagamyate, na tu vijātīyenāśvādinā /\ntadiha cetano jīvaḥ sarūpeṇa cetanāntareṇaiva brahmaṇā sadvitīyaḥ pratīyate, na tvacetanayā virūpayā buddhyā /\ntadevam 'ṛtaṃ pibantau' ityatra prathamamavagate brahmaṇi tadanurodhena caramaṃ guhāśrayatvaṃ śālagrāme hariritavadvyākhyeyam /\nbahulaṃ hi guhāśrayatvaṃ brahmaṇaḥ śrutaya āhuḥ /\n<lg>\n<l>tadidamuktam- #taddarśanāditi# /</l>\n<l>tasya brahmaṇo guhāśrayatvasya śrutiṣu darśanāditi /</l>\n<l>evañca prathamāvagatabrahmānurodhena sukṛtalokavartitvamapi tasya lakṣaṇayā chatrinyāyena gamayitavyam /</l>\n<l>chāyātapatvamapi jīvasyāvidyāśrayatayā brahmaṇaśca śuddhaprakaśasvabhāvasya tadanāśrayatayā mantavyam //11 //</l>\n</lg></p>\n\n<p>1.2.3.14.</p>\n\n<p>imameva nyāyaṃ 'dvā suparṇā' ityatrāpyudāharaṇe kṛtvācintayā yojayati- #eṣa eva nyāya iti# /\natrāpi kiṃ buddhijīvau uta jīvaparamātmānāviti saṃśaṭya karaṇarūpāyā api buddheredhāṃsi pacantītivatkartṛtvopacārābuddhijīvāviha pūrvapakṣayitvā siddhāntayitavyam /\nsiddhāntaśca bhāṣyakṛtā sphoritaḥ /\ntaddarśanāditi ca 'samāne vṛkṣe puruṣo nimagnaḥ' ityatra mantre /\nna khalu mukhye kartṛtve saṃbhavati karaṇe kartṛtvopacāro yukta iti kṛtvācintāmudghāṭayati- #apara āha# /\nsattvaṃ buddhiḥ /\nśaṅkate- #sattvaśabda iti# /\nsiddhāntārthaṃ brāhmaṇaṃ vyācaṣṭa ityarthaḥ /\nnirākaroti- #tanneti /\nyena svapnaṃ paśyatīti# /\nyeneti karaṇamupadiśati /\ntataśca bhinnaṃ kratāraṃ kṣetrajñam /\n#yo 'yaṃ śārīra upadraṣṭeti# /\nastu tarhyasyādhikaraṇasya pūrvapakṣe eva brāhmaṇārthaḥ, vacanāvirodhe nyāyasyābhāsatvādityata āha- #nāpyasyādhikaraṇasya pūrvapakṣaṃ bhajata iti# /\nevaṃ hi pūrvapakṣamasya bhajeta, yadi hi kṣetratre saṃsāriṇi paryavasyeta /\ntasya tu brahmarūpatāyāṃ paryavasyanna pūrvapakṣamapi svīkarotītyarthaḥ /\napica /\n#tāvetau#</p>\n\n<p>#sattvakṣetrajñau na ha vā evaṃvidi raja ādhvaṃsata iti# /\nrajo 'vidyā nādhvaṃsanaṃ saṃśleṣamevaṃvidi karotīti /\netāvataiva vidyopasaṃhārājjīvasya brahmātmatāparatāsya lakṣyata ityāha- #tāvatā ceti# /\ncedayati- #kathaṃ punariti# /\nnirākaroti- #ucyate-neyaṃ śrutiriti# /\nanaśnan jīvo brahmābhicākaśītītyukte śaṅkate, yadi jīvo brahmātmanā nāśnāti, kathaṃ tarhyanminbhoktṛtvāvagamaḥ, caitanyasamānādhikaraṇaṃ hi bhoktṛtvamavabhāsata iti /\n<lg>\n<l>tannirāsāyāha śrutiḥ-'tayoranyaḥ pippalaṃ svādvatti' iti /</l>\n<l>etaduktaṃ bhavati-nedaṃ bhoktṛtvaṃ jīvasya tattvataḥ, apitu buddhisattvaṃ mukhādirupapariṇataṃ citicchāyāpattyopapannacaitanyamiva bhuṅkte natu tattvato jīvaḥ paramātmā bhuṅkte /</l>\n<l>tadetadadhyāsābhāṣye kṛtavyākhyānam /</l>\n<l>tadanena kṛtvācintodghāṭitā //12 //</l>\n</lg></p>\n\n<p>#antara upapatteḥ# /\nnanu 'antastaddharmopadeśāt' ityanenaivaitadgatārtham /\nsanti khalvatrāpyamṛtatvābhayatvādayo brahmadharmāḥ pratibimbajīvadevatāsvasaṃbavinaḥ /\n<lg>\n<l>tasmādbrahmadharmopadeśādbrahmaivātra vivakṣitam /</l>\n<l>sākṣācca brahmaśabdopādānāt /</l>\n<l>ucyate-'eṣa dṛśyata ityetatpratyakṣer'the prayujyate /</l>\n<l>parokṣaṃ brahma na tathā pratibimbe tu yujyate //1 //</l>\n</lg></p>\n\n<lg>\n<l>upakramavaśātpūrvamitareṣāṃ hi varṇanam /</l>\n<l>kṛtaṃ nyāyena yenaiva sa khalvatrānuṣajyate //2 //</l>\n</lg>\n\n<p>'ṛtaṃ pibantau ityatra hi jīvaparamātmānau prathamamanagatāviti tadanurodhena guhāpraveśādayaḥ paścādavagatā vyākhyātāḥ, tadvidihāpi 'ya eṣo 'kṣiṇi puruṣo dṛśyate' iti pratyakṣābhidhānātprathamamavagate chāyāpuruṣe tadanurodhenāmṛtatvābhayatvādayaḥ stutyā kathañcidvyākhyeyāḥ /\ntatra cāmṛtatvaṃ katipayakṣaṇāvasthānāt, abhayatvamacetanatvāt, puruṣatvaṃ puruṣākāratvāt, ātmatvaṃ kanīnikāyatanatvāt, brahmarūpatvamuktarūpāmṛtatvādiyogāt /\nevaṃ vāmanītvādayo 'pyasya stutyaiva kathañcinnetavyāḥ /\nkaṃ ca khaṃ cetyādi tu vākyamagnīnāṃ nācāryavākyaṃ niyantumarhi /\n'ācāryastu te gatiṃ vaktā' iti ca gatyantarābhiprāyaṃ, na tūktapariśiṣṭābhiprāyam /\ntasmācchāyāpuruṣa evātropāsya iti pūrvaḥ pakṣaḥ /\nsaṃbhavamātreṇa tu jīvadevate upanyaste, bādhakāntaropadarśanāya caiṣa dṛśyata ityasyātrābhāvāt /\n<lg>\n<l>'antastaddharmopadeśā' dityanena nirākṛtatvāt /</l>\n<l>evaṃ prāpta ucyate- #ya eṣa iti# /</l>\n<l>'aniṣpannābhidhāne dve sarvanāmapade satī /</l>\n<l>prāpya saṃnihitasyārthaṃ bhavetāmabhidhātṛṇī //</l>\n</lg></p>\n\n<p>' saṃnihitāśca puruṣātmādiśabdāste ca na yāvatsvārthamabhidadhati tāvatsarvanāmabhyāṃ nārthatuṣo 'bhidhīyata iti kutastadarthasyāparokṣatā /\npuruṣātmaśabdau ca sarvanāmanirapekṣau svarasato jīve vā paramātmani vā vartete iti /\nnaca tayoṣcakṣuṣi pratyakṣadarśanamiti nirapekṣapuruṣapadapratyāyitārthānurodhena ya eṣa iti dṛśṭata iti ca yathāsaṃbhavaṃ vyākhyeyam /\nvyākhyātaṃ ca siddhavadupādānaṃ śāstrādyapekṣaṃvidvidviṣayaṃ prarocanārtham /\nviduṣaḥ śāstrata upalabdireva dṛḍhatayā pratyakṣavaduparyate praśaṃsārthamityarthaḥ /\napi ca tadeva caramaṃ prathamānuguṇatayā nīyate yannetuṃ śakyam, alpaṃ ca /\niha tvamṛtatvādayo bahavaśāśakyāśca netum /\nnahi svasattākṣaṇāvasthānamātramamṛtatvaṃ bhavati /\ntathā sati kiṃ nāma nāmṛtaṃ syāditi vyarthamamṛtapadam /\nbhayābhaye api cetanadharmau nācetane saṃbhavataḥ /\nevaṃ vāmanītvādayo 'pyanyatra brahmaṇo netumaśakyāḥ /\npratyakṣavyapadeśaścopapāditaḥ /\ntadidamuktam-upapatteriti /\n'etadamṛtamabhayametadbrahma' ityukte syādāśaṅkā /\nnanu sarvagatasyeśvarasya kasmādviśiṣeṇa cakṣureva sthānamupadiśyata iti, tatpariharati, śrutiḥ-'tadyadyapyasminsārpirvodakaṃ vā siñcati vartmanī eva gacchati' iti /\nvartmanī pakṣasthāne /\netaduktaṃ bhavati-nirlepasyeśvarasya nirlepaṃ cakṣureva sthānamanurūpamiti /\ntadidamuktam- #tathā parameśvarānurūpamiti saṃyadvāmādiguṇopadeśaśca tasmin#brahmaṇi #kalpate#ghaṭate, samavetārthatvāt /\npratibimbādiṣu tvasaṃvetārthaḥ /\nvāmanīyāni saṃbhajanīyāni śobhanīyāni puṇyaphalāni vāmāni /\nsaṃyanti saṃgacchamānāni vāmānyaneneti saṃyadvāmaḥ paramātmā /\ntatkaraṇatvātpuṇyaphalotpattestena puṇyaphalāni saṃgacchante /\n<lg>\n<l>sa eva puṇyaphalāni vāmāni nayati lokamiti vāmanīḥ /</l>\n<l>eṣa eva bhāmanīḥ /</l>\n<l>bhāmānī bhānāni nayati lokamiti bhāmanīḥ /</l>\n<l>taduktaṃ śrutyā-'tameva bhāntamanubhāti sarvaṃ tasya bhāsā sarvamidaṃ vibhāti' iti //13 //</l>\n</lg></p>\n\n<p>#sthānādivyapadeśācca# /\nāśaṅkottaramidaṃ sūtram /\nāśaṅkāmāha- #kathaṃ punariti# /\nsthānino hi sthānaṃ mahadvṛṣṭaṃ, yathā yādasāmabdhiḥ /\ntatkathamatyalpaṃ cakṣuradhiṣṭhānaṃ paramātmanaḥ paramamahata iti śaṅkārthaḥ /\n<lg>\n<l>pariharati- #atrocyata iti# /</l>\n<l>sthānānyādayo yeṣāṃ te sthānādayo nāmarūpaprakarāsteṣāṃ vyapadeśātsarvagatasyaikasthānaniyamo nāvakalpate /</l>\n<l>natu nānāsthānatvaṃ nabhasa iva nānāsūcīpāśādisthānatvam /</l>\n<l>viśeṣatastu brahmaṇastāni tānyupāsanāsthānānīti tairasya yukto vyapadeśaḥ //14 //</l>\n</lg></p>\n\n<p>apica prakṛtānusārādapi brahmaivātra pratyetavyaṃ, natu pratibimbajīvadevatā ityāha sūtrakāraḥ #-sukhaviśiṣṭābhādhānādeva ca# /\nevaṃ khalūpākhyāyate-upakosalo ha vai kāmalāyanaḥ satyakāme jābāle brahmacaryamuvāsa /\ntasmācāryasya dvādaśa varṣaṇyagnīnupacacāra /\nsa cācāryo 'nyānbrahmacāriṇaḥ svādhyāyaṃ grāhayitvā samāvartayāmāsa /\ntamevaikamupakosalaṃ na samāvartayati sma /\njāyayā ca tatsamāvartanāyārthito 'pi tadvacanamavadhīryācāryaḥ proṣitavān /\ntato 'tidūnamānasamagniparicaraṇakuśalamupakosalamupetya trayo 'gnayaḥ karuṇāparādhīnacetasaḥ śraddadhānāyāsmai dṛḍhabhaktaye sametya brahmavidyāsūcire-'prāṇo brahma kaṃ brahma khaṃ brahma' iti /\nathopakosala uvāca, vijānāmyahaṃ prāṇo brahmeti, sa hi sūtrātmā vibhūtimattayā brahmarūpāvirbhāvādbrahmeti /\nkintu kaṃ ca khaṃ ca brahmetyetanna vijānāmi /\nnahi viṣayendriyasaṃparkajaṃ sukhamanityaṃ lokasiddhaṃ khaṃ ca bhūtākāśamacetanaṃ brahma bhavitumarhati /\nathainamagnayaḥ pratyūcuḥ-'yadvāva kaṃ tadeva khaṃ yadeva khaṃ tadeva kam' iti /\nevaṃ saṃbhūyoktvā pratyekaṃ ca svaviṣayāṃ vidyāmūcuḥ-'pṛthivyagnirannamādityaḥ' ityādanā /\npunasta enaṃ saṃbhūyocuḥ, eṣā somya te 'smidvidyā pratyekamuktā svaviṣayā vidyā, ātmavidyā cāsmābhiḥ saṃbhūya pūrvamuktā prāṇo brahma kaṃ khaṃ brahmeti, ācāryastu te gatiṃ vaktā, brahmavidyeyamuktāsmābhirgatimātraṃ tvavaśiṣṭaṃ noktaṃ, tattu vidyāphalaprāptaye jābālastavācāryo vakṣyatītyuktvāgnaya uparemire /\nevaṃ vyavasthite 'yadvāva kaṃ tadeva khaṃ yadeva khaṃ tadeva kam' ityetadvyācaṣṭe bhāṣyakāraḥ- #tatra khaṃśabda iti pratīkābhiprāyeṇeti# /\nāśrayāntarapratyayasyāśrayāntare prakṣepaḥ pratīkaḥ /\nyathā brahmaśabdaḥ paramātmaviṣayo nāmādiṣu kṣipyate /\nidameva tadbrahma jñeyaṃ yannāmeti /\ntathedameva tadbrahma yadbhūtākāśamiti pratītiḥ syāt /\nna caitatpratīkatvamiṣṭam /\nlaukikasya mukhasya sādhanapāracantryaṃ kṣayiṣṇutā cāmayastena saha vartata iti sāmayaṃ sukham /\ntadevaṃ vyatireke doṣamuktvobhayānvaye guṇamāha- #itacaretaviśeṣitau tviti# /\ntadarthayorviśeṣitatvācchabdāvapi viśeṣitāvucyete /\nsukhaśabdasamānādhikaraṇo hi khaṃśabdo bhūtākāśamarthaṃ parityajya brahmaṇi guṇogena vartate /\ntādṛśā ca khena sukhaṃ viśiṣyamāṇaṃ sāmayādvyāvṛttaṃ nirāmayaṃ bhavati /\ntasmādupapannamubhayopādānam /\nbrahmaśabdābhyāsasya prayojanamāha- #tatra dvitīya iti# /\nbrahmapadaṃ kaṃpadasyopari prayujyamānaṃ śiraḥ, evaṃ khaṃpadasyāpi brahmapadaṃ śiro yayoḥ kaṅkhaṃpadayoste brahmaśirasī, tayorbhāvo brahmaśirastvam /\nastu prastute kimāyātamityata āha- #tadevaṃ vākyopakrama iti# /\nnanvagnibhiḥ pūrvaṃ nirdiśyatāṃ brahma, 'ya eṣo 'kṣiṇi' ityācāryavākye 'pa tadevānuvartanīyamiti tu kuta ityāha- #ācāryastu te gatiṃ vakteti ca gatimātrābhidhānamiti# /\nyadyapyete bhinnavaktṛṇī vākye tathāpi pūrveṇa vaktnā ekavākyatāṃ gamite, gatimātrābhidhānāt /\nkimuktaṃ bhavati, tubhyaṃ brahmavidyāsmābhirūpadiṣṭā, tadvidastu gatirnoktā, tāṃ ca kiñcidadhikamādhyeyaṃ pūrayitvācāryo vakṣyatīti /\ntadanena pūrvāsaṃbaddhārthāntaravivakṣā vāriteti /\nathaivamagnibhirupadiṣṭe proṣita ācāryaḥ kālenājagāma, āgataśca vīkṣyopakosalamuvāca, brahmavida iva te somya mukhaṃ prasannaṃ bhāti, ko 'nu tvāmanuśaśāseti /\nupakosalastu hrīṇo bhītaśca ko nu māmanuśiṣyāt bhagavan proṣite tvayītyāpātato 'pajñāya nirbadhyamāno yathāvadagnīnāmanuśāsanamavocat /\ntadupakṣutya cācāryaḥ suciraṃ kliṣṭa upakosale samupajātadaryārdrahṛdayaḥ pratyuvāca, somya kila tubhyamagnayo na brahma sākalyenāvocan, tadahaṃ tubhyaṃ sākalyena vakṣyami, tadanubhavamāhātmyāt 'yathā puṣpakarapalāśa āpo na śliṣyanta evamevaṃvida pāpaṃ karma na śliṣyate, ityevamuktavatyācārya āhopakosalaḥ, bravītu me bhagavāniti, tasmai hovācācāryo 'rcirādikāṃ gatiṃ vaktumanāḥ, yaduktamagnibhiḥ prāṇo brahma kaṃ brahma khaṃ brahmeti tatparipūraṇāya 'eṣo 'kṣiṇi puruṣo dṛśyate' ityādi /\netaduktaṃ bhavati-ācāryeṇa ye sukhaṃ brahmākṣisthānaṃ saṃyadvāmaṃ vāmanībhāmanītyevaṅguṇakaṃ prāṇasahitamupāsate te sarve 'pahatapāpmāno 'nyatkarma kurvantu mā vākārṣuḥ, arciṣamarcirabhimāninīṃ devatāmabhisaṃbhavanti pratipadyante, arciṣo 'harahardevatāṃ, ahna āpūryamāṇapakṣaṃ śuklapakṣadevatāṃ, tataḥ ṣaṇmāsān, yeṣu māseṣūttarāṃ diśameti savitā te ṣaṇmāsā uttarāyaṇaṃ taddevatāṃ pratipadyante, tebhyo māsebhyaḥ saṃvatsaradevatāṃ, tata ādityaṃ, ādityāccandramasaṃ, candramaso vidyutaṃ, tatra sthitānetānpuruṣaḥ kaścidbrahmalokādavatīryāmānavo 'mānavyāṃ sṛṣṭau bhavaḥ /\n<lg>\n<l>brahmalokabhava iti yāvat /</l>\n<l>sa tādṛśaḥ puruṣa etānsatyalokasthaṃ kāryaṃ brahma gamayati, sa eṣa devapatho devairarcirādibhirnetṛbhirupalakṣita iti devapathaḥ, sa eva ca brahmaṇā gantavyenopalakṣita iti brahmapathaḥ, etena pathā pratipadyamānāḥ satyalokasthaṃ brahma imaṃ mānavaṃ manoḥ sargaṃ kiṃbhūtamāvartaṃ janmajarāmaraṇapaunaḥ punyamāvṛttistatkartāvarto mānavo lokastaṃ nāvartante /</l>\n<l>tathāca smṛtiḥ-'brahmaṇā saha te sarve saṃprāpte pratisaṃcare /</l>\n<l>parasyānte kṛtātmānaḥ praviśanti paraṃ padam //15 //</l>\n</lg></p>\n\n<l>tadanenopākhyānavyākhyānena #śrutopaniṣatkagatyabhidhānācca#ityapi sūtraṃ vyākhyātam //16 //</l>\n\n<p>#anavasthiterasaṃbhavācca netaraḥ# /\n'ya eṣo 'kṣiṇi' iti nityavacchutamanitye chāyāpuruṣe nāvakalpate /\nkalpanāgauravaṃ cāsminpakṣe prasajyata ityāha- #nacopāsanākāla iti /\ntathā vijñānātmano 'pīti# /\n<lg>\n<l>vijñānātmano hi na pradeśe upāsanānyatra dṛṣṭacarī, brahmaṇastu tatra śrutapūrvetyarthaḥ /</l>\n<l>miṣā bhiyā /</l>\n<l>asmāt brahmaṇaḥ /</l>\n<l>śeṣamatirohitārtham //17 //</l>\n</lg></p>\n\n<lg>\n<l>#antaryāmyādhidaivādiṣu taddharmavyapadeśāt# /</l>\n<l>'svakarmopārjitaṃ dehaṃ tenānyacca niyacchati /</l>\n<l>takṣādiraśarīrastu nātmāntaryamitāṃ bhajet //1 //</l>\n</lg>\n\n<p>pravṛttiniyamalakṣaṇaṃ hi kāryaṃ cetanasya śarīriṇaḥ svaśarīrendriyādau vā śarīreṇa vā vāsyādau dṛṣṭaṃ nāśarīrasya brahmaṇo bhavitumarhati /\nnahi jātu vaṭāṅkuraḥ kuṭajabījājjāyate /\ntadanena 'janmādyasya yataḥ' ityedapyākṣiptaṃ veditavyam /\ntasmātparamātmanaḥ śarīrendriyādirahahitasyāntaryāmitvābhāvāt, pradhānasya vā pṛthivyādyabhimānavatyā devatāyā vāṇimādyaiśvaryayogino yogino vā jīvātmano vāntaryāmitā syāt /\ntatra yadyapi pradhānasyādṛṣṭatvāśrutatvāmatatvavijñātatvāni santi, tathāpi tasyācetanasya draṣṭṛtvaśrotṛtvamanṛtvavijñātṛtvānāṃ śrutānāmabhāvāt, anātmatvācca 'eṣa ta ātmā' iti śruteranupapatterna pradhānasyāntaryāmitā /\nyadyapi pṛthivyādyabimānino devasyātmatvamasti, adṛṣṭatvādayaśca saha dṛṣṭṛtvādibhirupapadyante, śarīrendriyādiyogācca, 'pṛthivyeva yasyāyatanamagnirloko mano jyotiḥ' ityādiśruteḥ, tathāpi tasya pratiniyataniyamanāt 'yaḥ sarvaṃllokānantaro yamayati yaḥ sarvāṇi bhūtānyantaro yamayati' iti śrutivirodhādanupapatteḥ, yogī tu yadyapi lokabhūtaviśatayā sarvāṃllokānsarvāṇi ca bhūtāni niyantumarhati tatra tatrānekavidhadehendriyādinirmāṇena 'sa ekadhā bhavati tridhā bhavati' ityādiśrutibhyaḥ, tathāpi 'jagadvyāpāravarjaṃ prakaraṇāt' iti vakṣyamāṇena nyāyena vikāraviṣaye vidyāsiddhānāṃ vyāpārabhāvātso 'pi nāntaryāmī /\ntasmātpāriśeṣyājjīva eva cetano dehendriyādimān dṛṣṭṛtvādisaṃpannaḥ svayamadṛśyādiḥ svātmani vṛttivirodhāt /\namṛtaśca, dehendriyādināśe 'pyanāśāt /\nanyathāmuṣmikaphalopabhogābhāvena kṛtavipraṇāśākṛtābhyāgamaprasaṅgāt /\n'ya ātmani tiṣṭhan' iti cābhede 'pi kathañcidbhedopacārāt 'sa bhagavaḥ kasminpratiṣṭhitaḥ sve mahimni' itivat /\n'yamātmā na veda' iti ca svātmani vṛttivirodhābhiprāyam /\n'yasyātmā śarīram' ityādi ca sarvaṃ 'sve mahimni' itivadyojanīyam /\nyadi punarātmano 'pi niyantūranyo niyantā bhavet veditā vā tatastasyāpyanya ityanavasthā syāt /\nsarvalokabhūtaniyantṛtvaṃ ca jīvasyādṛṣṭadvārā /\ntadupārjitau hi dharmājharmau niyacchata ityanayā dvārā jīvo niyacchati /\n<lg>\n<l>ekavacanaṃ ca jātyabhiprāyam /</l>\n<l>tasmājjīvātmaivāntaryāmī, na paramātmeti /</l>\n<l>evaṃ prāpte 'bhidhīyate-'dehendriyādiniyame nāsya dehendriyāntaram /</l>\n<l>tatkarmopārjitaṃ taccettadavidyārjitaṃ jagat //</l>\n</lg></p>\n\n<p>' śrutismṛtītihāsapurāṇeṣu tāvadatrabhavataḥ sarvajñasya sa4vaśakteḥ parameśvarasya jagadyonitvamavagamyate /\nna tatpṛthagjanasādhāramyānumānābhāsenāgamavirodhinā śakyamapahnotum /\ntathāca sarvaṃ vikārajātaṃ tadavidyāśaktipariṇāmastasya śarīrendriyasthāne vartata iti yathāyathaṃ pṛthivyādidevatādikāryakaraṇaistāneva pṛthivyādidevatādīñchaknoti niyantum /\nna cānavasthā /\nnahi niyantrantaraṃ tena niyamyate, kintu yo jīvo niyantā lokasiddhaḥ sa paramātmaivopādhyavacchedakalpitabhedastathā vyākhyāyata ityasakṛdāveditaṃ, tatkuto niyantrantaraṃ kutaścānavasthā /\ntathāca 'nānyo 'to 'sti draṣṭā' ityādyā api śrutaya upapannārthāḥ /\nparamārthato 'ntaryāmiṇo 'nyasya jīvātmano draṣṭurabhāvāt /\navidyākalpitajīvaparamātmabhedāśrayāstu jñātṛjñeyabhedaśrutayaḥ, pratyakṣādini pramāṇāni, saṃsārānubhavaḥ, vidhiniṣedhaśāstrāṇi ca /\nevaṃ cādhidaivādiṣvekasyaivāntaryāmiṇaḥ pratyabhijñānaṃ samañjasaṃ bhavati, 'yaḥ sarvāṃllokān' 'yaḥ sarvāṇi bhūtāni' ityatra ya ityekavacanamupapadyate /\namṛtatvaṃ ca paramātmani samañjasaṃ nānyatra /\n'ya ātmani tiṣṭhan' ityādau cābhede 'pi bhedopacārakleśo na bhaviṣyati /\ntasmātparamātmāntaryāmī na jīvādiriti siddham /\npṛthivyādi stanayitnvantamadhidaivam /\n'yaḥ sarveṣu lokeṣu' ityādhilokam /\n'yaḥ sarveṣu vedeṣu' ityadhivedam /\n<lg>\n<l>'yaḥ sarveṣu yajñeṣu' ityadhiyajñam /</l>\n<l>'yaḥ sarveṣu bhūteṣu' ityadhibhūtam /</l>\n<l>prāṇādyātmāntamadhyātmam /</l>\n<l>saṃjñāyā aprasiddhatvādityupakramamātraṃ pūrvaḥ pakṣaḥ //19 //</l>\n</lg></p>\n\n<lg>\n<l>#darśanādikriyāyāḥ kartari pravṛttivirodhāt# /</l>\n<l>kartari ātmani pravṛttivirodhādityarthaḥ //20 //</l>\n</lg>\n\n<p>#adṛśyatvādiguṇako dharmokteḥ /\natha parā yayā tadakṣaramadhigamyate# /\nyattadadreśyaṃ buddhīndriyāviṣayaḥ /\nagrāhyaṃ karmendriyāgocaraḥ /\nagotraṃ kāraṇarahitam /\navarṇaṃ brāhmaṇatvādihīnam /\nna kaivalamindriyāmāmaviṣayaḥ /\nindriyāṇyapyasya na santītyāha- #acakṣuḥkṣotramiti# /\nbuddhīndriyāṇyupalakṣayati /\napāṇipādamiti karmendriyāṇi /\nnityaṃ, sarvagataṃ susūkṣmaṃ durvijñānatvāt /\nsyādetat /\n<lg>\n<l>nityaṃ satkiṃ pariṇāmi nityaṃ, netyāha- #avyayam# /</l>\n<l>kūṭasthanityamityarthaḥ /</l>\n<l>pariṇāmo vivarto vā sarūpasyopalabhyate /</l>\n<l>cidātmanā tu sārūpyaṃ jaḍānāṃ nopapadyate //1 //</l>\n</lg></p>\n\n<lg>\n<l>jaḍaṃ pradhānamevāto jagadyoniḥ pratīyatām /</l>\n<l>yoniśabdo nimittaṃ cetkuto jīvanirākriyā //2 //</l>\n</lg>\n\n<p>pariṇāmamānasarūpā eva pariṇāmā dṛṣṭāḥ /\nyathorṇanābhilālāpariṇāmā lūtātantavastatsarūpāḥ, tathā vivartā api vartamānasarūpā eva na virūpāḥ /\nyathā rajjuvivartā dhāroragādayo rajjusarūpāḥ /\nna jātu rajjvāṃ kuñjara iti viparyasyanti /\nnaca hemapaṇḍipariṇāmo bhavati lūtātantuḥ /\ntatkasya hetoḥ, atyantavairūpyāt. tasmātpradhānameva jaḍaṃ jaḍasya jagato yoniriti yujyate /\nsvavikārānaśruta iti tadakṣaram /\n'yaḥ sarvajñaḥ sarvavit' iti cākṣarātparātparasyākhyānaṃ, 'akṣarātparataḥ paraḥ' iti śruteḥ /\nnahi parasmādātmanor'vāgvikarajātasya ca parastātpradhānādṛte 'nyadakṣaraṃ saṃbhavati /\nato yaḥ pradhānātparaḥ paramātmā sa sarvavit /\nbhūtayonistvakṣaraṃ pradhānameva, tacca sāṃkhyābhimatamevāstu /\natha tathāprāmāṇikatvānna tatra parituṣyati, astu tarhi nāmarūpabījaśaktibhūtamavyākṛtaṃ bhūtasūkṣmaṃ, pradīyate hi tena vikārājitamiti pradhānaṃ, tatkhalu jaḍamanirvācyamanirvācyasya jaḍasya prapañcasyopādānaṃ yujyate, sārūpyāt /\nnanu cidātmānirvācyaḥ, virūpo hi saḥ /\nacetanānāmiti bhāṣyaṃ sārūpyapratipādanaparam /\nsyādetat /\nsmārtapradhānanirākaraṇenaivaitadapi nirākṛtaprāyaṃ, tatkuto 'sya śaṅketyata āha- #apica pūrvatrādṛṭatvāditi# /\nsati bādhake 'syānāśrayaṇaṃ, iha tu bādhakaṃ nāstītyarthaḥ /\ntena 'tadaikṣata' ityādāvupacaryatāṃ brahmaṇo jagadyonitāvidyāśaktyāśrayatvena /\n<lg>\n<l>iha tvavidyāśaktereva jagadyonitvasaṃbhave na dvārādvāribhāvo yayukta iti pradhānamevātra vākye jagadyonirucyata iti pūrvaḥ pakṣaḥ /</l>\n<l>atha yoniśabdo nimittakāraṇaparastathāpi brahmaiva nimittaṃ na tu jīvātmeti vinigamanāyāṃ na heturastīti saṃśayena pūrvaḥ pakṣaḥ /</l>\n<l>atrocyate-'akṣarasya jagadyonibhāvamuktvā hyanantaraṃ /</l>\n<l>yaḥ sarvajña iti śrutyā sarvajñasya sa ucyate //1 //</l>\n</lg></p>\n\n<lg>\n<l>tena nirdeśasāmānyātpratyabhijñānataḥ sphuṭam /</l>\n<l>akṣaraṃ sarvavidviśvayonirnācetanaṃ bhavet //2 //</l>\n</lg>\n\n<lg>\n<l>akṣarātparata iti śrutistvavyākṛte matā /</l>\n<l>aśrute yatsvakāryāṇi tato 'vyākṛtamakṣaram //3 //</l>\n</lg>\n\n\n<p>neha tirohitamivāsti kiñcit /\n<lg>\n<l>yattu sārūpyābāvānna cidātmanaḥ pariṇāmaḥ prapañca iti /</l>\n<l>addhā /</l>\n<l>'vivartastu prapañco 'yaṃ brahmaṇopariṇāminaḥ /</l>\n<l>anādivāsanodbhūto na sārūpyamapekṣate //1 //</l>\n</lg></p>\n\n\n<p>na khalu bāhyasārūpyanibandhana eva sarvo vibhrama iti niyamanimittamasti /\nāntarādapi kāmakrodhabhayonmādasvapnādermānasādaparādhātsārūpyānapekṣāttasya tasya vibhramasya darśanāt /\napica hetumiti vibhrame tadabhāvādanuyogo yujyate /\nanādyavidyātadvāsanāpravāhapatitastu nānuyogamarhati /\ntasmāt paramātmavivartatayā prapañcastadyoniḥ, bhujaṅga iva rajjuvivartatayā tadyoniḥ, na tu tatpariṇāmatayā /\ntasmāttaddharmasarvavittvokterliṅgāt 'yattadadreśyam' ityatra brahmaivopadiśyate jñeyatvena, natu pradhānaṃ jīvātmā vopāsyatveneti siddham /\nna kevalaṃ liṅgādapi tu 'parā vidyā' iti samākhyānādapyetadeva pratipattavyamityāha- #apica dve vidye iti# /\nliṅgāntaramāha #-kasminnu bhavata iti# /\nbhogā bhogyāstebhyo vyatirikte bhoktari /\navacchinno hi jīvātmā bogyebhyo viṣayebyo vyatirikta iti tajjñānena na sarvaṃ jñātaṃ bhavati /\nsamākhyāntaramāha- #apica sa brahmavidyāṃ sarvavidyāpratiṣṭhāmiti /\nplavā hyete adṛḍhā yajñarūpā aṣṭādaśeti# /\nplavante gacchanti asthāyina iti plavāḥ /\nata evādṛḍhāḥ /\nke te yajñarūpāḥ /\nrūpyante 'neneti rūpaṃ, yajño rūpamupādhiryeṣāṃ te yajñarūpāḥ /\nte tu ṣoḍaśartvijaḥ /</p>\n\n<p>ṛtuyajanenopādhinā ṛtvikśabdaḥ pravṛtta iti yajñopādhaya ṛtvijaḥ /\nevaṃ yajamāno 'pi yajñopādhireva /\nevaṃ patnī, 'patyurno yajñasaṃyoge' iti smaraṇāt /\nta ete 'ṣṭādaśa yajñarūpāḥ, yeṣvṛtvigādiṣūktaṃ karma yajñaḥ /\n<lg>\n<l>yadāśrayo yajña ityarthaḥ /</l>\n<l>tacca karmāvaraṃ svargādyavaraphalatvāt /</l>\n<l>apiyanti prāpnuvanti /</l>\n<l>#nahi dṛṣṭāntadārṣṭāntikrayoḥ#ityuktābhiprāyam //21 //</l>\n</lg></p>\n\n<p>#viśeṣaṇabhedav.yapadeśābhyāṃ ca netarau# /\nviśeṣaṇaṃ hetuṃ vyācaṣṭe- #viśinaṣṭi hīti# /\n<lg>\n<l>śārīrādityupalakṣaṇam, pradhānādityapi draṣṭavyam /</l>\n<l>bhedavyapadeśaṃ vyācaṣṭe- #tathā pradhānādapīti# /</l>\n<l>syādetat /</l>\n<l>kimāgamikaṃ sāṃkhyābhimataṃ pradhānaṃ, tathāca bahusamañjasaṃ syādityata āha- #nātra pradhānaṃ nāma kiñciditi# //22 //</l>\n</lg></p>\n\n<p>#rūpopanyāsācca# /\ntadetatparamatenākṣepasamādhānābhyāṃ vyākhyāya svamatena vyācaṣṭe- #anye punarmanyanta iti# /\npunaḥśabdo 'pi pūrvasmādviśeṣaṃ dyotayannasyeṣṭatāṃ sūcayati /\njāyamānavargamadhyapatitasyāgnimūrdhādirūpavataḥ sati jāyamānatsaṃbhave nākasmājjanakatvakalpanaṃ yuktam /\nprakaraṇaṃ khalvetadviśaṣvayoneḥ, saṃnidhiśca jāyamānānām /\nsaṃnidheśca prakaraṇaṃ balīya iti jāyamānaparityāgena viśvayonereva prakaraṇino rūpābhidhānamiti cet na, prakaraṇinaḥ śarīrendriyādirahitasya vigrahavattvavirodhāt /\nna caitāvatā mūrdhādiśrutayaḥ prakaraṇavirodhātsvārthatyāgena sarvātmatāmātraparā iti yuktam, śruteratyantaviprakṛṣṭārthātprakaraṇādbalīyastvāt /\n<lg>\n<l>siddhe ca prakaraṇināsaṃbandhe jāyamānamadhyapātitvaṃ jāyamānagrahaṇe kāraṇamupanyastaṃ bhāṣyakṛtā /</l>\n<l>tasmāddhiraṇyagarbha eva bhagavān prāṇātmanā sarvabhūtāntaraḥ kāryo nirdiśyata iti sāṃpratam /</l>\n<l>tatkimidānīṃ sūtramanavadheyameva, netyāha- #asminpakṣa iti# /</l>\n<l>prakaraṇāt //23 //</l>\n</lg></p>\n\n<p>#vaiśvānaraḥ sādhāraṇaśabdaviśeṣāt# /\nprācīna śālasatyayajñendradyumnajanabuḍilāḥ sametya mīmāṃsāṃ cakruḥ- #ko na ātmā kiṃ brahmeti# /\nātmetyukte jīvātmani pratyayo mā bhūdata uktaṃ kiṃ brahmeti /\nte ca mīmāṃsamānā niścayamanadhigacchantaḥ kaikeyarājaṃ vaiśvanaravidyāvidamupaseduḥ /\nupasadya cocuḥ- #ātmanamevemaṃ vaiśvānaraṃ saṃpratyadhyeṣi#smarati #tameva no brūhītyupakramya dyusūrvāyvākāśavāripṛthivīnāmiti# /\nayamarthaḥ-vaiśvānarasya bhagavato dyaurmūrdhā sutejāḥ /\ncakṣuśca viśvarūpaḥ sūryaḥ /\nprāṇo vāyuḥ pṛthagvartmātmā pṛthak vartma yasya vāyoḥ sa pṛthagvartmā sa evātmā svabhāve yasya sa pṛthagvartmātmā /\nsaṃdeho dehasya madhyabhāgaḥ sa ākāśo bahulaḥ sarvagatatvāt /\nbastireva rayiḥ</p>\n\n<p>āpaḥ, yato 'dbhyo 'nnamannācca rayirdhanaṃ tasmādāpo rayiruktāstāsāṃ ca mūtrībhūtānāṃ bastiḥ sthānamiti bastireva rayirityuktam /\npādau pṛthivī tatra pratiṣṭhānāt /\ntadevaṃ vaiśvānarāvayaveṣu dyusūryānilākāśajalāvaniṣu mūrdhacakṣuḥprāṇasaṃdehabastipādeṣvekaikakasmina vaiśvānarabuddhyā viparītatayopāsakānāṃ prācīnaśālādīnāṃ mūrdhapātāndhatvaprāṇotkramaṇadehaśīrṇatābastibhedapādaślathībhāvadūṣaṇairupāsanānāṃ nindayā mūrdhādisamastabhāvamupadiśyāmnāyate-'yastvetamevaṃ prādeśamātramabhivimānam' iti /\nsa sarveṣu lokeṣu dyupabhṛtiṣu, sarveṣu bhūteṣu sthāvarajaṅgameṣu, sarveṣvātmasu dehendriyamanobuddhijīveṣvannamasti /\nsarvasaṃbandhiphalamāpnotītyarthaḥ /\nathāsya vaiśvānarasya bhokturbhojanasyāgnihotratāsaṃpipādayiṣayāha śrutiḥ- #ura eva vediḥ#vedisārūpyāt /\n#lomāni barhiḥ#āstīrṇabrahiḥsārūpyāt /\n#hṛdayaṃ gārhapatyaḥ# /\nhṛdayānantaraṃ #mano 'nvāhāryapacanaḥ /\nāsyamāhavanīyaḥ# /\ntatra hi tadannaṃ hūyate /\nnanu 'ko na ātmā kiṃ brahma' ityupakrame ātmabrahmaśabdayoḥ paramātmani rūḍhatvena taduparaktāyāṃ buddhau vaiśvānarāgnyādayaḥ śabdāstadanurodhena paramātmanyeva kathañcinnetuṃ yujyante natu prathamāvagatau brahmātmaśabdau caramāvagatavaiśvānarādipadānurodhenānyathayituṃ yujyete /\nyadyapi ca vājasaneyināṃ vaiśvānaravidyopakrame 'vaiśvānaraṃ ha vai bhagavān saṃprati veda taṃ no brūhi' ityatra nātmaśabdau staḥ, tathāpi tatsamānārthaṃ chāndogyavākyaṃ tadupakramamiti tena niścitārthena tadavirodhena vājasaneyivākyārtho niścīyata /\nniścitārthena hyaniścitārthaṃ vyavasthāpyateṣa nāniścitārthena niścitārtham /\nkarmavacca brahmāpi sarvaśākhāpratyayamekameva /\nnaca dyumūrdhatvādikaṃ jāñarabhūtāgnidevatājīvātmanāmanyatamasyāpi saṃbhavati /\nnaca sarvalokāśrayaphalabhāgitā /\nnaca sarvapāpmapradāha iti pāriśeṣyātparamātmaiva vaiśvānara iti niścite kutaḥ punarityamāśaṅkā- #śabdādibhyo 'ntaḥ pratiṣṭhānānneti cediti# /\nucyate-tadevopakramānurodhenānyathā nīyate, yannetuṃ śakyam /\naśakyau ca vaiśvānarāgniśabdāvanyathā netumiti śaṅkiturabhimānaḥ /\napi cāntaḥpratiṣṭhatatvaṃ ca prādeśamātratvaṃ ca na sarvavyāpino 'parimāṇasya ca parabrahmaṇaḥ saṃbhavataḥ /\nnaca prāṇahutyadhikaraṇatānyatra jāṭharāgneryujyate /\nnaca gārhapatyādihṛdayāditā brahmaṇaḥ saṃbhavinī /\ntasmādyathāyogaṃ jāṭharabhūtāgnidevatājīvānāmanyatamo vaiśvānaraḥ, natu brahma /\ntathā ca brahmātmaśabdāvupakramagatāvapyanyathā netavyau /\nmūrdhatvādayaśca stutimātram /\nathavā agniśarīrāyā devatāyā aiśvaryayogāt dyumūrdhatvādaya upapadyanta iti śahkiturabhisaṃdhiḥ /\natrottaram- #na# /\nkutaḥ, #tathā dṛṣṭyupadeśāt# /\naddhā caramamananyathāsiddhaṃ prathamāvagatamanyathayati /\nna tvatra caramatyānanyathāsiddhiḥ, pratīkopadeśena vā mano brahmetivat, tadupādhyupadeśena vā manomayaḥ prāṇaśarīro bārūpa itivadupapatteḥ /\nvyutpattyā vā vaiśvānarāgniśabdayorbrahmavacanatvānnānyathāsiddhiḥtha tathāca brahmāśrayasya pratyayasyāśrayāntare jāṭharavaiśvānarāhvaye kṣepeṇa vā jāṭhavaiśvānaropādhini vā brahmaṇyupāsye vaiśvānaradharmāṇāṃ brahmadharmāṇāṃ ca samāveśa upapadyate /\nasaṃbhavāditi sūtrāvayavaṃ vyācaṣṭe- #yadi ceha parameśvaro na vivakṣyeteti# /\npuruṣamapi cainamadhīyata iti sūtrāvayavaṃ vyācaṣṭe- #yadi ca kevala eveti# /\nna brahmopādhitayā nāpi pratīkatayetyarthaḥ /\nna kevalamantaḥpratiṣṭhitaṃ puruṣamapītyaperarthaḥ /\nata eṣa yatpuruṣa iti puruṣamanūdya na vaiśvānaro vidhīyate /\ntathāsati puruṣe vaiśvānaradṛṣṭipadiśyeta /\n<lg>\n<l>evaṃ ca parameśvaradṛṣṭirhi jāṭhare vaiśvānara ihopadaiśyata iti bhāṣyaṃ virudhyeta /</l>\n<l>śrutivirodhaśca /</l>\n<l>'sa yo haitamevamagniṃ vaiśvānaraṃ puruṣaṃ puruṣavidhaṃ puruṣe 'ntaḥpratiṣṭhitaṃ veda' iti vaiśvānarasya hi puruṣatvavedanamatrānūdyate, natu puruṣasya vaiśvanaratvavedanam /</l>\n<l>tasmāt 'sa eṣo 'gnirvaiśvānaro yat' iti yadaḥ pūrveṇa saṃbandhaḥ, puruṣa iti tu tatra puruṣadṛṣṭerupadeśa iti yuktam //24 //</l>\n</lg></p>\n\n<p>// 25 //</p>\n\n<p>// 26 //</p>\n\n<lg>\n<l>ata eva na devatā bhūtaṃ ca /</l>\n<l>ata evaitebyaḥ śrutismṛtyavagatadyumūrdhatvādisaṃbandhasarvalokāśrayaphalabhāgitvasarṃvapāpmapradāhātmabrahmabrahmapadokramebhyo hetubhya ityarthaḥ /</l>\n<l>'yo bhānunā pṛthivīṃ dyāmutemām' iti mantravarṇo 'pi na kevalauṣṇyaprakāśavibhavamātrasya bhūtāgneramamīdṛśaṃ mahimānamāhaga, api tu brahmavikāratayā tādrūpyeṇeti bhāvaḥ //27 //</l>\n</lg>\n\n<p>#sākṣādapyavirodhaṃ jaiminiḥ# /\nyadetatprakṛtaṃ mūrdhādiṣu cubukānteṣu puruṣāvayaveṣu dyuprabhṛtīnpṛthivīparyantāṃstrailokyātmano vaiśvānarasyāvayavān saṃpādya puruṣavidhatvaṃ kalpitaṃ tadabhiprāyeṇedamucyate 'puruṣavidhaṃ puruṣe 'ntaḥpratiṣṭhitaṃ veda' iti /\natrāvayavasaṃpattyā puruṣavidhatvaṃ kāryakāraṇasamudāyarūpapuruṣāvayavamūrdhādicubukāntaḥpratiṣṭhānācca puruṣe 'ntaḥpratiṣṭhitatvaṃ samudāyamadhyapatitvāttadavayavānāṃ samudadāyinām /\natraiva nidarśanamāha- #yathā vṛkṣe śākhāmiti# /\nśākhākāṇḍamūlaskandhasamudāye pratiṣṭhitā śākhā tanmadhyapatitā bhavatītyarthaḥ /\nsamādhānāntaramāha- #athaveti# /\nantaḥpratiṣṭhatvaṃ mādhyāsthyaṃ tena sākṣitvaṃ lakṣayati /\netaduktaṃ bhavati-vaiśvānaraḥparamātmā carācarasākṣīti /\n<lg>\n<l>pūrvapakṣiṇo 'nuśayamunmūlayati- #niścite ceti# /</l>\n<l>viśvātmakatvāt vaiśvānaraḥ pratyāgātmā /</l>\n<l>viśveṣāṃ vāyaṃ naraḥ, tadvikāratvādviśvaprapañcasya /</l>\n<l>viśve narā jīvā vātmāno 'sya tādātmeneti //28 //</l>\n</lg></p>\n\n<p>#abhivyakterityāśmarathyaḥ# /\nsākalyenopalambhāsaṃbhavādupāsakānāmanugrahāyānanto 'pi parameśvaraḥ prādeśamātramātmanamabhivyanaktītyāha- #atimātrasyāpīti# /\n<lg>\n<l>atikrānto mātrāṃ parimāṇamatimātraḥ /</l>\n<l>#upāsakānāṃ kṛte# /</l>\n<l>upāsakārthamiti yāvat /</l>\n<l>vyākhyāntaramāha-pradeśeṣu veti //29 //</l>\n</lg></p>\n\n<p>// 30 //</p>\n\n<lg>\n<l>#saṃpatteriti jaiminiḥ# /</l>\n<l>mūrdhānamupakramya cubukānto hi kāyapradeśaḥ prādeśamātraḥ /</l>\n<l>tatraiva trailokyātmano vaiśvānarasyāvayavānsaṃpādayanprādeśamātraṃ vaiśvānaraṃ darśayati //31 //</l>\n</lg>\n\n<p>atraiva jābālaśrutisaṃvādamāha sūtrakāraḥ- #āmananti cainamasmin# /\navimukte avidyopādhikalpitāvacchede jīvātmani sa khalvavimuktaḥ /\ntasminpratiṣṭhitaḥ paramātmā, tādātmyāt /\n<lg>\n<l>ata eva hi śrutiḥ-'anena jīvenātmanā' iti /</l>\n<l>avidyākalpitaṃ tu bhedamāśrityādhārādheyabhāvaḥ /</l>\n<l>varaṇā bhrūḥ /</l>\n<l>śeṣamatirohitārtham //32 //</l>\n</lg></p>\n\n<l>iti śrīvācaspatimiśraviracite śārīrakamīmaṃsābhāṣyavibhāge bhāmatyāṃ prathamasyādhyāyasya dvitīyaḥ pādaḥ //2 //</l>\n\n<p>#iti prathamādhyāyasya upāsyabrahmavācakāspaṣṭaśrutisamanvayākhyo dvitīyaḥ pādaḥ#</p>\n\n<p>#prathamādhyāye tṛtīyaḥ pādaḥ# /</p>\n\n<p>1.3.1.1.</p>\n\n<p>#dyubhvādyāyatanaṃ svaśabdāt# /\niha jñeyatvena brahmopakṣipyate /\ntatra 'pāravattvena setutvādbhede ṣaṣṭhyāḥ prayogataḥ /</p>\n\n<p>dyubhvādyāyatanaṃ yuktaṃ nāmṛtaṃ brahma karhicit //</p>\n\n<p>' pārāvāramathyapātī hi setuḥ tābhyāmavacchidyamāno jalavidhārako loke dṛṣṭaḥ, natu bandhanahetumātram /\nhaḍinigāḍādiṣvapi prayogaprasaṅgāt. na cānavacchinnaṃ brahma setubhāvamanubhavati /\nna sadbrahmāmṛtasya seturiti yujyate /\nnaca brahmaṇo 'nyadamṛtamasti, yasya tatsetuḥ, syāt /\nna cābhede ṣaṣṭhyāḥ prayogo dṛṣṭapūrvaḥ /\ntadidamuktam- #amṛtasyaiṣa seturiti śravaṇāditi# /\namṛtasyeti śravamāt, iti yojanā /\ntatrāmṛtasyeti śravaṇāditi viśabdatayā na vyākhyātam /\nseturiti śravaṇāditi vyācaṣṭe- #pāravāniti# /\ntathāca pāravatyamṛtavyatirikte setāvanuśriyamāṇe pradhānaṃ vā sāṃkhyapārikalpitaṃ bhavet /\ntat khalu svakāryopahitamaryādatayā puruṣaṃ yāvadagacchadbhavatīti pāravat, bhavati ca dyubhvādyāyatanaṃ, tatprakṛtitvāt, prakṛtyāyatanatvācca vikārāmāṃ, bhavati cātmātmaśabdasyasvabhāvavacanatvāt, prakāśātmā pradīpa itivat /\nbhavati cāsya jñānamapavargopayogi, tadabhāve pradhānādvivekena puruṣasyānavadhāraṇādapavanupargāpatteḥ /\nyadi tvasminpramāṇābhāvena na parituṣyasi, astu tarhi nāmarūpabījaśaktibhūtamavyākṛtaṃ bhūtasūkṣmaṃ dyubhvādyāyatanaṃ, tasmin prāmāṇike sarvasyoktasyopapatteḥ /\netadapi pradhānopanyāsena sūcitam /\natha tu sākṣācchutyuktaṃ dyubhvādyāyatanamādriyame, tato vāyurevāstu /\n'vāyunā vai gautama sūtreṇāya ca lokaḥ paraśca lokaḥ sarvāṇi ca bhūtāni saṃdṛbdhāni bhavanti' iti śruteḥ /\nyadi punarasya dyubhvādyāyatanasya sārvajñyaśruteratrāpi na parituṣyami, bhavatu tato hiraṇyagarbha eva bhagavān sarvajñaḥ sūtrātmā dyubhvādyāyatanam /\ntasya hi kāryatvena pāravattvaṃ cāmṛtātparabrahmaṇo bhedaścetyādi sarvamupapadyate /\nayamapi 'vāyunā vai gotama sūtreṇa' iti śrutimupanyasyatā sūcitaḥ /\ntasmādayaṃ dyuparbhṛtīnāmāyatanamityevaṃ prāpte 'bhidhīyate /\n<lg>\n<l>dyabhvādyāyatanaṃ paraṃ brahmaiva, na pradhānāvyākṛtavāyuśārīrahiraṇgarbhāḥ /</l>\n<l>kutaḥ, svaśabdāt /</l>\n<l>'dhāraṇādvāmṛtatvasya sādhanādvāsya setutā /</l>\n<l>pūrvapakṣe 'pi mukhyārthaḥ setuśabdo hi neṣyate //</l>\n</lg></p>\n\n<p>' nahi mṛddārumayo mūrtaḥ pārāvāramadhyavartī pāthasāṃ vidhārako lokasiddhaḥ setuḥ pradhānaṃ vāvyākṛtaṃ vā vāyurvā jīvo vā sūtrātmā vābhyupeyate /\nkintu pāravattāmātraparo lakṣaṇikaḥ setuśabdo 'bhyupeyaḥ /\nso 'smākaṃ pāravattāvarjaṃ vidharaṇatvamātreṇa yogamātrādrūḍhiṃ parityajya pravartsyati /\njīvānāmamṛtatvapadaprāptisādhanatvaṃ vatmajñānasya pāravata eva lakṣayiṣyati /\namṛtaśabdaśca bhāvapradhānaḥ /\nyathā 'dvyekayordvivacanaikavacane' ityatra dvitvaikatve dvyekaśabdārthau, anyathā dvyekeṣviti syāt /\ntadidamuktaṃ bhāṣyakṛtā #amṛtatvasādhanatvāditi# /\ntathā cāmṛtasyeti ca seturiti ca brahmaṇi dyubhvādyāyatane upapatsyete /\natra ca svaśabdāditi tantroccaritatamātmaśabdāditi ca sadāyatanā iti sacchabdāditi ca brahmaśabdāditi ca sūcayati /\nsarve hyete 'sya svaśabdāḥ /\nsyādetat /\nāyatanāyatanavbhāvaḥ sarvaṃ brahmeti ca sāmānādhikaraṇyaṃ hiraṇyagarbhepyupapadyate /\ntathāca sa evātrāstvamṛtatvasya seturityāśaṅkya śrutivākyena sāvadhāraṇenottaramāha- #tatrāyatanāyatanavadbhāvaśravaṇāditi# /\nvikārarūpe 'nirvācya'bhisaṃdhānaṃ yasyābhisaṃdhānupuruṣasya sa tathoktaḥ /\nbhedaprapañcaṃ satyamabhimanyamāna iti yāvat /\ntasyāpavādo doṣaḥ śrūyate #-mṛtyoriti /\nsarvaṃ brahmeti tviti# /\nyatsarvamavidyāropitaṃ tatsarvaṃ paramārtha brahma /\nna tu yadbrahma tatsarvamityarthaḥ /\n#apara āheti# /\nnātra dyubhvādyāyatanasya setunocyate yena pāravattā syāt /\nkintu 'jānatha' iti yajjñānaṃ kīrtitaṃ, yaśca 'vāco vimuñcatha' iti vāgvimokaḥ, tasyāmṛtatvasādhanatvena setutocyate /\ntaccobhayamapi pāradeva /\n<lg>\n<l>naca prādhānyādeṣa iti sarvanāmnā dyubhvādyāyatanamātmaiva parāmṛśyate, na tu tajjñānavāgvimocane iti sāṃpratam /</l>\n<l>vāgvimocanātmajñānabhāvanayoreva vidheyatvena prādhānyāt /</l>\n<l>ātmānastu dravyasyāvyāpāratayāvidheyatvāt /</l>\n<l>vidheyasya vyāpārasyaiva yogyatayā guṇo 'pi parāmṛśyate //1 //</l>\n</lg></p>\n\n<p>1.3.1.2</p>\n\n<p>#muktopasṛpyavyapadeśāt# /\ndyubhvādyāyatanaṃ prakṛtyāvidyādidoṣamuktairupasṛtyaṃ vyapadiśyate-'bhijyate hṛdayagranthiḥ' ityādinā /\ntena tat dyubhvādyāyatanaviṣayameva /\nbrahmaṇaśca muktopasṛpyatvaṃ 'yadā sarve pramucyante' ityādau śrutyantare prasiddham /\ntasmānmuktopasṛpyatvāt /\ndyubhvādyāyatanaṃ brahmeti niścīyate /\nhṛdayagranthiścāvidyārāgādveṣabhayamohāḥ /</p>\n\n<p>mohaśca viṣādaḥ, śokaḥ /\nparaṃ hiraṇyagarbhādyavaraṃ yasya tadbrahma tathoktam /\ntasminbrahmaṇi yaddṛṣṭaṃ darśanaṃ tasmiṃstadarthamiti yāvat /\n<lg>\n<l>yathā 'carmaṇi dvīpinaṃ hanti' iti carmārthamiti gamyate /</l>\n<l>nāmarūpādityavidyābhiprāyam /</l>\n<l>#kāmā ye 'sya hṛdi śritā iti# /</l>\n<l>kāmā ityavidyāmupalakṣayati //2 //</l>\n</lg></p>\n\n<p>1.3.1.3.</p>\n\n<lg>\n<l>#nānumānamatacchabdāt# /</l>\n<l>nānumānamityupalakṣaṇam /</l>\n<l>nāvyākṛtamityapi draṣṭavyaṃ, hetorubhayatrāpi sāmyāt //3 //</l>\n</lg>\n\n<p>1.3.1.4.</p>\n\n<p>#praṇabhṛcca# /\ncenātacchabdatvaṃ heturanakṛṣyate /\nsvayaṃ ca bhāṣyakṛdatra hetumāha- #na copādhiparicchinnasyeti# /\nna samyak saṃbhavati /\nnāñjasamityarthaḥ /\n<lg>\n<l>bhogyatvena hi āyatanatvamiti kliṣṭam /</l>\n<l>syādetat /</l>\n<l>yadyatacchabdatvādityatrāpi heturanakraṣṭavyaḥ, hanta kasmātpṛthagyogakaraṇaṃ, yāvatā 'na prāṇabhṛdanumāne' ityeka eva yogaḥ kasmānna kṛta ityata āha- #pṛthagiti# /</l>\n<l>'bhedavyapadeśāt' ityādinā hi prāṇabhṛdeva niṣidhyate, na pradhānaṃ, taccaikayogakaraṇe durvijñānaṃ syāditi //4 //</l>\n</lg></p>\n\n<p>1.3.1.5.</p>\n\n<p>// 5 //</p>\n\n<p>1.3.1.6.</p>\n\n<lg>\n<l>#prakaraṇāt# /</l>\n<l>na khalu hiraṇyagarbhādiṣu jñāteṣu sarvaṃ jñātaṃ bhavati kintu brahmaṇyeveti //6 //</l>\n</lg>\n\n<p>1.3.1.7.</p>\n\n<p>#sthityadanābhyāṃ ca# /\nyadi jīvo hiraṇyagarbho vā dyubhvādyāyatanaṃ bhavet, tatastatprakṛtyā 'anaśrannanyo 'abhicākaśīti' iti paramātmābhidhānamākasmikaṃ prasajyeta /\nnaca hiraṇyagarbha udāsīnaḥ, tasyāpi bhoktṛtvāt /\nnaca jīvātmaiva dyubhvādyāyatanaṃ, tathā sati sa evātra kathyate, tatkathanāya ca brahmāpi kathyate, anyathā siddhānte 'pi jīvātmakathanamākasmikaṃ syāditi vācyam /\nyato 'nadhigatārthāvabodhanasvarasenāmnāyena prāṇabhṛnmātraprasiddhajīvātmadhigamāyātyantānavagatamalaukikaṃ brahmāvabodhyata iti subhāṣitam- #yadāpi paiṅgyupaniṣatkṛtena vyākhyāneneti# /\ntatra hi 'anaśrannanyo 'abhicākaśīti' iti jīva upādhirahitena rūpeṇa brahmasvabhāva udāsīno 'bhoktā darśitaḥ /\ntadarthamevācetanasya buddhisattvasyāpāramārthikaṃ bhoktṛtvamuktam /\n<lg>\n<l>tathā cetthaṃbhūtaṃ jīvaṃ kathayatānena mantravarṇena dyubhvādyāyatanaṃ brahmaiva kathitaṃ bhavati, upādhyavacchinnaśca jīvaḥ pratiṣiddho bhavatīti /</l>\n<l>na pauṅgibrāhmaṇavirodha ityarthaḥ /</l>\n<l>#prapañcārthamiti# /</l>\n<l>tanmadhye na paṭhitamiti kṛtvācintayedamadhikaraṇaṃ pravṛttamityarthaḥ //7 //</l>\n</lg></p>\n\n<p>1.3.2.8.</p>\n\n<p>#bhūmā saṃprasādādadhyupadeśāt# /\nnāradaḥ khalu devarṣiḥ karmavidanātmavittayā śocyamātmānaṃ manyamāno bhagavantamātmajñamājānasiddhaṃ mahāyoginaṃ sanatkumāramupasasāda /\nupasadya covāc, bhagavan, anātmajñatājanitaśokasāgarapāramuttārayatu māṃ bhagavāniti /\ntadupaśrutya sanatkumāreṇa 'nāma brahmetyupāstva' ityukte nāradena pṛṣṭaṃ kiṃnāmno 'sti bhūya iti /\ntatra sanatkumārasya prativacanam-'vāgvāva nāmno bhūyasī' iti /\ntadevaṃ nāradasanatkumārayorbhūyasī /\npraśnottare vāgindriyamupakramya manaḥsaṃkalpacittadhyānavijñānabalānnatoyavāyusahitatedonabhaḥ smāraśāprāṇeṣu paryavasite /\nkartavyākartavyavivekaḥ saṃkalpaḥ, tasya kāraṇaṃ pūrvāparaviṣayanimittaprayojananirūpaṇaṃ cittam /\nsmaraḥ smaraṇam /\nprāṇasya ca samastakriyākārakaphalabhedena pitrādyātmatvena ca rathāranābhidṛṣṭāntena sarvapratiṣṭhatvena ca prāṇabhūyastvadarśino 'tivāditvena ca nāmādiprapañcādaśāntādbhūyastvamuktvāpṛṣṭa eva nāradena sanatkumāra ekagranthena 'eṣa tu vā ativadati yaḥ satyenātivadati' iti satyādīnkṛtiparyantānuktvopadideśa-'sukhaṃ tveva vijijñāsitavyam' iti /\ntadupaśrutya nāradena 'sukhaṃ tveva bhagavo vijijñāse' ityukte sanatkumāraḥ 'yo vai bhūmā tatsukham' ityupakramya bhūmānaṃ vyutpādayāṃbabhūva-'yatra nānyatpaśyati' ityādinā /\ntadidṛśe viṣaye vicāra ārabhyate /\n<lg>\n<l>tatra saṃśayaḥ-kiṃ prāṇo bhūmā syādāho paramātmeti /</l>\n<l>bhāvabhavitrostādātmavivakṣayā sāmānādhikaraṇyaṃ saṃśayasya bījamuktaṃ bhāṣyakṛtā /</l>\n<l>tatra 'etasmin granthasaṃdarbhe yaduktādbhūyaso 'nyataḥ /</l>\n<l>ucyamānaṃ tu tadbhūya ucyate praśnapūrvakam //</l>\n</lg></p>\n\n<p>' naca prāṇāt kiṃ bhūya iti pṛṣṭam /\nnāpi bhūmā vāsmādbhūyāniti pratyuktam /\ntasmātprāṇabhūyastvābhidhānānantaramapṛṣṭhena bhūmocyamānaḥ prāṇasyaiva bhavitumarhati /\napica bhūmeti bhāvo na bhavitāramāntareṇa śakyo nirūpayitumiti bhavitāramapekṣamāṇaḥ prāṇasyānantaryeṇa buddhisaṃnidhānāttameva bhavitāraṃ prāpya nirvṛṇoti /\n'yasyobhayaṃ havirārtimārcchet' ityatrārtivārtaṃ haviḥ /\nyathāhuḥ 'mṛṣyāmahe haviṣā viśeṣaṇam' iti /\nna cātmanaḥ prakaraṇādātmaiva buddhaistha iti tasyaiva bhūmā syāditi yuktam /\nsanatkumārasya 'nāma brahmetyupāstva' iti /\npratīkopadeśarūpeṇottareṇa nāradapraśnasyāpi tadviṣayatvena paramātmopadeśaprakaraṇasyānutthānāt /\natadviṣayatve cottarasya praṣaśnottarayorvaiyadhikaraṇyena vipratipatteraprāmāṇyaprasaṅgāt /\ntasmādasati prakaraṇe prāṇasyānantaryāttasyaiva bhūmeti yuktam /\ntadetatsaṃśayabījaṃ darśayatā bhāṣyakāreṇa sūcitaṃ pūrvapakṣasādhanamiti na punaruktam /\nnaca bhūyobhūyaḥ praśnātparamātmaiva nāradena jijñāsita iti yuktam /\nprāṇopadeśānantaraṃ tasyoparamāt /\ntadevaṃ prāṇa eva bhūmeti sthite yadyattadvirodhitayā vacaḥ pratibhāti tattadanuguṇatayā neyam /\nnītaṃ ca bhāṣyakṛtā /\nsyādetat /\n'eṣa tu vā ativadati' iti tuśabdena prāṇadarśino 'tivādino vyavacchidya satyenātilāditvaṃ vadan kathaṃ prāṇasya bhūmānamabhidadhītetyata āha- #prāṇameva tviti /\nprāṇadarśinaścātivāditvamiti# /\nnāmādyāśāntamatītya vadanaśīlatvamityarthaḥ /\netaduktaṃ bhavati-nāyaṃ tuśabdaḥ prāṇātivāditvādvayavacchinatti, apitu tadativāditvamaparityajya pratyuta tadanukṛṣya tasyaiva prāṇasya satyasya śravaṇamananaśraddhāniṣṭhakṛtibhirvijñānāya niścayāya satyenātivadatīti prāṇavratamevātivāditvamucyate /\ntuśabdo nāmādyativāditvadvyavacchinatti /\nna nāmādyāśāntavādyativādi, apitu satyaprāṇavādyativādityarthaḥ /\natra cāgamācāryopadeśābhyāṃ satyasya śravaṇam /\nathāgamāvirodhinyāyaniveśanaṃ mananaṃ, matvā ca guruśiṣyasabrahmacāribhiranusūyubhiḥ saha saṃvādya tattvaṃ śraddhatte /\nśraddhānantaraṃ ca viṣayāntaradarśī niraktastato vyāvṛttastattvajñānābhyāsaṃ karoti, seyamasya kṛtiḥ prayatnaḥ /\natha tattvajñānābhyāsaniṣṭhā bhavati, yadanantarameva tattvavijñānamanubhavaḥ prādurbhavati /\ntadetadbāhyā /\napyāhuḥ-'bhūtārthabhāvanāprakarṣaparyantajaṃ yogijñānam' iti bhāvanāprakarṣasya prayanto niṣṭhā tasmājjāyate tattvānubhava iti /\ntasmātprāṇa eva bhūmeti prāpte 'bhidhīyate-'eṣa tu vā ativadati yaḥ satyenātivadati' ityuktvā bhūmocyate /\ntatra satyaśabdaḥ paramārthe nirūḍhavṛttiḥ śrutyā paramārthamāha /\nparamārthaśca paramātmaiva /\ntato hyanyatsarvaṃ vikārajātamanṛtaṃ kayācidapekṣayā kathañcitsatyamucyate /\ntathāca 'eṣa tu vā ativadati yaḥ satyenātivaditi' iti brahmaṇo 'tivāditaṃ śrutyānyanirapekṣayā liṅgādibhyo balīyasyāvagamitaṃ kathamiva saṃnidhānamātrāt śrutyādyapekṣādatidurbalātkathaṃ citprāṇaniṣayatvena śakyaṃ vyākhyātum /\nevaṃ ca prāṇādūrdhvaṃ brahmaṇi bhūtāmavagamyamāno na prāṇaviṣayo bhavitumarhati, kintu satyasya paramātmana eva /\nevaṃ cānātmavida ātmānaṃ vividiṣornāradasya praśne paramātmānamevāsmai vyākyāsyāmītyabhisaṃdhimānsanatkumāraḥ sopānārohaṇanyāyena sthūlādārabhya tattadbhūmavyutpādanakrameṇa bhūmānamatidurjñānatayā paramasūkṣmaṃ vyutpādayāmāsa /\nnaca praśnapūrvatāpravāhapatitenottareṇa sarveṇa praśnapūrveṇaiva bhavitavyamiti niyamo 'stītyādisugamena bhāṣyeṇa vyutpaditam /\nvijñānādisādhanaparamparā mananaśraddhādiḥ, prāṇāntare cānuśāsane tatāvanmātreṇaiva prakaraṇasamāpterna prāṇasyānyāyattatocyeta /\ntadabhidhāne hi sāpekṣatvena na prakaraṇaṃ samāpyeta /\ntasmānnedaṃ prāṇasya prakaraṇamapi tu yadāyattaḥ prāṇastasya, sa cātmetyātmana eva prakaraṇam /\nśaṅkate #-prakaramānta iti# /\nprāṇaprakaraṇasamāptāvityarthaḥ /\n<lg>\n<l>nirākaroti- #na /</l>\n<l>sa bhagava iti# /</l>\n<l>saṃdaṃśanyāyena hi bhrūma etatprakaraṇaṃ, sa codbhūmā prāṇaḥ, prāṇasyaitatprakaraṇaṃ bhavet /</l>\n<l>taccāyuktamityuktam //8 //</l>\n</lg></p>\n\n<p>1.3.2.9.</p>\n\n<p>na kevalaṃ śruterbhūmātmatā paramātmanaḥ, liṅgādapītyāha sūtrakāraḥ- #dharmopapatteśca# /\nyadapi pūrvapakṣiṇā kathañcinnītaṃ tadanubhāṣya bhāṣyakāro dūṣayati #-yo 'pyasau suṣuptāvasthāyāmiti# /\nsuṣuptāvasthāyāmindriyādyasaṃyogyātmaiva /\nna prāṇaḥ /\n<lg>\n<l>paramātmaprakaraṇāt /</l>\n<l>anyadārtam /</l>\n<l>vinaśvaramityarthaḥ /</l>\n<l>atirohitārthamanyat //9 //</l>\n</lg></p>\n\n<p>1.3.3.10.</p>\n\n<p>#akṣaramambarāntadhṛteḥ# /\nakṣaraśabdaḥ samudāyaprasiddhyā varṇeṣu rūḍhaḥ /\nparamātmani cāvayavaprasiddhyā yaugikaḥ /</p>\n\n<p>avayavaprasiddheśca samudāyaprasiddhirbalīyasīti varṇā evākṣaram /\nnaca varṇeṣvākāśasyotatvaprotatve nopapadyete, sarvasyaiva rūpadheyasyanāmadheyātmakatvāt /\nsarvaṃ hi rūpadheyaṃ nāmadheyasaṃbhinnamanubhūyate, gaurayaṃ vṛkṣo 'yamiti /\nna copāyatvāttatsaṃbhedasaṃbhavaḥ /\nnahi dhūmopāyā bahnidhīrdhumasaṃbhinnaṃ bahnimavagāhate dhūmo 'yaṃ bahniriti, kintu vaiyadhikaraṇyena dhūmādvihniriti /\nbhavati tu nāmadheyasaṃbhinno rūpadheyapratyayo ḍittho 'miti /\napica śabdānupāye 'pi rūpadheyapratyaye liṅgendriyajanmani nāmasaṃbhedo dṛṣṭaḥ /\ntasmānnāmasaṃbhinnā pṛthivyādayo 'mbarāntā nāmnā gratitāśca viddhāśca, nāmāni ca oṃkārātmakāni tadvyāptatvāt /\n'tadyathā śaṅkunā sarvāṇi saṃtṛṇṇānyevamoṅkāreṇa sarvā vāk' iti śruteḥ /\nata oṃkārātmakāḥ pṛthivyādayo 'mbarāntā iti varṇā evākṣaraṃ na paramātmeti prāptam /\nevaṃ prāpte 'bhidhīyate-akṣaraṃ paramātmaiva, na tu varṇāḥ /\nkutaḥ /\nambarāntadhṛteḥ /\nna khalvambarāntāni pṛthivyādīni varṇā dhārayitumarhanti, kintu paramātmaiva /\nteṣāṃ paramātmavikāratvāt /\nnaca nāmadheyātmakaṃ rūpadheyamiti yuktaṃ, svarūpabhedāt, upāyabhedāt, arthakriyābheda /\ntathāhi-śabdatvasāmānyātmakāni śrotragrāhyaṇyabhidheyapratyayārthakriyāṇi nāmadheyānyanubhūyante /\nrūpadheyāni tu ghaṭapaṭādīni ghaṭatvapaṭatvādisāmānyātmakāni cakṣurādīndriyāgrāhyāṇi madhudhāraṇaprāvaṇādyarthakriyāṇi ca bhedenānubhūyante iti kuto nāmasaṃbhedaḥ /\nnaca ḍittho 'miti śabdasāmānādhikaraṇyapratyayaḥ /\n<lg>\n<l>na khalu śabdātmako 'yaṃ piṇḍa ityanubhavaḥ, kintu yo nānādeśakālasaṃplutaḥ piṇḍaḥ so 'yaṃ saṃnihitadeśakāla ityarthaḥ /</l>\n<l>saṃjñā tu gṛhītasaṃbandhairatyantābhyāsātpiṇḍābhāniveśinyeva saṃskārodbodhasaṃpātāyātā smaryate /</l>\n<l>yathāhuḥ-'yatsaṃjñāsmaraṇaṃ tatra na tadapyanyahetukam /</l>\n<l>piṇḍa eva hi dṛṣṭaḥ sansaṃjñāṃ smārayituṃ kṣamaḥ //1 //</l>\n</lg></p>\n\n<lg>\n<l>saṃjñā hi smaryamāṇāpi pratyakṣatvaṃ na bādhate /</l>\n<l>saṃjñinaḥ sā taṭasthā hi na rūpācchādanakṣamā //2 //</l>\n</lg>\n\n\n<p>iti /\nnaca varṇātirikte sphoṭātmani alaukike 'kṣarapadaprasiddhirasti loke /\nna caiṣa prāmāṇika ityupariṣṭātpravedayiṣyate /\nniveditaṃ cāsmābhistattvabindau /\ntasmācchrotragrāhyāṇāṃ varṇānāmambarāntadhṛteranupapatteḥ samudāyaprasiddhibādhanāvayavaprasiddhyā paramātmaivākṣaramiti siddham /\nye tu pradhānaṃ pūrvapakṣayitvānena sūtreṇa paramātmaivākṣaramiti siddhāntayanti cairambarāntadhṛterityanena kathaṃ pradhānaṃ nirākriyata iti vācyam /\natha nādhikaraṇatvamātraṃ dhṛtiḥ tathāpyambarāntadhṛterityanarthakam /\netāvadvaktavyam-akṣaraṃ praśāsanāditi /\netāvataiva pradhānanirākaṇasiddheḥ /\ntasmādvarṇākṣaratānirākriyaivāsyārthaḥ /\n<lg>\n<l>naca sthūlādīnāṃ varṇeṣvaprāpterasthūlamityādiniṣedhānupapattervarṇeṣu śaṅkaiva nāstīti vācyam /</l>\n<l>nahyavaśyaṃ prāptipūrvakā eva pratiṣedhā bhavanti, aprāpteṣvapi nityānuvādānāṃ darśanāt /</l>\n<l>yathā nāntarikṣe na divītyagnicayananiṣedhānuvādaḥ /</l>\n<l>tasmāt yatkiñcidetat //10 //</l>\n</lg></p>\n\n<p>1.3.3.11.</p>\n\n<lg>\n<l>#sā ca praśāsanāt# /</l>\n<l>praśāsanamājñā cetanadharmo nācetane pradhāne vāvyākṛte vā saṃbhavati /</l>\n<l>naca mukhyārthasaṃbhave kūlaṃ pipatiṣatītivadbhaktatvamucitamiti bhāvaḥ //11 //</l>\n</lg>\n\n<p>1.3.3.12.</p>\n\n<p>anyabhāvavyāvṛtteśca /\nambarāntavidharaṇalasyākṣarasyeśvarāgadyadanyadvarṇā vā pradhānaṃ vā.vyākṛtaṃ vā teṣāmanyeṣāṃ bhāvalo 'nyabhāvastamatyantaṃ vyavartayati śrutiḥ-'tadvā etadakṣaraṃ gārgi' ityādikā /\nanenaiva sūtreṇa jīvasyāpyakṣaratā niṣiddhetyata āha- #tatheti# /\n'nānyat' ityādikayā hi śrutyātmabhedaḥ pratiṣidhyate /\n<lg>\n<l>tathā copādhibhedādbhinnā jīvā niṣiddhā bhavantyabhedābhidhānādityarthaḥ /</l>\n<l>ito 'pi na śārīrasyākṣaraśabdatetyāha- #acakṣuṣkamiti# /</l>\n<l>akṣarasya cakṣurādyupādhiṃ vārayantī śrutiraupādhikasya jīvasyākṣaratāṃ niṣedhatītyarthaḥ /</l>\n<l>tasmādvarṇapradhānāvyākṛtajīvānāmasaṃbhavāt, saṃbhavācca paramātmanaḥ, paramātmaivākṣaramiti siddham //12 //</l>\n</lg></p>\n\n<p>1.3.4.13.</p>\n\n<lg>\n<l>#īkṣatikarmavyapadeśātsaḥ# /</l>\n<l>'kāryabrahmajanaprāptiphalatvādarthabedataḥ /</l>\n<l>darśanadhyānayordhyeyamaparaṃ brahma gamyate //</l>\n</lg>\n\n<p>' 'brahma veda brahmaiva bhavati' iti śruteḥ sarvagataparabrahmavedena tadbhāvāpattau 'sa sāmabhirunnīyate brahmalokam iti na deśaviśeṣaprāptirupapadyate /\ntasmādaparameva brahmeha dhyeyatvena codyate /\nna cekṣaṇasya loke tattvaviṣayatvena prasiddheḥ parasyaiva brahmaṇastathābhāvāt, dhyāyateśca tena samānaviṣayatvāt, parabrahmaviṣayameva dhyānamiti sāṃpratam, samānaviṣayatvasyaivāsiddheḥ /\nparo hi puruṣo dhyānaviṣayaḥ, parātparastu darśanaviṣayaḥ /\nnaca tattvaviṣayameva sarvaṃ darśanaṃ, anṛtaviṣayasyāpi tasya darśanāt /\nnaca mananaṃ darśanaṃ, tacca tattvaviṣayameveti sāṃpratam /\nmananādbhedena tatra tatra darśanasya nirdeśāt /\nnaca mananamapi tarkāparanāmāvaśyaṃ tattvaviṣayam /\nyathāhuḥ-'tarko 'pratiṣṭhaḥ' iti /\n<lg>\n<l>tasmādaparameva brahmeha dhyeyam /</l>\n<l>tasya ca paratvaṃ śarīrāpekṣayeti /</l>\n<l>evaṃ prāpta ucyate-'īkṣaṇadhyānayorekaḥ kāryakāraṇabhūtayoḥ /</l>\n<l>artha autsargikaṃ tattvaviṣayatvaṃ yathekṣateḥ //</l>\n</lg></p>\n\n<p>' dhyānasya hi sākṣātkāraḥ phalam /\nsākṣātkāraścotsargatastattvaviṣayaḥ /\nkkacittu bādhakopanipāte samāropitagocaro bhavet /\nna cāsatyapavāde śakya utsargastyaktum /\ntathā cāsya tattvaviṣayatvāttatkāraṇasya dhyānasyāpi tattatvaviṣayatvam /\napica vākyaśeṣeṇaikavākyatvasaṃbhave na vākyabhedo yujyate /\nsaṃbhavati ca parapuruṣaviṣayatvenārthapratyabhijñānāt samabhivyāhārāccaikavākyatā /\ntadanurodhena ca parātpara ityatra parāditi jīvaghanaviṣayaṃ draṣṭavyam /\ntasmāttu paraḥ puruṣo dhyātavyaśca draṣṭavyaśca bhavati /\ntadidamuktam- #na cātra jīvaghanaśabdena prakṛto 'bhidhyātavyaḥ paraḥ puruṣaḥ parāmṛśyateḥ#kintu jīvaghanāt parāt paro yo dhyātavyo draṣṭavyaśca tameva kathayituṃ jīvaghano jīvaḥ /\nkhilyabhāvamupādhivaśādāpannaḥ sa ucyate /\n'sa sāmabhirunnīyate brahmalokam' ityanantaravākyanirdiṣṭo brahmaloko vā jīvaghanaḥ /\nsa hi samastakaraṇātmanaḥ sūtrātmano hiraṇyagarbhasya bhagavato nivāsabhūmitayā karaṇaparivṛtānāṃ jīvānāṃ saṃghāta iti bhavati jīvaghanaḥ /\n<lg>\n<l>tadevaṃ trimātroṅkārāyatanaṃ parameva brahmopāsyam /</l>\n<l>ata eva cāsya deśaviśeṣādhigatiḥ phalamupādhimattvāt, krameṇa ca samyagdarśanotpattau muktiḥ /</l>\n<l>'brahma veda brahmaiva bhavati' iti tu nirupādhibrahmavedanaviṣayā śrutiḥ /</l>\n<l>aparaṃ tu brahmaikaimātrāyatanamupāsyamiti mantavyam //13 //</l>\n</lg></p>\n\n<p>1.3.5.14.</p>\n\n<p>#dahara uttarebhyaḥ# /\n'atha yadidamāsmin brahmapure daharam' sūkṣmaṃ guhāprāyaṃ puṇḍarīkasaṃniveśaṃ veśma 'daharo 'sminnantarākāśastasminyadantastadanveṣṭavyam' āgamācāryopadeśābhyāṃ śravaṇaṃ ca, tadavirodhinā tarkeṇa mananaṃ ca, tadanveṣaṇam /\ntatpūrvakeṇa cādaranairantaryadīrghakālāsevitena dhyānābhyāsaparipākena sākṣātkāro vijñānam /\nviśiṣṭaṃ hi tajjñānaṃ pūrvabhyaḥ /\ntadicchā vijijñāsanam /\natra saṃśayamāha- #tatreti# /\ntatra prathamaṃ tāvadevaṃ saṃśayaḥ-kiṃ daharākāśādanyadeva kiñcidanveṣṭavyaṃ vijijñāsitavyaṃ ca uta daharākāśa iti /\nyadāpi daharākāśo 'nveṣṭavyastadāpi kiṃ bhūtākāśa āho śārīra ātmā kiṃ vā paramātmeti /\nsaṃśayahetuṃ pṛcchati- #kuta iti# /\ntaddhetumāha #-ākāśabrahmapuraśabdābhyāmiti# /\ntatra prathamaṃ tāvadbhūtākāśa eva dahara iti pūrvapakṣayati #-tatrākāśaśabdasya bhūtākāśe rūḍhatvāditi# /\n<lg>\n<l>eṣa tu bahutarottarasaṃdarbhavirodhāttucchaḥ pūrvapakṣa ityaparitoṣeṇa pakṣāntaramālambate pūrvapakṣī-athavā jīvo dahara iti prāptam /</l>\n<l>yuktamityarthaḥ /</l>\n<l>tatra 'ādheyatvādviśeṣācca puraṃ jīvasya ujyate /</l>\n<l>deho na brahmaṇo yukto hetudvayaviyogataḥ //</l>\n</lg></p>\n\n<p>' asādhāraṇyena hi vyapadeśatā bhavanti /\ntadyathā kṣitijalapavanabījādisāmagrīsamavadhānajanmāpyaṅkuraḥ śālibījena vyapadiśyate śālyaṅkura iti /\nnatu kṣityādibhiḥ, teṣāṃ kāryāntareṣvapi sādhāraṇyāt /\ntadiha śarīraṃ brahmavikāro 'pi na brahmaṇā vyapadeṣṭavyam, brahmaṇaḥ sarvavikārakāraṇatvenātisādhāraṇyāt /\njīvabhedadharmādharmopārjitaṃ tadityasādhāraṇakāraṇatvājjīvena vyapadiśyata iti yuktam /\napica brahmapura iti saptamyadhikaraṇe smaryate, tenādheyenānena saṃbaddhavyam /\nnaca brahmaṇaḥ sve mahimni vyavasthitasyānādheyasyādhārasaṃbandha kalpate /\njīvastvārāgramātra ityādheyo bhavati /\ntasmādbrahmaśabdo rūḍhiṃ parityajya dehādibṛṃhaṇatayā jīve yaugike vā bhākto vā vyākhyeyaḥ /\ncaitanyaṃ ca bhaktiḥ /\nupādhānānupadhāne tu viśeṣaḥ /\nvācyatvaṃ gamyatvam /\nsyādetat /\njīvasya puraṃ bhavatu śarīraṃ, puṇḍarīkadaragocaratā tvanyasya bhaviṣyati, vatsarājasya pura ivojjayinyāṃ bhaitrasya sajñmetyata āha- #tatra purasvāmina iti# /\nayamarthaḥveśma khalvadhikaraṇamanirdiṣṭhādheyamādheyaviśeṣāpekṣāyāṃ purasvāminaḥ prakṛtatvāttenaivādheyena saṃbaddhaṃ sadanapekṣaṃ nādheyāntareṇa saṃbandhaṃ kalpayati /\nnanu tathāpi śarīramevāsya bhogāyatanamiti ko hṛdayapuṇḍarīkasya viseṣo yattadevāsya sajñmetyata āha- #manaupādhikaśca jīva iti# /\nnanu mano 'pi calatayā sakaladehavṛtti paryāyeṇetyata āha- #manaśca prāyeṇeti# /\nākāśaśabdaścārūpatvādinā sāmānyena jīve bhāktaḥ /\n<lg>\n<l>astu vā bhūtākāśa evāyamākāśaśabdo 'daharo 'sminnantarākāśaḥ' iti, tathāpyadoṣa ityāha- #na cātra daharasyākāśasyānveṣyatvamiti# /</l>\n<l>evaṃ prāpta ucyate-bhūtākāśasya tāvanna daharatvaṃ, 'yāvanvāyamākāśastāvānoṣo 'ntarhṛdaya ākāśaḥ' ityupamānavirodhāt /</l>\n<l>tathāhi-'tena tasyopameyatvaṃ rāmarāvaṇayuddhavat /</l>\n<l>agatyā bhedamāropya gatau satyāṃ na yujyate //</l>\n</lg></p>\n\n<p>' asti tu daharākāśasya brahmatvena bhūtākāśādbhedenopamānasya gatiḥ /\nna cānavacchinnaparimāṇamavacchinnaṃ bhavati /\ntathā satyavacchedānupapatteḥ /\nna bhūtākāśamānatvaṃ brahmaṇo 'tra vidhīyate, yena 'jyāyānākāśāt' iti śrutivirodhaḥ syāt, api tu bhūtākāśopamānena puṇḍarīkopādhiprāptaṃ daharatvaṃ nivartyate /\n<lg>\n<l>apica sarva evottare hetavo daharākāśasya bhūtākāśatvaṃ vyāsedhantītyāha- #naca kalpitabheda iti# /</l>\n<l>nāpi daharākāśo jīva ityāha- #yadyapyātmaśabda iti# /</l>\n<l>'upalabdheradhiṣṭhānaṃ brahmaṇo deha iṣyate /</l>\n<l>tānāsādhāraṇatvena deho brahmapuraṃ bhavet //</l>\n</lg></p>\n\n<p>' dehe hi brahmopalabhyata ityasādhāraṇatayā deho brahmapuramiti vyapadiśyate, na tu brahmavikāratayā /\ntathāca brahmaśabdārtho mukhyo bhavati /\nastu vā brahmapuraṃ jīvapuraṃ, tathāpi yathā vatsarājasya pure ujjayinyāṃ maitrasya sajñma bhavati, evaṃ jīvasya pure hṛtpuṇḍarīkaṃ brahmasadanaṃ bhaviṣyati, uttarebhyo brahmaliṅgebhyo brahmaṇo 'vadhāraṇāt /\nbrahmaṇo hi bādhake pramāṇe balīyasi jīvasya ca sādhake pramāṇe sati brahmaliṅgāni kathañcidabhedavivakṣayā jīve vyākhyāyante /\nna ceha brahmaṇo bādhakaṃ pramāṇaṃ, sādhakaṃ vāsti jīvasya /\nbrahmapuravyapadeśaścopapādito brahmopalabdhisthānatayā /\narbhakaukastvaṃ coktam /\ntasmāt sati saṃbhave brahmaṇi, talliṅgānāṃ nābrahmaṇi vyākhyānamucitamiti brahmaiva daharākāśo na jīvabhūtākāśāviti /\nśravaṇamananamanuvidya brahmānubhūya caraṇaṃ cārasteṣāṃ kāmeṣu caraṇaṃ bhavatītyarthaḥ /\nsyādetat /\ndaharākāśasyānveṣyatve siddhe tatra vicāro yujyate, natu tadanveṣṭavyam, apitu tadādhāramanyadeva kiñcidityuktamityanubhāṣate- #yadapyetaditi# /\nanubhāṣitaṃ dūṣayati-atra brūma iti /\nyadyākāśādhāramanyadanyeṣṭavyaṃ bhavettadevopari vyutpādanīyaṃ, ākāśavyutpādanaṃ tu kkopayujyata ityarthaḥ /\ncodayati- #nanvetadapīti# /\nākāśakathanamapi tadantarvartivastusadbhāvapradarśanāyaiva /\nathākāśaparameva kasmānna bhavatītyata āha- #taṃ cedbrūyariti# /\nācāryeṇa hi 'daharo 'sminnantakarākāśastasminyadantastadanveṣṭavyaṃ tadvāva vijijñāsitavyam' ityupadiṣṭe 'tevāsinākṣiptam-'kiṃ tadatra vidyate yadanveṣṭavyam' /\npuṇḍarīkameva tāvatsūkṣmataraṃ, tadavaruddhamākāśaṃ sūkṣmatamam /\ntasminsūkṣmatame kimaparamasti /\nnāstyevetyarthaḥ /</p>\n\n<p>tat kimanveṣṭavyamiti /\ntadasminnākṣepe parisamāpte samādhānāvasara ācāryasyākāśopamānopakramaṃ vacaḥ-'ubhe asmindyāvāpṛthivī samāhite' iti /\ntasmātpuṇḍarīkāvaruddhākāśāśraye dyāvāpṛthivyāvevānveṣṭavye upadiṣṭe, nākāśa ityarthaḥ /\npariharati #-naitadevam /\nevaṃ hīti# /\nsyādetat /\nevamevaitat /\nno khalvabhyupagamā eva doṣatvena ityata āha- #tatra vākyaśeṣa iti# /\nvākyaśeṣo hi daharākāśātmavedanasya phalavattvaṃ brūte, yacca phalavat tatkartavyatayā codyate, yacca kartavyaṃ tadicchitīti 'tadanveṣṭavyaṃ tadvāva vijijñāsitavyam' iti taddaharākāśaviṣayamavatiṣṭhate /\nsyādetat /\ndyāvāpṛthivyāvevātmānau bhaviṣyataḥ, tābhyāmevātmā lakṣayiṣyate, ākāśaśabdavat /\ntataścākāśādhārau tāveva parāmṛśyate ityata āha- #asminkāmāḥ samāhitāḥ#pratiṣṭhitāḥ /\n#eṣa ātmāpahatapāpmeti# /\nanena #prakṛtaṃ dyāvāpṛthivyādisamādhānādhāramākāśamākṛṣya# /\ndyāvāpṛthivyabhidhānavyavahitamapīti śeṣaḥ /\n<lg>\n<l>nanu satyakāmajñānasyaitatphalaṃ, tadanantaraṃ nirdeśāt, na tu daharākāśavedanasyetyata āha- #samuccayārthena caśabdeneti# /</l>\n<l>'asminkāmāḥ' iti ca 'eṣaḥ' iti caikavacanāntaṃ na dve dyāvāpṛthivyau parāmnaṣṭumarhatīti daharākāśa eva parāmraṣṭavya iti samudāyārthaḥ /</l>\n<l>tadanena krameṇa 'tasminyadantaḥ' ityatra tacchabdo 'nantaramapyākāśamatilaṅgasya hṛtpuṇḍarīkaṃ parāmṛśatatyuktaṃ bhavati /</l>\n<l>tasmin hṛtpuṇḍarīke yadantarākāśaṃ tadanveṣvyamityarthaḥ //14 //</l>\n</lg></p>\n\n<p>1.3.5.14.</p>\n\n<p>#gatiśabdābhyāṃ tathāhi dṛṣṭaṃ liṅgaṃ ca# /\nuttarebhya ityasya prapañcaḥ etameva daharākāśaṃ prakramya batāho kaṣṭamidaṃ vartate jantūnāṃ tattvāvabodhavikalānāṃ, yadebhiḥ svādhīnamapi brahma na prāpyate /\ntadyathā cirantananirūḍhanibiḍamalapihitānāṃ kaladhautaśakalānāṃ pathi patitānāmuparyapari saṃcaradbhirapi pānthairdhanāyadbhirgrāvakhṇḍanivahavibhrameṇaitāni nopādiyanta ityabisaṃdhimatī sādbhutamiva sakhedamiva śrutaḥ pravartate-'imāḥ sarvāḥ prajā aharahargacchantya etaṃ brahmalokaṃ na vindanti' iti /\nsvāpakāle hi sarva evāyaṃ vidvānavidvāṃśca jīvaloko hṛtpuṇḍarīkāśrayaṃ daharākāśākhyaṃ brahmalokaṃ prāpto 'pyanādyavidyātamaḥ paṭalapihitadṛṣṭitayā brahmabhūyamāpanno 'hamasmīti na veda /\nso 'yaṃ brahmalokaśabdastadgatiśca pratyahaṃ jīvalokasya daharākāśasyaiva brahmarūpalokatāmāhatuḥ /\ntadetadāha bhāṣyakāraḥ- #itaśca parameśvara eva daharo yasmāddaharavākyaśeṣa iti# /\ntadanena gatiśabdau vyākhyātau /\n'tathāhi dṛṣṭam' iti sūtrāvayavaṃ vyācaṣṭe- #tathāhyaraharjīvānāmiti# /\nvede ca loke ca dṛṣṭam /\nyadyapi suṣuptasya brahmabhāve laukikaṃ na pramāṇāntaramasti, tathāpi vaidikīmeva prasiddhiṃ sthāpayitumucyate, īdṛśī nāmeyaṃ vaidiko prasiddhiryalloke 'pi gīyata iti /\nyathā śrutyantare yathā ca loke tatheha brahmalokaśabdo 'pīti yojanā /\n'liṅgaṃ ca' iti sūtrāvayavavyākhyānaṃ codyamukhenāvatārayati- #nanu kamalāsanalokamapīti# /\npariharati- #gamayedyadi brahmaṇo loka iti# /\natra tāvanniṣādasthapatinyāyena ṣaṣṭhīsamāsātkarmadhārayo balīyāniti sthitameva, tathāpīha ṣaṣṭhisamāsanirākaraṇena karmadhārayasamāsasthāpanāya liṅgamapyadhikamastīti tadapyuktaṃ sūtrakāreṇa /\n<lg>\n<l>tathāhi-lokavedaprasiddhāharaharbrahmalokaprāptyabhidhānameva liṅgaṃ kamalāsanalokaprāptervipakṣādasaṃbhavādvyāvartamānaṃ ṣaṣṭhīsamāsāśaṅkāṃ vyāvartayaddaharākāśaprāptāvevāvatiṣṭhate, naca daharākāśo brahmaṇo lokaḥ kintu tadbrahmeti brahma ca tallokaśceti karmadhārayaḥ siddho bhavati /</l>\n<l>lokyata iti lokaḥ /</l>\n<l>hṛtpuṇḍarīkasthaḥ khalvayaṃ lokyate /</l>\n<l>yatkhalu puṇḍarīkasthamantaḥkaraṇaṃ tasminviśuddhe pratyāhṛtetarakaraṇānāṃ yogināṃ nirmala ivodake candramaso bimbamatisvacchaṃ caitanyaṃ jyotiḥsvarūpaṃ brahmāvalokyata iti //15 //</l>\n</lg></p>\n\n<p>1.3.5.16.</p>\n\n<p>#dhṛteśca mahimno 'syāsminnupalabdheḥ# /\n<lg>\n<l>sautro dhṛtiśabdo bhāvavacanaḥ /</l>\n<l>dhṛteśca parameśvara eva daharākāśaḥ /</l>\n<l>kutaḥ, asya dhāraṇalakṣaṇasya mahimno 'sminneveśvara eva śrutyantareṣūpalabdheḥ /</l>\n<l>nigadavyākhyānamasya bhāṣyam //16 //</l>\n</lg></p>\n\n<p>1.3.5.17.</p>\n\n<p>#prasiddheśca# /\nna ceyamākāśaśabdasya brahmaṇi lakṣyamāṇavibhutvādiguṇayogādvṛttiḥ sāṃpratikī, yathā rathāṅganāmā cakravāka iti lakṣaṇā, kintvatyantanirūḍheti sūtrārthaḥ /\nye tvākāśaśabdo brahmaṇyapi mukhya eva nabhovadityācakṣate, taiḥ 'anyāyaścānekārthatvam' iti ca 'ananyalabhyaḥ śabdārthaḥ' iti ca mīmāṃsakānāṃ mudrābhedaḥ /\nkṛtaḥ /\nlabhyate hyākāśaśabdādvibhutvādiguṇayogenāpi brahma /\nnaca brahmaṇyeva mukhyo nabhasi tu tenaiva guṇayogena vartsyatīti vācyam /\nlokādhīnāvadhāraṇatvena śabdārthasaṃbandhasya vaidikapadārthapratyayasya tatpūrvakatvāt /\nnanu 'yāvanvā ayamākāśastāvāneṣo 'ntarhṛdaya ākāśaḥ' iti vyatirekanirdeśānna lakṣaṇā yuktā /\nnahi bhavati gaṅgāyāḥ kūlamiti vivakṣite gaṅgāyā gaṅgeti prayogaḥ</p>\n\n<p>tatkimidānīṃ 'paurṇamāsyāṃ paurṇamāsyā yajeta' 'amāvasyāyāmamāvāsyayā' ityasādhurvaidikaḥ prayogaḥ /\nnaca paurṇamāsyāmāvāsyāśabdāvagneyādiṣu mukhyau /\nyaccoktaṃyatra śabdārthapratītistatra lakṣaṇā' yatra punaranyārthe niścite śabdāprayogastatra vācakatvameveti, tadayuktam /\nubhayasyāpi vyabhicārāt /\n<lg>\n<l>'somena yajeta' iti śabdādarthaḥ pratīyate /</l>\n<l>na cātra kasyacillākṣaṇikatvamṛte vākyārthāt /</l>\n<l>naca 'ya evaṃ vidvān paurṇamāsīṃ yajeta ya evaṃ vidvānamāvāsyām' ityatra paurṇamāsyamāvāsyāśabdau na lākṣaṇikau /</l>\n<l>tasmādyatkiñcidetaditi //17 //</l>\n</lg></p>\n\n<p>1.3.5.18.</p>\n\n<p>#itaraparāmarśātsa iti cennāsaṃbhavāt# /\nsamyak prasīdatyasmin jīvo viṣayendriyasaṃyogajanitaṃ kāluṣyaṃ jahātīti suṣuptiḥ saṃprasādo jīvasyāvasthābedaḥ na brahmaṇaḥ tathā śarīrātsamutthānamapi śarīrāśrayasya jīvasya, natvanāśrayasya brahmaṇaḥ /\ntasmādyathā pūrvoktairvākyaśeṣagatairliṅgairbrahmāvagamyate dahārākāśaḥ, evaṃ vākyaśeṣagatābhyāmeva saṃprasādasamutthānābhyāṃ daharākāśo jīvaḥ kasmānnāvagamyate /\ntasmānnāsti vinigamaneti śaṅkārthaḥ /\n'nāsaṃbhavāt' /</p>\n\n<lg>\n<l>saṃprasādasamutthanābhyāṃ hi jīvaparāmarśo na jīvaparaḥ, kintu tadīyatāttvikarūpabrahmabhāvaparaḥ /</l>\n<l>tathā caiṣa parāmarśo brahmaṇa eveti na saṃprasādasamutthāne jīvaliṅgam, api tu brahmaṇa eva tādarthyādityagre vakṣyate /</l>\n<l>ākāśopamānādayastu brahmāvyabhicāriṇaśca brahmaparāścetyasti vinigamanetyarthaḥ //18 //</l>\n</lg>\n\n<p>1.3.5.9.</p>\n\n<p>#uttarāccedāvirbhūtasvarūpastu# /\ndaharākāśameva prakṛtyopākhyāyate-yamātmānamanviṣya sarvaṃśca lokānāpnoti sarvāṃśca kāmān, tamātmānaṃ vividiṣantau surāsurarājavindrivirocanau samitpāṇī prajāpatiṃ varivasitumājagmatuḥ /</p>\n\n<p>āgatya ca dvātriṃśataṃ varṣāṇi tatparicaraṇaparau brahmacaryamūṣatuḥ /\nathaitau prajāpatiruvāca, kiṅkāmāvihasthau yuvāmiti /\ntāvūcatuḥ, ya ātmāpahatapāpmā tamāvāṃ vividiṣāva iti /\ntataḥ prajāpatiruvāca, ya eṣo 'kṣiṇi puruṣo dṛśyate eṣa ātmāpahatapāpmatvādiguṇa, yadvijñānātsarvalokakāmāvāptiḥ /\netadamatṛtamabhayam /\nathaitacchutvaitāvaprakṣīṇakalmaṣāvaraṇatayā chāyāpuruṣaṃ jagṛhatuḥ /\nprajāpatiṃ ca prapacchatuḥ, atha yo 'yaṃ bhagavo 'psu dṛśyate, yaścādarśo, yaśca svaṅgādau katama eteṣvasau atavaika eva sarveṣviti /\ntametayoḥ śrutvā praśnaṃ prajāpatirbatāho sudūraramudbhāntāvetau, asmābhirakṣisthāna ātmopadiṣṭaḥ, etau ca chāyāpuruṣaṃ pratipannau, tadyadi vayaṃ bhrāntau stha iti brūmastataḥ svātmani samāropitapāṇḍityabahumānau vimānitau santau daurmanasyena yathāvadupadeśaṃ na gṛhṇīyātām, ityanayorāśayamanurudhya yathārthaṃ grāhayiṣyāma ityabisaṃdhimānpratyuvāca, udaśarava ātmānamavekṣethāmasminyatpaśyathastadbrūtamiti /\ntau ca dṛṣṭvā saṃtuṣṭahṛdayau nābrūtām /\natha prajāpitiretau viparītagrāhiṇau mā bhūtāmityāśayavānpapraccha, kimatrāpaśyatāmiti /\ntau hocatuḥ, yathaivāvamicirabrahmacaryacaraṇasamupajātāyatanakhalomādimantāvevamāvayoḥ pratirūpakaṃ nakhalomādimadudaśarāve 'paśyāveti /\npunaretayośchāyātmavibhramamapaninīṣuryathaiva hi chāyāpuruṣa upajanāpāyadharmābhedenāvagamyamāna ātmalakṣaṇavirahānnātmaivevamevedaṃ śarīraṃ nātmā, kintu tato bhinnamityanvayavyatirekābhyāmetau jānīyātāmityāśayavān prajāpatiruvāca, sādhvalaṅkṛtau suvasanau pariṣkṛtau bhūtvā punarudaśarāve paśyatamākmānaṃ, yaccātra paśyathastadbratamiti /\ntau ca sādhvalaṅkṛtau suvasanau chinnanakhalomānau bhūtvā tathaiva cakratuḥ /\npunaśca prajāpatināpṛṣṭau tāmeva chāyāmātmānamūcatuḥ /\ntadupaśrutya prajāpatiraho batādyāpi na praśānta enayorvibhramaḥ, tadyathābhimatamevātmatattvaṃ kathayāmi tāvat /\nkālena kalmaṣe kṣīṇe 'smadvacanasaṃdarbhapaurvāparyalocanayātmatattvaṃ pratipatsyete svayameveti matvovāca, eṣa ātmaitadamṛtamabhayametadbrahmeti /\ntayorvirocano dehānupātitvācchāyāyā deha evātmatattvamiti matvā nijasadanamāgatya tathaivāsurānupadiśyate /\ndevendrastvaprāptanijasadano 'dhvanyeva kiñcidvaralakalmaṣatayā chāyātmani śarīrahuṇadoṣānuvidhāyini taṃ taṃ doṣaṃ paribhāvayan nāhamatra chāyātmadarśane bhogyaṃ paśyāmīti prajāpatisamīpaṃ samitpāṇiḥ punarevevāya āgataśca prajāpatināgamanakāraṇaṃ pṛṣṭaḥ pathi paribāvitaṃ jagad /\nprajāpatistu suvyākhyātamapyātmatattvamakṣīṇakalmaṣāvaraṇatayā nāgrahīḥ, tatpunarapi tatprakṣayāyā carāparāṇi dvātriṃśataṃ varṣāṇi brahmacaryaṃ, atha prakṣīṇakalmaṣāya te ahametamevātmānaṃ bhūyo 'nuvyākhyāyasyāmītyavocat /\nsa ca tathā caritatbrahmacaryaḥ surendraḥ prajāpatimupasasāda /\nupapannāya cāsmai prajāpatirvyacaṣṭe, ya ātmāpahatapāpmadilakṣaṇo 'kṣaṇa darśitaḥ so 'yaṃ ya eṣa svapne mahiyamāno vanitādibhiranekadhā svapnopabhogān bhuñjāno virahatīti /\nasminnapi devendro bhayaṃ dadarśa /\nyadyapyayaṃ chāyāpuruṣavanna śarīradharmānanupatati, tathāpi śokabhayādivividhabādhānubhavānna tatrāpyasti svastiprāptirityuktavati maghavati punaraparāṇi cara dvātriṃśataṃ varṣāṇi svacchaṃ brahmacaryamidānīmapyakṣīṇakalmaṣo 'sītyūce prajāpatiḥ /\nathāsminnevaṅkāramupasanne maghavati prajāpatiruvāca, ya eṣa ātmāpahatapāpmādiguṇo darśito 'kṣiṇi ca svapne ca sa eṣa yo viṣayendriyasaṃyogavirahātprasannaḥ suṣuptāvasthāyāmiti /\natrāpi nendro nirvavāra /\nyathā hi jāgradvā svapnagato vāyamahamasmīti imāni bhūtāmani ceti vijānāti naivaṃ suṣuptaḥ kiñcidapi vedayate, tadā khalvayamacetayamāno 'bhāvaṃ prāpta iva bhavati /\ntadiha kā nirvṛtiriti /\neva muktavati maghavati batādyāpi na te kalmaṣakṣayo 'bhūt /\ntatpunaraparāṇi cara pañca varṣāṇi brahmacaryamityavocatprajāpatiḥ /\ntadevamasya maghonastribhiḥ paryāyairvyatīyuḥ ṣaṇṇāvativarṣāṇi /\ncaturthe ca paryāye pañca varṣāṇītyekottaraṃ śataṃ varṣāṇi brahmacaryaṃ carataḥ sahasrākṣasya sopedire /</p>\n\n<p>athāsmai brahmacaryasaṃpadunmṛditakalmaṣāya maghavate ya eṣo 'kṣiṇi yaśca svapne suṣupte anusyūta eṣa ātmāpahatapāpmādiguṇako darśitaḥ, tameva 'maghavan martyaṃ vai śarīram' ityādinā vispaṣṭaṃ vyācaṣṭe prajāpatiḥ /\nayamasyābhisaṃdhiḥ-yāvatkiñcita sukhaṃ duḥkhamāgamāpāyi tatsarvaṃ śarīrendriyāntaḥkaraṇasaṃbandhi, na tvātmanaḥ. sa punaretāneva śarīrādīn anādyavidyāvāsanāvaśādātmatvenābipratītastadgatena sukhaduḥkhena tadvantamātmānamabhimanyamāno 'nutapyate /\nyadā tvayamapahatapāpmatvādilakṣaṇamudāsīnamātmānaṃ caitanyānandaghane rūpe vyavasthitaḥ samastalokakāmān prāpto bhavati /</p>\n\n<lg>\n<l>etasyaiva hi paramānandasya mātrāḥ sarve kāmāḥ /</l>\n<l>duḥkhaṃ tvavidyānirmāṇamiti na vidvānāpnoti /</l>\n<l>'aśīlitopaniṣadāṃ vyāmoha iha jāyate /</l>\n<l>teṣāmanugrahāyedamupākhyānamavartayam //</l>\n</lg>\n\n<p>' evaṃ vyavasthita uttarādvākyasaṃdarbhātprājāpatyāt akṣiṇi ca svapne suṣupte ca caturtho ca paryāye 'eṣa saṃprasādo 'smāccharīrātsamutthāya' iti jīvātmaivopahatapāpmādiguṇaḥ śrutyocyate /\nno khathalu parasyākṣisthānaṃ saṃbhavati /\nnāpi svapnādyavasthāyogaḥ /\nnāpi śarīrātsamutthānam /\ntasmādyasyaitat sarvaṃ so 'pahatapāpmādiguṇaḥ śrutyoktaḥ /\njīvasya caitat sarvamiti sa evāpahatapāpmādiguṇaḥ śrutyokta iti nāpahatapāpmādibiḥ paraṃ brahma gamyate /\nnanu jīvasyāpahatapāpmatvādayo na saṃbhavantītyuktam /\nvacanādbhaviṣyati /\nkimiva vacanaṃ na kuryāt /\nnāsti vacanasyātibāraḥ /\nnaca mānāntaravirodhaḥ /\nnahi jīvaḥ pāpmādisvabhāvaḥ, kintu vāgbuddhiśarīrārambhasaṃbhavo 'sya pāpmādiḥ śarīrādyabhāve na bhavati dhūma iva dhūmadhvajābāva iti śaṅkārthaḥ /\nnirākaroti #-taṃ prati brūyāt āvirbhūtasvarūpastu# /\nayamabhisaṃdhiḥ-paurvāparyālocanayā tāvadupaniṣadāṃ śuddhabuddhamuktamekamaprapañcaṃ brahma tadatiriktaṃ ca sarvaṃ tadvivarto rajjoriva bhujaṅga ityatra tātparyamavagamyate /\ntathāca jīvo 'pyavidyākalpitadehendriyādyupahitaṃ rūpaṃ brahmaṇo na tu svabāvikaḥ /\nevaṃ ca nāpahatapāpmatvādayastasminnavidyopādhau saṃbhavinaḥ /\nāvirbhūtabrahmarūpe tu nirupādhau saṃbhavanto brahmaṇa eva na jīvasya /\nevaṃ ca brahmaivāpahatāpāpmādiguṇaṃ śrutyuktamiti tadeva daharākāśo na jīva iti /\nsyādetat /\nsvarūpāvirbhāve cedbrahmaiva na jīvaḥ, tarhi vipratiṣiddhamidamabhidhīyate jīva āvirbhūtasvarūpa iti, ata āha- #bhūtapūrvagatyeti /\nudaśarāvabrahmaṇeneti# /\nyathaiva hi maghonaḥ pratibimbānyudaśarava upajānāpāyadharmakāṇyātmalakṣaṇavirahānnātmā, evaṃ dehendriyādyapyupajanāpāyadha4makaṃ nātmetyudaśarāvadṛṣṭāntena śarīrātmatāyā vyutthānaṃ bādha iti /\ncodayati-kathaṃ punaḥ svaṃ ca rūpamiti /\ndravyāntarasaṃsṛṣṭaṃ hi tenābhibhūtaṃ tasmādvivicyamānaṃ vyajyate hematārakādi /\nkūṭasthanityasya punaranyenāsaṃsṛṣṭasya kuto vivecanādabhivyaktiḥ /\nnaca saṃsārāvasthāyāṃ jīvo 'nabhivyaktaḥ /\ndṛṣṭyādayo hyasya svarūpaṃ, te ca saṃsārāvasthāyāṃ bhāsanta iti kathaṃ jīvarūpaṃ na bhāsata ityarthaḥ /\npariharati #-prāgvivekajñānotpatteriti# /\nayamarthaḥ-yadyapyasya kūṭasthanityasyānyasaṃsargo na vastuto 'sti, yadyapi ca saṃsārāvasthāyāmasya dṛṣṭyādirūpaṃ cakāsti, tathāpyanirvācyānādyavidyāvaśādavidyākalpitaireva dehendriyādibhirasaṃsṛṣṭamapi saṃsṛṣṭamivi viviktamapyaviviktamiva dṛṣṭyādirūpamasya prathate /\ntathāca dehendriyādigataistāpādibhistāpādimadiva bhavatīti /\nupapāditaṃ caitadvistareṇādhyāsabhāṣya iti nehopapādyate /\nyadyapi sphaṭikādayo japākusumādisaṃnihitāḥ, saṃnidhānaṃ ca saṃyuktasaṃyogātmaka, tathā ca saṃyuktāḥ, tathāpi na sākṣājjapādikusumasaṃyogina ityetāvatā dṛṣṭācintatā iti /\nvedanā harṣabhayaśokādayaḥ /\ndārṣṭāntike yojayati- #tathā dehādīti# /\n'saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate' ityetadvibhajate- #śrutikṛtaṃ vivekavijñānamiti# /\ntadanena śravaṇamananadhyānābhyāsādvivekavijñānamuktvā tasya vivekavijñānasya phalaṃ kevalātmarūpasākṣātkāraḥ svarūpeṇābhiniṣpattiḥ, sa ca sākṣātkāro vṛttirūpaḥ prapañcamātraṃ pravilāpayan svayamapi prapañcarūpatvātkatakaphalavatpravilīyate /\ntathāca nirmṛṣṭanikhilaprapañcajālamanupasargamaparādhīnaprakāśamātmajyotiḥ siddhaṃ bhavati /\ntadidamuktam-paraṃ jyotirupasaṃpadyeti /\natra copasaṃpattāvuttarakālāyāmapi ktvāprayogo mukhaṃ vyādāya svapitītīvanmantavyaḥ /\nyadhā ca vivikesākṣātkāraḥ śarīrātsamutthānaṃ, na tu śarīrāpādānakaṃ gamanam, tadā tatsaśarīrasyāpi saṃbhavati prārabdhakāryakarmakṣasya purastādityāha- #tathā vivekāvivekamātreṇeti# /\nna kevalaṃ 'sa yoha vai tatparamaṃ brahma veda brahmaiva bhavati' ityādiśrutibhyo jīvasya paramātmano 'bedaḥ, prājāpatyavākyasaṃdarbhaparyālocanayapyevameva pratipattavyamityāha- #kutaścaitadevaṃ pratipattavyamiti# /\nsyādetat /</p>\n\n<p>praticchāyātmavajjīvaṃ paramātmano vastuto bhinnamapyamṛtābhayātmatvena grāhayitvā paścātparamātmānamṛtābhayādimantaṃ prajāpatirgrāhyati, na tvayaṃ jīvasya paramātmabhāvamācaṣṭe chāyātmana ivetyata āha- #nāpi praticchāyātmāyamakṣilakṣita iti# /\nakṣilakṣito 'pyātmaivopadiśyate na chāyātmā /\ntasmādasiddho dṛṣṭāntaḥ /\nkiñca dvitīyādiṣvapi paryāyeṣu 'etaṃ tveva te bhūyo 'nuvyākhyāyasyāmi' ityupakramātprathamaparyāyanirdiṣṭo na chāyāpuruṣaḥ, api tu tato 'nyo dṛṣṭātmeti darśayati, anyathā prajāpateḥ pratārakatvaprasaṅgādityata āha- #tathā dvitīye 'pīti# /\natha chāyāpuruṣa eva jīvaḥ kasmānna bhavati /\ntathāca chāyāpuruṣa evaitamiti parāmṛśyata ityata āha- #kiñcāhamadya svapne hastinamiti# /\nkiñcite samuccayābhidhānaṃ pūrvopapattisāhityaṃ brūte, tacca śaṅkānirākaraṇadvāreṇa /\nchāyāpuruṣo 'sthāyī, sthāyī cāyamātmā cakāsti, pratyabhijñānādityarthaḥ /\n#nahi khalvayamevamiti# /\nayaṃ suṣuptaḥ /\nsaṃprati suṣuptāvasthāyām /\nahamātmānamahaṅkārāspadamātmānam /\nna jānāti /\nkena prakareṇa na jānātītyata āha- #ayamahamasmīmāni bhūtāni ceti# /\nyathā jāgṛtau svapne ceti /\n'nahi vijñāturvijñāterviparilopo vidyate 'vināśitvāt' ityanenāvināśitvaṃ siddhavaddhetukurvatā suptotthitasyātmapratyabhijñānamuktam, ya evāhaṃ jāgaritvā suptaḥ sa evaitarhi jāgarmīti /\nācāryadeśayamatamāha- #kecittviti# /\nyadi hyetamityanenānantaroktaṃ cakṣuradhiṣṭhānaṃ puruṣaṃ parāmṛśṭa tasyātmatvamucyeta tato na bhavecchāyāpuruṣaḥ /\nna tvetadasti /\nvākyopakramasūcitasya parātmanaḥ parāmarśāt /\nna khalu jīvātmano 'pahatapāpmatvādiguṇasaṃbhava ityarthaḥ /\ntadetaddūṣayati- #teṣāmetamiti# /\nsubodham /\nmatāntaramāha- #aparetu vādina iti# /\nyadi na jīvaḥ /\nkartā bhoktā ca vastuto bhavet, tatastadāśrayāḥ karmavidhaya uparudhyeran /\nsūtrakāravacanaṃ ca 'nāsaṃbhavāt' iti kupyeta /\ntatkhalu brahmaṇo guṇānāṃ jīve 'saṃbhavamāha /\nna cābhede brahmaṇo jīvānāṃ brahmaguṇānāmasaṃbhavo jīveṣviti teṣāmabhiprāyaḥ /\nteṣāṃ vādināṃ śārīrakeṇaivottaraṃ dattam /\ntathāhi-paurvāparyaparyālocanayā vedāntānāmekamadvayamātmatattvaṃ, jīvāstvavidyopadhānakalpitā ityatra tātparyamavagamyate /\nnaca vastusato brahmaṇo guṇāḥ samāropiteṣu jīveṣu saṃbhavanti /\nno khalu vastusatyā rajjvā dharmāḥ sevyatvādayaḥ samāropite bhujaṅge saṃbhavinaḥ /\n<lg>\n<l>naca samāropito bhujaṅgo rajjvā bhinnaḥ /</l>\n<l>tasmānna sūtravyākopaḥ /</l>\n<l>avidyākalpitaṃ ca kartṛtvabhoktṛtvaṃ yathālokasiddhamupāśritya karmavidhayaḥ pravṛttāḥ, śyenādividhaya iva niṣiddhe 'pi 'na hiṃsyātsarvā bhūtāni' iti sādhyāṃśe 'bhicāre 'tikrāntaniṣedhaṃ puruṣamāśrityāvidyāvatpuruṣāśrayatvācchastrasyetyuktam /</l>\n<l>tadidamāha- #teṣāṃ sarveṣāmiti# //19 //</l>\n</lg></p>\n\n<p>1.3.5.20.</p>\n\n<lg>\n<l>nanu brahmacedatra vaktavyaṃ kṛtaṃ jīvaparāmarśenetyuktamityata āha- #anyārthaśca parāmarśaḥ# /</l>\n<l>jīvasyopādhikalpitasya brahmabhāva upadeṣṭavyaḥ, na cāsau jīvamaparāmṛśya śakya upadeṣṭumiti tisṛṣvavasthāsu jīvaḥ parāmṛṣṭaḥ /</l>\n<l>tadbhāvapravilayanaṃ tasya pāramārthikaṃ brahmabhāvaṃ darśayitumityarthaḥ //20 //</l>\n</lg>\n\n<p>1.3.5.21.</p>\n\n<lg>\n<l>#alpaśruteriti cettaduktam# /</l>\n<l>nigadavyākhyātena bāṣyeṇa vyākhyātam //21 //</l>\n</lg>\n\n<p>1.3.6.22.</p>\n\n<lg>\n<l>#anukṛtestasya ca# /</l>\n<l>'abhānaṃ tejaso dṛṣṭaṃ sati tejo 'ntare yataḥ /</l>\n<l>tejodhātvantaraṃ tasmādanukārācca gamyate //</l>\n</lg>\n\n<p>' balīyasā hi saureṇa tejasā mandaṃ tejaścandratārakādyabhibhūyamānaṃ dṛṣṭaṃ, na tu tejaso 'nyena /\nye 'pi pidhāyakāḥ pradīpasya gṛhaghaṭādayo na te svabhāsā pradīpaṃ bhāsayitumīśate /\nśrūyate ca-'tasya bhāsā sarvamidaṃ vibhāti' iti /\nsarvaśabdaḥ prakṛtasūryādyapekṣaḥ /\nna cātulyarūpe 'nubhānamityanukāraḥ saṃbhavati /\nnahi gāvo varāhamanudhāvantīti kṛṣṇavihaṅgānudhāvanamupapadyate gavām, api tu tādṛśasūkarānudhāvanam /\ntasmādyadyapi 'yasmin dyauḥ pṛthivī cāntarikṣamotam' iti brahma prakṛtaṃ, tathāpyabhibhavānukārasāmarthyalakṣaṇena liṅgena prakaraṇabādhayā tejodhāturavagamyate, na tu brahma, liṅgānupapatteḥ /\ntatra taṃ tasyeti ca sarvanāmapadāni pradarśanīyamevāvamrakṣyanti /\n<lg>\n<l>naca tacchabdaḥ pūrvoktaparāmarśīti niyamaḥ samasti /</l>\n<l>nahi 'tena raktaṃ rāgāt' 'tasyāpatyam' ityādau pūrvoktaṃ kiñcidasti /</l>\n<l>tasmātpramāṇāntarāpratītamapi tejo 'ntaramalaukikaṃ śabdādupāsyatvena gamyata iti prāpte ucyate-'brahmaṇyeva hi talliṅgaṃ na tu tejasyalaukike /</l>\n<l>tasmānna tadupāsyatve brahma jñeyaṃ tu gamyate //</l>\n</lg></p>\n\n<p>' 'tameva bhāntat' ityatra kimalaukikaṃ tejaḥ kalpayitvā sūryādīnāmanubhānamupapadyatām, kiṃvā 'bhārūpaḥ satyasaṃkalpaḥ' iti śrutyantaraprasiddhena brahmaṇo bhānena sūryādīnāṃ bhānamupapādyatāmiti viśaye na śrutasaṃbhave 'śrutasya kalpanā yujyata ityaprasiddhaṃ nālaukikamupāsyaṃ tejo yujyate, api tu śrutiprasiddhaṃ brahmaiva jñeyamiti /\ntadetadāha- #prājña evātmā bhavitumarhati# /\nvirodhamāha- #samatvācceti# /\nnanu svapratibhāne sūryādayaścākṣuṣaṃ tejo 'pekṣante /\nna hyandhenaite dṛśyante /\ntathā tadeva cākṣuṣaṃ tejo bāhyasauryāditejāpyāyitaṃ rūpādi prakāśayati nānāpyāyitam, andhakāre 'pi rūpadarśanaprasaṅgādityata āha- #yaṃ bhāntamanubhāyuriti# /\nnahi tejontarasya tejo 'ntarāpekṣāṃ vyāsedhāmaḥ, kintu tadbhānamanubhānam /\nnaca locanabhānamanubhānti sūryādayaḥ /\ntadidamuktam- #nahi pradīpa iti# /\npūrvapakṣamanubhāṣya vyabhicāramāha- #yadapyuktamiti# /\netaduktaṃ bhavati-yadi svarūpasāmyābhāvamabhipretyānukāro nirākriyate, tadā vyabhāciraḥ /\natha kriyāsāmyābhāvaṃ, so 'siddhaḥ /\nasti hi vāyurajasoḥ svarūpavisadṛśayorapi niyatadigdeśavahanakriyāsāmyam /\nvanhyayaḥ piṇḍayostu yadyapi dahanakriyā na bhidyate tathāpi dravyabhedena kriyābhedaṃ kalpayitvā kriyāsādṛśyaṃ vyākhyeyam /\ntadevamanukṛteriti vibhajya tasya ceti sūtrāvayavaṃ vibhajate- #tasya ceti caturthamiti# /\njyotiṣāṃ sūryādīnāṃ brahma jyotiḥprakāśakamityarthaḥ /\ntejo 'ntareṇānindriyabhāvamāpannena sūryāditejo vibhātītyaprasiddham /\nsarvaśabdasya hi svarasato niḥśeṣābhidhānaṃ vṛttiḥ /\nsā tejedhātāvalaukike rūpamātraprakāśake saṃkucet /\nbrahmaṇi tu niḥśeṣajagadavabhāsake na sarvaśabdasya vṛttiḥ saṃkucatīti- #tatraśabdamāharanniti# /\nsarvatra khalvayaṃ tatraśabdaḥ pūrvoktaparāmarśī /\n'tena raktaṃ rāgāt' ityādāvapi prakṛteḥ parasminpratyayer'thabhede 'nvākhyāyamāne prātipadikapratyarthasya pūrvavṛttatvamastīti teneti tatparāmarśānna vyabhāciraḥ /\ntathāca sarvanāmaśrutireva brahmopasthāpayati /\ntena bhavatu nāma prakaraṇālliṅgaṃ balīyaḥ, śrutistu liṅgādbalīyasīti śrautamiha brahmaiva gamyata iti /\napi cāpekṣitānapekṣitābhādhānayorapekṣitābhidhānaṃ yuktaṃ, dṛṣṭārthatvādityāha- #anantaraṃ ca hiraṇyamaye pare kośa iti# /\nasminvākye jyotiṣāṃ jyotirityuktaṃ, tatra kathaṃ tat jyotiṣāṃ jyotirityapekṣāyāmitadamupatiṣṭhate- #na tatra sūrya iti# /\nsvātantryeṇa tūcyamāne 'napekṣitaṃ syādadṛṣṭārthamiti /\nbrahmaṇyapi caiṣāṃ bhānapratiṣedho 'nakalpata iti /\n<lg>\n<l>ayamabhiprāyaḥ-'na tatra sūryo bhāti' iti neyaṃ satisaptamī, yataḥ sūryādīnāṃ tasmin satyabhibhavaḥ pratīyeta /</l>\n<l>api tu viṣayasaptamī /</l>\n<l>tena na tatra brahmaṇi prakāśayitavye sūryādayaḥ prakāśakatayā bhānti, kintu brahmaiva sūryādiṣu prakāśayitavyeṣu prakāśakatvena bhāti /</l>\n<l>tacca svayaṃprakāśam, #agṛhyo nahi gṛhyata ityādiśrutibhya iti# //22 //</l>\n</lg></p>\n\n<p>1.3.6.23.</p>\n\n<lg>\n<l>#api ca smaryate /</l>\n<l>na tadbhāsayata iti#brahmaṇo 'grāhyatvamuktam /</l>\n<l>#yadādityagatam#ityanena tasyaiva grāhakatvamuktamiti //23 //</l>\n</lg>\n\n<p>1.3.7.24.</p>\n\n<lg>\n<l>#śabdādeva pramitaḥ# /</l>\n<l>'nāñjasā mānabhedo 'sti parasminmānavarjite /</l>\n<l>bhūtabhavyeśitā jīve nāñjasī tena saṃśayaḥ //</l>\n</lg>\n\n<p>' kimaṅguṣṭhamātraśrutyanugrahāya jīvopāsanāparametadvākyamastu, tadanurodhena ceśānaśrutiḥ kathañcidvāyākhyāyatām, āhosvidīśānaśrutyanugrahāya brahmaparametadastu, tadanurodhenāṅguṣṭhamātraśrutiḥ kathañcinnīyatām /\ntatrānyatarasyānyatarānurodhaviṣaye prathamānurodho nyāṭya ityaṅguṣṭhaśrutyanurodheneśānaśrutirnetavyā /\napica yuktaṃ hṛtpuṇḍarīkadaharasthānatvaṃ paramātmānaḥ, parimāṇamātranirdeśāt /\nnaca 'madhya ātmani' ityatra sthānabhedo 'vagamyate /\nātmaśabdo hyayaṃ svabhāvavacano vā jīvavacano vā brahmavacano vā syāt /\ntatra svabhāvasya svabhavitradhīnanirūpaṇatayā svasya ca bhavituranirdeśānna jñāyate kasya madhya iti /\nnaca jīvaparayorasti madhyamañjaseti naiṣa sthānanirdeśo vispaṣṭaḥ /\nspaṣṭastu parimāṇanirdeśaḥ /\nparimāṇabhedaśca parasminna saṃbhavatīti jīvātmaivāṅguṣṭhamātraḥ /\nsa khalvantaḥkaraṇādyupādhikalpito bhāgaḥ paramātmanaḥ /\nantaḥkaraṇaṃ ca prāyeṇa hṛtkamalakośasthānaṃ, hṛtkamalakośaśca manuṣyāṇāmaṅguṣṭhamātra iti tadavacchinno jīvātmāpyaṅguṣṭhamātraḥ, nabha iva vaṃśaparvāvacchinnamaratnimātram /\napi ca jīvātmanaḥ spaṣṭamaṅguṣṭhamātratvaṃ smaryate-'aṅguṣṭhamātraṃ puruṣaṃ niścakarṣa yamo balāt' iti /\nnahi sarveśasya brahmaṇo yamena balānniṣkarṣaḥ kalpate /\nyamo hi jagau-'hariguruvaśago 'smi na svatantraḥ prabhavati saṃyamane mamāpi viṣṇuḥ' iti /\ntenāṅguṣṭhamātratvasya jīve niśchayādāpekṣikaṃ kiñcidbhūtabhavyaṃ prati jīvasyeśānatvaṃ vyākhyeyam /\n<lg>\n<l>#'etadvai tat'#iti ca pratyakṣajīvarūpaṃ parāmṛśati /</l>\n<l>tasmājjīvātmaivātropāsya iti prāptam /</l>\n<l>evaṃ prāpte 'bhidhīyate-'praśnottaratvādīśānaśravaṇasyāviśeṣataḥ /</l>\n<l>jīvasya brahmarūpatvapratyāyanaparaṃ vacaḥ //</l>\n</lg></p>\n\n<p>' iha hi bhūtabhavyamātraṃ prati niraṅkuśamīśānatvaṃ pratīyate /\nprāk pṛṣṭaṃ cātra brahma 'anyatra dharmādanyatrādharmāt' ityādinā /\ntadanantarasya saṃdarbhasya tatprativacanateciteti 'etadvai tat' iti brahmābhidhānaṃ yuktam /\n<lg>\n<l>tathā cāṅguṣṭhamātratayā yadyapi jīve 'vagamyate tathāpi na tatparametadvākyaṃ, kintvaṅguṣṭhamātrasya jīvasya brahmarūpatāpratipādanaparam /</l>\n<l>evaṃ niraṅkuśamīśānatvaṃ na saṃkocayitavyam /</l>\n<l>naca brahmapraśnottaratā hātavyā /</l>\n<l>tena yathā 'tattvamasti' iti vijñānātmanastvaṃpadārthasya taditi paramātmanaikatvaṃ pratipādyate, tathehāpyaṅguṣṭhaparimitasya vijñānātmana īśānaśrutyā brahmabhāvaḥ pratipādya iti yuktam //24 //</l>\n</lg></p>\n\n<p>1.3.7.25.</p>\n\n<p>#hṛdyapekṣayā tu manuṣyādhikāratvāt /\nsarvagatasyāpi parabrahmaṇo hṛdaye 'vasthānamapekṣyeti#jīvābhiprāyam /\nna cānyaḥ paramātmāna iha grahaṇamarhatīti na jīvaparametadvākyamityarthaḥ /\n#manuṣyāneveti# /\ntraivarṇikāneva /\n#arthitvāditi# /\nantaḥsaṃjñānāṃ mokṣamāṇānāṃ ca kāmyeṣu karmasvadhikāraṃ niṣedhati- #śaktatvāditi#tiryagdevarṣīṇāmaśaktānāmadhikāraṃ nivartayati /\n#upanayanādiśāstrācceti#śūdrāṇāmanadhikāritāṃ darśayati /\n#yadapyuktaṃ parimāṇopadeśātsmṛteśceti# /\nyadyetatparamātmaparaṃ kimiti tarhi jīva ihocyate /\n<lg>\n<l>nanu paramātmaivocyatām /</l>\n<l>ucyate ca jīvaḥ, tasmājjīvaparameveti bhāvaḥ /</l>\n<l>pariharati #-tatpratyucyata iti# /</l>\n<l>jīvasya hi tattvaṃ paramātmabhāvaḥ, tadvaktavyam, naca tajjīvamanabhidhāya śakyaṃ vaktumiti jīva ucyata ityarthaḥ //25 //</l>\n</lg></p>\n\n<p>1.3.8.26.</p>\n\n<p>#taduparyapi bādarāyaṇaḥ saṃbhavāt# /\ndevarṣīṇāṃ brahmavijñānādhikāracintā samanvayalakṣaṇe 'saṃgatetyasyāḥ prāsaṅgikīṃ saṃgatiṃ darśayituṃ prasaṅgamāha- #aṅguṣṭhamātraśrutiriti# /\nsyādetat /\ndevadīnāṃ vividhavicitrānandabhogabhogināṃ vairāgyābhāvānnārthitvaṃ brahmavidyāyāmityata āha- #tatrārthitvaṃ tāvanmokṣaviṣayamiti# /\nkṣayātiśayayogyasya svargādyupabhoge 'pi bhāvādasti vairāgyamityarthaḥ /\nnanu devādīnāṃ vigrahādyabhāvendriyārthasaṃnikarṣajāyāḥ pramāṇādivṛtteranupapatteravidvattayā sāmarthyābhāvena nādhikāra ityata āha #-tadā sāmarthyamiti teṣāmiti# /\nyathā ca mantrādibhyastadavagamastathopariṣṭādupapādayiṣyate /\nnanu śudravadupanayanāsaṃbhavenādhyāyanābhāvātteṣāmanadhikāra ityata āha- #na copanayanaśāstreṇeti# /\nna khalu vidhivat gurumukhādgṛhyamāṇo vedaḥ phalavatkarmabrahmāvabodhahetuḥ, api tvadhyayanottarakālaṃ nigamaniruktalavyākaraṇādividitapadatarthasaṃgateradhiśābdanyāyatattvasya puṃsaḥ smaryamāṇaḥ /\nsa ca manuṣyāṇāmiha janmanīva devadīnāṃ prāci bhave vidhivadhīta āmnāya iha janmani smaryamāṇaḥ /\nata eva svayaṃ pratibhāto vedaḥ saṃbhavatītyarthaḥ /\n<lg>\n<l>naca karmānadhikāre brahmavidyānadhikāro bhavatītyāha- #yadapi karmasvanadhikārakāraṇamuktamiti# /</l>\n<l>vasvādīnāṃ hi na vasvādyāntaramasti /</l>\n<l>nāpi bhṛgvādīnāṃ bhṛgvādyantaramasti /</l>\n<l>prācāṃ vasubhṛguprabhṛtīnāṃ kṣīṇādhikāratvenedānīṃ devarṣitvābāvādityarthaḥ //26 //</l>\n</lg></p>\n\n<p>1.3.8.27.</p>\n\n<p>#virodhaḥ karmaṇīti cennānekapratipatterdarśanāt# /\nmantrādipadasamanvayātpratīyamānor'thaḥ pramāṇāntarāvirodhe satyupeyaḥ na tu virodhe /\npramāṇāntaraviruddhaṃ cedaṃ vigrahavattvādi devatāyāḥ /\ntasmāt 'yajamānaḥ prastaraḥ' ityādivadupacaritārtho mantrādirvyākhyeyaḥ /\ntathāca vigrahādyabhāvācchabdopahitārthor'thopahito vā śabdo devatetyacetanatvānna tasyāḥ kkacidapyadhikāra iti śaṅkārthaḥ /\nnirākaroti- #na# /\nkasmāt /\n#anekarūpapratipatteḥ# /\nsaiva kuta ityata āha- #darśanāt#śrutiṣu smṛtiṣu ca /\ntathāhi-ekasyānekakāyanirmāṇamadarśanādvā na yujyate, bādhadarśanādvā /\ntatrādarśanamasiddhaṃ, śrutismṛtibhyāṃ darśanāt /\nnahi laukikena pramāṇenādṛṣṭatvādāgamena dṛṣṭamadṛṣṭaṃ bhavati, mā bhūdyāgādīnāmapi svargādisādhanatvamadṛṣṭamiti manuṣyaśararasya mātāpitṛsaṃyogajatvaniyamādapi pitroḥ saṃyoge kutaḥ saṃbhavaḥ, saṃbhave vānagnito 'pi dhūmaḥ syāditi bādhadarśanamiti cet /\nhanta kiṃ śarīratvena hetunā devādiśarīramapi mātāpitṛsaṃyogajaṃ siṣādhayiṣasi /\ntathā cānekānto hetvābhāsaḥ, svedajodbhijjānāṃ śarīrāṇāmatadbhetutvāt /\nicchāmātranirmāṇatvaṃ dehādīnāmadṛṣṭacaramiti cet, na /\nbhūtopādānatvenecchāmātranirmāṇatvāsiddheḥ /\nbhūtavaśināṃ hi devādīnāṃ nānākāyacikīrṣāvaśādbhūtakriyotpattau bhūtānāṃ parasparasaṃyogena nānākāyamasutpādāt /\ndṛṣṭā ca vaśina icchāvaśādvaye kriyā, yathā viṣavidyāvida icchāmātreṇa viṣaśakalapreraṇam /\nnaca viṣavidyāvido darśanenādhiṣṭhānadarśanādvyavahitaviprakṛṣṭabhūtādarśanāddevādīnāṃ kathamadiṣṭhānamiti vācyam /\nkācābhrapaṭalapihitasya viprakṛṣṭasya ca bhaumaśanaiścarāderdarśanena vyabhācirāt /\nasaktāśca dṛṣṭayo devādīnāṃ kācābhrapaṭalādivanmahīmahīdharādibhirna vyavadhīyante /\nna cāsmadādivatteṣāṃ śarīritvena vyavahitāviprakṛṣṭādidarśanāsaṃbhavo 'numīyata iti vācyam, āgamavirodhino 'numānasyotpādāyogāt /\nantārdhānaṃ cāñjanādinā manujānāmiva teṣāṃ prabhavatāmupapadyate, tena saṃnihitānāmapi na kratudeśe darśanaṃ bhaviṣyati /\ntasmātsūktam-anekapratipatteriti- #tathāhi kati devā ityupakramyeti# /\nvaiśvadevaśāstrasya hi nividi 'kati devāḥ' ityupakramya nividaivottaraṃ dattaṃ śākalyāya yājñavalkyena- #trayaśca trī ca śatā trayaśca trī ca sahasreti# /\nvivinnāma śas.mānadevatāsaṃkhyāvācakāni mantrapadāni /\netaduktaṃ bhavati-vaiśvadevasya nividi kati devāḥ śasyamānāḥ prasaṃkhyātā iti śākalyena pṛṣṭe yājñavalkyasyottaraṃ-'trayaśca trī ca śatā' ityādi /\nyāvatsaṃkhyākā vaiśvadevanividi saṃkhyātā devāsta etāvanta iti /\npunaśca śākalyena 'katame te' iti saṃkhyeyeṣu pṛṣṭeṣu yājñavalkyasyottaram- #mahimāna evaiṣāmete trayastriṃśattveva devā iti# /\naṣṭau vasava ekādaśa rudrā dvādaśādityā indraśca prajāpatiśceti trayastriṃśaddevāḥ /\ntatrāgniśca pṛthivī ca vāyuścāntarikṣaṃ cādityaśca dyauśca candramāśca nakṣatrāṇi ceti vasavaḥ /\nete hi prāṇināṃ karmaphalāśrayeṇa kāryakāraṇasaṃghātarūpeṇa pariṇamanto jagadidaṃ sarvaṃ vāsayanti, tasmādvasavaḥ /\nkatame rudrā iti daśeme puruṣe prāṇāḥ buddhikarmendriyāṇi daśa, ekādaśaṃ ca mana iti /\ntadetāni prāṇaḥ, tadvṛttitvāt /\nte hi prāyaṇakāla utkrāmantaḥ puruṣaṃ rodayantīti rudrāḥ /\nkatama ādityā iti dvādaśamāsāḥ saṃvatsarasyāvayavāḥ punaḥ punaḥ paruvartamānāḥ prāṇabhṛtāmāyūṃṣu ca karmaphalopabhogaṃ cādāpayantītyādityāḥ /\naśanirindraḥ, sā hi balaṃ, sā hīndrasya paramā īśatā, tayā hi sarvānprāṇinaḥ pramāpayati, tena stanayitnuraśanirindraḥ /\nyajñaḥ prajāpitirita, yajñasādhanaṃ ca yajñarūpaṃ ca paśavaḥ prajāpatiḥ /\neta eva trayastriṃśaddevāḥ ṣaṇṇāmagniṣṭathivīvāṭvantarikṣādityadivāṃ mahimāno na tato bhidyante /\nṣaḍeva tu devāḥ /\nte tu ṣaḍagniṃ pṛthivīṃ caikūkṛtyāntarikṣaṃ vāyuṃ caikīkṛtya divaṃ cādityaṃ caikīkṛtya trayo lokāstraya eva devā bhavanti /\neta eva ca trayo 'nnaprāṇayorantarbhavanto 'nnaprāṇau dvau devau bhavataḥ /\ntāvapyadhyardho deva ekaḥ /\nkatamo 'dhyardhaḥ, yo 'yaṃ vāyuḥ pavate /\nkathamayameka evādhyardhaḥ, yadasminsati sarvamidamadhyardhaṃ vṛddhiṃ prāpnoti tenādhyardha iti /\nkatama eka iti, sa evādhyardhaḥ prāṇa eko brahma /\nsarvadevātmatvena bṛhattvādbrahma tadeva tyadityācakṣate parokṣābhidhāyakena śabdena /\ntasmādekasyaiva devasya mahimavaśādyugapadanekadevarūpatāmāha śrutiḥ /\nsmṛtiśca nigavyākhyātā /\napi ca pṛthagjanānāmapyupāyānuṣṭhānavaśātprāptāṇimadyaiśvaryāṇāṃ yugapadaṅgabhāvapratipattiraṅgamāvagamanaṃ, tasya darśanāt /\ntadeva parisphuṭaṃ darśayituṃ vyatirekaṃ tāvadāha- #kkacideka iti# /\n<lg>\n<l>na khalu bahuṣu śrāddheṣveko brāhmaṇo yugapadaṅgabhāvaṃ gantumarhati /</l>\n<l>ekasyānekatra yuhapadaṅgabhāvamāha- #kkaciccaika iti# /</l>\n<l>yathaikaṃ brāhmaṇamuddiśya yugapannamaskāraḥ kriyate bahubhistathā svasthānasthitāmekāṃ devatāmuddiśya bahubhiryajamānairnānādeśāvasthitairyugapaddhavistyajyate, tasyāśca tatrāsaṃnihitāyā apyaṅgabhāvo bhavati /</l>\n<l>asti hi tasyā yugapadviprakṛṣṭānekārthopalambhasāmarthyamityupapāditam //27 //</l>\n</lg></p>\n\n<p>1.3.8.28.</p>\n\n<p>#śabda iti cennātaḥ prabhavātpratyakṣānumānābhyām# /\ngotvādivatpūrvāvamarśābhāvādupādherapyekasyāpratīteḥ pācakādivadākāśaṣādiśabdavadvyaktivacanā eva vasvādiśabdāḥ tasyāśca nityatvāttayā saha saṃbandho nityo bhavet /\nvigrahādiyoge tu sāvayavatvena vasvādīnāmanityatvāttataḥ pūrvaṃ vasvādiśabdo na svārthena saṃbaddha āsīn, svārthasyaivābhāvāt /\ntataścotpanne vasvādau vasvādiśabdasaṃbandhaḥ prādurbhavandevadattādiśabdasaṃbandhavatpuruṣabuddhiprabhava iti tatpūrvako vākyārthapratyayo 'pi puruṣabuddhyadhīnaḥ syāt /\npuruṣabuddhiśca mānāntarādhīnajanmeti mānāntarāpekṣayā prāmāṇyaṃ vedasya vyāhanyeteti śaṅkārthaḥ /\nuttaram- #na /\nataḥ prabhavāt# /\nvasutvādijātivācakācchabdāttajjātīyāṃ vyaktiṃ cikīrṣitāṃ buddhivāsikhya tasyāḥ prabhavanam /\ntadidaṃ tatprabhavatvam /\netaduktaṃ bhavati-yadyapi na śabda upādānakāmaṃ vasvādīnāṃ brahmopādānatvāt, tathāpi nimittakāraṇamuktena krameṇa /\nna caitāvatā śabdārthasaṃbandhasyānityatvaṃ, vasvādijātervā tadupādhervā yayā kayācidākṛtyāvacchinnasya nityatvāditi /\nimamevārtamākṣepasamādhānābhyāṃ vibhajate- #nanu janmādyasya yata iti# /\nte nigadavyākhyāte /\ntatkimidānīṃ svayaṃbhuvā vāṅnirmitā kālidāsādibhiriva kumārasaṃbhavādi, tathāca tadeva pramāṇāntarāpekṣavākyatvādaprāmāṇyamāpatitamityata āha- #utsargo 'pyayaṃ vācaḥ saṃpradāyapravartanātmaka iti# /\nsaṃpradāyo guruśiṣyaparamparayādhyayanam /\netaduktaṃ bhavati-svayaṃbhuvo vedakartṛtve 'pi na kālidāsādivatsvatantratvamapi tu pūrvasṛṣṭyanusāreṇa /\netaccāsmābhirupapāditam /</p>\n\n<p>upapādayiṣyati cāgre bhāṣyakāraḥ /\napi cādyatve 'pyetaddṛśyate /\ntaddarśanātprācāmapi kartṛṇāṃ tathābhāvo 'numīyata ityāha- #apica cikīrṣitamiti# /\nākṣipati- #kimātmakaṃ punariti# /\nayamabhisaṃdhiḥ-vācakaśabdaprabhavatvaṃ hi devānāmabhyupetavyaṃ, avācakena teṣāṃ buddhāvanālekhanāt /\ntatra na tāvadvasvādīnāṃ vakārādayo varṇā vācakāḥ, teṣāṃ pratyuccāraṇamanyatvenāśakyasaṃgatigrahatvāt, agṛhītasaṃgateśca vācakatve 'tiprasaṅgāt /\napi caite pratyekaṃ vā vākyārthamabhidadhīran militā vā /\nna tāvatpratyekam, ekavarṇoccāraṇānantaramarthapratyayādarśanāt, varṇāntaroccāraṇānarthakyaprasaṅgācca /\nnāpa militāḥ, teṣāmekavaktṛprayujyamānānaṃ rūpato vyaktito vā pratikṣaṇamapavargiṇāṃ mithaḥ sāhityasaṃbhavābhāvāt /\nnaca pratyekasamudāyābhyāmanyaḥ prakāraḥ saṃbhavati /\nnaca svarūpasāhityābhāve 'pi varṇānāmāgneyādīnāmiva saṃskāradvārakamasti sāhityamiti sāṃprataṃ, vikalpāsahatvāt /\nko nu khalvayaṃ saṃskāro 'bhimataḥ, kimapūrvamāgneyādijanyamiva, kiṃvā bhāvanāparanāmā smṛtiprasavabījam /\nna tāvatprathamaḥ kalpaḥ /\nnahi śabdaḥ svarūpato 'ṅgato vāvidito 'viditasaṃgatirarthadhīheturindriyavat /\nuccaritasya badhireṇāgṛhītasya gṛhītasya vāgṛhītasaṃgaterapratyāyakatvāt /\ntasmādvidito viditasaṃgatirviditasamastajñāpanāṅgaśca śabdo dhūmādivatpratyāyako 'bhyupeyaḥ /\ntathācāpūrvābhidhāno 'sya saṃskāraḥ pratyāyanāṅgamityarthapratyayātprāgvagantavyaḥ /\nnaca tadā tasyāvagamopāyo 'sti /\narthapratyayāttu tadavagamaṃ samarthayamāno duruttaramitaretarāśrayamāviśati, saṃskāravasāyādarthapratyayaḥ, tataśca tadavasāya iti /\nbhāvanābhidhānastu saṃskāraḥ smṛtiprasavasāmarthyamātmanaḥ /\nnaca tadevārthapratyayaprasavasāmarthyamapi bhavitumarhati /\nnāpi tasyaiva sāmarthyasya sāmarthyāvantaram /\nnahi yaiva bahnerdahanaśaktiḥ saiva tasya prakāśanaśaktiḥ /\nnāpi dahanaśakteḥ prakāśanaśaktiḥ.apica vyutkrameṇoccaritebhyo varṇebhyaḥ saivāsti smṛtibījaṃ vāsanetyarthapratyayaḥ prasajyeta /\nna cāsti /\ntasmānna kathañcidapi varṇā arthavīhetavaḥ /\nnāpi tadatiriktaḥ sphoṭātmā /\ntasyānubhavānārohāt /\narthadhiyastu kāryāttadavagame parasparāśrayaprasaṅga ityuktaprāyam /\nsattāmātreṇa tu tasya nityasyārthadhīhetubhāve sarvadārthapratyayotpādaprasaṅgaḥ, nirapekṣasya hetoḥ sadātanatvāt /\ntasmādvācakācchabdādvācyotpāda ityanupapannamiti /\natrācāryadeśīya āha #-sphoṭamityāheti# /\nmṛṣyāmahe na varṇāḥ pratyāyakā iti /\nna sphoṭa iti tu na mṛṣyāmaḥ /\ntadanubhavānantaraṃ viditasaṃgaterarthadhīsamutpādāt /\nnaca varṇātiriktasya tasyānubhāvo nāsti /\ngaurityekaṃ padaṃ, gāmānaya śuklamityekaṃ vākyagiti nānāvarṇapadātiriktaikapadavākyāvagateḥ sarvajanīnatvāt /\nna cāyamasīti bādhake ekapadavākyānubhavaḥ śakyo mithyetivaktum /\nnāpyaupādhikaḥ /\nupādhiḥ khalvekadhīgrāhyatā vā syāt, ekārthadhīhetutā vā /\nna tāvadekadhīgocarāṇāṃ dhavasvadirapalāśānāmekanirbhāsaḥ pratyayaḥ samasti /\ntathā sati dhavasvadirapalāśā iti na jātu syāt /\nnāpyekārthadhīhetutā /\ntaddhetutvasya varṇeṣu vyāsedhāt /\ntaddhetutvena tu sāhityakalpane 'nyonyāśrayaprasaṅgaḥ /\nsāhityāttaddhetutvaṃ taddhetutvācca sāhityamiti /\ntasmādayamabādhito 'nupādhiśca padavākyagocara ekanirbhāsānubhāvo varṇātiriktaṃ vācakamekamavalambena sa sphoṭa iti taṃ ca dhvanayaḥ pratyekaṃ vyañjayanto 'pi na drāgitveva viśadayanti, yena drāgārthadhīḥ syāt /\napi tu ratnatattvajñānavadyathāsvaṃ dvitricatuṣpañcaṣaḍdarśanajanitasaṃskāraparipākasacivacetolabdhajanmani carame cetasi cakāsti viśadaṃ padavākyatattvamiti prāganutpannāyāstadanantaramarthadhiya udaya iti nottareṣāmānarthakyaṃ dhvanīnām /\nnāpi prācāṃ, tadabhāve tajjanitasaṃskāratatparipākābhāvenānugrahābāvāt /\nantyasya cetasaḥ kevalasyājanakatvāt /\nnaca padapratyayavat,</p>\n\n<p>pratyekamavyaktāmarthadhiyamādhāsyanti prāñco varṇāḥ, caramastu tatsacivaḥ sphuṭatarāmiti yuktam /\nvyaktāvyaktāvabhāsitāyāḥ pratyakṣajñānaniyamāt /\nsphoṭajñānasya ca pratyakṣatvāt /\narthadhiyastvapratyakṣāyā mānāntarajanmano vyakta evopajano na vā syānna punarasphuṭa iti na samaḥ samādhiḥ /\ntasmānnityaḥ sphoṭa eva vācako na varṇā iti /\ntadetadācāryadeśīyamataṃ svamatamupapādayannapākaroti- #varṇā eva tu na śabda iti# /\nevaṃ hi varṇātiriktaḥ sphoṭo 'byupeyeta, yadi varṇānāṃ vācakatvaṃ na saṃbhavet, sa cānubhavapaddhatimadhyāsīta /\ndvidhī ca vācakatvaṃ varṇānāṃ, kṣaṇikatvenāśakyasaṃgatigrahatvādvā vyastasamastaprakāradvayābhāvādvā /\nna tāvatprathamaḥ kalpaḥ /\nvarṇānāṃ kṣaṇakatve mānābhāvāt /\nnanu varṇānāṃ pratyuccāraṇamanyatvaṃ sarvajanaprasiddham /\nna /\npratyabhijñāyamānatvāt /\n<lg>\n<l>na cāsatyapyekatve jvālādivatsādṛśyanibandhanametat, pratyabhijñānamiti sāṃpratam /</l>\n<l>sādṛśyanibandhanatvamasya balavdabādhakopanipātādvāsthīyeta, kkacijjvālādau vyabhicāradarśanādvā /</l>\n<l>tatra kkacidvyabhicāradarśanena tadutprekṣāyāmucyate vṛddheḥ svataḥprāmāṇ.vādibhiḥ-'utprekṣeta hi yo mohādajñātamapi bādhanam /</l>\n<l>sa sarvavyavahāreṣu saṃśayātmā kṣayaṃ vrajet //</l>\n</lg></p>\n\n<p>' iti /\nprapañcitaṃ caitadasmābhirnyāyakaṇikāyām /\nna cedaṃ pratyabhijñānaṃ gatvādijātiviṣayaṃ na gādivyaktiviṣayaṃ, tāsāṃ pratinaraṃ bhedopalambhādata eva śabdabedopalambhādvāktṛbheda unnīyate 'somaśarmādhīte na viṣṇuśarmā' iti yuktam /\nyato bahuṣu gakāramuccārayatsu nipuṇamanubhavaḥ parīkṣyatām /\n<lg>\n<l>yathā kālakṣīṃ ca svastimatīṃ cekṣamāṇasya vyaktibhedaprathāyāṃ satyāmeva tadanugatamekaṃ sāmānyaṃ prathate, tathā kiṃ gakārādiṣu bhedena prathamāneṣveva gatvamekaṃ tadanugataṃ cakāsti, kiṃvā yathā gotvamājānata ekaṃ bhinnadeśaparimāṇasaṃsthānavyaktyupadhānabhedādbhinnadeśamivālpamiva mahadiva dīrghamiva vāmanamiva tathāgavyaktirājānata ekāpi vyañjakabhedāttadharmānupātinīva prathata iti bhavanta eva vidāṅkurvantu /</l>\n<l>tatra havyaktibhedamaṅgīkṛtyāpi yo gatvasyaikasya paropadhānabhedakalpanāprayāsaḥ sa varaṃ gavyaktāvevāstu kimantargaḍunā gatvenābhyupetena /</l>\n<l>yathāhuḥ-'tena yatprārtyate jātestadvarṇādeva lapsyate /</l>\n<l>vyaktilabhyaṃ tu nādebhya iti gatvādidhīrvṛthāḥ //</l>\n</lg></p>\n\n<p>' naca svastintyādivat gavyaktibhedapratyayaḥ sphuṭaḥ pratyuccaraṇamasti /\ntathā sati daśa gakarānudacārayaccaitra iti hi pratyayaḥ syāt /\nna syāddaśakṛtva udacārayadgakāramiti /\nna caiṣa jātyabhiprāyo 'bhyāso yathā śatakṛtvastittirīnupāyuṅkta devadatta iti /\natra hi sorastāḍaṃ krandato 'pi gakārādivyaktau lokasyoccāraṇābhyāsapratyayasya vinirvṛttiḥ /\ncodakaḥ pratyabhijñānabādhakamutthāpayatiṃ- #kathaṃ hyekasminkāle bahūnāmuccārayatāmiti# /\nyat yugapadviruddhadharmasaṃsargavat tat nān, yathā gavāśvādirdviśaphaikaśaphakeśaragalakambalādimān /\nyugapadudāttānudāttādiviruddhadharmasaṃsargavāṃścāyaṃ varṇaḥ /\ntasmānnānā bhavitumarhati /\nna codāttādayo vyañjakadharmāḥ, na varṇadharmā iti sāṃpratam /\nvyañjakā hyasya vāyavaḥ /\nteṣāmaśravaṇatve kathaṃ taddharmāḥ śrāvaṇāḥ syuḥ /\nidaṃ tāvadatra vaktavyam /\nnahi guṇagocaramindriyaṃ guṇinamapi gocarayati, mā bhūvan ghrāṇarasanaśrotrāṇāṃ gandharasaśabdagocarāṇāṃ tadvantaḥ pṛthivyudakākāśā gocarāḥ /\nevaṃ ca mā nāma bhūdvāyugocaraṃ śrotram, tadguṇāṃstūdāttādīn gocarayiṣyati /\nte ca śabdasaṃsargagrahāt śabdadharmatvenādhyavasīyante /\nnaca śabdasya pratyabijñānāvadhṛtaikatvasya svarūpata udāttādayo dharmāḥ parasparavirodhino 'paryāyeṇa saṃbhavanti. tasmādyathā mukhasyaikasya maṇikṛpāṇadarpaṇādyupadhānavaśānnānādeśaparimāṇasaṃsthānabhedavibhramaḥ, evamekasyāpi varṇasya vyañjakadhvaninibandhano 'yaṃ viruddhanānādharmasaṃsargavibhramaḥ, na tu bhāviko nānādharmasaṃsarga iti sthite 'bhyupetya parihāramāha bhāṣyakāraḥ- #athavā dhvanikṛta iti# /\nathaveti pūrvapakṣaṃ vyāvartayati /\nbhavetāṃ nāma guṇaguṇināvekendriyagrāhyau, tathāpyadoṣaḥ /\ndhvanīnāmapi śabdavacchrāvaṇatvāt /\ndhvanisvarūpaṃ praśnapūrvakaṃ varṇebhyo niṣkarṣayati #-kaḥ punarayamiti# /\nna cāyamanirdhāritaviśeṣavarṇatvasāmānyamātrapratyayo na tu varṇātiriktadabhivyañjakadhvanipratyaya iti sāṃpratam /\ntasyānunāsikatvādibhedabhinnasya gādivyaktivatpratyabhijñānābhāvāt, apratyabhijñāyamānasya caikatvābhāvena sāmānyabhāvānupapatteḥ /\ntasmādavarṇātmako vaiṣa śabdaḥ, śabdātirikto vā dhvaniḥ, śabdavñjakaḥ śrāvaṇo 'bhyupeyaḥ ubhayathāpi cākṣu vyañjaneṣu ca tattaddhvanibhedopadhānenānunāsikatvādayo 'vagamyamānāstaddharmā eva śabde pratīyante na tu svataḥ śabdasya dharmāḥ /\ntathā ca yeṣāmanunāsikatvādayo dharmāḥ parasparaviruddhā bhāsante bhavatu teṣāṃ dhvanīnāmanityatā /\nnahi teṣu pratyabhijñānamasti /\nyeṣu tu varṇeṣu pratyabhijñānaṃ na teṣāmanunāsikatvādayo dharmā iti nānityāḥ /\n#evaṃ ca sati#</p>\n\n<p>#sālambanā iti# /\nyadyeṣa parasyāgraho dharmiṇyagṛhyamāṇe taddharmā na śakyā grahītumiti, evaṃ nāmāstu tathā tuṣyatu paraḥ /\ntathāpyadoṣa ityarthaḥ /\ntadanena prabandhena kṣaṇikatvena varṇānāmaśakyasaṃgatigrahatayā yadavācakatvamāpāditaṃ varṇānāṃ tadapākṛtam /\nvyastasamastaprakāradvayāsaṃbhavena tu yadāsañjitaṃ tannirācikīrṣurāha- #varṇebhyaścārthaprateriti# /\nkalpanāmamṛṣyamāṇa ekadeśyāha- #na kalpayāmīti# /\nnirākaroti- #na /\nasyā api buddheriti# /\nnirūpayatu tāvadgaurityekaṃ padamiti dhiyamāyuṣmān /\nkimiyaṃ pūrvānubhūtāngakārādīneva sāmastyenāvagāhate kiṃvā gakārādyatiriktaṃ, gavayamiva varāhādibhyo vilakṣaṇam /\nyadi gakārādivilakṣaṇamavabhāsayet, gakārādirūṣitaḥ pratyayo na syāt /\nnahi varāhadhīrmahiṣarūṣitaṃ varāhamavagāhate /\npadatattvamekaṃ pratyekamabhivyañjayanto dhvanayaḥ prayatnabhedabhinnāstulyasthānakaraṇaniṣpādyatayānyonyavisadṛśatattatpadavyañjakadhvanisādṛśyena svavyañjanīyasyaikasya padatattvasya mitho visadṛśānekapadasādṛśyānyāpādayantaḥ sādṛśyopadhānabhedādekamapyabhāgamapi nāneva bhāgavadiva bhāsayanti, mukhyamivaikaṃ niyatavarṇaparimāṇasthānasaṃśtānabhedamapi maṇikṛpāṇadarpaṇādayo 'nekavarṇaparimāṇasaṃsthānabhedam /\nevaṃ ca kalpitā evāsya bhāgā varṇā iti cet, tatkimidānīṃ varṇabhedānasatyapi bādhake mithyeti vaktumadhyavasito 'si /\nekadhīreva nānātvasya biketi cet, hantāsyāṃ nānā varṇāḥ prathanta iti nānātvāvabhāsa ekaikatvaṃ kasmānna bādhate /\nathavā vanasenādibuddhivadekatvanānātve na viruddhe /\nno khalu senāvanabuddhī gajapadātituragādīnāṃ campakāśokakiṃśukādīnāṃ ca bhedamapabādhamāne udīyete, api tu bhinnānāmeva satāṃ kenacidekenopādhināvacchinnānāmekatvāmāpādayataḥ /\nnaca puropādhikenaikatvena svabhāvikaṃ nānātvaṃ virudhyate /\nnahyaupacārikamagnitvaṃ māṇavakasya svābhāvikanaratvavirodhi /\ntasmātpratyekavarṇānubhavajatitabhāvanānicayalabdhajanmani nikhilavarṇāvagāhini smṛtijñāna ekasminbhāsamānānāṃ varṇānāṃ tadekavijñānaviṣayatayā vaikārthadhīhetutayā vaikatvamaupacārikamavagantavyam /\nna caikārthadhīhetutvenaikatvamekatvena caikārthadhīhetubhāva iti parasparāśrayam /\nnahyarthapratyayātpūrvametāvanto varṇā ekasmṛtisamārohiṇo na prathante /\n<lg>\n<l>na ca tatprathanānantaraṃ vṛddhasyārthadhīrnonnīyate, tadunnayanācca teṣāmekārthadhiyaṃ prati kārakatvamekamavagamyaikapadatvādhyasānamiti nānyonyāśrayam /</l>\n<l>na caikasmṛtisamārohiṇāṃ kramākramaviparītakramaprayuktānāmabhedo varṇānāmiti yathākathañcitprayuktebhya etebhyor'thapratyayaprasaṅga iti vācyam /</l>\n<l>uktaṃ hi-'yāvanto yādṛśā ye ca padārthapratipādane /</l>\n<l>varṇāḥ prajñātasāmarthyaste tathaivāvabodhakāḥ //</l>\n</lg></p>\n\n<p>' iti /\nnanu paṅktibuddhāvekasyāmakramāyāmapi vāstavī śālādīnāmasti paṅgiriti tathaiva prathā yuktā, naca tatheha varṇānāṃ nityānāṃ vibhūnāṃ cāsti vāstavaḥ kramaḥ, pratyayopādhistu bhavet, sacaika iti, kutastyaḥ krama eṣāmiti cet, /\nna ekasyāmapi smṛtau varṇarūpavatkramavatpūrvānubhūtatāparāmarśāt /\n<lg>\n<l>tathāhi-jārārājeti padayoḥ prathayantyoḥ smṛtidhiyostattve 'pi varṇānāṃ kramabhedātpadabhedaḥ sphuṭataraṃ cakāsti /</l>\n<l>tathāca nākramaviparītakramaprayuktānāmaviśeṣaḥ smṛtibuddhāvekasyāṃ varṇānāṃ kramaprayuktānām /</l>\n<l>yathāhuḥ-'padāvadhāraṇopāyānbahūnicchanti sūrayaḥ /</l>\n<l>kramanyūnātiriktatvasvaravākyaśrutismṛtiḥ //</l>\n</lg></p>\n\n<p>' iti /\n<lg>\n<l>śeṣamatirohitārtham /</l>\n<l>diṅmātramatra sūcitaṃ, vistarastu tattvabindāvavagantavya iti /</l>\n<l>alaṃ vā naiyāyikairvivādena /</l>\n<l>santvanityā eva varṇāstathāpi gatvādyavacchedenaiva saṃgatigraho 'vanādiśca vyavahāraḥ setsyatītyāha- #athāpi nāmeti# //28 //</l>\n</lg></p>\n\n<p>1.3.8.29.</p>\n\n<p>#ata eva ca nityatvam# /\n<lg>\n<l>nanu prācyāmeva mīmāṃsāyāṃ vedasya nityatvaṃ siddhaṃ tatkiṃ punaḥ sādhyata ityata āha- #svatantrasya karturasmaraṇādeva hi sthite vedasya nityatva iti# /</l>\n<l>nahyanityājjagadutpattumarhati, tasyāpyutpattimattvena sāpekṣatvāt /</l>\n<l>tasmānnityo vedaḥ jagadutpattihetutvāt, īśvaravaditi siddhameva nityatvamanena dṛḍhīkṛtam /</l>\n<l>śeṣamatirohitārtham //29 //</l>\n</lg></p>\n\n<p>1.3.8.30.</p>\n\n<p>#samānanāmarūpatvāccāvṛttāvapyavirodho darśanātsmṛteśca# /\nśaṅkāpadottaratvātsūtrasya paṭhati- #athāpi syāditi# /\nabhidhānābhidheyāvicchede hi saṃbandhanityatvaṃ bhavet /\nevamadhyāyapakādhyetṛparaṃparāvicchede vedasya nityatvaṃ syāt /\nniranvayasya tu jagataḥ pravilaye 'tyantāsataścāpūrvasyotpāde 'bhidhānābhidheyāvatyantamucchinnāviti kimāśrayaḥ saṃbandhaḥ syāt /\nadhyāpakādhyetṛsaṃtānavicchede ca kimāśrayo vedaḥ syāt /\nnaca jīvāstadvāsanāvāsitaḥ santīti vācyam /\nantaḥkaraṇādyupādhikalpitā hi te tadvicchede na sthātumarhanti /\nnaca brahmaṇastadvāsanā, tasya vidyātmanaḥ śuddhasvabhāvasya tadayogāt /\nbrahmaṇaśca sṛṣṭyādāvantaḥkaraṇāni tadavacchinnāścha jīvāḥ prādurbhavanto napūrvakarmāvidyāvāsanāvanto bhavitumarhanti, apūrvatvāt /\ntasmādviruddhamidaṃ śabdārthasaṃbandhavedanityatvaṃ sṛṣṭipralayābhyupagameneti /\nabhidhātṛgrahaṇenādhyāpakādhyetārāvuktau /\n<lg>\n<l>śaṅkāṃ nirākartuṃ sūtramavatārayati- #tatredamabhidhīyate samānanāmarūpatvāditi# /</l>\n<l>yadyapi mahāpralayasamaye nāntaḥkaraṇādayaḥ samudācaradvṛttayaḥ santi tathāpi svakāraṇe 'nirvācyāyāmavidyāyāṃ līnāḥ sūkṣmeṇa śaktirūpeṇa karmavikṣepakāvidyāvāsanābhiḥ mahāvatiṣṭhanta eva /</l>\n<l>tathā ca smṛtiḥ-'āsīdidaṃ tamobhūtamaprajñātamalakṣaṇam /</l>\n<l>apratarkyamavijñeyaṃ prasuptamiva sarvaḥ //</l>\n</lg></p>\n\n<p>' iti /\nte cāvadhaiṃ prāpya parameśvarecchāpracoditā yathā kūrmadehe nilīnānyaṅgāni tato niḥsaranti, yathā vā varṣāpāye prāptamṛdbhāvāni maṇḍūkaśarīrāṇi tadvāsanāvāsitatayā ghanaghanāghanāsārāvasekasuhitāni punarmaṇḍūkadehabhāvamanubhavanti, tathā pūrvavāsanāvaśātpūrvasamānanāmarūpāṇyutpadyante /\netaduktaṃ bhavati-yadyapīśvarātprabhavaḥ saṃsāramaṇḍalasya, tathāpīśvaraḥ prāṇabhṛtkarmāvidyāsahakārī tadanurūpameva sṛjati /\nnaca sargapralayapravāhasyānāditāmantareṇaitadupapadyata iti sargapralayābyupagaṃme 'pi saṃsārānāditā na virudhyata iti /\ntadidamuktam- #upapadyate cāpyupalabhyate ca# /\nāgamata iti /\nsyādetat /\nbhavatvanāditā saṃsārasya, tathāpi mahāpralayāntarite kutaḥ smaraṇaṃ vedānāmityata āha- #anādau ca saṃsāre yathā svāpaprabodhayoriti# /\nyadyapiprāṇāmātrāvaśeṣatātanniḥ śeṣaye suṣuptapralayāvasthayorviśeṣaḥ, tathāpi karmavikṣepasaṃskārasahitalayalakṣaṇā vidyāvaśeṣatāsāmyena svāpapralayāvasthayārabheda iti draṣṭavyam /\nnanu nāparyāyeṇa sarveṣāṃ suṣuptāvasthā, keṣāñcittadā prabodhāt, tebhyasya suptotthitānāṃ grahaṇasaṃbhavāt, prāyaṇakālaviprakarṣayośca vāsanocchedakāraṇayorabhāvena satyāṃ vāsanāyāṃ smaraṇopapatteḥ śabdārthasaṃbandhavedavyahārānucchedo yujyate /\nmahāpralayastvaparyāyeṇa prāṇabhṛnmātravatartī, prāyaṇakālaviprakarṣau ca tatra saṃskāramātrocchedahetū sta iti kutaḥ suṣuptavatpūrvaprabodhavyavahāravaduttaprabodhavyavahāra iti codayati- #syādetat /\nsvāpa iti# /</p>\n\n<p>pariharati- #naiṣa doṣaḥ /\nsatyapi vyavahārocchenīti# /\nayamabhisaṃdhiḥ-na tāvatprāyaṇakālaviprakarṣau sarvasaṃskārocchedakau, pūrvābhyastasmṛtyanubandhājjātasya harṣabhayaśokasaṃpratipatteranupapatteḥ /\nmanuṣyajanmavāsanānāṃ cānekajātyantarasahasravyavahitānāṃ punarmanuṣyajātisaṃvartakena karmaṇābhivyaktyabhāvaprasaṅgāt /\ntasmānnikṛṣṭadhiyāmapi yatra satyapi prāyaṇakālaviprakarṣādau pūrvavāsanānuvṛttiḥ, tatra kaiva kathā parameśvarānugraheṇa dharmajñānavairāgyaiśvaryātiśayasaṃpannānāṃ hiraṇyagarbhaprabhṛtīnāṃ mahādhiyām /\nyathāvā ā ca manuṣyebhya ā ca kṛmibhyo jñānādīnāmanubhūyate nikarṣaḥ, evamā manuṣyebhya eva ā ca bhagavato hiraṇyagarbhajjñānādīnāṃ prakarṣe 'pi saṃbhāvte /\ntathāca tadabhivadanto vedasmṛtivādāḥ prāmāṇyamapratyūhamaśruvate /\nevaṃ cātrabhavatāṃ hiraṇyagarbhādīnāṃ parameśvarānugṛhītānāmupapadyate kalpāntarasaṃbandhinikhilavyavahārānusaṃdhānamiti /\nsugamamanyat /\nsyādetat /\nastu kalpanāntaravyavahārānusaṃdhānaṃ teṣām /\nasyāṃ tu sṛṣṭāvanya eva deśaḥ, anya eva caiṣāmarthāḥ, anya eva varṇāśramāḥ, dharmāccānarthor'thaścādharmāt, anarthaścepsitor'thaścānīpsitaḥ apūrvatvātsargasya /\ntasmātkṛtamatra kalpāntaravyavahārānusaṃdhānena, atkiñcitkaratvāt /\ntathāca pūrvavyavahārocchedācchabdārthasaṃbandhaśca vedaścānityau prasajyeyātāmityata āha- #prāṇināṃ ca sukhaprāptaya iti# /\nyathāvastusvabhāvasāmarthyaṃ hi sargaḥ pravartate, natu svabhāvasāmarthyamanyathayitumarhati /\nnahi jātu sukhaṃ tattvena jihāsyate, duḥkhaṃ copāditsyate /\nnaca jātu dharmādharmayoḥ sāmarthyāviparyayo bhavati /\nnahi mṛtpiṇḍātpaṭaḥ, ghaṭaśca tantubhyo jāyate /\ntathā sati vastusāmarthyaniyamābhāvātsarvaṃ sarvasmādbhavediti pipāsurapi dahanamāhṛtya pipāsāmupaśamayet, śītārto vā toyamāhṛtya śītārtimiti /\ntena sṛṣṭyantare 'pi brahmahatyādiranarthaheturevārthahetuśca yāgādirityānupūrvyaṃ siddham /\n<lg>\n<l>evaṃ ya eva vedā asminkalpe ta eva kalpāntare, ta eva caiṣāmarthā ta eva ca varṇāśramāḥ /</l>\n<l>dṛṣṭasādharmyasaṃbhave tadvaidharmakalpanamanumānāgamaviruddham /</l>\n<l>'āgamāśceha bhūyāṃso bhāṣyakāreṇa darśitāḥ /</l>\n<l>śrutismṛtipurāṇākhyāstadvyākopo 'nyathā bhavet //</l>\n</lg></p>\n\n<lg>\n<l>' tasmātsuṣṭūktam- #samānanāmarūpatvāccāvṛttāvapyavirodha iti# /</l>\n<l>'agnirvā akāmayata' iti /</l>\n<l>bhāvināṃ vṛttimāśritya yajamāna evāgnirucyate /</l>\n<l>nahyagnerdevatāntaramagnirasti //30 //</l>\n</lg>\n\n<p>1.3.8.31.</p>\n\n<p>#madhvādiṣvasaṃbhavādanadhikāraṃ jaiminiḥ# /\nbrahmavidyāsvadhikāraṃ devarṣīṇāṃ brūvāṇaḥ praṣṭavyo jāyate, kiṃ sarvāsu brahmavidyā svaviśeṣeṇa sarveṣāṃ kiṃvā kāsucideva keṣāñcit /\nyadyaviśeṣeṇa sarvāsu, tato madhvādividyāsvasaṃbhavaḥ /\n#katham /\nasau vā ādityo devamadhvityatra hi manuṣyā ādityaṃ madhvadhyāsenopāsīran# /\nupāsyopāsakabhāvo hi bhedādhiṣṭhāno na svātmanyādityasya devatāyāḥ saṃbhavati /\nna cādityāntaramasti /\nprācāmādityānāmasminkalpe kṣīṇādhikāratvāt /\n#punaścādityavyapāśrayāṇi pañca rohitādīnyupakramyeti# /\nayamarthaḥ-'asau vā ādityo devamadhu' iti devānāṃ modahetutvānmadhviva madhu /\nbhrāmaramadhusārūpyamāhāsya śrutiḥ-'tasya madhuno dyaureva tiraścīnavaṃśaḥ /</p>\n\n<p>antarikṣaṃ madhvapūpaḥ /\nādityasya hi madhuno 'pūpaḥ paṭalamantarikṣamākāśaṃ, tatrāvasthānāt /\nyāni ca somājyapayaḥprabhṛtīnyagnau hūyate tānyādityaraśmibhiragnisaṃvalitairūtpannapākānyamṛtībhāvamāpannānyadityamaṇḍalamṛṅmantramadhunaiparnīyante /\nyathā hi bhramarāḥ puṣpebhya āhṛtya makarandaṃ svasthānamānayantyevamṛṅmantrabhramarāḥ prayogasamavaitārthasmaraṇādibhirṛgvedavihitebhyaḥ karmakusumebhya āhṛtya tanniṣpannaṃ makarandamādityamaṇḍalaṃ lohitābhirasya prācībhī raśmināḍībhirānayanti, tadamṛtaṃ vasava upajīvanti /\nathāsyādityamadhuno dakṣiṇābhī raśmināḍībhiḥ śuklābhi4yajurvedavihitakarmakusumebhya āhṛtyāgnau hutaṃ somādi pūrvavadamṛtabhāvamāpannaṃ yajurvedamantrabhramarā ādityamaṇḍalamānayanti, tadetamṛtaṃ rudrā upajīvanti /\nathāsyādityamadhunaḥ pratīcībhī raśmināḍībhiḥ kṛṣṇābhiḥ sāmavedavihitakarmakusumebhya āhṛtyau hutaṃ somādi pūrvavadamṛtabhāvamāpannaṃ sāmamantrastotrabhramarā ādityamaṇḍalamānayanti, tadamṛtamādityā upajīvanti /\nathāsyādityamadhuna udīcibhiratikṛṣṇābhī raśmināḍībhirathavedavihitebhyaḥ karmakusumebhya āhṛtyāgnau hutaṃ somādi pūrvavadamṛtabhavamāpannamatharvāṅgirasamantrabhramarāḥ, tathāśvamedhavācaḥ stomakarmakusumāt hatihāsapurāṇamnatrabhramarā ādityamaṇḍalamānayanti /\naśvamedhe vācaḥ stome ca pāriplavaṃ śaṃsanti iti śravaṇāditihāsapurāṇamantrāṇāmapyasti prayogaḥ /\ntadamṛtaṃ maruta upajīvanti /\nathāsya yā ādityamadhuna ūrdhvā raśmināḍyo gopyāstābhirupāsanabhramarāḥ praṇavakusumādāhṛtyādityamaṇḍalamānayanti, tadamṛtamupajīvanti sādhyāḥ /\ntā etā ādityavyapāśrayāḥ pañca rohitādayo raśmināḍya ṛgādisaṃbaddhāḥ krameṇopadiśyeti yojanā /\netadevāmṛtaṃ dṛṣṭvopalabhya yathāsvaṃ samastaijha karaṇairyaśastejahandriyasākalyavīryānnādyānyamṛtaṃ tadupalabhyāditye tṛpyati /\ntena khalvamṛtena devānāṃ vasvādīnāṃ modanaṃ vidadhadādityo madhu /\netaduktaṃ bhavati-na kevalamupāsyopāsakabhāva ekasminvirudhyate, api tu jñātṛjñeyabhāvaśca prāpyaprāpakabhāvaśceti /\ntathāgniḥ pāda iti /\nadhidaivataṃ khalvākāśe brahmadṛṣṭividhānārthamuktam /\nākāśasya hi sarvagatatvaṃ rūpādihīnatve ca brahmaṇā sārūpyaṃ, tasya caitasyākāśasya brahmaṇaścatvāraḥ pādā agnyādayaḥ 'agniḥ pādaḥ' ityādinā darśitāḥ /\n<lg>\n<l>yathā hi goḥ pādā na gavā viyujyatanta, evamagnyādayo 'pi nākāśena sarvagatenetyākāśasya pādāḥ /</l>\n<l>tadevamākāśasya catuṣpado brahmadṛṣṭiṃ vidhāya svarūpeṇa vāyuṃ saṃvargaguṇakamupāsyaṃ vidhātuṃ mahīkaroti-vāyurvāva saṃvargaḥ /</l>\n<l>tathā svarūpeṇaivādityaṃ brahmadṛṣṭyopāsyaṃ vidhātuṃ mahikaroti- #ādityo brahmetyādeśaḥ#upadeśaḥ /</l>\n<l>atirohitārthamanyat //31 //</l>\n</lg></p>\n\n<p>1.3.8.32.</p>\n\n<p>yadyucyeta nāviśeṣaṇa sarveṣāṃ devarṣīṇāṃ sarvāsu brahmavidyāsvadhikāraḥ, kintu yathāsaṃbhavamiti /\ntannedamupatiṣṭhate- #jyotiṣi bhāvācca# /\nlaukikau hyādityādiśabdaprayogapratyayau jyotirmaṇḍalādiṣu dṛṣṭau /\nna caiteṣāmasti caitanyam /\nnahyeteṣu devadattādivattadanurūpā dṛśyante ceṣṭāḥ /\n#syādetat /\nmantrārthavādetihāsapurāṇalokebhya iti# /\ntatra 'jagṛbhmāte dakṣiṇamindrahasatam' iti ca, 'kāśirindra it' iti ca /\nkāśirmuṣṭiḥ /\ntathā 'tuvigrīvo vapodaraḥ subāhurandhaso made /\nindro vṛtrāṇi jighrate' iti vigrahavattvaṃ devatāyā mantrārthavādā abhivadanti /\ntathā havirbhojanaṃ devatāyā darśayanti 'addhīndra piba caprasthitasya' ityādayaḥ /\nyatheśanam-'indro diva indra īśe pṛthivyā indro apāmindra itparvatānām /\nindro vṛdhāmindra inmedhirāṇāmindraḥ kṣeme yoge havya indraḥ' iti, tathā 'īśānamasyajagataḥ svardṛśamīśānamindra satthuṣaḥ' iti /\ntathā varivasitāraṃ prati devatāyāḥ prasādaṃ prasannāyāśca phaladānāṃ darśayati-'āhutibhireva devān hutādaḥ prīṇāti tasmai prītā iṣamūrjaṃ ca yacchanti' iti, 'tṛpta evainamindra prajayā paśubhistarpayati' iti ca /\ndharmaśāstrakārā apyāhuḥ-'te tṛptāstarpayantyenaṃ sarvakāmaphalaiḥ śubhaiḥ /\n' iti purāṇavacāṃsi ca bhūyāṃsi devatāvigrahādipañcakaprapañcamāpakṣate /\nlaukikā api devatāvigrahādipañcakaṃ smaranti coparacaranti ca /\ntathāhi-yamaṃ daṇḍahastamālikhanti, ruṇaṃ pāśahastam, indraṃ vajrahastam /\nkathayanti ca devatā havirbhuja iti /\ntatheśanamimāmāhiḥ-devagrāmo devakṣetramiti /\ntathāsyāḥ prasādaṃ ca prasannāyāśca phaladānamāhuḥ-prasanno 'sya paśupatiḥ putro 'sya jātaḥ /\nprasanno 'sya dhanado dhanamanena labdhamiti /\ntadetatpūrvapakṣī dūṣayati- #netyucyate /\nnahi tāvalloko nāmeti# /\nna khalupratyakṣādivyatirikto loko nāma pramāṇāntaramasti, kintu pratyakṣādimūlā lokaprasiddhiḥ satyatāmaśrute, tadabhāve tvandhaparamaprāvanmūlābhāvādvipalvate /</p>\n\n<p>naca vigrahādau pratyakṣādīnāmatamamasti pramāṇam /\nna cetihāsādi mūlaṃ bhavitumarhati, tasyāpi pauriṣeyatvena pratyakṣādyapekṣaṇāt /\npratyakṣādīnāṃ cātrābhāvādityāha- #itihāsapurāṇamapīti# /\nnanūktaṃ mantrārthavādebhyo vigrahādipañcakaprasiddhiriti, ata āha- #arthavādā apīti# /\nvidhyuddeśenaikavākyatāmāpadyamānā arthavādā vidhiviṣayaprāśastyalakṣaṇāparā na svārthe pramāṇaṃ bhavitumarhanti /\n'yatparaḥ śabdaḥ sa śabdārthaḥ' iti hi śābdanyāyavidaḥ /\npramāṇāntareṇa tu yatra svārthe 'pi samarthyate, yathā vāyoḥ kṣepiṣṭatvam, tatra pramāṇāntaravaśātso 'bhyupeyate na tu śabdasāmarthyāt /\nyatra tu na pramāṇāntaramasti, yathā vigrahādipañcake, sor'thaḥ śabdādevāvagantavyaḥ /\natatparaśca śabdo na tadavagamayutimalamiti /\ntadavagamaparasya tatrāpi tātpar.mabhyupetavyam /\nna caikaṃ vākyamubhayaparaṃ bhavatīti vākyaṃ bhidyeta /\nnaca saṃbhavatyekavākyatve vākyabhedo yujyate /\ntasmātpramāṇāntarānadhigatā vigrahādimattā anyaparācchabdāvagantavyeti manorathamātramityarthaḥ /\n<lg>\n<l>mantrāśca vrīhyādivacchutyādibhistatra tatra viniyujyamānāḥ pramāṇabhāvananupraveśinaḥ kathamupayujyantāṃ teṣa teṣu karmasvityapekṣāyāṃ dṛṣṭe prakāre saṃbhavati nādṛṣṭakalpanocitā /</l>\n<l>dṛṣṭaśca prakāraḥ prayogasamavetārthasmāraṇaṃ, smṛtvā cānutiṣṭhanti khalvanuṣṭhātāraḥ padārthān /</l>\n<l>autsargikī cārthaparatā padānamityapekṣitaprayogasamavetārthasmaraṇatātparyāṇāṃ mantrāṇāṃ nānadhigate vigrahādāvapi tātparyaṃ yujyata iti na tebhyo 'pi tatsiddhiḥ /</l>\n<l>tasmāddevatāvigrahavattādibhāvagrahapramāṇābāvāt prāptā ṣaṣṭhapramāṇagocaratāsyeti prāptam //32 //</l>\n</lg></p>\n\n<p>1.3.8.33.</p>\n\n<p>#evaṃ prāpte 'bhidhīyate-bhāvaṃ tu bādarāyaṇe 'sti hi /\ntuśabdaḥ pūrvapakṣaṃ vyāvartayati#ityādi #bhūtadhātorādityādiṣvacetanatvamabhyupagamyate#ityantamatirohitārtham /\nmantrārthavādādivyavahārāditi /\nādigrahaṇenetihāsapurāṇadharmaśāstrāṇi gṛhyante /\nmantrādīnāṃ vyavahāraḥ pravṛttistasya darśanāditi /\npūrvapakṣamanubhāṣate- #yadapyuktamiti# /\nekadeśimatena tāvatpariharati #-atra brūma iti# /\ntadetatpūrvapakṣiṇamutthāpya dūṣayati- #atrāha#pūrvapakṣī /\nśābdī khalviyaṃ gatiḥ, yattātparyādhīnavṛttitvaṃ nāma /\nnahyanyaparaḥ śabdo 'nyatra pramāṇaṃ bhavitumarhati /\nnahi śvitrinirṇejanaparaṃ śveto dhāvatīti vākyamitaḥ sārameyagamanaṃ gamayitumarhati /\nnaca nañvati mahāvākye 'vāntaravākyārtho vidhirūpaḥ śakyo 'vagantum /\nnaca pratyayamātrātso 'pyartho 'sya bhavati, tatpratyayasya bhrāntitvāt /\nna punaḥ pratyakṣādīnāmiyaṃ gatiḥ /\nnahyudakāharaṇārthinā ghaṭadarśanāyonmīlitaṃ cakṣurghaṭapaṭau vā paṭaṃ vā kevalaṃ nopalabhate /\ntadevamekadeśini pūrvapakṣiṇā dūṣite paramasiddhāntavādyāha- #atrocyate viṣama upanyāsa iti# /\nayamabhisaṃdhiḥ-loke viśiṣṭārthapratyāyanāya padāni prayuktāni tadantareṇa na svārthamātrasmāraṇe paryavasyanti /\nnahi svārthasmāraṇamātrāya loke padānāṃ prayogo dṛṣṭapūrvaḥ /\nvākyārthe ti dṛśyate /\nna caitānyasmāritasvārthāni sākṣādvākyārthaṃ pratyāyayitumīśate iti svārthasmāraṇaṃ vākyārthamitathe 'vāntaravyāpāraḥ kalpitaḥ padānām /\nnaca yadarthaṃ yattattena vinā paryavasyatīti na svārthamātrabhidhāne paryavasānaṃ padānām /\n<lg>\n<l>naca nañvati vākye vidhānaparyavasānam /</l>\n<l>tathā sati nañpadamanarthakaṃ syāt /</l>\n<l>yathāhuḥ-'sākṣādyadyapi kurvanti padārthapratipādanam /</l>\n<l>varṇāstathāpi naitasminparyavasyanti niṣphale //</l>\n</lg></p>\n\n<lg>\n<l>vākyārthamitaye teṣāṃ pravṛttau nāntarīyam /</l>\n<l>pāke jvāleva kāṣṭhānāṃ padārthapratipādanam //</l>\n</lg>\n\n<p>' iti /\nseyamekasminvākye gatiḥ /\nyatra tu vākyasyaikasya vākyāntareṇa saṃbandhastatra lokānusārato bhūtārthavyutpattau ca siddhāyamekaikasya vākyasya tattadviśiṣṭārthapratyāyanena paryavasitavṛttinaḥ paścātkutaściddhetoḥ prayojanāntarāpekṣāyāmanvayaḥ kalpyate /\nyathā 'vāyurvai kṣepiṣṭhā devatā vāyumeva svena bhāgadheyenopadhāvati sa evainaṃ bhūtiṃ gamayati vāyavyaṃ śvetamālabheta' ityatra /\niha hi yadi na svādhyāyādhyāyanavidhiḥ svādhyāyaśabdavācyaṃ vedarāśiṃ puruṣārthatāmaneṣyattato bhūtārthamātraparyavasitā nārthavādā vidhyuddeśenaikavākyatāmāgamiṣyam /\ntasmāt svādhyāyavidhivaśātkaimarthyākāṅkṣāyāṃ vṛttāntadigocarāḥ santastatpratyāyanadvāreṇa vidheyaprāśastyaṃ lakṣayanti, na punaravivakṣitasvārthā eva tallakṣaṇe prabhavanti, tathā sati lakṣaṇaiva na bhavet /\nabhidheyāvinābhāvasya tadbījasyābhāvāt /\nata eva gaṅgāyāṃ ghoṣa ityatra gaṅgāśabdaḥ svārthasaṃbaddhabheva tīraṃ lakṣayati na tu samudratīraṃ, tatkasya hetoḥ, svārthapratyāsattyābhāvāt /\nna caitatsarvaṃ svārthāvivakṣāyāṃ kalpate /\nata eva yatra pramāṇāntaraviruddhārtā arthavādā dṛśyante, yathāḥ-'ādityo vai yūpaḥ' 'yajamānaḥ prastaraḥ' ityevamādayaḥ, tatra yathā pramāṇāntarāvirodhaḥ, yathā ca stutyārthatā, tadubhayasiddhyarthaṃ 'guṇavādastu' iti ca 'tatsiddhiḥ' iti cāsūtrayajjaiminiḥ /\ntasmādyatra sor'thorthavādānāṃ pramāṇāntaraviruddhastatra guṇavādena prāśastyalakṣaṇeti lakṣitalakṣaṇā /\nyatra tu pramāṇāntarasaṃvādastatra pramāṇāntarādivārthavādādapi sor'thaḥ prasidhyati, dvayoḥ parasparānapekṣayoḥ pratyakṣānumānayorivaikatrārthe pravṛtteḥ /\npramātrapekṣayā tvanuvādakatvam /\npramātā hyavyutpannaḥ prathamaṃ yathā pratyakṣādibhyor'thamavagacchati na tathāmnāyataḥ, tatra vyutpattyādyapekṣatvāt /\nnatu pramāṇāpekṣayā, dvayoḥ svārthe 'napekṣatvādityuktam /\nnanvevaṃ mānāntaravirodhe 'pi kasmādguṇavādo bhavati, yāvatā śabdavirodhe mānāntarameva kasmānna bādhyate, vedāntairivādvaitaviṣayaiḥ pratyādayaḥ prapañcagocarāḥ, kasmādvār'thavādavadvedāntā api guṇavādena na nīyante /\natrocyate-lokānusārato dvividho hi viṣayaḥ śabdānām, dvārataśca tātparyataśca /\nyathaikasminvākye padānāṃ padārthā dvārato vākyārthaśca tātparyato viṣayaḥ evaṃ vākyadvayaikavākyatāyāmapi /\nyatheyaṃ devadattīyā gauḥ kretavyetyekaṃ vākyam, eṣā bahukṣīretyaparaṃ tadasya bahukṣīratvapratipādanaṃ dvāram /\ntātparyaṃ tu kretavyeti vākyāntarārthe /\ntatra yaddvāratastatpramāṇāntaravirodhe 'nyathā nīyate /\nyathā viṣaṃ bhakṣayeti vākyaṃ mā asya gṛhe bhuṅkṣveti vākyāntarārthaparaṃ sat /\nyatra tu tātparyaṃ tatra mānāntaravirodhe pauruṣeyapramāṇameva bhavati /\nvedāntāstu paurvāparyaparyālocanayā nirastamastabhedaprapañcabrahmapratipādanaparā apauruṣeyatayā svataḥsiddhatāttvikapramāṇavākyamādityasya yūpatvapratipādanaparamapi tu yūpastutiparam /\ntasmātpramāṇāntaravirodhe dvārībhūto viṣayo guṇavādena nīyate /\nyatra tu pramāṇāntaraṃ virodhakaṃ nāsti, yathā devatāvagrahādau, tatra dvārato 'pi viṣayaḥ pratīyamāno na śakyastyaktum /\nnaca guṇavādena netuṃ, ko hi mukhye saṃbhavati gauṇamātrayodatiprasaṅgāt /\ntathā satyanadhigataṃ vigrahādi pratipādayam vākyaṃ bhidyeteti cet addhā /\nbhinnamevaitadvākyam /\ntathā sati tātparyabhedo 'pīti cet /\nna /\ndvārato 'pi tadavagatau tātparyāntarakalpanāyogāt /\nnaca yasya yatra na tātparyaṃ tasya tatrāprāmāṇyaṃ, tathā ,sati viśiṣṭaparaṃ vākyaṃ viśeṣaṇeṣvapramāṇamiti viśiṣṭaparamapi na syāt, viśeṣaṇāviṣayatvāt /\nviśiṣṭaviṣayatvena tu tadākṣepe parasparāśrayatvam /\nākṣepāddhiviśeṣaṇapratipattau satyāṃ viśiṣṭaviṣayatvaṃ viśiṣṭaviṣayatvācca tadākṣepaḥ /\ntasmādviśiṣṭapratyayaparebhyo 'pi viśeṣaṇāni pratīyamānāni tasyaiva vākyasya viṣayatvenānicchatāpyabhyupeyāni yathā, tadyānyaparebhyo 'pyarthavādavākyebhyo devatāvigrahādayaḥ pratīyamānā asati pramāṇāntaravirodhe na yuktāstyaktum /\nnahi mukhyārthasaṃbhave guṇavādo yujyate /\nnaca bhūtārthamapyapauruṣeyaṃ vaco mānāntarāpekṣaṃ svārthe, yena mānāntarāsaṃbhave bhavedapramāṇamityuktam /\nsyādetat /\ntātparyaikye 'pi yadi vākyabhedaḥ, kathaṃ tarhyarthaikatvādekaṃ vākyam /\nna /\ntatra tatra yathāsvaṃ tattatpadārthaviśiṣṭaikapadārthapratītiparyavasānasaṃbhavāt /\nsa tu padārthāntaraviśiṣṭaḥ padārtha ekaḥ kkacid dvārabhūtaḥ kkacid dvārītyetāvān viśeṣaḥ /\nnanvevaṃ sati odanaṃ bhuktvā grāmaṃ gacchatītyatrāpi vākyabhedaprasaṅgaḥ /\nanyo hi saṃsargaḥ odanaṃ bhuktveti, anyastu grāmaṃ gacchatīti /\nna /\nekatra pratīteraparyavasānāt /\nbhuktveti hi samānakartṛkatā pūrvakālatā ca pratīyate /\nna ceyaṃ pratītiparakālakriyāntarapratyayamantareṇa paryavasyati /\ntasmādyāvati padābhyāṃ viśiṣṭārthapratyayaparyavasānāt pañcaṣaṭpadavati vākye ekasminnānātvaprasaṅgaḥ /\nnānātve 'pi viśeṣāṇānāṃ viśeṣyasyaikatvāt, tasya ca sakṛcchutasya pradhānabhūtasya guṇabhūtaviśeṣaṇānurodhenāvartanāyogāt /\npradhānabhede tu vākyabheda eva /\ntasmādvidhivākyādarthavādavākyamanyaditi vākyayoreva svasvavākyārthapratyayāvasitavyāpārayoḥ paścātkutaścidapekṣāyāṃ parasparānvaya iti siddham /\n#api ca vidhibhirevendrādidaivatyānīti# /\ndevatāmuddiśya haviravamṛśya ca tadviṣayasvatvatyāga iti yāgaśarīram /\nnaca cetasyānalikhitā devatoddeṣṭuṃ śakyā /\nnaca rūparahitā cetasi śakyata ālekhitumiti yāgavidhinaiva tadrūpāpekṣimā yādṛśamanyaparebhyo 'pi mantrārthavādebhyastadrūpamavagataṃ tadabhyupeyate, rūpāntarakalpanāyāṃ mānābhāvāt /\nmantrārthavādayoratyantaparokṣavṛttiprasaṅgācca /\nyathā hi 'vrātyo vrātyastomena yajate' iti vrātyasvarūpāpekṣāyāṃ yasya pitā pitāmaho vā somaṃ na pibet sa vrātya iti vidhināpekṣitaṃ sadarthavādato 'vagamyamānaṃ vidhipramāṇakam, tathā devatārūpamapi /\nnanūddeśo rūpajñānamapekṣate na punā rūpasattāmapi, devatāyāḥ samāropeṇāpi ca rūpajñānamupapadyata iti samāropitameva rūpaṃ devatāyā mantrārthavādairucyate /\nsatyaṃ, rūpajñānamapekṣate /\ntaccānyato 'saṃbhavānmantrārthavādebhya eva /\ntasya tu rūpasyāsati bādhake 'nubhāvarūḍhaṃ tathābhāvaṃ parityajyānyathātvamananubhūyamānamasāṃprataṃ kalpiyatum /\ntasmādvidhyayapekṣitamantrārthavādairanyaparairapi devatārūpaṃ buddhāvupanidhīyamānaṃ vidhipramāṇakameveti yuktam /\nsyādetat /\nvidhyapekṣāyāmanyaparādapi vākyādavagator'thaḥ svīkriyate, tadapekṣaiva tu nāsti, śabdarūpasya devatābhāvāt, tasya ca mānāntaravedyatvādityata āha- #naca śabdamātramiti# /\nna kevalaṃmantrārthavādato vigrahādisiddhiḥ, api tu itihāsapurāṇalokasmaraṇebhyo mantrārthavādamūlebhyo vā pratyakṣādamūlebhyo vetyāha- #itihāseti /\nśliṣyate#yujyate /\nnigadamātravyākhyātamanyat /\ntadevaṃ mantrārthavādādisiddhe devatāvigrahādau gurvādipūjāvaddevatāpūjātmako yāmo devatāprasādādidvāreṇa saphalo 'vakalpate /\nacetanasya tu pūjāmapratipadyamānsya tadanupapattiḥ /\nna caivaṃ yajñakarmaṇo devatāṃ prati guṇabhāvāddevatātaḥ phalotpāde yāgabhāvanāyāḥ śrutaṃ phalavattvaṃ yāgasya ca tāṃ prati tatphalāṃśaṃ vā prati śrutaṃ karaṇatvaṃ hātavyam /\n<lg>\n<l>yāgabhāvanāyā eva hi phalavatyā yāgalakṣaṇasvakaraṇāvāntaravyāpāratvāddevatābhojanaprasādādīnām, kṛṣikarmaṇa iva tattadavāntaravyāpārasya sasyādhigamasādhanatvam /</l>\n<l>āgneyādīnāmivotpattiparamāpūrvāvāntaravyāpārāṇāṃ bhavanmate svargasādhanatvam /</l>\n<l>tasmātkarmaṇo 'pūrvāvāntaravyāpārasya vā devatāprasādāvāntaravyāpārasya vā phalavattvāt pradhānatvamubhayasminnapi pakṣe samānaṃ, natu devatāyā vigrahādimatyāḥ prādhānyamiti na dharmamīmāṃsāyāḥ sūtram-'api vā śabdapūrvatvādyajñakarma pradhānaṃ guṇatve devatāśrutiḥ' iti virudhyate /</l>\n<l>tasmātsiddho devatānāṃ prāyeṇa brahmavidyāsvadhikāra iti //33 //</l>\n</lg></p>\n\n<p>1.3.9.34.</p>\n\n<p>#śugasya tadanādaraśravaṇāttadādravaṇātsūcyate hi# /\navāntarasaṃgatiṃ kurvannaghikaraṇatātparyāha- #yatha manuṣyādhikāreti# /\nśaṅkābījamāha #-tatreti# /\nnirmṛṣṭanikhiladuḥkhānuṣaṅge śāśvatika ānande kasya nāma cetanasyārthitā nāsti, yenārthitāyā abhāvācchūdro nādhikriyeta /\nnāpyasya brahmajñāne sāmarthyābhāvaḥ /\ndvividhaṃ hi sāmarthyaṃ nijaṃ cāgantukaṃ ca /\ntatra dvijātīnāmiva śūdrāṇāṃ śravaṇādisāmarthyaṃ nijamapratihatam /\nadhyayanābhāvādagantukasāmarthyābhāve satyanadhikāra iti cet, hanta, ādhānābhāve satyagnyabhāvādagnisādhye karmaṇi mā bhūdadhikāraḥ /\nnaca brahmavidyāyāmagniḥ sādhanamiti kimityanāhitāgnayo nādhikriyante /\nna cādhyayanābhāvāttatsādhanāyāmanadhikāro brahmavidyāyāmiti sāṃpratam /\nyato yuktaṃ 'yadāhavanīye juhoti' ityāhavanīyasya homādhikaraṇatayā vidhānāttadrūpasyālaukikatānārabhyādhītavākyavihitādādhānādanyato 'nadhigamādādhānasya ca dvijātisaṃbandhitayā vidhānāttatsādhyo 'gniralaukiko na śūdrasyātīti nāhavanīyādisādhye karmaṇi śūdrasyādhikāra iti /\nnaca tathā brahmavidyāyāmalaukikamasti sādhanaṃ yacchūdrasya na syāt /\nadhyayananiyama iti cet /\nna /\nvikalpāsahatvāt /\ntadadhyayanaṃ puruṣārthe vā niyamyet, yathā dhanārjane pratigrahādi /\nkratvarthe vā, yathā 'vrīhīnavahanti' ityavaghātaḥ /\nna tāvat kratvarthe /\nnahi 'svādhyāyo 'dhyetavyaḥ' iti kañcit kratuṃ prakṛtya paṭhyate, yathā darśapūrṇamāsaṃ prakṛtya 'vrīhīnavahanti' iti /\nna cānārabhyādhītamapyavyabhāciritakratusaṃbandhitayā kratumupasthāpayati, yena vākyenaiva kratunā saṃbadhyetādhyayanam /\nnahi yathā juhvādi avyabhicaritakratusaṃbaddhamevaṃ svādhyāya iti /\ntasmānnaiva kratvarthe niyamaḥ /\nnāpi puruṣārthe /\npuruṣecchānibandhanaiva /\nitikartavyatāsu tu sāmānyato viśeṣataśca pravṛttirvidhiparādhīnaiva /\nnahyanadhāgatakaraṇabheda itikartavyatāsu ghaṭate /\ntasmādvidhyadhīnapravṛttitayāṅgānāṃ kratvarthatā /\nkraturiti hividhiviṣayeṇa vidhiṃ parāmṛśati viṣayiṇam /\ntenārthyate viṣayīkriyata iti kratvarthaḥ /\nna cādhyayanaṃ vā svādhyāyo vā tadarthajñānaṃ vā prāgvidheḥ puruṣecchādhīnapravṛttiḥ, yena puruṣārthaḥ syāt /\nyadi cādhyayanenaivārthāvabodharūpaṃ niyamyeta tato mānānāntaravirodhaḥ /\ntadrūpasya vināpyadhyayanaṃ pustakādipāṭhenāpyadhigamāt /\ntasmāt 'suvarṇaṃ bhārma' itivadadhyayanādeva phalaṃ kalpanīyam /\ntathā cādhyayanavidheraniyāmakatvācchūdrasyādhyayanena vā pustakādipāṭhena vā sāmarthyamastīti so 'pi brahmavidyāyāmadhikriyeta /\nmā bhūdvādhyayanābhāvātsarvatra brahmavidyāyāmadhikāraḥ, saṃvargavidyāyāṃ tu bhaviṣyati /\n'aha hāretvā śūdra' iti śūdraṃ saṃbodhya tasyāḥ pravṛtteḥ /\nna caiṣa śūdraśabdaḥ kayācidavayavavyutpattyāśūdre vartanīyaḥ, avayavaprasiddhitaḥ samudāyaprasiddheranapekṣatayā balīyastvāt /\ntasmādyathānadhīyānasyeṣṭau niṣādasthapateradhikāro vacanasāmarthyādevaṃ saṃvargavidyāyāṃ śūdrasyādhikāro bhaviṣyatīti prāptam /\nevaṃ prāpte brūmaḥ- #na śūdrasyādhikāraḥ vedādhyayanābhāvāditi# /\nayamabhisaṃdhiḥ-yadyapi 'svādhyāyo 'dhyetavyaḥ' ityadhyayanavidhirna kiñcitphalavatkarmārabhyāmnātaḥ, nāpyavyabhicaritakratusaṃbandhapadārthagataḥ, nahi juhvādivatsvādhyāyo 'vyabhicaritakratusabandhaḥ, tathāpi svādhyāyasyādhyanasaṃskāravidhiradhyayanasyāpekṣitopāyatāmavagamayan kiṃ piṇḍapitṛyajñavat svargaṃ vā, suvarṇaṃ bhāryamitivadārthavādikaṃ vā phalaṃ kalpayitvā viniyogabhaṅgena svādhyāyenādhīyītetyevamarthaḥ kalpatāṃ, kiṃvā paramaprayāpyanyato 'pekṣitamadhigamya nirvṛṇotviti viṣaye, na dṛṣṭadvāreṇa paramparayāpyanyato 'pekṣitapratilambhe ca yathāśrutiviniyogopapattau ca saṃbhavantyāṃ śrutiviniyogabhaṅgenādhyayanādevāśrutādṛṣṭaphalakalpanocitā /\ndṛṣṭaśca svādhyāyādhyayanasaṃskāraḥ /\ntena hi puruṣeṇa sa prāpyate, prāptaśca phalavatkarmabrahmāvabodhamabhyudayaniḥśreyasaprayojanamupajanayati, natu suvarṇadhāraṇādau dṛṣṭadvāreṇa kiñcit paramparayāpyastyapekṣitaṃ puruṣasya, tasmādviparivṛtya sākṣāddhāraṇādeva viniyogabhaṅgena phalaṃ kalpyate /\nyadā cādhyanasaṃskṛtena svādhyāyena phalavatkarmabrahmāvabodho bhāvyamāno 'byudayaniḥśreyasaprayojana iti sthāpitaṃ tadā yasyādhyayanaṃ tasyaiva karmabrahmāvabodho 'bhyudayaniḥśreyasaprayojano nānyasya, yasya copanayanasaṃskārastasyaivādhyayanaṃ, sa ca dvijātīnāmevetyupanayanābhāvenādhyayanasaṃskārābhāvāt pustakādipaṭhitasvādhyāyajanyor'thāvabodhaḥ śūdrāṇāṃ na phalāya kalpata iti śāstrīyasāmarthyābhāvānna śūdro brahmavidyāyāmadhikriyata iti siddham /\n#yajñe 'navakḷpta iti# /\nyajñagrahaṇamupalakṣaṇārtham /\nvidyāyāmanavakḷpta ityapi draṣṭavyam /\nsiddhavadabhidhānasya nyāyapūrvakatvānnyāyasya cobhayatra sāmyāt /\ndvitīyaṃ pūrvapakṣamanubhāṣate- #yatpunaḥ saṃvargavidyāyāmiti# /\ndūṣayati- #na talliṅgam# /\nkutaḥ /\n#nyāyābhāvāt# /\nna tāvacchūdraḥ saṃvargavidyāyāṃ sākṣāccedyate, yathā 'etayā niṣādasthapatiṃ yājayet' iti niṣādasthapatiḥ /\nkintvarthavādagato 'yaṃ śūdraśabdaḥ, sa cānyataḥ siddhamarthamavadyotayati na tu prāpayatītyadhvaramīmāṃsakāḥ /\nasmākaṃ tu anyaparādapi vākyādasati bādhake pramāṇāntareṇārtho 'vagamyamāno vidhinā cāpekṣitaḥ svīkriyata eva /\nnyāyaścāsminnarthe ukto bādhakaḥ /\nnaca vidhyapekṣāsti, dvijītyadhikārapratilambhena vidheḥ paryavasānāt /\nvidhyuddeśagatatve tvayaṃ nyāyo 'podyate vacanabalanniṣādasthapativanna tveṣa vidhyuddeśagata ityuktam /\ntasmānnārthavādamātrācchūdrādhikārasiddhiriti bhāvaḥ /\napica kimarthavādabalādvidyāmātre 'dhikāraḥ śūdrasya kalpate saṃvargavidyāyāṃ vā na tāvadvidyāmātra ityāha- #kāmaṃ cāyamiti# /\nnahi saṃvargavidyāyāmarthavādaḥ śruto vidyāmātre 'dhikāriṇamupanayatyatiprasaṅgāt /\nastu tarhi saṃvargavidyāyāmeva śūdrasyādhikāra ityata āha- #arthavādasthatvāditi# /\ntatkimetacchūdrapadaṃ pramattagītaṃ, na caityadyuktaṃ, tulyaṃ hi sāṃpradāyikamityata āha- #śakyate cāyaṃ śūdraśabda iti# /\nevaṃ kilātropākhyāyate-jānaśrutiḥ pautrāyaṇo bahudāyī śraddhādeyo bahupākyaḥ priyātithirbabhūva /\nsa ca teṣu teṣu grāmanagaraśṛṅgāṭakeṣu vividhānāmannapānānāṃ pūrṇānatithibhya āvasathān karayāmāsa /\nsarvata etyaiteṣvāvasatheṣu mamānnapānamarthina upayokṣyanta iti /\nathāsya rājño dānaśauṇḍasya guṇagārimasotaṣitāḥ santo devarṣayo haṃsarūpamāsthāya tadanugrahāya tasya nidāghasamaye doṣā harmyatalasthasyopari mālāmābadhyājagmuḥ /\nteṣāmagresaraṃ haṃsaṃ saṃbodhya pṛṣṭhataḥ patannekatamo haṃsaḥ sādbhutamabhyuvāda /\nbho bho bhallākṣa jānaśruterasya pautrāyaṇasya dyuniśaṃ dyuloka āyataṃ jyotistinmā prasāṅkṣīrmaitattvā dhākṣīditi /\ntamevamuktavantagragāmī haṃsaḥ pratyuvāca /\nkaṃ varamenametatsantaṃ satugvānamiva raikkamāttha /\nayamarthaḥ-vara iti sopahāsamavaramāha /\nathavā varo varāko 'yaṃ jānaśrutiḥ /\nkamityākṣepe /\nyasmādayaṃ varākastasmātkamenaṃ kiṃbhūtametaṃ santaṃ prāṇimātraṃ jānaśrutimāttha /\nraikkasya hi jyotirasahyaṃ natvetasya prāṇimātrasya /\ntasya hi bhagavataḥ puṇyajñānasaṃbhārasaṃbhṛtasya raikkasya brahmavido dharme trailokyodaravartiprāṇabhṛnmātradharmo 'ntarbhavati na punā raikkadharmakakṣāṃ kasyaciddharmo 'vagāhata iti /\nathaiṣa haṃsavacanādātmano 'tyantanikarṣamutkarṣakāṣṭhāṃ ca raikkasyopaśrutya viṣaṇṇāmānaso jānaśrutiḥ kitava ivākṣaparājitaḥ paunaḥpunyena niḥśvasannudvelaṃ kathaṃ kathamapi niśīthamativāhayāṃbabhūva /\ntato niśāvasānapiśunamanibhṛtavandāruvṛndaprārabdhastutisahasrasaṃvalitaṃ maṅgalatūryanirdhoṣamākarṇya talpatalastha eva rājā ekapade yantānaramāhūyādideśa, vayasya, raikkāhvayaṃ brahmavidamekaratiṃ sayugvānamativivikteṣu teṣu teṣu vepinanaganikuñjanadīpulinādipradeśeṣvanviṣya prayatnato 'smabhyamācakṣveti /\nsa ca tatra tatrānviṣyan kkacidativivekte dese śakaṭasyādhastāt pāmānaṃ kaṇḍūyamānaṃ brāhmaṇāyanamadrākṣīt /\ntaṃ ca dṛṣṭvā raikko 'yaṃ bhaviteti pratibhāvānupaviśya savinayamaprākṣīt, tvamasi he bhagavan, sayugvā raikka iti /\ntasya ca raikkabhāvānumatiṃ ca taistairiṅgitairgārhasthyecchāṃ dhanāyāṃ connīya yantā rājñe nivedayāmāsa /\nrājā tu taṃ niśamya gavāṃ ṣaṭśatāni niṣkaṃ ca hāraṃ cāśvatarīrathaṃ cādāya satvaraṃ raikkaṃ praticakrame /\ngatvā cābhyuvāda /\nhai raikka, gavāṃ ṣaṭśatānīmāni niṣkaśca hāra ścāyamaśvatarīrathaḥ, etadādatsva, anuśādhi māṃ bhagavanniti /\ntamevamuktavantaṃ prati sāṭopaṃ ca saspṛhaṃ covāca raikkaḥ /\naha hāretvā śūdra, tavaiva saha gobhirastviti /\naheti nipātaḥ sāṭopamāmantraṇe /\nhāreṇa yuktā itvā gantrī ratho hāretvā sa gobhiḥ saha tavaivāstu, kimetanmātreṇa mama dhanenākalpavartino gārhasthyasya nirvāhānupayogineti bhāvaḥ /\nāharetveti tu pāṭhonarthakatayā ca gobhiḥ sahetyatra pratisaṃbandhyanupādānena cācāryairdūṣitaḥ /\ntadasyāmākhyāyikāyāṃ śakyaḥ śūdraśabdena jānaśrutī rājanyo 'pyavayavavyutpattyā vaktum /\nsa hi raikkaḥ parokṣajñatāṃ cikhyāpayiṣurātmano jānaśruteḥ śūdreti śucaṃ sūcayāmāsa /\nkathaṃ punaḥ śūdraśabdena śugutpannā sūcyata iti /\nucyate- #tadādravaṇāt# /\ntadvyācaṣṭe-śucamabhidudrāva jānaśrutiḥ /\nśucaṃ prāptavānityarthaḥ /\n<lg>\n<l>śucā vā jānaśrutiḥ duduve /</l>\n<l>śucā prāpta ityarthaḥ /</l>\n<l>athavā śucā raikkaṃ jānaśrutirdudrāva gatavān /</l>\n<l>tasmāttadādravaṇāditi tacchabdena śugvā jānaśrutirvā raikko vā parāmṛśyata ityuktam //34 //</l>\n</lg></p>\n\n<p>1.3.9.35.</p>\n\n<p>#kṣatriyatvagateścottaratra caitrarathena liṅgāt /\nitaśca na jātiśūdro jānaśrutiḥ yatkāraṇaṃ#prakaraṇanirūpeṇa kriyamāṇe kṣatriyatvamasya jānaśruteravagamyate caijñarathena liṅgāditi vyācakṣāṇaḥ prakaraṇaṃ nirūpayati- #uttaratra hi saṃvargavidyāvākyaśeṣe# /\ncaitrarathenābhipratāriṇā niścitakṣātriyatvena samānāyāṃ saṃvargavidyāyāṃ samabhivyāhārālliṅgātsaṃdigdhakṣatriyabāvo jānaśrutiḥ kṣatriyo niścīyate /\n'atha ha śaunakaṃ ca kāpeyamabhipratāriṇaṃ ca kākṣaseniṃ sūdena pariviṣyamāṇau brahmacārī bibhikṣe' iti prasiddhayājakatvena kāpeyenābhiprayāriṇo yogaḥ pratīyate /\nbrahmacāribhikṣayā cāsyāśūdratvamavagamyate /\nnahi jātu brahmacārī śūdrān bhikṣate /\nyājakena ca kāpeyena yogādyājyo 'bhipratārī /\nkṣatriyatvaṃ cāsya caitrarathitvāt /\n'tasmāccaitrarathī nāmaikaḥ kṣatrapatirajāyata' iti vacanāt /\ncaitrarathitvaṃ cāsya kāpeyena yājakena yogāt /\n#etena vai citrarathaṃ kāpeyā ayājayanniti#chandogānāṃ dvirātre śrūyate /\ntena citrarathasya yājakāḥ kāpeyāḥ /\neṣa cābhipratāri citrarathādanyaḥ sanneva kāpeyānāṃ rājyo bhavati /\nyadi caitrarathiḥ syāt samānānvayānāṃ hi prāyeṇa samānānvayā yājakā bhavanti /\n<lg>\n<l>tasmāccaitrarathitvādabhipratārī kākṣaseniḥ kṣatriyaḥ /</l>\n<l>tatsamabhivyāhārācca jānaśrutirapi kṣatriyaḥ saṃbhāvyate /</l>\n<l>itaśca kṣatriyo jānaśrutirityāha- #kṣattṛpreṣaṇādyaiśvaryayogācca# /</l>\n<l>kṣattṛpreṣaṇe cārthasaṃbhave ca tādṛśasya vadānyapraṣṭhasyaiśvaryaṃ prāyeṇa kṣatriyasya dṛṣṭaṃ yudhiṣṭhirādivaditi //35 //</l>\n</lg></p>\n\n<p>1.3.9.36.</p>\n\n<p>#saṃskāraparāmarśāttadabhāvābhilāpācca# /\nna kevalamupanītādhyayanavidhiparāmarśena na śūdrasyādhikāraḥ kintu teṣu teṣu vidyopadeśeṣūpanayanasaṃskāraparāmarśāt śūdrasya tadabhāvābhidhānādbrahmavidyāyāmanadhikāra iti /\n<lg>\n<l>nanvanupanītasyāpi brahmopadeśaḥ śrūyate-'tānhānupanīyaiva' iti /</l>\n<l>tathā śūdrasyānupanītasyaivādhikāro bhavīṣyatītyata āha #-tānhānupanīyaivetyapi pradarśitaivopanayanaprāptiḥ# /</l>\n<l>prāptipūrvakatvātpratiṣedhasya yeṣāmupanayanaṃ prāptaṃ teṣāmeva tanniṣidhyate /</l>\n<l>tacca dvijātīnāmiti dvijātaya eva niṣiddhopanayanā adhikriyante na śūdra iti //36 //</l>\n</lg></p>\n\n<p>1.3.9.37.</p>\n\n<p>#tadabhāvanirdhāraṇe ca pravṛtteḥ# /\nsatyakāmo ha vai jābālaḥ pramītapitṛkaḥ svāṃ mātaraṃ jabālāṃ prapaccha,</p>\n\n<p>ahamācāryakule brahmacaryaṃ cariṣyāmī, tadbravītu bhavatī kiṅgotro 'hamiti /\nsābravīt /\ntvajjanakaparicaraṇaparatayā nāhamajñāsiṣaṃ gotraṃ taveti /\nsa cvācāryaṃ gautamamupasasāda /\nupasadyovāca, he bhagavan, brahmacaryamupeyāṃ tvayīti /\nsa hovāc, nāvijñātagotra upanīyata iti kiṅgotro 'sīti /\nathovāca satyakāmo nāhaṃ veda svaṃ gotraṃ, svāṃ mātaraṃ jabālāmapṛcchaṃ, sāpi na vedeti /\n<lg>\n<l>tadupaśrutyābhyadhādgautamaḥ, nādvijanmana ārjavayuktamīdṛśaṃ vacaḥ, tenāsminna śūdratvasaṃbhāvanāstīti tvāṃ dvijātijanmānamupaneṣya ityupanetamanuśāsituṃ ca jābālaṃ gautamaḥ pravṛttaḥ /</l>\n<l>tenāpi śūdrasya nādhikāra iti vijñāyate /</l>\n<l>#na satyādagā iti# /</l>\n<l>na satyamatikrāntavānasīti //37 //</l>\n</lg></p>\n\n<p>1.3.9.38.</p>\n\n<lg>\n<l>#śravaṇādhyayanārthapratiṣedhātsamṛteśca# /</l>\n<l>nigadavyākhyānena bhāṣyeṇa vyākhyātam /</l>\n<l>atirohitārthamanyat //38 //</l>\n</lg>\n\n<p>1.3.10.39.</p>\n\n<p>kampanāt /\nprāṇavajraśrutihalādvākyaṃ prakaraṇaṃ ca bhaṅktvā vāyuḥ pañcavṛttirādhyātmiko bāhyaścātra pratipādyaḥ /\ntathāhi-prāṇaśabdo mukhyo vāyavādhyātmike, vajraśabdaścāśanau /\naśaniśca vāyupariṇāmaḥ /\nvāyureva hi vāhyo dhūmajyotiḥsalilasaṃvalitaḥ parjanyabhāvena pariṇato vidyutstanayitnuvṛṣṭyaśanibhāvena vivartate /\nyadyapi ca sarvaṃ jagaditi savāyukaṃ pratīyate tathāpi sarvaśabda āpekṣiko 'pi na svābhidheyaṃ jahāti kintu saṃkucadvṛttirbhavati /\nprāṇavajraśabdau tu brahmaviṣayatve svārthameva tyajataḥ /\ntasmāt svārthatyāgādvaraṃ vṛttisaṃkocaḥ, svārthaleśāvasthānāt /\namṛtaśabdo 'pi maraṇābhāvavacano na sārvakālikaṃ tadabhāvaṃ brūte, jyotirjīvitayāpi tadupapatteḥ /\nyathā amṛtā devā iti /\ntasmātprāṇavajraśrutyanurodhādvāyurevātra vivakṣito na brahmeti prāptam /\nevaṃ prāpta ucyate- #kampanāt# /\nsavāyukasya jagataḥ kampanāt, paramātmaiva śabdātpramita iti maṇḍūkaplutyānuṣajjate /\nbrahmaṇonahi bibhdetajjagatkṛtnnaṃ svavyāpāre niyamena pravartate na tu maryādāmativartate /\netaduktaṃ bhavati-na śrutisaṃkocamātraṃ śrutyarthaparityāge hetuḥ, api tu pūrvāparavākyaikavākyatāprakaraṇābhyāṃ saṃvalitaḥ śrutisaṃkocaḥ /\ntadidamuktam #-pūrvāparayorgranthabhāgayorbrahmaiva nirdiśyamānamupalabhāmahe /\nihaiva kathamantarāle vāyuṃ nirdiśyamānaṃ pratipadyemahīti# /\ntadanena vākyaikavākyatā darśitā /\n#prakaraṇādapi#iti bhāṣyeṇa prakaraṇamuktam /\nyatkhalu pṛṣṭaṃ tadeva pradhānaṃ prativaktavyamiti tasya prakaraṇam /\npṛṣṭādanyasmiṃstūcyamāne śāstramapramāṇaṃ bhavedasaṃbaddhapralāpitvāt /\n<lg>\n<l>#yatu vāyuvijñānātkkacidamṛtatvamabhihitamāpekṣikaṃ taditi# /</l>\n<l>'apapunarmṛtyuṃ jayati' iti śrutyā hyapamṛtyorvijaya ukto natu paramamṛtyuvijaya ityāpe..kitvaṃ (?), tacca tatraiva prakaraṇāntarakaraṇena hetunā /</l>\n<l>na kevalamapaśrutyā tadāpekṣikamapi tu paramātmānamabhidhāya 'ato 'nyadārtam' iti vāṭvāderārtatvābhidhānāt /</l>\n<l>nahyārtābyāsādanārto bhavatīti bhāvaḥ //39 //</l>\n</lg></p>\n\n<p>1.3.11.40.</p>\n\n<p>jyotirdarśanāt /\natra hi jyotiḥśabdasya tejasi mukhyatvāt, brahmaṇi jaghanyatvāt, prakaraṇācca śruterbalīyastvāt, pūrvavacchutisaṃkocasya cātrābhāvāt, pratyuta brahmajyotiḥpakṣe ktvāśruteḥ pūrvakālārthāyāḥ pīḍanāprasaṅgāt, samutthānaśruteśca teja eva jyotiḥ /\ntathāhi-samutthanāmudgamanamucyate, na tu vivekavijñānam /\nudgamanaṃ ca tejaḥpakṣe 'rcirādimārgeṇopapadyate /\nādityaścārcirādyapekṣayā paraṃ jyotirbhavatīti tadupasaṃpadya tasya samīpe bhūtvā svena rūpeṇābhiniṣpadyate, kāryabrahmalokaprāptau krameṇa mucyate /\nbrahmajyotiḥpakṣe tu brahma bhūtvā kā parā svarūpaniṣpattiḥ /\nnaca dehādiviviktabrahmasvarūpasākṣātkāro vṛttirūpo 'bhiniṣpattiḥ /\nsā hi brahmabhūyātprācīnā na tu parācīnā /\nseyamupasaṃpadyeti ktvāśruteḥ pīḍā /\ntasmāttisṛbhiḥ śrutibhiḥ prakaraṇabādhanātteja evātra jyotiriti prāptam /\nevaṃ prāpte 'bhidhīyate- #parameva brahma jyotiḥ-śabdam /\nkasmāt /\ndarśanāt /\ntasya hīha prakaraṇe anuvṛttirdṛśyate# /\nyatkhalu pratijñāyate, yacca madhye parāmṛśyate, yaccopasaṃhriyate, sa eva pradhānaṃ prakaraṇārthaḥ /\ntadantaḥpātinastu sarve tadanuguṇatayā netavyāḥ, natu śrutyanurodhamātreṇa prakaraṇādapakraṣṭavyā iti hi lokasthitiḥ /\nanyathopāṃśuyājavākye jāmitādoṣopakrame tatpratisādhānopasaṃhāre ca tadantaḥ pātino 'viṣṇurupāṃśu yaṣṭavyaḥ' ityādayo vidhiśrutyanurodhena pṛthagvidhayaḥ prasajyeran /\ntatkimidānīṃ 'tisra eva sāhnasyopasadaḥ kāryā dvādaśāhīnasya' iti prakaraṇānurodhātsāmudāyaprasiddhibalalabdhamahargāṇābhidhānaṃ parityajyāhīnaśabdaḥ kathamapyavavavyutpattyā sānnaṃ jyotiṣṭomamabhidhāya tatraiva dvādaśopasattāṃ vidhattām /\nsa hi kṛtsnavidhānānna kutaścidapi hīyate kratorityahīnaḥ śakyo vaktum /\nmaivam /\navayavaprasiddheḥ samudāyaprasiddhirbalīyasīti śrutyā prakaraṇabādhanānna dvādaśopakratomahīnaguṇayukte jyotiṣṭome śaknoti vidhātum /\nnāpyato 'pakṛṣṭaṃ sadahargaṇasya vidhatte /\nparaprakaraṇe 'nyadharmavidheranyāṭyatvāt /\nasaṃbaddhapadavyavāyavicchinnasya prakaraṇasya punaranusaṃdhānakleśāt /\ntenānapakṛṣṭenaiva dvādaśāhīnasyetivākyena sāhnasya tisra usapadaḥ kāryā iti vidhiṃ stotuṃ dvādaśāhavihitā dvādaśopasattā tatprakṛtitvena ca sarvāhīneṣu prāptā nivītādivadanūdyate /\ntasmādahīnaśrutyā prakaraṇabādhe 'pi na dvādaśāhīnasyeti vākyasya prakaraṇādapakarṣa /\njyotiṣṭomaprakaraṇāmnātasya pūṣādyanumantraṇamantrasya yalliṅgabalātprakaraṇabādhenāpakarṣastadagatyā /\npauṣṇādau ca takarmaṇi tasyārthavattvāt /\niha tvapakṛṣṭasyārcirādimārgopadeśe phalasyopāyamārgapratipādake 'tiviśade 'eṣa saṃprasādaḥ' iti vākyasyāviśadaikadeśamātrapratipādakasya niṣprayojanatvāt /\nnaca dvadaśāhīnasyetivadyathoktātmadhyānasādhanānuṣṭhānaṃ stotumeṣa saṃprasāda iti vacamarcirādimārgamanuvadatīti yuktam, stutilakṣaṇāyāṃ svābhidheyasaṃsargatātparyaparityāgaprasaṅgāt dvādaśāhīnasyeti tu vākye svārthasaṃsargatātparye prakaraṇavicchedasya prāptānuvadamātrasyā cāprayojanatvamiti stutyarthau lakṣyate /\nna caitaddoṣabhayātsamudāyaprasiddhimullaṅghayāvayavaprasiddhimupāśritya sāhnasyaiva dvādaśopasattāṃ vidhātumarhati, tritvadvādaśatvayorvikalpaprasaṅgāt /\nnaca satyāṃ gatau vikalpo nyāṭyaḥ /\nsāhnāhīnapadayośca prakṛtajyotiṣṭomābhidhāyinorānarthakyaprasaṅgāt /\nprakaraṇādeva tadavagateḥ /\niha tu svārthasaṃsargatātparye noktadoṣaprasaṅga iti paurvāparyālocanayā prakaraṇānurodhādrūḍhimapi pūrvakālatāmapi parityajya prakaraṇānuguṇyena jyotiḥ paraṃ brahma pratīyate /\nyattūktaṃ mumukṣorādityaprāptirabhihiteti /\nnāsāvātyantiko mokṣaḥ, kintu kāryabrahmalokaprāptiḥ /\nnaca kramamuktyabhiprāyaṃ svena rūpeṇābhiniṣpadyata iti vacanam /\nnahyetatprakaraṇoktabrahmatattvaviduṣo gatyutkrāntī staḥ /\ntathā ca śrutiḥ-'na tasmāt prāṇā utkrāmanti atraiva samavanīyante' iti /\nnaca taddvāreṇa kramamuktiḥ /\narcirādimārgasya hi kāryabrahmalokaprāpakatvaṃ na tu brahmabhūyahetubhāvaḥ /\n<lg>\n<l>jīvasya tu nirūpādhinityaśuddhabuddhabrahmabhāvasākṣātkārahetuke mokṣe kṛtamarcirādimārgeṇa kāryabrahmalokaprāptyā /</l>\n<l>atrāpi brahmavidastadupapatteḥ /</l>\n<l>tasmānna jyotirādityamupasaṃpadya saṃprasādasya jīvasya svena rūpeṇa pāramārthikena brahmaṇābhiniṣpattirāñjasīti śruteratrāpi kleśaḥ /</l>\n<l>apica paraṃ jyotiḥ sa uttamapuruṣa itihaivopariṣṭādviśeṣaṇāttejaso vyāvartya puruṣaviṣayatvenāvasthāpanājjyotiḥpadasya, parameva brahma jyotiḥ na tu teja iti siddham //40 //</l>\n</lg></p>\n\n<p>1.3.12.41.</p>\n\n<p>#ākāśor'thāntaratvādivyapadeśāt# /\nyadyapi 'ākāśastalliṅgāt' ityatra brahmaliṅgadarśanādākāśaḥ paramātmeti vyutpāditaṃ, tathāpi tadvadatra paramātmaliṅgadarśanābhāvānnāmarūpanirmahaṇasya bhūtākāśe 'pyavakāśadānenopapatterakasmānna rūḍhiparityāgasyāyogāt, nāmarūpe antarā brahmeti ca nākāśasya nāmarūpayornirvahiturantarālatvamāha, api tu brahmaṇaḥ, tena bhūtākāśo nāmarūpayornirvahitā /\nbrahma caitayorantarālaṃ madhyaṃ sāramiti yāvat /\nna tu nirvoḍaiva brahma, antarālaṃ vā nirvāḍhṛ /\ntasmātprasiddherbhūtākāśo na tu brahmeti prāptam /\nevaṃ prāpta ucyate-paramevākāśaṃ brahma, #kasmāt, arthāntaratvādivyapadeśāt# /\nnāmarūpamātranirvāhakamihākāśamucyate /\nbhūtākāśaṃ ca vikāratvena nāmarūpāntaḥpāti sat kathamātmānamudvahet /\nnahi suśikṣito 'pi vijñānī svena skandhenātmānaṃ voḍhumutsahate /\nnaca nāmarūpaśrutiraviśeṣataḥ pravṛttā bhūtākāśavarjaṃ nāmarūpāntare saṃkocayituṃ sati saṃbhave yujyate /\nnaca nirvāhakatvaṃ niraṅkuśamavagataṃ brahmaliṅgaṃ kathañcitkleśena paratantre netumucitam 'anena jīvenātmanānupraviśya nāmarūpe vyākaravāṇi' iti ca sraṣṭṛtvamatisphuṭaṃ brahmaliṅgamatra pratīyate /\n<lg>\n<l>brahmarūpatayā ca jīvasya vyākartṛtve brahmaṇa eva vyākartṛtvamuktam /</l>\n<l>evaṃ ca nirvahiturevanātarālatopapatteranyo nirvahitānyaccāntarālamityarthabhedakalpanāpi na yuktā /</l>\n<l>tathā ca te nāmarūpe yadantaretyayamarthāntaravyapadeśa upapanno bhavatyākāśasya /</l>\n<l>tasmādarthāntaravyapadeśāt, tathā 'tadbrahma tadamṛtam' iti vyapadeśādbrahmaivākāśamiti siddham //41 //</l>\n</lg></p>\n\n<p>1.3.13.42.</p>\n\n<lg>\n<l>#suṣuptyutkrāntyorbhedena# /</l>\n<l>'ādimadhyāvasāneṣu saṃsāripratipādanāt /</l>\n<l>tatpare granthasaṃdarbhe sarvaṃ tatraiva yojyate //</l>\n</lg>\n\n<p>' saṃsāryeva tāvadātmāhaṅkārāspadaprāṇādiparītaḥ sarvajanasiddhaḥ /\ntameva ca 'yo 'yaṃ vijñānamayaḥ prāṇeṣu' ityādiśrutisaṃdarbha ādimadhyāvasāneṣvāmṛśatīti tadanuvādaparo bhavitumarhati /\nevaṃ ca saṃsāryātmaiva kiñcidapekṣya mahān, saṃsārasya cānāditvenānāditvādaja ucyate, na tu tadatiriktaḥ kaścidatra nityaśuddhabuddhamuktatvabhāvaḥ pratipādyaḥ /\nyattu suṣuptyutkrāntyoḥ prājñenātmanā saṃpariṣvakta iti bhedaṃ manyase, nāsau bhedaḥ kintvayamātmaśabdaḥ svabhāvavacanaḥ, tena suṣuptyutkrāntyavasthāyāṃ viśeṣaviṣayābhāvātsaṃpiṇḍitaprajñeva prājñenātmanā svabhāvenā pariṣvakto na kiñcidvedetyabhede 'pi bhedavadupacāreṇa yojanīyam /\nyathāhuḥ-'prājñaḥ saṃpiṇḍitaprajñaḥ' iti /\npatyādayaśca śabdāḥ saṃsāriṇyeva kāryakaraṇasaṃghātātmakasya jagato jīvakarmārjitatayā tadbhogyatayā ca yojanīyāḥ /\ntasmātsaṃsāryevānūdyate na tu paramātmā pratipadyata iti prāptam /\nevaṃ prāpte 'bhidhīyate-'suṣuptyutkrāntyorbhedena vyapadeśādityanuvartate /\nayamabhisaṃdhiḥ-kiṃ saṃsāriṇo 'nyaḥ paramātmā nāsti, tasmātsaṃsāryātmaparaṃ 'yo 'yaṃ vijñānamayaḥ prāṇeṣu' iti vākyam, āhosvidiha saṃsārivyatirekeṇa paramātmano 'saṃkīrtanātsaṃsāriṇaścādimadhyāvasāneṣvavamarśanātsaṃsāryātmaparaṃ, na tāvatsaṃsāryatiriktasya tasyābhāvaḥ /\ntatpratipādakā hi śataśa āgamāḥ 'īkṣaternāśabdam' 'gatisāmānyāt' ityādibiḥ sūtrasaṃdarbhairupapāditāḥ /\nna cātrāpi saṃsāryatiriktaparamātmasaṃkīrtanābhāvaḥ, suṣuptyutkrāntyestatsaṃkīrtanāt /\nnaca prājñasya paramātmano jīvādbhedena saṃkīrtanaṃ sati saṃbhave rāhoḥ śira itivadaupacārikaṃ yuktam /\nnaca prājñaśabdaḥ prajñāprakarṣaśālini nirūḍhavṛttiḥ kathañcidajñaviṣayo vyākhyātumucitaḥ /\nnaca prajñāprakarṣo 'saṃkucadvṛttirviditasamastaveditavyātsarvavido 'nyatra saṃbhavati /\nna cetthaṃbhūto jīvātmā /\ntasmātsuṣuptyutkrāntyorbhedena jīvātprājñasya paramātmano vyapadeśāt 'yo 'yaṃ vijñānamayaḥ' ityādinā jīvātmānaṃ lokasiddhamanūdya tasya paramātmabhāvo 'nanadhigataḥ pratipādyate /\nnaca jīvātmanuvādamātraparāṇyetāni vacāṃsi /\nanadhigatārthāvabodhanaparaṃ hi śābdaṃ pramāṇaṃ, na tvanuvādamātraniṣṭhaṃ bhavitumarhati /\nata eva ca saṃsāriṇaḥ paramātmabhāvavidhānāyādimadhyāvasāneṣvanupādyatayāvamarśa upapadyate /\n<lg>\n<l>evaṃ ca mahattvaṃ cājatvaṃ ca sarvagatasya nityasyātmanaḥ saṃbhavānnāpekṣikaṃ kalpayiṣyate /</l>\n<l>#yastu madhye buddhāntādyavasthopanyāsāditi# /</l>\n<l>nānenāvasthāvattvaṃ vivakṣyate /</l>\n<l>api tvavasthānāmupajanāpāyadharmakatvena tadatiriktamavasthārahitaṃ paramātmānaṃ vivakṣati, uparitanavākyasaṃdarbhālocanāditi //42 //</l>\n</lg></p>\n\n<p>1.3.13.43.</p>\n\n<p>#patyādiśabdebyaḥ /\nsarvasya vaśī# /\nvaśaḥ sāmarthyaṃ sarvasya jagataḥ prabhavatyayam, vyūhāvasthānasamartha iti /\nata eva sarvasyeśānaḥ, sāmarthyena hyayamuktena sarvasyeṣṭe, tadicchānuvidhānājjagataḥ /\n<lg>\n<l>ata eva sarvasyādhipatiḥ sarvasya niyantā /</l>\n<l>antaryāmīti yāvat /</l>\n<l>kiñca sa evaṃbhūto hyadyantarjyotiḥ puruṣo vijñānamayo na sādhunā karmaṇā bhūyānutkṛṣṭo bhavatītyevamādyāḥ śrutayo 'saṃsāriṇaṃ paramātmānameva pratipādayanti /</l>\n<l>tasmājjīvātmānaṃ mānāntarasiddhamanūdya tasya brahmabhāvapratipādanaparo 'yo 'yaṃ vijñānamayaḥ' ityādivākyasaṃdarbha iti siddham //43 //</l>\n</lg></p>\n\n<l>iti śrīmadvācaspatimiśraviracitaśārīrakabhagavatpādabhāṣyavibhāge bhāmatyāṃ prathamasyādhyāyasya tṛtīyaḥ pādaḥ //3 //</l>\n\n<p>#iti prathamādhyāyasya jñeyabrahmapratipādakāspaṣṭaśrutisamanvayākhyastṛtīyaḥ pājaḥ#</p>\n\n<p>#prathamādhyāye caturthaḥ pādaḥ# /</p>\n\n<p>1.4.1.1.</p>\n\n<p>#ānumānikamapyekeṣāmiticenna śārīrarūpakavinyastagṛhīterdarśayati ca# /\nsyādetat /\nbrahmajījñāsāṃ pratijñāya brahmaṇo lakṣaṇamuktam-'janmādyasya yataḥ' iti /\ntaccedaṃ lakṣaṇaṃ na pradhānādau gataṃ, yena vyabhicārādalakṣaṇaṃ syāt, kintu brahmaṇyeveti 'īkṣaternāśabdam' iti pratipāditam /\ngatisāmānyaṃ ca vedāntavākyānāṃ brahmakaraṇavādaṃ prati vidyate, na pradhānakāraṇavādaṃ pratīti prapañcitamadhastatena sūtrasaṃdarbheṇa /\ntatkimavaśiṣyate tadarthamuttaraḥ saṃdarbha ārabhyate /\nnaca 'mahataḥ paramavyaktam' ityādīnāṃ pradhāne samanvaye 'pi vyabhāciraḥ /\nnahyete pradhānakāraṇatvaṃ jagata āhuḥ, apitu pradhānasadbhāvamātram /\nnaca tatsadbhāvamātreṇa 'janmādyasya yataḥ' iti brahmalakṣaṇasya kiñciddhīyate /\ntasmādanarthaka uttaraḥ saṃdarbha ityata āha- #brahmajijñāsāṃ pratijñāyeti# /\nna pradhānasadbhāvamātraṃ pratipādayanti 'mahataḥ paramavyaktam' 'ajāmekām' ityādayaḥ, kintu jagatkāraṇaṃ pradhānamiti /\n'mahataḥ param' ityatra hi paraśabdo 'viprakṛṣṭapūrvakālatvamāha /\ntathā ca kāraṇatvam /\n'ajāmekām' ityādīnāṃ tu kāraṇatvābhidhānamatisphuṭam /\nevaṃ ca lakṣaṇavyabhicārādavyabhicārāya yukta uttarasaṃdarbhārambha iti /\npūrvapakṣayati- #tatra ya eveti# /\nsāṃkhyapravādarūḍhimāha- #tatrāvyaktamiti# /\nsāṃkhyasmṛtiprasiddherna kevalaṃ rūḍhiḥ, avayavaprasiddhyāpyayamevārtho 'vagamyata ityāha- #na vyaktamiti# /\nśānyaghoramūḍhaśabdādihīnatvācceti /\n<lg>\n<l>śrutiruktā /</l>\n<l>smṛtiśca sāṃkhīyā /</l>\n<l>nyāyaśca-'bhedānāṃ parimāṇātsamanvayācchaktitaḥ pravṛtteśca /</l>\n<l>kāraṇakāryavibhāgādavibhāgādvaiśvarūpyasya //</l>\n</lg></p>\n\n<p>kāraṇamastyavyaktam' iti /\nnaca 'mahataḥ paramavyaktam' iti prakaraṇapariśeṣābhyāmavyaktapadaṃ śarīragocaram /\nśarīrasya śāntaghoramūḍhapaśabdādyātmakatvenāvyaktatvānupapatteḥ /\ntasmātpradhānamevāvyaktamucyata iti prāpte, ucyate- #naitadevam /\nna hyetatkāṭhakaṃ vākyamiti# /\nlaukikī hi prasiddhī rūḍhirvedārthanirṇaye nimittaṃ, tadupāyatvāt /\nyathāhuḥ-'ya eva laukikāḥ śabdāsta eva vaidikāsta eva caiṣāmarthāḥ' iti /\nnatu parīkṣakāṇāṃ pāribhāṣikī, pauruṣeyī hi sā na vedārthanirṇayanibandhanasiddhau(yanimittaṃ po?) ṣadhādiprasiddhivat /\ntasmādrūḍhitastāvanna pradhānaṃ pratīyate /\nyogastvanyatrāpi tulyaḥ /\ntadevamavyaktaśrutāvanyathāsiddhāyāṃ prakaraṇapariśeṣābhyāṃ śarīragocaro 'yamavyaktaśabdaḥ /\nyathā cāsya tadgocaratvamupapadyate tathāgre darśayiṣyati /\nteṣu śarīrādiṣu madhye viṣayāṃstadgecarān viddhi /\nyathāśvo 'dhvānamālambya calatyevamindriyahayāḥ svagocaramālambyeti /\nātmā bhoktetyāhurmanīṣiṇaḥ /\nkatham, indriyamanoyuktaṃ yogo yathā bhavati /\nindriyārthamanaḥ saṃnikarṣeṇa hyatmā gandhādīnāṃ bhoktā /\npradhāsyākāṅkṣāvato vacanaṃ prakaraṇamiti gantavyaṃ viṣṇoḥ paramaṃ padaṃ pradhānamiti tadākāṅkṣāmavatārayati- #taiścendriyādibhirasaṃyatairiti# /\nasaṃyamābhidhānaṃ vyatirekamukhena saṃyamavadātīkaraṇam /\nparaśabdaḥ śreṣṭhavacanaḥ /\nnanvāntaratvena yadi śreṣṭhatvaṃ tadendriyāṇāmeva bāhyebhyo gandhāhibhyaḥ śreṣṭhatvaṃ syādityata āha- #arthā ye śabdādaya iti# /\nnāntaratvena śreṣṭhatvamapi tu pradhānatayā, tacca vivakṣādhīnaṃ, grahebhyaścendriyebhyo 'tigrahayārthānāṃ pradhānyaṃ śrutyā vivakṣitamitīndriyebhyor'thānāṃ prādhānyātparatvaṃ bhavati /\nghrāṇajihvāvākcakṣuḥ śrotramanohastatvaco hi indriyāṇi śrutyāṣṭau grahā uktāḥ /\ngṛhṇanti vaśīkurvanti khalvetāni puruṣapaśumiti /\nna caitani svarūpavato vaśīkartumīśate, yāvadasmai puruṣaśave gandharasanāmarūpaśabdakāmakarmasparśānnopaharanti /\nata eva gandhādayo 'ṣṭāvatigrahāḥ, tadupahāreṇa grahāṇāṃ grahatvopapatteḥ /\ntadidamuktam- #indriyāṇāṃ grahaṇaṃ viṣayāṇāmatigrahatvamiti śrutiprasiddheriti# /\ngrahatvenendriyaiḥ sāmye 'pi manasaḥ svagatena viśeṣeṇārthebhyaḥ paratvamāha #-viṣayebyaśca manasaḥ paratvamiti# /\nkasmātpumān rathitvenopakṣipto gṛhyata ityata āha- #ātmaśabdāditi# /\ntatpratyabhijñānādityarthaḥ /\nśreṣṭhatve hetumāha- #bhoktuśceti# /\ntadanena jīvātmā svāmitayā mahānuktaḥ /\nathavā śrutismṛtibhyāṃ hairaṇyagarbhī buddhirātmaśabdenocyata ityāha #-athaveti /\npūriti# /\nbhogyajātasya buddhiradhikaraṇamiti buddhiḥ pūḥ /\ntadevaṃ sarvāsāṃ buddhīnāṃ prathamajahiraṇyagarbhabuddhyekanīḍatayā hiraṇyagarbhabuddhermahattvaṃ cāpanādā(copanādānā?)tmatvaṃ ca /\nata eva buddhimātrātpṛthakkaraṇamupapannam /\nnanvetasminpakṣe hiraṇyagarbhabuddherātmatvānna rathita ātmano bhokturatropādānamiti na rathamātraṃ pariśiṣyate 'pi tu rathavānapītyata āha- #etasmiṃstu pakṣa iti# /\nyathā hi samāropitaṃ pratibimbaṃ bimbānna vastuto bhidyate tathā na paramātmano vijñānātmā vastuto bhidyata iti paramātmaiva rathavānihopāttastena rathamātraṃ parisiṣṭamiti /\natha rathādirūpakakalpanāyāḥ śarīrādiṣu kiṃ prayojanamityata āha #-śarīrendriyamanobuddhiviṣayavadenāsaṃyuktasya hīti# /\nvedanā sukhādyanubhāvaḥ /\npratyarthamañcatīti pratyagātmeha jīvo 'bhimatastasya brahmāvagatiḥ /\nnaca jīvasya brahmatvaṃ mānāntarasiddhaṃ, yenātra nāgamo 'pekṣyetyāha- #tathāceti# /</p>\n\n<lg>\n<l>vāgiti chāndaso dvitīyālopaḥ /</l>\n<l>śeṣamatirohitārtham //1 //</l>\n</lg>\n\n<p>1.4.1.2.</p>\n\n<p>pūrvapakṣiṇo 'nuśayabījanirākaraṇaparaṃ sūtram-sūkṣmaṃ tu tadarhatvāt /\nprakṛtervikāraṇāmananyatvātprakṛteravyaktatvaṃ vikāra upacaryate /\nyathā 'gobhiḥ śrīmita' iti gauśabdastādvikāre payasi /\navyaktātkāraṇāt vikāraṇāmananyatvenāvyaktaśabdārhatve pramāṇamāha- #tathāca śrutiriti# /\navyākṛtamavyaktamityanarthāntaram /\nnanvevaṃ sati pradhānamevābyupetaṃ bhavati, sukhaduḥkhamohātmakaṃ hi jagadevaṃbhūtādeva kāraṇādbhavitumarhati, kāraṇātmakatvātkāryasya /\n<lg>\n<l>yacca tasya sukhātmakatvaṃ tatsattvam /</l>\n<l>yacca tasya duḥkhātmakatvaṃ tadgajaḥ /</l>\n<l>yacca tasya mohātmakatvaṃ tattamaḥ /</l>\n<l>tathā cāvyaktaṃ padhānamevābhyupetamiti //2 //</l>\n</lg></p>\n\n<p>1.4.1.3.</p>\n\n<p>śaṅkānirākaraṇārthaṃ sūtram- #tadadhīnatvādarthavat# /\npradhānaṃ hi sāṃkhyānāṃ seśvarāṇāmanīśvarāṇāṃ veśvarāt kṣetrajñebhyo vā vastuto bhinnaṃ śakyaṃ nirvaktum /\nbrahmaṇastviyamavidyā śaktirmāyādiśabdavācyā na śakyā tattvenānyatvena vā nirvaktum /\nidamevāsyā avyaktatvaṃ yadanirvācyatvaṃ nāma /\nso 'yamavyākṛtavādasya pradhānavādādbhedaḥ /\navidyāśakteśceśvarādhīnatvaṃ, tadāśrayatvāt /\nnaca dravyamātramaśaktaṃ kāryāyālamiti śakterarthavattvam /\ntadidamuktam- #arthavaditi# /\nsyādetat /\nyadi brahmaṇo 'vidyāśaktyā saṃsāraḥ pratīyate hanta muktānāmapi punarutpādaprasaṅgaḥ, tasyāḥ pradhānavattādavasthyāt /\ntadvināśe vā samastasaṃsārocchedaḥ tanmūlavidyāśakteḥ samucchedādityata āha- #muktānāṃ ca punaḥ# /\nbandhasya anutpattiḥ /\n#kutaḥ /\nvidyayā tasyā bījaśakterdāhāt# /\nayamabhisaṃdhiḥ-na vayaṃ pradhānavadavidyāṃ sarvajīveṣvekāmācakṣmahe, yainevamupālamemahi, kintviyaṃ pratijīvaṃ bhidyate /\ntena yasyaiva jīvasya vidyotpannā tasyaivāvidyāpanīyate na jīvāntarasya, bhinnādhikaraṇayorvidyāvidyayoravirodhāt, tatkutaḥ samastasaṃsārocchedaprasaṅgaḥ /\npadhānavādināṃ tveṣa doṣaḥ /\npradhānasyaikatvena taducchede sarvocchedo 'nucchede vā na kasyacidityanirmokṣaprasaṅgaḥ. pradhānabhede 'pi caitadavivekakhyātilakṣaṇāvidyāsadasattvanibandhanau bandhamokṣau, tarhi kṛtaṃ pradhānena, avidyāsadasadbhāvābhyāmeva tadupapatteḥ /\nna cāvidyopādhibhedādhīno jīvabhedo jīvabhedādhīnaścāvidyopādhibheda iti parasparāśrayādubhayāsiddhiriti sāṃpratam /\nanāditvādbījāṅkuravadubhayasiddheḥ /\navidyātvamātreṇa caikatvopacāro 'vyaktamiti cāvyākṛtamiti ceti /\nnanvevamavidyaiva jagadbījamiti kṛtamīśvareṇetyata āha- #parameśvarāśrayeti# /\nnahyacetanaṃ caitanānadhiṣṭhitaṃ kāryāya paryāptamiti svakāryaṃ kartuṃ parameśvaraṃ nimittatayopādānatayā vāśrayate, prapañcavibhramasya hīśvarādhiṣṭhānatvamahivibhramasyeva rajjvadhiṣṭhānatvam, tena yathāhivibhramo rajjūpādāna evaṃ prapañcavibhrama īśvaropādānaḥ, tasmājjīvādhikaraṇāpyavidyā nimittatayā viṣayatayā ceśvaramāśrayata itīśvarāśrayetyucyate, na tvādhāratayā, vidyāsvabhāve brahmaṇi tadanupapatteriti /\nata evāha- #yasyāṃ svarūpapratibodharahitāḥ śerate saṃsāriṇo jīvā iti# /\nyasyāmavidyāyāṃ satyāṃ śarate jīvāḥ /\njīvānāṃ svarūpaṃ vāstavaṃ brahma, tadbodharahitāḥ śerata iti laya uktaḥ /\nsaṃsāriṇa iti vikṣepa uktaḥ /\n#avyaktādhīnatvājjīvabhāvasyeti# /\nyadyapi jīvāvyaktayoranāditvenāniyataṃ paurvāparyaṃ tathāpyavyaktasya pūrvatvaṃ vivakṣitvaitaduktam /\n#satyapi śarīravadindriyādīnāmiti# /\ngaubalīvardapadavetaddraṣṭavyam /\nācāryadeśīyamatamāha #-anye tviti# /\netaddūṣayati- #taistviti# /\nprakaraṇapāriśeṣyayorubhayatra tulyatvānnaikagrahaṇaniyamaheturasti /\nśaṅkate #-āmnātyārthamiti# /\navyaktapadameva sthūlaśarīravyāvṛttiheturvyaktatvāttasyeti śaṅkārthaḥ /\nnirākaroti-na /\n#ekavākyatādhīnatvāditi# /\nprakṛtahānyaprakṛtaprakriyāprasaṅgenaikavākyatve saṃbhavati na vākyabhedo yujyate /\nna cākāhkṣāṃ vinaikavākyatvam, ubhayaṃ ca prakṛtamityubhayaṃ grāhyatvenehākāṅkṣitamityekābhidhāyakamapi padaṃ śarīradvaparam /\n<lg>\n<l>naca mukhyayā vṛttyātatparamityaupacārikataṃ na bhavati /</l>\n<l>yathopahantṛmātranirākāhkṣāyāṃ kakapadaṃ prayujyamānaṃ śvādisarvahantṛpadaṃ vijñāyate /</l>\n<l>yathāhuḥ 'kākebhyo rakṣyatāmannamiti bāle 'pi noditaḥ /</l>\n<l>upaghātapradhānatvānna śvādibhyo na rakṣati //</l>\n</lg></p>\n\n<p>' iti /\nnanu na śarīradvayasyātrākāhkṣā /\nkintu duḥśodhatvātsūkṣmasyaiva śarīrasya, natu ṣāṭkauśikasya sthūlasyaṣa etaddhi dṛṣṭabībhatsatayā sukaraṃ vairāgyaviṣayatvena śodhayitumityata āha- #na caivaṃ#</p>\n\n<lg>\n<l>#mantavyamiti# /</l>\n<l>viṣṇoḥ paramaṃ padamavagamayituṃ paraṃ paramatra pratipādyatvena prastutaṃ na tu vairāgyāya śodhanamityarthaḥ /</l>\n<l>alaṃ vā vivādena, bhavatu sūkṣmameva śarīraṃ pariśodhyaṃ, tathāpi na sāṃkhyābhimatamatra pradhānaṃ paramityabhyupetyāha- #sarvathāpi tviti# //3 //</l>\n</lg>\n\n<p>1.4.1.4.</p>\n\n<p>#jñeyatvāvacanācca# /\n<lg>\n<l>ito 'pi nāyamavyaktaśabdaḥ sāṃkhyābhimatapradhānaparaḥ /</l>\n<l>sāṃkhyaiḥ khalu pradhānādvivekena puruṣaṃ niḥśreyasāya jñātuṃ vā vibhūtyai vā pradhānaṃ jñeyatvenopakṣipyate /</l>\n<l>na ceha jānīyāditi copāsīteti vā vidhivibhaktiśrutirasti, api tvavyaktapadamātram /</l>\n<l>na caitāvatā sāṃkhyasmṛtipratyabhijñānaṃ bhavatīti bhāvaḥ //4 //</l>\n</lg></p>\n\n<p>1.4.1.5.</p>\n\n<lg>\n<l>jñeyatvāvacanasyāsiddhimāśaṅkya tatsiddhipradarśanārthaṃ sūtram- #vadatīti cenna prājño hi prakaraṇāt# /</l>\n<l>nigadavyākhyātamasya bhāṣyam //5 //</l>\n</lg>\n\n<p>1.4.1.6.</p>\n\n<p>#trayāṇāmeva caivamupanyāsaḥ praśnaśca# /\nvarapradānopakramā hi mṛtyunaciketaḥ saṃvādavākyapravṛttirāmāpteḥ kaṭhavallīnāṃ lakṣyate /\nmṛtyuḥ kila na ciketase kupitena pitrā prahitāya tuṣṭastrīnvarān pradadau /\nnaciketāstu pathamena vareṇa pituḥ saumanasyaṃ vavre, dvitīyenāgnividyām, tṛtīyenātmavidyām /\n'varaṇāmeṣa varastṛtīyaḥ' iti vacanāt /\nnanu tatra varapradāne pradhānagocare staḥ praśnapartivacane /\ntasmātkaṭhavallīṣvagnijīvaparamātmaparaiva vākyapravṛttirna tvanupakrāntapradhānaparā bhavitumarhatītyāha- #itaśca na pradhānasyāvyaktaśabdavācyatvamiti# /\n'hantaḥ ta idaṃ pravakṣyāmi guhyaṃ brahma sanātanam' ityanena vyavahitaṃ jīvaviṣayaṃ 'yathā tu maraṇaṃ prāpyātmā bhavati gautama' ityādiprativacanamiti yojanā /\natrāha codakaḥ-kiṃ jīvaparamātmanoreka eva praśnaḥ, kiṃ vānyo jīvasya 'yeyaṃ prete' manuṣya iti praśāntaḥ, anyaśca paramātmanaḥ 'anyatra dharmāt' ityādiḥ /\nekatve sūtravirodhastrayāṇamiti /\nbhede tu saumanasyāvāptyagnyātmajñānaviṣayavaratrayapradānānantabhāvo 'nyatra dharmādityādeḥ praśnasya /\nturīyavarāntarakalpanāyāṃ vā tṛtīya iti śrutibādhaprasaṅgaḥ /\nvarapradānānantarbhāve praśnasya tadvat pradhānākhyānamapyanantarbhūtaṃ varapradāne 'stu 'mahataḥ paramavyakta'mityākṣepaḥ /\npariharati- #atrocyate, naivaṃ vayamiheti# /\nvastuto jīvaparamātmanorabhedātpraṣṭavyābhedenaika eva praśnaḥ /\nata eva prativacanamapyekam /\nsūtraṃ tvavāstabhedābhiprāyam /\nvāstavaśca jīvaparamātmanorabhedastatra tatra śrutyupanyāsena bhagavatā bhāṣyakāreṇa darśitaḥ /\ntathā jīvaviṣayasyāstitvanāstitvapraśnasyetyādi /\n'yeyaṃ prete' iti hi naciketasaḥ praśnamupaśrutya tattatkāmaviṣayamalobhaṃ cāsya pratītya mṛtyuḥ 'vidyābhīpsinaṃ naciketasaṃ manye' ityādinā naciketasaṃ praśasya praśnamapi tadīyaṃ praśaṃsannasminpraśne brahmaivottaramuvāca- #taṃ durdarśamiti# /\n<lg>\n<l>yadi punarjīvātprājño bhidyeta, jīvagocaraḥ praśnaḥ, prājñagocaraṃ cottaramiti kiṃ kena saṃgaccheta /</l>\n<l>apica yadviṣayaṃ praśnamupaśrutya mṛtyunaiṣa praśaṃsito naciketāḥ yadi tameva bhūyaḥ pṛcchettaduttare cāvadadhyāt tataḥ praśaṃsā dṛṣṭārthā syāt, praśnāntare tvasāvasthāne prasāritā satyadṛṣṭārthā syādityāha- #yatpraśneti# /</l>\n<l>yasmin praśno yatpraśnaḥ /</l>\n<l>śeṣamatirohitārtham //6 //</l>\n</lg></p>\n\n<p>1.4.1.7.</p>\n\n<lg>\n<l>#mahadvacca# /</l>\n<l>anena sāṃkhyaprasiddhervaidikaprasiddhyā virodhānna sāṃkhyaprasiddhirveda ādartavyetyuktam /</l>\n<l>sāṃkhyānāṃ mahattattvaṃ sattāmātraṃ, puruṣārthakriyākṣamaṃ sattasya bhāvaḥ sattā tanmātraṃ mahattattvamiti /</l>\n<l>yā yā puruṣārthakriyā śabdādyupabhogalakṣaṇā ca sattvapuruṣānyatākhyātilakṣaṇā ca sā sarvā mahati buddhau samāpyata iti mahattattvaṃ sattāmātramucyata iti //7 //</l>\n</lg>\n\n<p>1.4.2.8.</p>\n\n<p>#camasavadaviśeṣāt# /\najāśabdo yadyapi chāgāyāṃ rūḍhastathāpyadhyātmavidyādhikārānna tatra kartitumarhati /\ntasmādrūḍherasaṃbhavādyogena vartayitavyaḥ /\ntatra kiṃ svatantraṃ pradhānamanena mantravarṇenānūdyatāmuta pārameśvarī māyāśaktistejo 'bannavyākriyākāraṇamucyatām kiṃ tāvatprāptaṃ, pradhānameveti /\ntathāhi-yādṛśaṃ pradhānaṃ sāṃkhyaiḥ smaryate tādṛśamevāsminnanyūnānatiriktaṃ pratīyate /\nsā hi pradhānalakṣaṇā prakṛtirna jāyata ityajā ca ekā ca lohitaśuklakṛṣṇā ca /\nyadyapi lohitatvādayo varṇā na rajaḥprabhṛtiṣu santi, tathāpi lohitaṃ kusumbhādi rañjayati,</p>\n\n<p>rajo 'pi rañjayatīti lohitam /\nevaṃ prasannaṃ pāthaḥ śuklaṃ, sattvamapi prasannamiti śuklam /\nevamāvarakaṃ meghādi kṛṣṇaṃ, tamo 'pyāvarakamiti kṛṣṇam /\npareṇāpi nāvyākṛtasya svarūpeṇa lohitatvādiyoga āstheyaḥ, kintu tatkāryasya tejo 'bannasya rohitvādikāraṇa upacaraṇīyam /\nkāryasārūpeṇa vā kāraṇe kalpanīyaṃ, tadasmākamapi tulyam /\n'ajo hyeko juṣamāṇo 'nuśete jahātyenāṃ bhuktabhogāmajo 'nyaḥ' iti tvātmabhedaśravaṇāt sāṃkhyasmṛterevātra mantravarṇe pratyabhijñānaṃ na tvavyākṛtaprakriyāyāḥ /\ntasyāmaikātmyābhyupagamenātmabhedābhāvāt /\ntasmātsvatantraṃ pradhānaṃ nāśabdamiti prāptam /\n#teṣāṃ sāmyāvasthāvayavadharmairiti# /\navayavāḥ pradhānasmaikasya sattvarajastamāṃsi teṣāṃ dharmā lohitatvādayastairiti /\n#prajāstraiguṇyānvitā iti# /\nsukhaduḥkhamohātmikāḥ /\ntathāhi-maitradāreṣu narmadāyāṃ maitrasya sukhaṃ, tat kasya hetoḥ, taṃ prati sattvasya samudbhavāt /\ntathāca tatsapatnīnāṃ duḥkhaṃ, tat kasya hetoḥ, tāḥ prati rajaṛsamudbhavāt, tathā caitrasya tāmavindato moho viṣādaḥ, sa kasya hetoḥ, taṃ prati tamaḥsamudbhavāt /\nnarmadayā ca sarve bhāvā vyākhyātāḥ /\ntadidaṃ traiguṇyānvitatvaṃ prajānām /\nanuśeta iti vyācaṣṭe- #tāmevāvidyayeti# /\nviṣayā hi śabdādayaḥ prakṛtivikārastraiguṇyena sukhaduḥkhamohātmāna indriyamano 'haṅkārapraṇālikayā buddhisattvamupasaṃkrāmanti /\ntena tadbuddhisattvaṃ pradhānavikāraḥ sukhaduḥkhamohātmakaṃ śabdādirūpeṇa pariṇamate /\ncitiśaktistvapariṇāminyapratisaṃkramāpi buddhisattvādātmano vivekabudhyamānā buddhivṛttyaiva viparyāsenāvidyayā buddhisthānsukhādīnātmanyabhimanyamānā sukhādimatīva bhavati /\ntadidamuktam- #sukhī duḥkhī mūḍho 'hamityavivekatayā saṃsarati# /\nekaḥ /\nsattvapuruṣānyatākhyātisamunmūlitanikhilavāsanāvidyānubandhastvanyo jahātyenāṃ prakṛtim /\ntadidamuktam- #anyaḥ punariti# /\nbhuktabhogāmiti vyācaṣṭe- #kṛtabhogāpavargām# /\nśabdādyāpalabdhirbhogaḥ /\nguṇapuruṣānyatākhyātirapavargaḥ /\napavṛjyate hi tayā puruṣa iti /\n<lg>\n<l>evaṃ prāpte 'bhidhīyate-na tāvat 'ajo hyeko juṣamāṇo 'nuśete jahātyenāṃ bhuktabhogamajo 'nyaḥ' ityetadātmabhedapratipādanaparamapi tu siddhamātmabhedaṃnūdya bandhamokṣau pratipādayatīti /</l>\n<l>sa cānūdito bhedaḥ 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' ityādiśrutibhirātmaikatvapratipādanaparābhirvirodhātkalpaniko 'vatiṣṭhate /</l>\n<l>tathāca na sāṃkhyaprakriyāpratyabhijñānamityajāvākyaṃ camasavākyavatpariplavamānaṃ na svatantrapradhānaniścayāya paryāptam /</l>\n<l>tadidamuktaṃ sūtrakṛtā-'camasavadaviśeṣāt' iti //8 //</l>\n</lg></p>\n\n<p>1.4.2.9.</p>\n\n<p>uttarasūtramavatārayituṃ śaṅkate- #tatra tvidaṃ tacchira iti# /\nsūtramavatārayati- #atra brūmaḥ /\njyotirupakramā tu tathā hyadhīyata eke# /\nsarvaśākhāpratyayamekaṃ brahmeti sthaitau śākhāntaroktarohitādiguṇayoginī tejo 'bannalakṣaṇā jarāyujāṇḍasvedajadbhijjacaturvidhabhūtagrāmaprakṛtibhūteyamajā pratipattavyā, 'rohitaśuklakṛṣṇām' iti rohitādirupatayā tasyā eva pratyabhijñānāt /\nna tu sāṃkhyaparikalpitā prakṛtiḥ /\ntasyā aprāmāṇikatayā śrutahānyaśrutakalpanāprasaṅgāt, rañjanādinā ca rohitādyupacārasya sati mukhyārthasaṃbhave 'yogāt /\ntadidamuktam- #rohitādīnāṃ śabdānāmiti# /\najāpadasya ca samudāyaprasiddhiparityāgena na jāyata ityavayavaprasiddhyāśrayaṇe doṣaprasaṅgāt /\natra tu rūpakaklapanāyāṃ samudāyaprasiddherevānapekṣāyāḥ svīkārāt /\napi cāyamapi śrutikalāpo 'smaddarśanānuguṇo na sāṃkhyasmṛtyanuguṇa ityāha #-tathehāpīti /\nkiṃ kāraṇaṃ brahmetyupakramyeti# /\nbrahmasvarūpaṃ tāvajjagatkāraṇaṃ na bhavati, viśuddhatvāttasya /\nyathāhuḥ-'puruṣasya tu śuddhasya nāśuddhā vikṛtirbavet' ityāśayavatīva śrutiḥ pṛcchati /\nkiṅkāraṇam /\nyasya brahmaṇo jagadutpattistat kiṅkāraṇaṃ brahmetyarthaḥ /\n<lg>\n<l>te brahmavido dhyānayogenātmānaṃ gatāḥ prāptā apaśyanniti yojanā /</l>\n<l>#yo yoniṃ yonimiti# /</l>\n<l>avidyā śaktiryoniḥ, sā ca pratijīvaṃ nānetyuktamato vīpsopapannā /</l>\n<l>śeṣamatirohitārtham //9 //</l>\n</lg></p>\n\n<p>1.4.2.10.</p>\n\n<p>sūtrāntaramavatārayituṃ śaṅkate- #kathaṃ punariti# /\najākṛtirjātistejo 'banneṣu nāsti /\nnaca tejo 'bannānāṃ janmaśravaṇādajanmanimitto 'pyajāśabdaḥ saṃbhavatītyāha- #naca tejo 'bannānāmiti# /\nsūtramavatārayati- #ata uttaraṃ paṭhati /\n<lg>\n<l>kalpanopadeśācca madhvādivadavirodhaḥ# /</l>\n<l>nanu kiṃ chāgā lohitaśuklakṛṣṇaivānyādṛśīnāmapi chāgānāmupalambhādityata āha- #yadṛcchayeti# /</l>\n<l>bahubarkarā bahuśāvā /</l>\n<l>śeṣaṃ nigadavyākhyātam //1 //</l>\n</lg></p>\n\n<p>#na saṃkhyopasaṃgrahādapi nānābhāvādatirekācca# /\navāntarasaṃgatimāha- #evaṃ parihṛte 'pīti# /\npañcajanā iti hi samāsārthaḥ pañcasaṃkhyayā saṃbadhyate /\nnaca 'diksaṃkhye saṃjñāyām' iti samāsavidhānānmanujeṣu nirūḍho 'yaṃ pañcajanaśabda iti vācyam /\ntathāhi sati pañcamanujā iti syāt /\nevaṃ cātmani pcamanujānāmākāśasya ca pratiṣṭhānamiti nistātparyaṃ, sarvasyaiva pratiṣṭhānāt /\ntasmādrūḍherasaṃbhavāttattyāgonātra yoga āstheyaḥ /\njanaśabdaśca kathañcittattveṣu vyākhyeyaḥ /\ntatrāpi kiṃ pañca prāṇādayo vākyaśeṣagatā vivakṣyante uta tadatiriktā anya eva vā kecit /\ntatra paurvāparyaparyālocanayā kaṇvamādhyandinavākyayorvirodhāt /\nekatra hi jyotiṣā pañcatvamannenetaratra /\nnaca ṣoḍaśigrahaṇavadvikalpasaṃbhavaḥ /\nanuṣṭhānaṃ hi vikalpyate na vastu /\nvastutattvakathā ceyaṃ nānuṣṭhānakathā, vidhyabhāvāt /\ntasmātkānicideva tattvānīha pañca pratyekaṃ pañcasaṃkhyāyogīni pañcaviṃśatitattvāni bhavanti /\nsāṃkhyaiśca prakṛtyādīni /\npañcaviṃśatitattvāni smaryanta iti tānyevānena mantreṇocyanta iti nāśabdaṃ pradhānādi /\nna cādhāratvenātmano vyavasthānātsvātmani cādhārādheyabhāvasya virodhāt ākāśasya ca vyatirecanāt, trayoviṃśatirjanā iti syānna pañca pañcajanā iti vācyam /\nsatyapyākāśātmanorvyatirecane mūlaprakṛtibhāgaiḥ sattvarajastamobhiḥ pañcaviṃśatisaṃkhyopapatteḥ /\ntathāca satyātmākāśābhyāṃ saptaviṃśatisaṃkhyāyāṃ pañcaviṃśatitattvānīti svasiddhāntavyākopa iti cet, na mūlaprakṛtitvamātreṇaikīkṛtya sattvarajastamāṃsi pañcaviṃśatitattvopapatteḥ /\nhirugbhāvena tu teṣāṃ saptaviṃśatitvāvirodhaḥ /\ntasmānnāśābdī sāṃkhyasmṛtiriti prāptam /\nmūlaprakṛtiḥ pradhānam /\nnāsāvanyasya vikṛtirapi tu prakṛtireva tadidamuktam- #mūleti# /\nmahadahaṅkārapañcatanmātrāṇi prakṛtayaśca vikṛtayaśca /\ntathāhi-mahattattvamahaṅkārasya tattvāntarasya prakṛtirmūlaprakṛtestu vikṛtiḥ /\nevamahaṅkāratattvaṃ mahato vikṛtiḥ, prakṛtiśca tadeva tāmasaṃ sat pañcatanmātrāṇām /\ntadeva sāttvikaṃ sat prakṛtirekādaśendriyāṇām /\npañcatanmātrāṇi cāhaṅkārasya vikṛtirākāśādīnāṃ pañcānāṃ prakṛtiḥ /\ntadidamuktam- #mahadādyāḥ prakṛtivikṛtayaḥ sapta /\nṣoḍaśakaśca vikāraḥ# /\nṣoḍaśasaṃkhyāvacchinno gaṇo vikāra eva /\npañcabhūtānyatanmātrāṇyekādaśendriyāṇīti ṣoḍaśako gaṇaḥ /\nyadyapi pṛthivyādayo goghaṭādīnāṃ prakṛtistathāpi na te pṛthivyādibhyastattvāntaramiti na prakṛtiḥ /\ntattvāntaropādānatvaṃ ceha prakṛtitvamabhimataṃ nopādānamātratvamityavirodhaḥ /\npuruṣastu kūṭasthanityo 'pariṇāmo na kasyacitprakṛtirnāpi vikṛtiriti /\nevaṃ prāpte 'bhidhīyate #-na saṃkhyopasaṃgrahādapi pradhānādīnāṃ śrutimattvāśaṅkā kartavyā /\nkasmāt nānābhāvāt /\nnānā hyetāni pañcaviṃśatitattvāni /\nnaiṣāṃ pañcaśaḥ pañcaśaḥ sādhāraṇadharmo 'sti# /\nna khalu sattvarajastamohadahaṅkārāṇāmekaḥ kriyā dā guṇo vā dravyaṃ vā jātirvā dharmaḥ pañcatanmātrādibhyo vyāvṛttaḥ sattvādiṣu cānugataḥ kaścidasti /\nnāpi pṛthivyaptejovāyughrāṇānām /\nnāpi rasanavakṣustvakśrotravācām /\nnāpi pāṇāpādapāyūpasthamanasāṃ, yenaikenāsādhāraṇenopagṛhītāḥ pañca pañcakā bhavitumarhati /\npūrvapakṣaikadeśinamutthāpayati- #athocyeta pañcaviṃśasaṃkhyaiveyamiti# /\nyadyapi parasyāṃ saṃkhyāyāmavāntarasaṃkhyā dvitvādikā nāsti tathāpi tatpūrvaṃ tasyāḥ saṃbhavāt paurvāparyalakṣaṇayā pratyāsattyā parasaṃkhyopalakṣaṇārthaṃ pūrvasaṃkhyopanyasyata iti dūṣayati- #ayamevāsminpakṣe doṣa iti# /\nnaca pañcaśabdo janaśabdena samasto 'samastaḥ śakyo vaktumityāha- #paraścātra pañcaśabda iti# /\nnanu bhavatu samāsastathāpi kimityata āha- #samastatvācceti# /\napi ca vīpsāyāṃ pañcakadvayagrahaṇe daśaiva tattvānīti na sāṃkhyasmṛtipratyabhijñānamityasamāsamabhyupetyāha- #na ca pañcakadvayagrahaṇaṃ pañca pañceti# /\nna caikā pañcasaṃkhyā pañcasaṃkhyāntareṇa śakyā viśeṣṭum /\npañcaśabdasya saṃkhyopasarjanadravyavacanatvena saṃkhyāyā upasarjanatayā viśeṣaṇenāsaṃyogādityāha- #ekasyāḥ pañcasaṃkhyāyā iti# /\ntadevaṃ pūrvapakṣaikadeśini dūṣite paramapūrvapakṣiṇamutthāpayati #-nanvāpannapañcasaṃkhyākā janā eveti# /\natra tāvadrūḍhau satyāṃ na yogaḥ saṃbhavatīti vakṣyate /\ntathāpi yaugikaṃ pañcajanaśabdamabhyupetya dūṣayati- #yuktaṃ yatpañcapūlīśabdasyeti# /\npañcapūlītyatra yadyapi pṛthaktvaikārthasaṃvāyinī pañcasaṃkhyāvacchedikāsti tathāpīha samudāyino 'vacchinatti na samudāyaṃ samāsapadagamyamatastasmin kati te samudāyā ityapekṣāyāṃ padāntarābhihitā pañcasaṃkhyā saṃbadhyate pañceti /</p>\n\n<p>pañcajanā ityatra tu pañcasaṃkhyayotpattiśiṣṭatayā janānāmavacchinnatvātsamudāyasya ca pañcapūlīvadatrāpratīterna padāntarābhihitā saṃkhyā saṃbadhyate /\nsyādetat /\nsaṃkhyeyānāṃ janānāṃ mā bhūcchabdāntaravāvyasaṃkhyāvacchedaḥ /\npañcasaṃkhyāyāstu tayāvacchedo bhaviṣyati /\nnahi sāpyavacchinnetyata āha- #bhavadapīdaṃ viśeṣaṇamiti# /\nukto 'tra doṣaḥ /</p>\n\n<p>nahyupasarjanaṃ viśeṣaṇena yujyate pañcaśabda eva tāvatsaṃkhyeyopasarjanasaṃkhyāmāha viśeṣatastu pañcajanā ityatra samāse /\nviśeṣaṇāpekṣāyāṃ tu na samāsaḥ syāt, asāmarthyāt /\nnahi bhavati ṛddhasya rājapuruṣa iti samāso 'pi tu (pada) vṛttireva ṛddhasya rājñaḥ puruṣa iti /\nsāpekṣatvenāsāmarthyādityarthaḥ /\n#atirekācceti# /\nabhyuccayamātram /\nyadi sattvarajastamāṃsi pradhānenaikīkṛtyātmākāśau tattvebhyo vyatiricyete tadā siddhāntavyākopaḥ /\natha tu sattvarajastamāṃsi mitho bhedena vivakṣyante tathāpi vastutattvavyavasthāpane ādhāratvenātmā niṣkṛṣyatām /\nādheyāntarebhyastvākāśasyādheyasya vyatirecanamanarthakamiti gamayitavyam /\n#kathaṃ ca saṃkhyāmātraśravaṇe satīti# /\n'diksaṃkhye saṃjñāyām' iti saṃjñāyāṃ samāsasmaraṇāt pañcajanaśabdastāvadayaṃ kkacinnirūḍhaḥ /\nnaca rūḍhau satyāmavayavaprasiddhergrahaṇaṃ, sāpekṣatvāt, nirapekṣatvācca rūḍheḥ /\ntadyadi rūḍhau mukhyor'thaḥ prāpyate tataḥ sa eva grahītavyo 'tha tvasau na vākye saṃbandhārhaḥ pūrvāparavākyavirodhī vā /\ntato rūḍhyaparityāgenaiva vṛttyantareṇārthāntaraṃ kalpayitvā vākyamupapādanīyam /\nyathā 'śyenenābhicaran yajeta' iti śyenaśabda śakuniviśeṣe nirūḍhavṛttistadaparityāgenaiva nipatyādānasādṛśyenārthavādikena kratuviśeṣe vartate, tathā pañcajanaśabdo 'vayavārthayogānapekṣa ekasminnapi vartate /\n<lg>\n<l>yathā saptarṣiśabdo vasiṣṭha ekasmin saptasu ca vartate /</l>\n<l>na caiṣa tattveṣu rūḍhaḥ /</l>\n<l>pañcaviṃśatisaṃkhyānurodhena tattveṣu vartayitavyaḥ /</l>\n<l>rūḍhau satyāṃ pcaviṃśatereva saṃkhyāyā abhāvātkathaṃ tattveṣu vartate //11 //</l>\n</lg></p>\n\n<p>1.4.3.12.</p>\n\n<p>evaṃ ca ke te pañcajanā ityapekṣāyāṃ kiṃ vākyaśeṣagatāḥ prāṇādayo gṛhyantāmuta pañcaviṃśatistattvānīti viśaye tattvānāmaprāmāṇikatvāt, prāṇādīnāṃ ca vākyaśeṣe śravaṇāttatparityāge śrutahānyaśrutakalpanāprasaṅgātprāṇādaya eva pañcajanāḥ /\nnaca kāṇḍavamādhyandinayorvirodhānna prāṇādīnāṃ vākyaśeṣagatānāmapi grahaṇamiti sāṃpratam, virodhe 'pi tulyabalatayā ṣoḍaśigrahaṇavadvikalpopapatteḥ /\nna ceyaṃ vastusvarūpakathā, apitūpāsanānuṣṭhānavidhiḥ, 'manasaivānudraṣṭavyam' iti vidhiśravaṇāt /\n#kathaṃ punaḥ praṇādiṣu janaśabdaprayoga iti# /\njanavācakaḥ śabdo janaśabdaḥ /\npañcajanaśabda iti yāvat /\ntasya kathaṃ prāṇādiṣvajaneṣu prayoga iti vyākhyeyam /\nanyathā tu pratyastamitāvayavārthe samudāyaśabdārthe janaśabdārtho nāstītyaparyanuyoga eva /\nrūḍhyaparityāgenaiva vṛttyantaraṃ darśayati- #janasaṃbandhācceti# /\njanaśabdabhājaḥ pañcajanaśabdabhājaḥ /\nnanu satyāmavayavaprasiddhau samupāyaśaktikalpanamanupapannaṃ, saṃbhavati ca pañcaviṃśatyāṃ tattveṣvavayavaprasiddhirityata āha- #samāsabalācceti# /\nsyādetat /\nsamāsabalāccedrūḍhirāsthīyate hanta na dṛṣṭastarhi tasya prayogo 'śvakarṇādivadvṛkṣādiṣu /\ntathāca lokaprasiddhyabhāvānna rūḍhityākṣipati- #kathaṃ punarasatīti# /\n<lg>\n<l>janeṣu tāvatpañcajanaśabdaśca prathamaḥ prayogo lokeṣu dṛṣṭa ityasati prathamaprayoga ityasiddhamiti sthavīyastayānabhidhāyābhyupetya prathamaprayogābhāvaṃ samādhatte-śakyodbhidādivaditi /</l>\n<l>ācāryadeśīyānāṃ matabhedeṣvapi na pañcaviṃśatistattvāni sidhyanti /</l>\n<l>paramārthatastu pañcajanā vākyaśeṣagatā evetyāśayavānāha #-kaiścittviti# /</l>\n<l>śeṣamatirohitārtham //12 //</l>\n</lg></p>\n\n<p>1.4.3.13.</p>\n\n<p>// 13 //</p>\n\n<p>1.4.4.14.</p>\n\n<p>#kāraṇatvena cākāśādiṣu yathāvyapadiṣṭokteḥ# /\natha samanvayalakṣaṇe keyamakāṇḍe virodhāvirodhacintā, bhavitā hi tasyāḥ sthānamavirodhalakṣaṇamityata āha- #pratipāditaṃ brahmaṇa iti# /\nayamarthaḥ nānekaśākhāgatatattadvākyālocanayā vākyārthāvagame paryavasite sati pramāṇāntaravirodhena vākyārthāgateraprāmāṇyamāśaṅkyāvirodhavyutpādanena prāmāṇyavyavasthāpanamavirodhalakṣaṇārthaḥ /\nprāsaṅgikaṃ tu tatra sṛṣṭiviṣayāṇāṃ vākyānāṃ parasparamavirodhapratipādanaṃ na tu lakṣaṇārthaḥ /\ntatprayojanaṃ ca tatraiva pratipādayiṣyate /\niha tu-vākyānāṃ sṛṣṭipratipādakānāṃ parasparavirodhe brahmaṇi jagadyonau na samanvayaḥ seddhumarhati /\ntathāca na jagatkāraṇatvaṃ brahmaṇo lakṣaṇaṃ, naca tatra gatisāmānyaṃ, naca tatsiddhaye pradhānasyāśabdatvapratipādanaṃ, tasmādvākyānāṃ virodhāvirodhābyāmuktārthākṣepasamādhānābhyāṃ samanvayaḥ evopapādyata iti samanvayalakṣaṇe saṃgatamidamadhikaraṇam /</p>\n\n<lg>\n<l>'vākyānāṃ kāraṇe kārye parasparavirodhataḥ /</l>\n<l>samanvayo jagadyonau na sidhyati parātmani //</l>\n</lg>\n\n<p>' 'sadeva somyedamagra āsīt' ityādīnāṃ kāraṇaviṣayāṇāṃ, 'asadvā idamatra āsīt' ityādibhirvākyaiḥ kāraṇaviṣayairvirodhaḥ /\nkāryaviṣayāṇāmapi vibhinnakramākramotpattipratipādakānāṃ virodhaḥ /\ntathāhi-kānicidanyakartṛkā jagadutpattimācakṣate vākyani /\nkānicitsvayaṅkartṛkām /\nsṛṣṭyā ca kāryeṇa tatkāraṇatayā brahma lakṣitam /\nsṛṣṭivipratipattau tatkāraṇatāyāṃ brahmalakṣaṇe vipratipattau satyāṃ bhavati tallakṣye brahmaṇyapi vipratipatti /\ntasmādbrahmaṇi samanvayābhāvānna samanvayāgamyaṃ brahma /\nvedāntāstu kartrādipratipādanena karmavidhiparatayopacaritārthā avivakṣitārthā vā japopayogina iti prāptam /\n<lg>\n<l>kramādīti /</l>\n<l>ādigrahaṇenākramo gṛhyate /</l>\n<l>evaṃ prāpta ucyate-'sargakramavivāde 'pi na sa sṛṣṭari vidyate /</l>\n<l>satastvasadvaco bhaktyā nirākāryatayā kkacit //</l>\n</lg></p>\n\n<p>' na tāvadasti sṛṣṭikrame vigānaṃ, śrutīnāmavirodhāt /\ntathāhi-anekaśilpaparyavadāto devadattaḥ prathamaṃ cakradaṇḍādi karoti, atha tadupakaraṇaḥ kumbhaṃ, kumbhopakaraṇaścāharatyudakaṃ, udakopakaraṇaśca saṃyavanena godhūmakaṇikānāṃ karoti piṇḍaṃ, piṇḍopakaraṇastu paṭati ghṛtapūrṇaṃ, tadasya devadattasya sarvatraitāsmin kartṛtvācchakyaṃ vaktuṃ devadattāccakrādi saṃbhūtaṃ tasmāccakrādeḥ kumbhādīti /\nśakyaṃ ca devadattātkumbhaḥ samudbhūtastasmādudakāharaṇādītyādi /\nnahyastyasaṃbhavaḥ sarvatrāsmin kāryajāte kramavatyapi devadattasya sākṣātkarturanusyūtatvāt /\ntathehāpi yadyapyākāśādikrameṇaiva sṛṣṭistathāpyākāśānakālānilādau tatra tatra sākṣāt parameśvarasya kartṛtvācchakyaṃ vaktuṃ parameśvarādākāśaḥ saṃbhūta iti /\nśakyaṃ ca vaktuṃ parameśvarādanalaḥ saṃbhūta ityādi /\nyadi tvākāśādvāyurvāyosteja ityuktvā tejaso vāyurvāyorākāśa iti brūyādbhavedvirodhaḥ /\nna caitadasti /\ntasmādamūṣāmavivādaḥ śrutīnām /\nevaṃ 'sa imāṃllokānasṛjata' ityupakramābhidhāyinyapi śrutiraviruddhā /\neṣā hi svavyāpāramabhidhānakrameṇa kurvatī nābhidheyānāṃ kramaṃ niruṇāddhi /\nte tu yathākramāsthitā evākrameṇocyante-yathā kramavanti jñānāni jānātīti /\ntadevamavigānam /\nabhyupetya tu vigānamucyate-sṛṣṭau khalvetadvigānam /\nsraṣṭā tu sarvavedāntavākyeṣvanusyūtaḥ parameśvaraḥ pratīyate /\nnātra śrutivigānaṃ mātrayāpyasti /\nnaca sṛṣṭivigānaṃ sraṣṭari tadadhīnanirūpaṇe vigānamāvahatīti vācyam /\nnahyeṣa sraṣṭṛtvamātreṇocyate 'pi tu 'satyaṃ jñānamanantaṃ brahma' ityādinā rūpeṇocyate sraṣṭā /\ntaccāsya rūpaṃ sarvavedāntavākyānugatam /\ntajjñānaṃ ca phalavat /\n'brahmavidāpnoti param' 'tarati śokamātmavit' ityādi śruteḥ /\nsṛṣṭijñānasya tu na phalaṃ śrūyate /\ntena 'phalavatsaṃnidhāvaphalaṃ tadaṅgam' iti sṛṣṭivijñānaṃ sraṣṭṛbrahmavijñānāṅgaṃ tadanuguṇaṃ sadbrahmajñānāvatāropāyatayā vyākhyeyam /\ntathāca śrutiḥ-'annena somya śuṅgenāpo mūlamanviccha' ityādikā /\nśuṅgenāgreṇa /\nkāryeṇeti yāvat /\ntasmānna sṛṣṭivipratipattiḥ sraṣṭari vipratipattimāvahati /\napi tu 'guṇe tvanyāyakalpanā' iti tadanuguṇatayā vyākhyeyā /\nyacca kāraṇe vigānam'asadvā idamatra asīt' iti, tadapi 'tadapyeṣa śloko bhavati' iti pūrvaprakṛtaṃ sadbrahmaṇākṛṣya 'asadevedamatra āsīt' ityucyamānaṃ tvasato 'bhidhāne 'saṃbaddhaṃ syāt /\nśrutyantareṇa ca mānāntareṇa ca virodhaḥ /\ntasmādaupacārikaṃ vyākhyeyam /\n'taddhaika āhurasadevedamatra āsīt' iti tu nirākāryatayopanyastamiti na kāraṇe vivāda iti sūtre caśabdastvarthaḥ /\n<lg>\n<l>pūrvapakṣaṃ nivartayati /</l>\n<l>ākāśādiṣu sṛjyamāneṣu kramavigāne 'pi na sraṣṭari vigānam /</l>\n<l>kutaḥ /</l>\n<l>yathaikasyāṃ śrutau vyapadiṣṭaḥ parameśvaraḥ sarvasya kartā tathaiva śrutyantareṣūkteḥ, kena rūpeṇa, kāraṇatvena, aparaḥ kalpo yathā vyapadiṣṭaḥ krama ākāśādiṣu, 'ātmana ākāśaḥ saṃbhūta ākāśādvāyurvāyoragniragnerāpo 'dbhyaḥ pṛthivī' iti, tasyaiva kramasyānapabādhanena 'tattejo 'sṛjata' ityādikāyā api sṛṣṭerukterna sṛṣṭāvapi vigānam //14 //</l>\n</lg></p>\n\n<p>1.4.4.15.</p>\n\n<p>nanvekatrātmana ākāśakāraṇatvenoktiranyatra ca tejaḥ kāraṇatvena, tatkathamavigānamiti /\nata āha- #kāraṇatveti# /\nhetau tṛtīyā /\nsarvatrākāśānalānilādau sākṣātkāraṇatvenātmanaḥ /\nprapañcitaṃ caitadadhastāt /</p>\n\n<lg>\n<l>vyakriyata iti ca karmakartari karmaṇi vā rūpaṃ, na cetanatiriktaṃ kartāraṃ pratikṣipati kintūpasthāpayati /</l>\n<l>nahi lūyate kedāraḥ svayameveti vā lūyate kedāra iti vā lavitāraṃ devadattādiṃ pratikṣipati /</l>\n<l>api tūpasthāpayatyeva /</l>\n<l>tasmātsarvamavadātam //15 //</l>\n</lg>\n\n<p>1.4.5.16.</p>\n\n<p>#jagadvācitvāt# /\nnanu 'brahma te bravāṇi' iti brahmābhidhānaprakaraṇāt, upasaṃhāre ca 'sarvān pāpmano 'pahatya sarveṣāṃ ca bhūtānāṃ śraiṣṭhyaṃ svārājyaṃ paryeti ya evaṃ veda' iti niratiśayaphalaśravaṇādbrahmavedanādanyatra tadasaṃbhavāt, ādityacandrādigatapuruṣakartṛtvasya ca 'yasya vaitatkarma' iti cāsyāsatyavacchede sarvanāmnā pratyakṣasiddhasya jagataḥ paramārśena, jagatkartṛtvasya ca brahmaṇo 'nyatrāsaṃbhavātkathaṃ jīvamukhyaprāṇāśaṅkā /\nucyate-brahma te bravaṇīti bālākinā gārgyeṇa brahmābhidhānaṃ pratijñāya tattadādityādigatābrahmapuruṣābhidhānena na tāvadbrahmoktam /\nyasya cājātaśatroḥ 'yo vai bālāke eteṣāṃ puruṣāṇāṃ kartā yasya vaitatkarma' iti vākyaṃ na tena brahmābhidhānaṃ pratijñātam /\nna cānyadīyenopakrameṇānyasya vākyaṃ śakyaṃ niyantum /\ntasmādajātaśatrorvākyasaṃdarbhapaurvāparyaparyālocanayā yo 'syārthaḥ pratibhāti sa eva grāhyaḥ /\natra ca karmaśabdastāvadvyāpāre nerūḍhavṛttiḥ /\nkārye tu kriyata iti vyutpattyā vartate /\nnaca rūḍhau satyāṃ vyutpattiryuktāśrayitum /\nnaca brahmaṇa udāsīnasyāpariṇāmino vyāpāravattā /\nvākyaśeṣe ca 'athāsmin prāṇa evaikadhā bhavati' iti śravaṇātparispandalakṣaṇasya ca karmaṇo yatropapattiḥ sa eva veditavyatayopadiśyate /\nādityādigatapuruṣakartṛtvaṃ ca prāṇasyopapadyate, hiraṇyagarbharūpaprāṇāvasthāviśeṣatvādādityādidevatānām /\n'katama eko devaḥ prāṇaḥ' iti śruteḥ /\nupakramānurodhena copasaṃhāre sarvaśabdaḥ sarvān pāpmana iti ca sarveṣāṃ bhūtānāmiti cāpekṣikavṛttirvahūn pāpmano bahūnāṃ bhūtānāmityevaṃparo draṣṭavyaḥ /\nekasmin vākye upakramānurodhādupasaṃhāro varṇanīyaḥ /\nyadi tu dṛptabālākimabrahmaṇi brahmābhidhāyinamapodyājātaśatrorvacanaṃ brahmaviṣayamevānyathā tu taduktādviśeṣaṃ vivakṣorabrahmābhidhānamasaṃbaddhaṃ syāditi manyate, tathāpi naitadbrahmābhidhānaṃ bhavitumarhati, apitu jīvābhidhānameva, yatkāraṇaṃ veditavyatayopanyastasya puruṣāṇāṃ karturvedanāyopetaṃ bālakiṃ prati bubodhayiṣurajātaśatruḥ suptaṃ puruṣamāmantryāmāntraṇaśabdāśravaṇāt prāṇādīnāmabhoktṛtvamasvāmitvaṃ pratibodha yaṣṭighātotthānāt prāṇādivyatiriktaṃ jīvaṃ bhoktāraṃ svāminaṃ pratibodhayati /\nparastādapi 'tadyathā śreṣṭhī svairbhuṅkte yathā vā svāḥ śreṣṭhinaṃ bhuñjantyevamevaiṣa prajñātmaitairātmabhirbhuṅkte evamevaita ātmāna enamātmānaṃ bhuñjanti' iti śravaṇāt /\nyathā śreṣṭhī pradhānaḥ puruṣaḥ svairbhṛtyaiḥ karaṇabhūtairviṣayān bhuṅkte, yathā vā svā bhṛtyāḥ śreṣṭhinaṃ bhuñjanti /\nte hi śreṣṭhinamaśanācchādanādigrahaṇena bhuñjanti /\nevamevaiṣa prajñātmā jīva etairādityādigaitarātmabhirviṣayān bhuṅkte /\nte hyādityādaya ālokavṛṣṭyādinā sācivyamācaranto jīvātmānaṃ bhojayanti, jīvātmānamapi yajamānaṃ tadutsṛṣṭahavirādānādādityādayo bhuñjanti, tasmājjīvātmaiva brahmaṇo 'bhedādbrahmeha veditavyatayopadiśyate /\n#yasya vaitatkarma iti# /\njīvapratyuktānāṃ dehendriyādīnāṃ ka4ma jīvasya bhavati /\nkarmajanyatvādvā dharmādharmayoḥ karmaśabdavācyatvaṃ rūḍhyanusārāt /\ntau ca dharmādharmau jīvasya /\ndharmādharmākṣiptatvāccādityādīnāṃ bhogopakaraṇānāṃ teṣvapi jīvasya kartṛtvamupapannam /\nupapannaṃ ca prāṇasṛttvājjīvasya prāṇaśabdatvam /\nye ca praśnaprativacane-'kkaiṣa etad bālāke puruṣo 'śayiṣṭa yadā suptaḥ svapnaṃ na kañcana paśyati' iti /\nanayorapi na spaṣṭaṃ brahmābhidhānamupalabhyate /\n<lg>\n<l>jīvavyatirekaśca prāṇātmano hiraṇyagarbhasyāpyupapadyate /</l>\n<l>tasmājjīvaprāṇayoranyatara iha grāhyo na raparameśvara iti prāptam /</l>\n<l>#evaṃ prāpte#ucyate-'mṛṣṭāvādinamāpodya bālākiṃ brahmavādinam /</l>\n<l>rājā kathamasaṃbaddhaṃ mithyā vā vaktumarhati //</l>\n</lg></p>\n\n<p>' yathā hi kenacinmaṇilakṣaṇajñamamāninā kāce maṇireva veditavya ityakte parasya kāco 'yaṃ maṇirna tallakṣaṇāyogādityabhidhāya ātmano viśeṣaṃ jijñāpayiṣostattvābhidhānamasaṃbaddham /\namaṇau maṇyabhidhānaṃ na pūrvavādino viśeṣamāpādayati svayamapi mṛṣābhidhānāt /\ntasmādanenottaravādinā pūrvavādino viśeṣamāpādasatā maṇitattvameva vaktavyam /\nevamajātaśatruṇā dṛptabālākerabrahmavādino viśeṣamātmano darśayatā jīvaprāṇābhidhāne asaṃbaddhamuktaṃ syāt /\ntayorvābrahmaṇorbrahmābhidhāne mithyābhihitaṃ syāt /\ntathā ca na kaścidviśeṣo bālākergārgyādajātaśatrorbhavet /\ntasmādanena brahmatattvamabhidhātavyam /\ntathā satyasya na mithyāvadyam /\ntasmāt 'brahma te bravāṇi' iti brahmaṇopakramāt, sarvān pāpmano 'pahatya sarveṣāṃ ca bhūtānāṃ śraiṣṭhyaṃ svarājyaṃ paryeti ya evaṃ veda' iti ca sati saṃbhave sarvaśruterasaṃkocānniratiśayena phalenopasaṃhārāt, brahmavedanādanyataśca tadanupapatteḥ, ādityādipuruṣakartṛtvasya ca svātantryalakṣaṇasya mukhyasya brahmaṇyeva saṃbhavādanyeṣāṃ hiraṇyagarbhādīnāṃ tatpāratantryāt, 'kkaiṣa etadbālāke' ityāderjīvādhikaraṇabhavanāpādanapraśnasya 'yadā suptaḥ svapnaṃ na kañcana paśyatyathāsmin prāṇa evaikadhā bhavati' ityāderuttasya ca brahmaṇyevopapatterbrahmaviṣayatvaṃ niścīyate /\natha kasmānna bhavato hiraṇyagarbhagocare eva praśnottare,</p>\n\n<p>tathā ca naitābhyāṃ brahmaviṣayatvasiddhirityetannirācikīrṣuḥ paṭhati-etasmādātmanaḥ prāṇā yathā yathāyatanaṃ pratiṣṭhanta iti /\netaduktaṃ bhavati-ātmaiva bhavati jīvaprāṇādīnāmadhikaraṇaṃ nānyaditi /\nyadyapi ca jīvo nātmano bhidyate tathāpyupādhyavacchinnasya paramātmano jīvatvenopādhibhedādbhedamāropyādhārādheyabhāvo draṣṭavyaḥ /\nevaṃ ca jīvabhavanādhāratvamapādānatvaṃ ca paramātmana upapannam /\ntadevaṃ bālākyajātaśatrusaṃvādavākyasaṃdarbhasya brahmaparatve sthite #yasya vaitatkarma#iti vyāpārābhidhāne na saṃgacchata iti karmaśabdaḥ kāryābhidhāyī bhavati, etaditisarvanāmaparāmṛṣṭaṃ ca tatkāryaṃ, sarvanāma cedaṃ saṃnihitaparāmarśi, naca kiñcidiha śabdoktamasti saṃnihitam /\nna cādityādipuruṣāḥ saṃnihitā api parāmarśārhāḥ bahutvāt puṃliṅgatvācca /\netaditi caikasya napuṃsakasyābhidhānāt 'eteṣāṃ puruṣāṇāṃ kartā' ityanenaiva gatārthatvācca /\ntasmādaśabdoktamapi pratyakṣasiddhaṃ saṃbandhārhaṃ jagadeva parāmraṣṭavyam /\n#etaduktaṃ bhavati# /\natyalpamidamucyate eteṣāmādityādigatānāṃ jagadekadeśabhūtānāṃ karteti, kintu kṛtsnameva jagadyasya kāryamiti vāśabdena sūcyate /\njīvaprāṇaśabdau ca brahmaparau jīvaśabdasya brahmopalakṣaṇaparatvāt /\nna punarbrahmaśabdo jīvopalakṣaṇaparaḥ /\ntathā sati hi vahnasamañjanaṃ syādityuktam /\nna cānadhigatārthāvabodhanasvarasasya śabdasyādhigatavodhanaṃ yuktam /\nnāpyanadhigatenādhigatopalakṣaṇamupapannam /\nnaca saṃbhavatyekavākyatve vākyabhedo nyāṭyaḥ /\nvākyaśeṣānurodhena ca jīvaprāṇaparamātmopāsanātrayavidhāne vākyatrayaṃ bhavet /\npaurvāparyaparyālocanayā tu brahmopāsanaparatve ekavākyataiva /\ntasmānna jīvaprāṇaparatvamapi tu brahmaparatvameveti siddham /\nsyādetat /\nnirdiśyantāṃ puruṣāḥ kāryāstadviṣayā tu kṛtiranirdiṣṭā tatphalaṃ vā kāryasyotpattista yasyedaṃ karmeti nirdekṣyete, tataḥ kutaḥ paunaruktyamityata āha- #nāpi puruṣaviṣayasyeti# /\netaduktaṃ bhavati-kartṛśabdenaiva kartāramabhidadhattā tayorupāttatvādākṣiptatvāt /\n<lg>\n<l>nahi kṛtiṃ vinā kartā bhavati /</l>\n<l>nāpi kṛtirbhāvanāparābhidhānā bhūtimutpattiṃ vinetyarthaḥ /</l>\n<l>nanu yadīdamā jagatparāmṛṣṭaṃ tatastadantarbhūtāḥ puruṣā apīti ya eteṣāṃ puruṣāṇāmiti punaruktamityata āha- #etaduktaṃ bhavati /</l>\n<l>ya eṣāṃ puruṣāṇāmiti# //16 //</l>\n</lg></p>\n\n<p>1.4.5.17.</p>\n\n<p>// 17 //</p>\n\n<p>1.4.5.18.</p>\n\n<p>nanu 'prāṇa evaikadhā bhavati' ityādikādapi vākyājjīvātiriktaḥ kutaḥ pratīyata ityato vākyāntaraṃ paṭhati- #etasmādātmanaḥ prāṇā iti# /\napi ca sarvavedāntasiddhametadityāha- #suṣuptikāle ceti# /\nvedāntaprakriyāyāmevopapattimupasaṃhāravyājenāha- #tasmādyatrāsya#ātmano yato niḥsaṃbodho 'taḥ svacchatārūpamiva rūpamasyeti svacchatārūpo na tu svacchataiva /\nlayavikṣepasaṃskārayostatra bhāvāt /\nsamudācaradvṛttivikṣepābhāvamātreṇopamānam /\netadeva vibhajate-upādhibhiḥ antaḥkaraṇādibhiḥ janitaṃ yadviśeṣavijñānaṃ ghaṭapaṭādivijñānaṃ tadrihitaṃ svarūpamātmanaḥ yadi vijñānamityevocyeta tatastadaviśiṣṭamanavacchinnaṃ sadbrahmaiva syāttacca nityamiti nopādhijanitaṃ nāpi tadrihitaṃ svarūpaṃ brahmasvabhāvasyāprahāṇāt /\nata uktam- #viśeṣeti# /\nyadā tu layalakṣaṇāvidyopabṛṃhito vikṣepasaṃskāraḥ samudācarati tadā viśeṣavijñānotpādātsvapnajāgarāvasthātaḥ paramātmano rūpādbhraṃśarūpamāgamanamiti /\nna kevalaṃ kauṣītakibrāhmaṇe, vājasaneye 'pyevameva praśnottarayorjīvavyatiriktamānamananti paramātmānamityāha- #apicaivameka iti# /\nnanvatrākāśaṃ śayanasthānaṃ tatkutaḥ paramātmapratyaya ityata āha- #ākāśaśabdaśceti# /\nna tāvanmukhyasyākāśasyātmādhāgtavasaṃbhavaḥ /\nyadapi ca dvāsaptatisahasrahitābhidhānāḍīsaṃcāreṇa suṣuptyavasthāyāṃ purītadavasthānamuktaṃ tadapyantaḥkaraṇasya /\ntasmāt 'daharo 'sminnantarākāśaḥ' itivadākāśaśabdaḥ paramātmani mantavya iti /\nprathamaṃ bhāṣyakṛtā jīvanirākaraṇāya sūtramidamavatāritam /\ntatra mandadhiyāṃ nedaṃ prāṇanirākaraṇāyeti buddhirmā bhūdityāśayavānāha- #prāṇanirākaraṇasyāpīti# /</p>\n\n<p>tau hi bālākyajātaśatrū suptaṃ puruṣamājagmatuḥ /\ntamajātaśatrurnāmabhirāmantrayāñcakre 'bṛhat pāṇḍuravāsaḥ somarājan' iti /\nsa amantryamāṇo nottasthau /\n<lg>\n<l>taṃ pāṇināpeṣaṃ bodhayāñcakāra /</l>\n<l>sa hottasthau /</l>\n<l>'sa hovācajātaśatruryatraiṣa etatsupto 'bhūt' ityādi /</l>\n<l>so 'yaṃ suptapuruṣotthāpanena prāṇādivyatiriktopadeśa iti //18 //</l>\n</lg></p>\n\n<p>1.4.6.19.</p>\n\n<p>#vākyānvayāt# /\nnanu maitreyībrāhmaṇopakrame yājñavalkyena gārhasthyāśramāduttamāśramaṃ yiyāsatā maitraiṭyā bhāryāyāḥ kātyāyanyā sahārthasaṃvibhāgakaraṇa ukte maitreyī yājñavalkyaṃ pratimamṛtatvārthinī prapaccha, yannu ma iyaṃ bhagoḥ sarvā pṛthvī vittena pūrṇā syātkimahaṃ tanāmṛtā syāmuta neti /\ntatra neti hovāca yājñavalkyaḥ /\nyathaivopakaraṇavatāṃ jīvitaṃ tathaiva te jīvitaṃ syādamṛtatvasya tu nāśāsti vittena /\nevaṃ vittenāmṛtatvāśā bhavedyadi vittasādhyāni karmāṇyamṛtatve upayujyeran /\ntadeva tu nāsti, jñānasādhyatvādamṛtatvasya karmaṇāṃ ca jñānavirodhināṃ tatsahabhāvitvānupapatteriti bhāvaḥ /\nsā hovāca maitreyī yenāhaṃ nāmṛtā syāṃ kimahaṃ tenaṃ kuryāṃ yadeva bhagavān veda tadeva me brūhi /\namṛtatvasādhanamiti śeṣaḥ /\ntatrāmṛtatvasādhanajñānopanyāsāya vairāgyapūrvakatvāttasya rāgaviṣayeṣu teṣu teṣu patijāyādiṣu vairāgyamutpādayituṃ yājñavalkyo 'na vā are patyuḥ kāmāya' ityādivākyasaṃdarbhamuvāca /\nātmaipādhikaṃ hi priyatvameṣāṃ na tu sākṣāt priyāṇyetāni /\ntasmādetebhyaḥ patijāyādibhyo viramya yatra sākṣātprema sa eva #ātmā vā are draṣṭavyaḥ śrotavyo mantavyo nididhyāsitavyaḥ# /\nvāśabdo 'vadhāraṇe /\nvā are darśanena śravaṇādisādhanenedaṃ jagatsarvaṃ viditaṃ bhavatīti vākyaśeṣaḥ /\nyato nāmarūpātmakasya jagatastattvaṃ pāramārthikaṃ rūpamātmaiva bhujaṅgasyeva samāropitasya tattvaṃ rajjuḥ /\ntasmādātmani vidite sarvamidaṃ jagattattvaṃ viditaṃ bhavati, rajjvāmiva viditāyāṃ samāropitasya bhujaṅgasya tattvaṃ viditaṃ bhavati, yatastasmādātmaiva draṣṭavyo na tu tadatiriktaṃ jagat svarūpeṇa draṣṭavyam /\nkutaḥ /\nyato 'brahma taṃ parādāt' brāhmaṇajātirbrahmaṇo 'hamityevamabhimāna iti yāvat /\nparādāt parākuryādamṛtatvapadāt /\nkaṃ, yo 'nyatrātmano brahma brāhmaṇajātiṃ veda /\nevaṃ kṣatriyādiṣvapi draṣṭavyam /\nātmaiva jagatastattvaṃ na tu tadatiriktaṃ kiñcittaditi /\natraiva bhagavatī śrutirupapattiṃ dṛṣṭāntaprabandhenāha /\nyat khalu yadgrahaṃ vinā na śakyate grahītuṃ tattato na vyatiricyate /\nyathā rajataṃ śuktikāyāḥ, bhujaṅgo vā rajjoḥ, dundubhyādiśabdasāmānyādvā tattacchabdabhedaḥ /\nna gṛhyante ca cidrūpagrahaṇaṃ vinā sthitikāle nāmarūpāṇi /\ntasmānna cidātmano bhidyante /\ntadidamuktam #-sa yathā dundubherhanyamānasyeti# /\ndundubhigrahaṇena tadgataṃ śabdasāmānyamupalakṣayati /\nna kevalaṃ sthitikāle nāmarūpaprapañcaścidātmātirekeṇāgrahaṇāccidātmano na vyatiricyate 'pi tu nāmarūpotpatteḥ prāgapi cidrūpāvasthānāt tadupādānatvācca nāmarūpaprapañcasya tadanatirekaḥ, rajjūpādānasyeva bhujaṅgasya rajjoranatireka ityetadvṛṣṭāntena sādhayati bhagavatī śrutiḥ-'sa yathārdraidho 'grerabhyāhitasya pṛthagdhūnā viniścarantyevaṃ vā are 'sya mahato bhūtasya niḥśvasitametadyadṛgvedaḥ' ityādinā caturvidho mantra uktaḥ /\nitihāsa ityādināṣṭavidhaṃ brāhmaṇamuktam /\netaduktaṃ bhavati-yathāgnimātraṃ prathamamavagamyate śrudrāṇāṃ visphuliṅgānāmupādānām /\natha tato visphuliṅgā vyuccaranti /\nna caite 'gnestattvānyatvābhyāṃ śakyantaṃ nirvuktam /\nevamṛgvedādayo 'pyalpaprayatnādbrahmaṇo vyuccaranto na tatastattvānyatvābhyāṃ nirucyante /\nṛgādibhirnāmopalakṣyate /\nyadā ca nāmadheyasyeyaṃ gatistadā tatpūrvakasya rūpadheyasya kaiva katheti bhāvaḥ /\nna kevalaṃ tadupādānatvāttato na vyatiricyate nāmarūpaprapañcaḥ, pralayasamaye ca tadanupraveśāttato na vyatiricyate /\nyathā sāmudramevāmbhaḥ pṛthivītejaḥ saṃparkāt kāṭhinyamupagataṃ saindhavaṃ khilyaḥ, sa hi svākāre samudre kṣipto 'mbha eva bhavati, evaṃ cidambhodhau līnaṃ jagacchideva bhavati na tu tato 'tiricyata iti /\netaddṛṣṭāntaprabandhenāha- #sa yathā sarvāsāmapāmityādi# /\ndṛṣṭāntaprabandhamuktvā dārṣṭāntike yojayati- #evaṃ vā are idaṃ mahaditi# /\nbahuttvena brahmoktam /\nidaṃ brahmetyarthaḥ /\nbhūtaṃ satyam /\nanantaṃ nityam /\napāraṃ sarvagatam /\n#vijñānaghanaḥ# /\nvijñānaikarasa iti yāvat /\netebhyaḥ kāryakāraṇabhāvena vyavasthaitebhyo bhūtebhyaḥ samutthāya sāmyenotthāya /\nkāryakāraṇasaṃghātasya hyavacchedādduḥ khitvaśokitvādayastadavacchinne cidātmani tadviparīte 'pi pratīyante, yathodakapratibimbite candramasi toyagatāḥ kampādayaḥ /\ntadidaṃ sāmyenotthānam /\nyadā tvāgamācāryopadeśapūrvakamanananididhyāsanaprakarṣaparyantajo 'sya brahmasvarūpasākṣātkāra upāvartate tadā nirmṛṣṭanikhilavāsanāvidyāmalasya kāryakāraṇasaṃghātabhūtasya vināśe tānyeva bhūtāni naśyantyani tadupādhiścidātmanaḥ khilyabhāvo vinaśyati /\ntato na pretya kāryakāraṇabhūtanivṛttau rūpagandhādisaṃjñāstīti /\nna pretya saṃjñāstīti saṃjñāmātraniṣedhādātmā nāstīti manyamānā sā maitreyī hovāca, atraiva mā bhagavānamūmuhanmohitavān na pretya saṃjñāstīti /\nsa hovāca yājñavalkyaḥ svābhiprāyaṃ, dvaite hi rūpādiviśeṣasaṃjñānibandhano duḥkhitvādyabhimānaḥ /</p>\n\n<p>ānandajñānaikarasabrahmādvayānubhave tu tat kena kaṃ paśyet, brahma vā kena vijānīyāt /\nnahi tadāsya karbhāvo 'sti svaprakāśatvāt /\netaduktaṃ bhavati-na saṃjñāmātraṃ mayā vyāsedhi, kintu viśeṣasaṃjñeti /\ntadevamamṛtatvaphalenopakramāt, madhye cātmavijñānena sarvavijñānaṃ pratijñāya tadupapādanāt, upasaṃhāre ca mahadbhūtamanantamityādinā ca brahmarūpabhidhānāt, dvaitanindayā cādvaitaguṇakīrtanādbrahmaiva maitreyībrahmaṇe pratipādyaṃ na jīvātmeti nāsti pūrvapakṣa ityanārabhyamevedamadhikaraṇam /\natrocyate-bhoktṛtvajñātṛtājīvarūpotthānasamādhaye maitreyībrahmaṇe pūrvapakṣeṇopakramaḥ kṛtaḥ /\npatijāyādibhogyasaṃbandho nābhokturbrahmaṇo yujyate, nāpijñānakartṛtvamakartuḥ sākṣācca mahato bhūtasya vijñānātmabhāvena samuttānābhidhānaṃ vijñānātmana eva draṣṭavyatvamāha /</p>\n\n<lg>\n<l>anyathā brahmaṇo draṣṭavyatvapare 'smin brāhmaṇo tasya vijñānātmatvena samutthānābhidhānamanupayuktaṃ syāttasya tu draṣṭavyamupayujyata ityupakramamātraṃ pūrvapakṣaḥ kṛtaḥ /</l>\n<l>#bhoktrarthatvācca bhogyajātasyeti#tadupodbalamātram /</l>\n<l>siddhāntastu nigadavyākhyātena bhāṣyeṇoktaḥ //19 //</l>\n</lg>\n\n<p>1.4.6.20.</p>\n\n<p>tadevaṃ paurvāparyālocanayā maitreyībrāhmaṇasya brahmadarśanaparatve sthite bhoktrā jīvātmanopakramamācāryadeśīyamatena tāvatsamādhatte sūtrakāraḥ- #pratijñāsiddherliṅgamāśmaradhyaḥ# /\n<lg>\n<l>yathā hi vahnervikārā vyuccaranto visphuliṅgā na vahneratyantaṃ bhidyante, tadrūpanirūpaṇatvāt, nāpi tato 'tyantamabhinnāḥ, vahneriva parasparavyāvṛttyabhāvaprasaṅgāt, tathā jīvātmano 'pi brahmavikāra na brahmaṇo 'tyantaṃ bhidyante, cidrūpatvābhāvaprasaṅgāt /</l>\n<l>nāpyatyantaṃ na bhidyante, parasparaṃ vyāvṛttyabhāvaprasaṅgāt, sarvajñaṃ pratyupadeśavaiyarthyācca /</l>\n<l>tasmātkathañcidbhedo jīvātmanāmabhedaśca /</l>\n<l>tatra tadvijñānena sarvavijñānapratijñāsiddhaye vijñānātmaparamātmanorabhedamupādāya paramātmani darśayitavye vijñānātmanopakrama ityāśmaradhya ācāryo mene //20 //</l>\n</lg></p>\n\n<p>1.4.6.21.</p>\n\n<p>ācāryadeśīyāntaramatena samādhatte- #utkramiṣyata evaṃbhāvādisyauḍulomiḥ# /\n<lg>\n<l>jīvo hi paramātmano 'tyantaṃ bhinna eva san dehendriyamanobuddhyupadhānasaṃparkātsarvadā kaluṣaḥ, tasya ca jñānadhyānādisādhanānuṣṭhānātsaṃprasannasya dehendriyādisaṃghātādutkramiṣyataḥ paramātmanaikyopapatteridamabhedenopakramaṇam /</l>\n<l>etaduktaṃ bhavati-bhaviṣyantamabhedamupādāya bhedakāle 'pyabheda uktaḥ /</l>\n<l>yathāhuḥ pāñcarātrikāḥ-'āmukterbheda eva syājjīvasya ca parasya ca /</l>\n<l>bhuktasya tu na bhedo 'sti bhedahetorabhāvataḥ //</l>\n</lg></p>\n\n<p>' iti /\natraiva śrutimupanyasyati- #śrutiścaivamiti# /\n<lg>\n<l>pūrvaṃ dehendriyādyupādhikṛtaṃ kaluṣatvamātmana uktam /</l>\n<l>saṃprati svābhāvikameva jīvasya nāmarūpaprapañcāśrayatvalakṣaṇaṃ kāluṣyaṃ pārthivānāmaṇūnāmiva śyāmatvaṃ kevalaṃ pākeneva /</l>\n<l>jñānadhyānādinā tadapanīya jīvaḥ parātparataraṃ puruṣamupaitītyāha- #kkacicca jīvākṣayamapīti# /</l>\n<l>nadīnidarśanam 'yathā somyemā nadyaḥ' iti //21 //</l>\n</lg></p>\n\n<p>1.4.6.22.</p>\n\n<p>tadevamācāryadeśīyamatadvayamuktvātrāparituṣyannācāryamatamāha sūtrakāraḥ #-avisthiteriti kāśakṛtsnaḥ# /\netadvyācaṣṭe- #asyaiva paramātmana iti# /\nna jīva ātmano 'nyaḥ /\nnāpi tadvikāraḥ kintvātmaivāvidyopādhānakalpitāvacchedaḥ /\nākāśa iva ghaṭamaṇikādikalpitāvacchedo ghaṭākāśo maṇikākāśo na tu paramākāśādanyastadvikāro vā /\ntataśca jīvātmanopakramaḥ parāmātmanaivopakramastasya tato 'bhedāt /\nsthūladarśilokapratītisaukaryāyaupādhikenātmarūpeṇopakramaḥ kṛtaḥ /\natraiva śrutiṃ pramāṇayati- #tathāceti# /\natha vikāraḥ paramātmano jīvaḥ kasmānna bhavatyākāśādivadityāha- #naca tejaḥprabhṛtīnāmiti# /\nnahi yathā tejaḥprabhṛtīnāmātmavikāratvaṃ śrūyate evaṃ jīvasyeti /\nācāryatrayamataṃ vibhajate- #kāśakṛtsnasyācāryasyeti# /\nātyantike satyabhede kāryakāraṇabhāvābhāvādanātyantiko 'bheda āstheyaḥ, tathāca kathañcidbhedo 'pīti tamāsthāya kāryakāraṇabhāva iti matatrayamuktvā kāśakṛtsnīyamataṃ sādhutvena nirdhārayati- #tatra teṣu#madhye /\n#kāśakṛtsnīyaṃ matamiti# /\nātyantike hi jīvaparamātmanorabhede tāttvike 'nādyavidyopādhikalpito bhedastattvamasīti jīvātmano brahmabhāvatattvopadeśaśravaṇamanananididhyāsanaprakarṣaparyantajanmanā sākṣātkāraṇe vidyayā śakyaḥ samūlakāṣaṃ kaṣituṃ, rajjvāmahivibhrama iva rajjutattvasākṣātkāreṇa, rājaputrasyeva va mlecchakule vardhamānasyātmani samāropito mlecchabhāvo rājaputro 'sīti āptopadeśena /\nna tu mṛdvikāraḥ śarāvādiḥ śataśo 'pi mṛnmṛditi cintyamānastajjanmanā mṛdbhāvasākṣātkāreṇa śakyo nivartayituṃ, tatkasya hetoḥ, tasyāpi mṛdo bhinnābhinnasya tāttvikatvāt, vastutastu jñānenocchettumaśakyatvāt, so 'yaṃ pratipādayiṣitārthānusāraḥ /\napi ca jīvasyātmavikāratve tasya jñānadhyānādisādhanānuṣṭhānāt svaprakṛtāvapyaye sati nāmṛtatvasyāśāstītyapuruṣārthatvamamṛtatvaprāpiśrutivirodhaśca /\nkāśakṛtsnamate tvetadubhayaṃ nāstītyāha- #evaṃ ca satīti# /\nnanu yadi jīvo na vikāraḥ kintu brahmaiva kathaṃ tarhi tasminnāmarūpāśrayatvaśrutiḥ, kathañca 'yathāgneḥ śrudrā visphuliṅgā' iti brahmavikāraśrutirityāśaṅkāmupasaṃhāravyājena nirākaroti- #ataśca svāśrayasyeti# /\nyataḥ pratipādayiṣitārānusāraścāmṛtatvaprāptiśca vikārapakṣe na saṃbhavataḥ, ataśceti yojanā /\ndvitīyapūrvapakṣabījamanayaiva trisūtryāpākaroti- #yadapyuktamiti# /\nśeṣamatirohitārthaṃ vyākhyātārthaṃ ca /\ntṛtīyapūrvapakṣabījanirāse kāśakṛtsnīyenaivetyavadhāraṇaṃ tanmatāśrayaṇenaiva tasya śakyanirāsatvāt /\naikāntike hyādvaite ātmano 'nyakarmakaraṇe 'kena kaṃ paśyet' iti ātmanaśca karmatvaṃ 'vijñātāramare kena vijānīyāt' iti śakyaṃ niṣeddhum /</p>\n\n<p>bhedābhedapakṣe vaikāntike vā bhede sarvametadadvaitāśrayamaśakyamityavadhāraṇasyārthaḥ /\nna kevalaṃ kāśakṛtsnīyadarśanāśrayaṇena bhūtapūrvagatyā vijñātṛtvamapi tu śrutipaurvāparyaparyālocanayāpyevamevetyāha- #api ca yatra hīti# /\nkasmāt punaḥ kāśakṛtsnasya matamāsthīyate netareṣāmācāryāṇāmityata āha- #darśitaṃ tu purastāditi# /\nkāśakṛtsnīyasya matasya śrutiprabandhopanyāsena punaḥ śrutimattvaṃ smṛtimattvaṃ copasaṃhāropakramamāha- #ataśceti# /\nkkacitpāṭha ātaśceti /\ntasyāvaśyaṃ cetyarthaḥ /\njananajarāmaraṇabhītayo vikriyāstāsāṃ sarvāsāṃ 'mahānajaḥ' ityādinā pratiṣedhaḥ /\npariṇāmapakṣe 'nyasya cānyabhāvapakṣe aikāntikādvaitapratipādanaparāḥ 'ekamevādvitīyam' ityādayaḥ, dvaitadarśananindāparāśca 'anyo 'sāvanyo 'hamasmi' ityādayaḥ, janmajarādivikriyāpratiṣedhaparāśca 'eṣa mahānajaḥ' ityādayaḥ śrutaya uparudhyeran /\napica yadi jīvaparamātmanorbhedābhedāvāsthīyeyātāṃ tatastayormitho virodhātsamuccayābhāvādekasya balīyastve nātmani nirapavādaṃ vijñānaṃ jāyeta, balīyasaikena durbalapakṣāvalambino jñānasya bādhanāt /\natha tvagṛhyamāṇaviśeṣatayā na balābalāvadhāraṇaṃ,tataḥ saṃśaye sati na suniścitārthamātmani jñānaṃ bhavet /\nsuniścitārthaṃ ca jñānaṃ mokṣopāyaḥ śrūyate-'vedāntavijñānasuniścitārthāḥ' iti /\ntadetadāha- #anyathā mumukṣūṇāmiti# /\n'ekatvamanupaśyataḥ' iti śrutirna punarekatvānekatve anupaśyata iti /\nnanu yadi kṣetrajñaparamātmanorabhedo bhāvikaḥ, kathaṃ tarhi vyapadeśabuddhibhedau kṣetrajñaḥ paramātmeti kathañca nityaśuddhabuddhamuktasvabhāvasya bhagavataḥ saṃsāritā /\navidyākṛtanāmarūpopādhivaśāditi cet /\nkasyeyamavidyā /\nna tāvajjīvasya, tasya paramātmano vyatirekābhāvāt /\nnāpi paramātmanaḥ, tasya vidyaikarasyāvidyāśrayatvānupapatteḥ /\ntadatra saṃsāritvāsaṃsāritvavidyāvidyāvattvarūpaviruddhayadharmasaṃsargudbuddhivyapadeśabhedāccāsti jīveśvarayorbhedo 'pi bhāvika ityata āha- #sthite ca paramātmakṣetrajñātmaikatveti# /\nna tāvadbhedadābhedāvekātra bhāvikau bhavitumarhata iti viprapañcitaṃ prathame pāde /\ndvaitadarśananindayā caikāntikādvaitapratipādanaparāḥ paurvāparyālocanayā sarve vedāntaḥ pratīyante /\ntatra yathā bimbādavadatāttāttvike pratibimbānāmabhede 'pi nīlamaṇikṛpāṇakācādyupadhānabhedātkālpaniko jīvānāṃ bhedo buddhivyapadeśabhedau vartayati, idaṃ bimbamavadātamimāni ca pratibimbāni nīlotpalāśaśayāmalāni vṛttadīrghādibhedabhāñji bahūnīti, evaṃ paramātmanaḥ śuddhasvabhāvājjīvānamabheda aikāntike 'pyanirvacanīyānādyavidyopadhānabhedātkālpaniko jīvānāṃ bhedo buddhivyapadeśabhedāvayaṃ ca paramātmā śuddhavijñānānandasvabhāva ime ca jīvā avidyāśokaduḥkhādyupadravabhāja iti vartayati /\navidyopadhānaṃ ca yadyapi vidyāsvabhāve paramātmani na sākṣādasti tathāpi tatpratibimbakalpajīvadvāreṇa parasminnucyate /\nna caivamanyonyāśrayo jīvavibhāgāśrayāvidyā, avidyāśrayaśca jīvavibhāga iti, bījāṅkuravadanāditvāt /\nata eva kānuddiśyaiva īśvaro māyāmāracayatyanārthikāṃ, uddeśyanāṃ sargādau jīvānāmabhāvāt, kathaṃ cātmānaṃ saṃsāriṇaṃ vividhavedanābhājaṃ kuryādityādyanuyogo niravakāśaḥ /\nna khalvādimān saṃsāraḥ, nāpyādimānavidyājīvavibhāgaḥ, yenānuyujyeteti /\natra ca nāmagrahaṇenāvidyāmupalakṣayati /\nsyādetat /\nyadi na jīvān brahma bhidyate, hanta jīvaḥ sphuṭa iti brahmāpi tathā syāt, tathā ca 'nihitaṃ guhāyām' iti nopapadyata ityata āha- #nahi satyamiti# /\nyathāhi bimbasya maṇikṛpāṇādayo guhā evaṃ brahmaṇo 'pi pratijīvaṃ bhinnā avidyā guhā iti /\nyathā pratibimbeṣu bhāsamāneṣu bimbaṃ tadabhinnamapi guhyamevaṃ jīveṣu bhāsamāneṣu tadabhinnamapi brahma guhyam /\nastu tarhi brahmaṇo 'nyadguhyamityata āha- #naca brahmaṇo 'nya iti /\nye tu#āśamarathyaprabhṛtayaḥ #nirbandhaṃ kurvanti te vedāntārthamiti# /\nbrahmaṇaḥ sarvātmanā bhagaśo vā pariṇāmābhyupagame tasya kāryatvādanityatvācca tadaśrito mokṣo 'pi tathā syāt /\nyadi tvevamapi mokṣaṃ nityaṅkṛtakaṃ brūyustatrāha #-nyāyeneti# /\nevaṃ ye nadīsamudranidarśanenāmukterbhedaṃ muktasya cābhedaṃ jīvasyāsthiṣata teṣāmapi nyāyenāsaṃgatiḥ /\nno jātu ghaṭaḥ paṭo bhavati /\nnanūktaṃ yathā nadī samudro bhavatīti /\nkā punarnadyabhimatā āyuṣmataḥ /\nkiṃ pāthaḥ paramāṇava utaiṣāṃ saṃsthānabheda āhosvittadārabdho 'vayavī /\ntatra saṃsthānabhedasya vāvayavino vā samudraniveśe vināśāt kasya samudreṇaikatā /\nnadīpāthaḥ paramāṇūnāṃ tu samudrapāthaḥ paramāṇubhyaḥ pūrvavasthitebhyo bheda eva nābhedaḥ /\nevaṃ samudrādapi teṣāṃ bheda eva /\nye tu kāśakṛtsnīyameva matamāsthāya jīvaṃ paramātmanoṃ'śamācakhyusteṣāṃ kathaṃ 'niṣphalaṃ niṣkriyaṃ śāntam' iti na śrutivirodhaḥ /\nniṣphalamiti sāvayavatvaṃ vyāsedhi na tu sāṃśatvam, aṃśaśca jīvaḥ paramātmano nabhasa iva karṇanemimaṇḍalāvacchinnaṃ nabhaḥ śabdaśravaṇayogyaṃ, vāyoriva ca śarīrāvacchinnaḥ pañcavṛttiḥ prāṇa iti cet /\nna tāvannabho nabhasoṃśaḥ, tasya tattvāt /\nkarṇanemimaṇḍalāvacchinnamaṃśa iti cet, hanta tarhi prāptāprāptavivekena karṇanemimaṇḍalaṃ vā tatsaṃyogo vetyuktaṃ bhavati /\nnaca karṇanemimaṇḍalāvacchinnamaṃśa iti cet, hanta tarhi prāptāprāptavivekena karṇanemimaṇḍalaṃ vā tatsaṃyogo vetyuktaṃ bhavati /\nnaca karṇanemimaṇḍalaṃ tasyāṃśaḥ, tasya tato bhedāt /</p>\n\n<p>tatsaṃyogo nabhodharmatvāttasyāṃśa iti cet /\nna /\nanupapatteḥ /\nnabhodharmatve hi tadanavayavaṃ sarvatrābhinnamiti tatsaṃyogaḥ sarvatra pratheta /\nnahyasti saṃbhavo 'navayavamavyāpyavartata iti /\ntasmāttatrāsti cedvyāpyaiva /\nna cedvyāpanoti tatra nāstyeva /\nvyāpyaivāsti kevalaṃ pratisaṃbandhyadhīnanirūpaṇatayā na sarvatra nirūpyata iti cet, na nāma nirūpyatām /\ntatsaṃyuktaṃ tu nabhaḥ śravaṇayogyaṃ sarvatrāstīti sarvatra śravaṇaprasaṅgaḥ /\nnaca bhedābhedayoranyatareṇāṃśaḥ śakyo nirvaktum na cobhābhyāṃ, viruddhayorekatrāsamavāyādityuktam /\ntasmādanirvacanīyānādyavidyāparikalpita evāṃśo nabhaso na bhāvika iti yuktam /\nnaca kālpaniko jñānamātrāyattajīvitaḥ kathamavijñāyamāno 'sti, asaṃścāṃśaḥ kathaṃ śabdaśravaṇalakṣaṇāya kāryāya kalpate, na jātu rajjvāmajñāyamāna urago bhayakampādikāryāya paryāpta iti vācyam /\najñātatvāsiddheḥ kāryavyaṅgatvādasya /\nkāryotpādātpūrvamajñātaṃ kathaṃ kāryotpādāṅgamiti cet /\nna /\npūrvapūrvakāryotpādavyaṅgyatvādasatyapi jñāne tatsaṃskārānuvṛtteranāditvācca kalpanā tatsaṃskārapravāhasya /\nastu vānupapattireva kāryakāraṇayormāyātmakatvāt /\n<lg>\n<l>anupapattirhi māyāmupodbalayatyanupapadyamānārthatvānyamāyāyāḥ /</l>\n<l>api ca bhāvikāṃśavādināṃ mate bhāvikāṃśasya jñānenocchettumaśakyatvānna jñānadhyānasādhano mokṣaḥ syāt /</l>\n<l>tadevamakāśāṃśa iva śrotramanirvacanīyam /</l>\n<l>evaṃ jīvo brahmaṇoṃ'śa iti kāśakṛtsnīyaṃ matamiti siddham //22 //</l>\n</lg></p>\n\n<p>1.4.7.23.</p>\n\n<p>#prakṛtiśca pratijñādṛṣṭāntānuparodhāt# /\nsyādetat /\nvedāntānāṃ brahmaṇi samanvaye darśite samāptaṃ samanvayalakṣaṇamiti kimaparamavaśiṣyate yadarthamidamārabhyata iti śaṅkāṃ nirākartuṃ saṃgatiṃ darśayannavaśeṣamāha- #yathābhyudayeti# /\natra ca lakṣaṇasya saṃgatimuktvā lakṣaṇenāsyādhikaraṇasya saṃgatiruktā /\netaduktaṃ bhavati-satyaṃ jagatkāraṇe brahmaṇi vedāntānāmuktaḥ samanvayaḥ /\ntatra kāraṇabhāvasyobhayathā darśanājjagatkāraṇatvaṃ brahmaṇaḥ kiṃ nimittatvenaiva, utopādānatvenāpi /\ntatra yadi prathamaḥ pakṣastata upādānakāraṇānusāraṇe sāṃkhyasmṛtisiddhaṃ pradhānamabhyupeyam /\ntathā ca 'janmādyasya yataḥ' iti brahmalakṣaṇamasādhu, ativyāpteḥ pradhāne 'pi gatatvāt /\nasaṃbhavādvā /\n<lg>\n<l>yadi tūttaraḥ pakṣastato nātivyāptirnāpyavyāptiriti sādhu lakṣaṇam /</l>\n<l>so 'yamavaśeṣaḥ /</l>\n<l>tatra 'īkṣāpūrvakartṛtvaṃ prabhutvamasarūpatā /</l>\n<l>nimittakāraṇeṣveva nopādāneṣu karhicit //</l>\n</lg></p>\n\n<p>' tadidamāha- #tatra nimittakāraṇameva tāvaditi# /\nāgamasya kāraṇamātre paryavasānādanumānasya tadviśeṣaniyamamāgamo na pratikṣipatyapi tvanumanyata evetyāha- #pāriśeṣyādbrahmaṇo 'nyaditi# /\nbrahmopādānatvasya prasaktasya pratiṣedhe 'nyatrāprasaṅgātsāṃkhyasmṛtiprasiddhamānumānikaṃ pradhānaṃ śiṣyata iti /\nekavijñānena ca sarvavijñānapratijñānam 'uta tamādeśam' ityādinā, 'yathā somyaikena mṛtpiṇḍena' iti ca dṛṣṭāntaḥ, paramātmanaḥ prādhānyaṃ sūcayataḥ /\nyathā somaśarmaṇaikena jñātena sarve kaṭhā jñātā bhavanti /\nevaṃ prāpta ucyate #-prakṛtiśca# /\n<lg>\n<l>na kevalaṃ brahma nimittakāraṇaṃ, kutaḥ, pratijñādṛṣṭāntayoranuparodhāt /</l>\n<l>nimittakāraṇatvamātre tu tāvuparudhyeyātām /</l>\n<l>tathāhiḥ-'na mukhye saṃbhavatyarthe jaghanyā vṛttiriṣyate /</l>\n<l>na cānumānikaṃ yuktamāgamenāpabādhitam //</l>\n</lg></p>\n\n<lg>\n<l>sarve hi tāvadvedāntāḥ paurvāparyeṇa vīkṣitāḥ /</l>\n<l>aikāntikādvaitaparā dvaitamātraniṣedhataḥ //</l>\n</lg>\n\n<p>' tadihāpi pratijñādṛṣṭāntau mukhyārthāveva yuktau na tu 'yajamānaḥ prastaraḥ' itivadguṇakalpanayā netavyau, tasyārthavādasyātatparatvāt /\npratijñādṛṣṭantavākyayostvadvaitaparatvādupādānakāraṇātmakatvāccopādeyasya kāryajātasyopādānajñānena tajjñānopapatteḥ /\nnimittakāraṇaṃ tu kāryādatyantabhinnamiti na tajjñāne kāryajñānaṃ bhavati /\nato brahmopādānakāraṇaṃ jagataḥ /\nnaca brahmaṇo 'nyannimittakāraṇaṃ jagata ityapi yuktam /\npratijñādṛṣṭāntoparodhādeva /\nnahi tadānīṃ brahmaṇi jñāte sarvaṃ vijñātaṃ bhavati /\n<lg>\n<l>jagannimittakāraṇasya brahmaṇo 'nyasya sarvamadhyapātinastajjñānenāvijñānāt /</l>\n<l>yata iti ca pañcamī na kāraṇamātre smaryate api tu prakṛtau, 'janikartuḥ prakṛtiḥ' iti /</l>\n<l>tato 'pi prakṛtitvamavagacchāmaḥ /</l>\n<l>dundubhigrahaṇaṃ dundubhyāghātagrahaṇaṃ ca tadgataśabdatvasāmānyopalakṣaṇārtham //23 //</l>\n</lg></p>\n\n<p>1.4.7.24.</p>\n\n<lg>\n<l>anāgatecchāsaṃkalpo 'bhidhyā /</l>\n<l>etayā khalu svātantryalakṣaṇena kartṛtvena nimittatvaṃ darśitam /</l>\n<l>'bahu syām' iti ca svaviṣayatayopādānatvamuktam //24 //</l>\n</lg>\n\n<p>1.4.7.25.</p>\n\n<lg>\n<l>#ākāśādeva# /</l>\n<l>brahmaṇa evetyarthaḥ /</l>\n<l>sākṣāditi ceti sūtrāvayavamanūdya tasyārthaṃ vyācaṣṭe- #ākāśādeveti# /</l>\n<l>śrutirbrahmaṇo jagadupādānatvamavadhārayantī upādānāntarābhāvaṃ sākṣādeva darśayatīti #sākṣāditi#sūtrāvayavena darśitamiti yojanā //25 //</l>\n</lg>\n\n<p>1.4.7.26.\n#ātmakṛteḥ pariṇāmāt# /\nprakṛtigrahaṇamupalakṣaṇaṃ, nimittamityapi draṣṭavyaṃ, karmatvenopādānatvātkartṛtvena ca tatprati nimittatvāt /\n#kathaṃ punariti# /\nsiddhasādhyayorekatrāsamavāyo virodhāditi /\n#pariṇāmāditi brūma iti# /\npūrvasiddhasyāpyanirvacanīyavikārātmanā pariṇāmo 'nirvacanīyatvādbhedenābhinna iveti siddhasyāpi sādhyatvamityarthaḥ /\n<lg>\n<l>ekavākyatvena vyākhyāyā pariṇāmādityavacchinna vyācaṣṭe- #pariṇāmāditi veti# /</l>\n<l>saccatyacceti dve brahmaṇo rūpe /</l>\n<l>sacca sāmānyaviśeṣeṇāparokṣatayā nirvācyaṃ, pṛthivyaptejolakṣaṇam /</l>\n<l>tyacca parokṣamata evānirvācyamidantayā vāṭvākāśalakṣaṇaṃ, kathaṃ ca tadbrahmaṇo rūpaṃ yadi tasya brahmopādānaṃ, tasmātpariṇāmādbrahma bhūtānāṃ prakṛtiriti //26 //</l>\n</lg></p>\n\n<p>1.4.7.27.</p>\n\n<p>pūrvapakṣiṇo 'numānamanubhāṣyāgamavirodhena dūṣayati #-yatpunariti# /\netaduktaṃ bhavati-īśvaro jagato nimittakāraṇameva īkṣāpūrvajagatkartṛtvāt, kumbhakartukulālavat /\natreśvarasyāsiddherāśrayāsiddho hetuḥ pakṣaścāprasiddhaviśeṣaḥ /\nyathāhuḥ-'nānupalabdhe nyāyaḥ pravartate' iti /\nāgamāttatsiddhiriti cet, hanta tarhi yādṛśamīśvaramāgamo gamayati tādṛśo 'bhyupagatavyaḥ sa ca nimittakāraṇaṃ copādānakāraṇaṃ ceśvaramavagamayati /\nviśeṣyāśrayagrāhyāgamavirodhānnānumānamudetamurhatīti kutastena nimittatvāvadhāraṇetyarthaḥ /\niyaṃ copādānapariṇāmādibhāṣā na vikārābhiprāyeṇāpi tu tathā sarpasyopādānaṃ rajjurevaṃ brahma jagadupādānaṃ draṣṭavyam /\nna khalu nityasya niṣphalasya brahmaṇaḥ sarvātmanaikadeśena vā pariṇāmaḥ saṃbhavati, nityatvādanekadeśatvādityuktam /\nnaca mṛdaḥ śaravādayo bhidyante, na cābhinnāḥ, na vā bhinnābhinnāḥ kintvanirvacanīyā eva /\n<lg>\n<l>yathāha śrutiḥ-'mṛttiketyeva satyam' iti /</l>\n<l>tasmādadvaitopakramādupasaṃhārācca sarva eva vedāntā aikāntikādvaitaparāḥ santaḥ sākṣādeva kkacidadvaitamāhuḥ, kkaciddvaitaniṣedhena, kkacidbrahmopādānatvena jagataḥ /</l>\n<l>etāvatāpi tāvadbhedo niṣiddho bhavati, na tūpādānatvābhidhānamātreṇa vikāragraha āstheyaḥ /</l>\n<l>nahi vākyaikadeśasyārtho 'stīti //27 //</l>\n</lg></p>\n\n<p>1.4.8.28.</p>\n\n<lg>\n<l>syādetat /</l>\n<l>mā bhūtpradhānaṃ jagadupādānaṃ tathāpi na brahmopādānatvaṃ sidhyati, paramāṇavādīnāmapi tadupādānānāmupaplavamānatvāt, teṣāmapi hi kiñcidupodbalakamasti vaidikaṃ liṅgamityāśaṅkāmapanetumāha sūtrakāraḥ- #etena sarve vyākhyātā vyākhyātāḥ# /</l>\n<l>nigadavyākhyātena bhāṣyeṇa vyākhyātaṃ sūtram /</l>\n<l>'pratijñālakṣaṇaṃ lakṣyamāṇe padasamanvayaḥ vaidikaḥ sa ca tatraiva nānyatretyatra sādhitam //28 //</l>\n</lg>\n\n<l>' iti śrīmadvācaspatimiśraviracite śrīmacchārīrakabhāṣyavibhāge bhāmatyāṃ prathamādhyāyasya caturthaḥ pādaḥ //4 //</l>\n\n<p>iti prathamādhyāye 'vyaktādisaṃdigdhapadamātrasamanvayākhyaścaturthaḥ pādaḥ</p>\n\n<p>iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ</p>\n\n<p>____________________________Adhyāya 2____________________________ /</p>\n\n<p>#atha dvitīyo 'dhyāyaḥ# /</p>\n\n<p>2.1.1.1.</p>\n\n<p>#smṛtyanavakāśadoṣaprasaṅga iti cennānyasmṛtyanavakāśadoṣaprasaṅgāt# /\nvṛttavartiṣyamāṇayoḥ samanvayavirodhaparihāralakṣaṇayoḥ saṃgatipradarśanāya sukhagrahaṇasya caitanyoḥ saṃkṣepatastātparyārthamāha- #prathame 'dhyāya iti# /\nanapekṣavedāntavākyasvarasasiddhasamanvayalakṣaṇasya virodhatatparihārābhyāmākṣepasamādhānakaraṇādanena lakṣaṇenāsti viṣayaviṣayibhāvaḥ saṃbandhaḥ /\npūrvalakṣaṇārtho hi viṣaśayastadgocaratvādākṣepasamādhānayoreṣa ca viṣayīti /\ntadevamadhyāyamavatārya tadavayavamadhikaraṇamavatārayati- #tatra prathamaṃ tāvaditi# /\ntantryate vyutpādyate mokṣasādhanamaneneti tantraṃ, tadevākhyā yasyāḥ sā smṛtistantrākhyā paramarṣiṇā kapilenādividuṣā praṇītā /\nanyāścāsuripañcaśikhādipraṇītā smṛtayastadanusāriṇyaḥ /\nna khalvamūṣāṃ smṛtīnāṃ manvādismṛtivadanyo 'vakāśaḥ śakyo vaditumṛte mokṣasādhanaprakāśanāt /\ntadapi cennābhidadhyuranavakāśāḥ satyo 'pramāṇaṃ prasajyeran /\ntasmāttadavirodhena kathañcidvedāntā vyākhyātavyāḥ /\npūrvapakṣamākṣipati- #kathaṃ punarīkṣatyādibhya iti# /\nprasādhitaṃ khalu dharmamīmāṃsāyāṃ 'virodhe tvanapekṣaṃ syādasati hyanumānam' ityatra, yathā śrutiviruddhānāṃ smṛtīnāṃ durbalatayānapekṣaṇīyatvaṃ tasmānna durbalānurodhena balīyasīnāṃ śrutīnāṃ yuktamupavarṇanam, api tu svataḥsiddhapramāṇabhāvāḥ śrutayo durbalāḥ smṛtīrbādhanta eveti yuktam /\npūrvapakṣī samādhatte- #bhavedayamiti# /\nprasādhito 'pyarthaḥ śraddhājaḍānprati punaḥ prasādhyata ityarthaḥ /\nāpātataḥ samādhānamuktvā paramasamādhānamāha pūrvapakṣī- #kapilaprabhṛtīnāṃ cārṣamiti# /\nayamasyābhaisaṃdhiḥ-brahma hi śāstrasya kāraṇamuktaṃ 'śāstrayonitvāt' iti, tenaiṣa vedarāśirbrahmaprabhavaḥ sannājānasiddhānāvaraṇabhūtārthamātragocaratabuddhaipūrvako yathā tathā kapilādīnāmapi śrutismṛtiprathitājānasiddhabhāvānāṃ smṛtayo 'nāvaraṇasarvaviṣayatadbuddhiprabhavā iti na śrutibhyo 'mūṣāmasti kaścidviśeṣaḥ /\nna caitāḥ sphuṭataraṃ pradhānādipratipādanaparāḥ śakyante 'nmathayitacum /\ntasmāttadanurodhena kathañcicchutaya eva netavyāḥ /\napi ca tarko 'pi kapilādismṛtiranumanyate, tasmādapyetadeva prāptam /\nevaṃ prāpta āha- #tasya samādhiriti# /\nyathā hi śrutīnāmavigānaṃ brahmaṇi gatisāmānyāt, naiṣaṃ smṛtīnāmavigānamasti pradhāne, tāsāṃ bhūyasīnāṃ brahmopādānatvapratipādanaparāṇāṃ tatra tatra darśanāt /\ntasmādavigānācchraita evārtha āvastheyo na tu smārto vigānāditi /\ntatkimidānīṃ parasparavigānātsarvā eva smṛtayo 'vaheyā ityata āha- #vipratipattau ca smṛtīnāmiti /\nna cātīndriyārthāniti# /\narvāgdṛgabhiprāyam /\nśaṅkate- #śakyaṃ kapilādīnāmiti# /\nnirākaroti- #na /\nsiddherapīti# /\nna tāvatkapilādaya īśvaravadājānasiddhāḥ, kintu viniścatavedaprāmāṇyānāṃ teṣāṃ tadanuṣṭhānavatāṃ prāci bhave 'smiñjanmani siddhiḥ, ata evājānasiddhā ucyante /\nyadasmin janmani na taiḥ siddhadyupāyo 'nuṣṭhitaḥ prāgbhavī.vedārthānuṣṭhānalabdhajanmatvāttatsiddhīnām /\ntathā cāvadhṛtavedaprāmāṇyānāṃ tadviruddhārthābhidhānaṃ tadapabādhitamapramāṇameva /\napramāṇena ca na vedārtho 'tiśaṅkituṃ yuktaḥ pramāṇasiddhatvāttasya /\ntadevaṃ vedavirodhe siddhavacanamapramāṇamuktvā siddhānāmapi parasparavirodhe tadvacanādanāścāsa iti pūrvoktaṃ smārayati- #siddhavyapāśrayakalpanāyāmapīti# /\nśraddhājaḍānbodhayati- #paratantraprajñasyāpīti# /\nnanu śrutiścetkapilādīnāmanāvaraṇabhūtārthagocarajñānātiśayaṃ bodhayati, kathaṃ teṣāṃ vacanamapramāṇaṃ, tadaprāmāṇye śruterapyaprāmāṇyaprasaṅgādityata āha- #yā tu śrutiriti# /\nna tāvatsiddhānāṃ parasparaviruddhāni vacāṃsi pramāṇaṃ bhavitumarhanti /\nnaca vikalpo vastuni, siddhe tadanupapatteḥ /\nanuṣṭhānamanāgatotpādyaṃ vikalpyate, na siddham /\ntasya vyavasthānāt /\ntasmācchutisāmānyamātreṇa bhramaḥ sāṃkhyapraṇetā kapilaḥ śrauta iti /\nsyādetat /\nkapila eva śrauto nānye manvādayaḥ /\ntataśca teṣāṃ smṛtiḥ kapilasmṛtiviruddhāvaheyetyata āha- #bhavati cānyā manoriti# /\ntasyāścāgamāntarasaṃvādamāha- #mahābhārate 'pi ceti# /\nna kevalaṃ manoḥ smṛtiḥ smṛtyantarasaṃvādinī, śrutisaṃvādinyapītyāha- #śrutiśceti# /\nupasaṃharati- #ata iti# /\nsyādetat /\nbhavatu vedaviruddhaṃ kāpilaṃ vacastathāpi dvayorapi puruṣabuddhiprabhavatayā ko vinigamanāyāṃ heturyato vedavirodhi kāpilaṃ vaco nādaraṇīyamityata āha- #vedasya hi nirapekṣamiti# /\nayamabhisaṃdhiḥ-satyaṃ śāstrayonirīśvarastathāpyasya na śāstrakriyāyāmasti svātantryaṃ kapilādīnāmiva /\nsa hi bhagavān yādṛśaṃ pūrvasmin sarge cakāra śāstraṃ tadanusāreṇāsminnapi sarge praṇītavān /\nevaṃ pūrvatarānusāreṇa pūrvasmin pūrvatāmanusāreṇa ca pūrvatara ityanādirayaṃ śāstreśvarayoḥ kāryakāraṇabhāvaḥ /\ntatreśvarasya na śāstrārthajñānapūrvā śāstrakriyā yenāsya kapilādivatsvātantryaṃ bhavati /\n<lg>\n<l>śāstrārthajñānaṃ cāsya svayamāvirbhavadapi na śāstrakāraṇatāmupaiti, dvayorapyaparyāyeṇāvirbhāvāt /</l>\n<l>śāstraṃ ca svatobodhakatayā puruṣasvātantryābhāvena nirastamastadoṣāśaṅkaṃ sadanapekṣaṃ sākṣādeva svārthe pramāṇam /</l>\n<l>kapilādivacāṃsi tu svatantrakapilādipraṇetṛkāṇi tadarthasmṛtipūrvakāṇi, tadarthasmṛtayaśca tadarthānubhavapūrvāḥ /</l>\n<l>tasmāttāsāmarthapratyayāṅgaprāmāṇyaviniścayāya yāvatsmṛtyanubhavau kalpete tāvatsvataḥ siddhapramāṇabhāvayānepakṣayaiva śrutyā svārtho viniścāyita iti śīghratarapravṛttayā śrutyā smṛtyartho bādhyata iti yuktam //1 //</l>\n</lg></p>\n\n<p>2.1.1.2.</p>\n\n<p>mahadahaṅkārau tāvadaprasiddhau, ahaṅkāraprakṛtikatvena tanmātrāṇyapyaprasiddhāni smartuṃ na śakyanta ityāha- #itareṣāṃ ceti# /\nnanu 'mahataḥ paramavyaktam' itiśrutiprasiddhāni mahadādīnītyata āha- #yadapīti# /\n<lg>\n<l>sūtratātparyamāha- #kāryeti# /</l>\n<l>sāṃkhyasmṛtermahadādiṣviva pradhāne 'pi prāmāṇyaṃ neti niścīyata ityarthaḥ /</l>\n<l>sāṃkhyasmṛterbādhe 'pi taduktayuktīnāṃ kathaṃ bādha cārṣajñānamatra mūlamupapadyata iti yuktam /</l>\n<l>tasmānna kāpilasmṛteḥ pradhānopādānatvaṃ jagata iti siddham //2 //</l>\n</lg></p>\n\n<p>2.1.2.3.</p>\n\n<p>#etena yogaḥ pratyuktaḥ# /\nnānena yogaśāstrasya hairaṇyagarbhapātañjalādeḥ sarvathā prāmāṇyaṃ nirākriyate, kintu jagadupādānasvatantrapradhānatadvikāramahadahaṅkārapañcatanmātragocaraṃ prāmāṇyaṃ nāstītyucyate /\nna caitāvataiṣāmaprāmāṇyaṃ bhavitumarhati /\nyatparāṇi hi tāni tatrāprāmāṇye 'prāmāṇyamaśruvīran /\nna caitāni pradhānādisadbhāvaparāṇi /\nkintu yogasvarūpatatsādhanatadavāntaraphalavibhūtitatparamaphalakaivalyavyutpādanaparāṇi /\ntacca kiñcinnimittīkṛtya vyutpādyamiti pradhānaṃ savikāraṃ nimittīkṛtaṃ, purāṇeṣviva sargapratisargavaṃśamanvantaravaṃśānucaritaṃ tatpratipādanapareṣu, na tu tadvivakṣitam /\nanyaparādapi cānyanimittaṃ tatpratīyamānamabhyupeyeta, yadi na mānāntareṇa virudhyate /\n<lg>\n<l>asti tu vedāntaśrutibhirasya virodha ityuktam /</l>\n<l>tasmātpramāṇabhūtādapi yogaśāstrānna pradhānādisiddhiḥ /</l>\n<l>ata eva yogaśāstraṃ vyutpādayitāha sma bhagavān vārṣagaṇyaḥ-'guṇānāṃ paramaṃ rūpaṃ na dṛṣṭipathamṛcchati /</l>\n<l>yattu dṛṣṭipathaprāptaṃ tanmāyaiva sutucchakam //</l>\n</lg></p>\n\n<p>' iti /\nyogaṃ vyutpipādayiṣatā nimittamātreṇeha guṇā uktāḥ, na tu bhāvataḥ, teṣāmatāttvikatvādityarthaḥ /\nalokasiddhānāmapi pradhānādīnāmanādipūrvapakṣanyāyābhāsotprekṣitānāmanuvādyatvamupapannam /\ntadanenābhisaṃdhināha- #etena sāṃkhyasmṛtipratyākhyānena yogasmṛtirapi#pradhānādiviṣayatayā #pratyākhyātā draṣṭavyeti# /\nadhikaraṇāntarārambhamākṣipati- #nanvevaṃ sati samānanyāyatvāditi# /\nsamādhatte #-astyatrābhyadhikāśaṅkā# /\nmā nāma sāṃkhyaśāstrātpradhānasattā vijñāyi /\nyogaśāstrāttu pradhānādisattā vijñāpayiṣyate bahulaṃ hi yogaśāstrāṇāṃ vedena saha saṃvādo dṛśyate /\nupaniṣadupāyasya ca tattvajñānasya yogāpekṣāsti /\nna jātu yogaśāstravihitaṃ yamaniyamādibahiraṅgamupāyamapahāyāntaraṅgaṃ ca dhāraṇādikamantareṇaupaniṣadātmatattvasākṣātkāra udetumarhati /\ntasmādaupaniṣadena tattvajñānenāpakṣaṇāt saṃvādabāhulyācca vedenāṣṭakādismṛtivadyogasmṛtiḥ pramāṇam /\ntataśca pramāṇātpradhānādipratīternāśabdatvam /\n<lg>\n<l>naca tadapramāṇaṃ pradhānādau, pramāṇaṃ ca yamādāviti yuktam /</l>\n<l>tatrāprāmāṇye 'nyatrāpyanāśvāsāt /</l>\n<l>yathāhuḥ-'prasaraṃ na labhante hi yāvatkkacana markaṭāḥ /</l>\n<l>nābhidravanti te tāvatpiśācā vā svagocare //</l>\n</lg></p>\n\n<p>' iti /\nseyaṃ labdhaprasarā pradhānādau yogāpramāṇatāpiśācī sarvatraiva durvārā bhavedityasyāḥ prasaraṃ niṣedhatā pradhānādyabhyupeyamiti nāśabdaṃ pradhānamiti śaṅkārthaḥ /\nsā #iyamapyadhikāśaṅkātirdeśena nivartyate# /\nnivṛttihetumāha- #arthaikadeśasaṃpratipattāvapīti# /\nyadi pradhānādisattāparaṃ yogaśāstraṃ bhavet, bhavetpratyakṣavedāntaśrutivirodhenāpramāṇam /\ntathā ca tadvihiteṣu yamādiṣvapyanāśvāsaḥ syāt /\ntasmānna pradhānādiparaṃ tat, kintu tannimittīkṛtya yogavyutpādanaparamityuktam /\nna cāviṣaye 'prāmāṇyaṃ viṣaye 'pi prāmāṇyamupahanti /\nnahi cakṣū rasādāvapramāṇaṃ rūpe 'pyapramāṇaṃ bhavitumarhati /\ntasmādvedāntaśrutivirodhātprādhānādirasyāviṣayo na tvaprāmāṇyamiti paramārthaḥ /\nsyādetat /\nadhyātmaviṣayāḥ santi sahasraṃ smṛtayo bauddhārhatakāpālikādīnāṃ, tā api kasmānna nirākriyanta ityata āha- #satīṣvapīti# /\ntāsu khalu bahulaṃ vedārthavisaṃvādinīṣu śiṣṭānādṛtāsu kaiścideva tu puruṣāpasadaiḥ paśuprāyairmlecchādibiḥ parigṛhītāsu vedamūlatvāśaṅkaiva nāstīti na nirākṛtāḥ, tadviparītāstu sāṃkhyayogasmṛtaya iti tāḥ pradhānādiparatayā vyudasyanta ityarthaḥ /\n#na sāṃkhyajñānena vedanirapekṣeṇeti# /\npradhānādiviṣayeṇetyarthaḥ /\n#dvaitino hi te sāṃkhyā yogāśca# /\nye pradhānādiparatayā tacchāstraṃ vyācakṣata ityarthaḥ /\nsāṃkhyā samyagbuddhirvaidikī tayā vartanta iti sāṃkhyāḥ /\nevaṃ yogo dhyānaṃ upāyopeyayorabhedavivakṣayā /\ncittavṛttinirodho hi yogastasyopāyo dhyānaṃ pratyayaikānatā /\n<lg>\n<l>etaccopalakṣaṇam /</l>\n<l>anye 'pi yamaniyamādayo bāhyā āntarāśca dhāraṇādayo yogopāyā draṣṭavyāḥ /</l>\n<l>etenābhyupagatavedaprāmāṇyānāṃ kaṇabhakṣākṣacaraṇādīnāṃ sarvāṇi tarkasmaraṇānīti yojanā /</l>\n<l>sugamamanyat //3 //</l>\n</lg></p>\n\n<p>2.1.3.4.</p>\n\n<p>na vilakṣaṇatvādasya tathātvaṃ ca śabdāt /\navāntarasaṃgatimāha- #brahmāsya jagato nimittakāraṇaṃ prakṛtiścetyasya pakṣasyeti# /\ncodayati- #kutaḥ punariti# /\nsamānaviṣayatve hi virodho bhavet /\n<lg>\n<l>na cehāsti samānaviṣayatā, dharmavadbrahmaṇo 'pi mānāntarāviṣayatayātarkyatvenānapekṣāmnāyaikagocaratvādityarthaḥ /</l>\n<l>samādhatte- #bhavedayamiti# /</l>\n<l>'mānāntarasyāviṣayaḥ siddhavastvavagāhinaḥ /</l>\n<l>dharmo 'stu kāryarūpatvādbrahma siddhaṃ tu gocaraḥ //</l>\n</lg></p>\n\n<p>' tasmātsamānaviṣayatvādastyatra tarkasyāvakāśaḥ /\nnanvastu virodhaḥ, tathāpi tarkādare ko heturityata āha- #yathā ca śrutīnāmiti# /\nsāvakāśā vahvayo 'pi śrutayo 'navakāśaikaśrutivirodhe tadanuguṇatayā yathā nīyante evamanavakāśaikatarkavirodhe tadanuguṇatayā bahvayo 'pi śrutayo guṇakalpanādibhirvyākhyānamarhantītyarthaḥ /\napi ca brahmasākṣātkāro virodhitayānādimavidyāṃ nivartayan dṛṣṭenaiva rūpeṇa mokṣasādhanamiṣyate /\n<lg>\n<l>tatra brahmasākṣātkārasya mokṣasādhanatayā pradhānasyānumānaṃ dṛṣṭasādharmyeṇādṛṣṭaviṣayaṃ viṣayato 'ntaraṅgaṃ, bahiraṅgaṃ tvatyantaparokṣagocaraṃ śābdaṃ jñānaṃ, tena pradhānapratyāsattyāpyanumānameva balīya ityāha- #dṛṣṭasādharmyeṇa ceti# /</l>\n<l>api ca śrutyāpi brahmaṇi tarka ādṛta ityāha- #śrutiriti# /</l>\n<l>so 'yaṃ brahmaṇo jagadupādānatvākṣepaḥ punastarkeṇa prastūyate-'prakṛtyā ca śrutyāpi vikārāṇāmavasthitam /</l>\n<l>jagadbrahmasarūpaṃ ca neti no tasya vikriyā //</l>\n</lg></p>\n\n<lg>\n<l>viśuddhaṃ cetanaṃ brahma jagajjaḍamaśuddhibhāka /</l>\n<l>tena pradhānasārūpyātpradhānasyaiva vikriyā //</l>\n</lg>\n\n<p>' tathāhi-eka eva strīkāyaḥ sukhaduḥkhamohātmakatayā patyuśca sapartnānāṃ ca caitrasya ca straiṇasya tāmavindato 'paryāyaṃ sukhaduḥkhaviṣādānādhatte /\nstriyā ca sarve bhāvā vyākhyātāḥ /\ntasmātsukhaduḥkhamohātmatayā ca svarganarakādyuccāvacaprapañcatayā ca jagadaśuddhamacetanaṃ ca, brahma tu cetanaṃ viśuddhaṃ ca, niratiśayatvāt /\ntasmātpradhānasyāśuddhasyācetanasya vikāro jaganna tu brahmaṇa iti yuktam /\nye tu cetanabrahmavikāratayā jagaccaitanyamāhustānpratyāha- #acetanaṃ cedaṃ jagaditi# /\nvyabhicāraṃ codayati-nanu cetanamapīti /\npariharati- #na svāmibhṛtyayorapīti# /\nnanu mā nāma sākṣāccetanaścetanāntarasyopakāṣīnt, tatkāryakaraṇabuddhyādiniyogadvāreṇa tūpakariṣyatītyata āha- #niratiśayā hyakartāraścetanā iti# /\nupajanāpāyavaddharmayogo 'tiśayaḥ, tadabhāvo niratiśayatvam /\nata eva nirvyāpāratvādakartāraḥ /\ntasmātteṣāṃ buddhyādiprayoktṛtvamapi nāstītyarthaḥ /\ncodako 'nuśayabījamuddhāṭayati- #yopīti# /\nabhyupetyāpātataḥ samādhānamāha- #tenāpi kathañciditi# /\n<lg>\n<l>paramasādhānaṃ tu sūtrāvayavena vaktuṃ tamevāvatārayati- #na cetaradapi vilakṣaṇatvamiti# /</l>\n<l>sūtrāvayavābhisaṃdhimāha- #anavagamyamānameva hīdamiti# /</l>\n<l>śabdārthāt khalu cetanaprakṛtitvāccaitanyaṃ pṛthivyādīnāmavagamyamānamupodvalitaṃ mānāntareṇa sākṣācchūyamāṇamapyacaitanyamanyathayet /</l>\n<l>mānāntarābhāve vārthor'thaḥ śrutyarthenāpabādhanīyaḥ, na tu tadbalena śrutyartho 'nyathayitavya ityarthaḥ //4 //</l>\n</lg></p>\n\n<p>2.1.3.5.</p>\n\n<p>sūtrāntaramavatārayituṃ codayati- #nanu cetanatvamapi kkacidapi# /\nna pṛthivyādīnāṃ caitanyamāthameva, kintu bhūyasīnāṃ śrutīnāṃ sākṣādevārtha ityarthaḥ /\nsūtramavatārayati- #ata uttaraṃ paṭhati-abhimānivyapadeśastu viśeṣānugatibhyām# /\nvibhajate- #tuśabda iti# /\nnaitāḥ śrutayaḥ sākṣānmṛdādīnāṃ vāgādīnāṃ ca caitanyamāhuḥ, api tu tadadhiṣṭhātrīṇāṃ devatānāṃ cidātmanāṃ, tenaitacchutibalena na mṛdādīnāṃ vāgādīnāṃ ca caitanyamāśaṅkanīyamiti /\nkasmātpunaretadevamityata āha- #viśeṣānugatibhyām# /\ntatra viśeṣaṃ vyācaṣṭe- #viśeṣo hīti# /\nbhoktṛṇāmupakāryatvādbhūtendriyāṇāṃ copakāratvāt sāmye ca tadanupapatteḥ sarvajanaprasiddheśca 'vijñānaṃ cābhavat' iti śruteśca viśeṣaścetanācetanalakṣaṇaḥ prāguktaḥ sa nopapadyeta /\ndevatāśabdakṛto vātra viśeṣo viśeṣaśabdenocyata ityāha- #api ca kauṣītakinaḥ prāṇasaṃvāda iti# /\nanugatiṃ vyācaṣṭe- #anugatāśceti# /\nsarvatra bhūtendriyādiṣvanugatā devatā abhimāninīrūpadiśanti mantrādayaḥ /\napi ca bhūyasyaḥ śrutayaḥ 'agnirvāg bhūtvā mukhaṃ prāviśadvāyuḥ prāṇo bhūtvā nāsike prāviśadādityaścakṣurbhūtvākṣiṇī prāviśat' ityādaya indriyaviśeṣagatā devatā darśayanti /\ndevatāśca kṣetrajñabhedāścetanāḥ /\ntasmānnendriyādīnāṃ caitanyaṃ rūpata iti /\n<lg>\n<l>api ca prāṇasaṃvādavākyaśeṣe prāṇānāmasmadādiśarīrāṇāmiva kṣetrajñādhiṣṭhitānāṃ vyavahāraṃ darśayan prāṇānāṃ kṣetrajñādhiṣṭhānena caitanyaṃ draḍhayatītyāha- #prāṇasaṃvādavākyaśeṣe ceti /</l>\n<l>tatteja aikṣatetyapīti# /</l>\n<l>yadyapi prathame 'dhyāye māktatvena varṇitaṃ tathāpi mukhyatayāpi kathañcinnetuṃ śakyamiti draṣṭavyam /</l>\n<l>pūrvapakṣamupasaṃharati- #tasmāditi# //5 //</l>\n</lg></p>\n\n<p>2.1.3.5.</p>\n\n<p>siddhāntasūtram- #dṛśyate tu# /\nprakṛtivikārabhāve hetuṃ sārūpyaṃ vikalpa dūṣayati- #vilakṣaṇatvena ca kāraṇeneti# /\nsarvasvabhāvānanuvartanaṃ prakṛtivikārabhāvāvirodhi /\ntadanuvartane tādātmyena prakṛtivikārabhāvābhāvāt /\nmyamastvasiddhaḥ /\ntṛtīyastu nidarśanābhāvādasādhāraṇa ityarthaḥ /\natha jagadyonitayāgamādbrahmaṇo 'vagamādāgamabādhitaviṣayatvamanumānasya kasmānnodbhāvyata ityata āha- #āgamavirodhastviti# /\nna cāsminnāgamaikasamadhigamanīye brahmaṇi pramāṇāntarasyāvakāśo 'sti, yena tadupāyāgama ākṣipyetetyāśayavānāha- #yattūktaṃ pariniṣpannatvādbrahmaṇīti# /\nyathā hi kāryatvāviśeṣa'pi 'ārogyakāmaḥ pathyamaśrīyāt' 'svarakāmaḥ sikatāṃ bhakṣayet' ityādīnāṃ mānāntarāpekṣatā, na tu 'darśapūrṇamāsābhyāṃ svargakāmo yajeta' ityādīnām /\ntatkasya hetoḥ /\nasya kāryabhedasya pramāṇāntarāgocaratvāt /\nevaṃbhūtatvāviśeṣe 'pi pṛthivyādīnāṃ mānāntaragocaratvaṃ, na tu bhūtasyāpi brahmaṇaḥ, tasmāmnāyaikagocarasyātipatitasamastamānāntarasīmatayā smṛtyāgamasiddhatvādityarthaḥ /\nyadi smṛtyāgamasiddhaṃ brahmaṇastarkāviṣayatvaṃ, kathaṃ tarhi śravaṇātiriktamananavidhānamityata āha- #yadapi śravaṇavyatirekeṇeti# /\ntarko hi pramāṇaviṣayavivecakatayā taditikartavyatābhūtastadāśrayo 'sati pramāṇe 'nugrāhyasyāśrayasyābhāvācchuṣkatayā nādriyate /\nyastvāgamapramāṇāśrayastadviṣayavivecakastadavirodhī sa mantavya iti vidhīyate /\n#śrutyanugṛhīteti# /\nśrutyāḥ śravaṇasya paścāditikartavyatātvena gṛhītaḥ /\n#anubhavāṅgatveneti# /\nmato hi bhāvyamāno bhāvanāyā viṣayatayānubhūto bhavatīti mananamanubhavāṅgam /\n#ātmano 'nanvāgatatvamiti# /\nsvapnādyavasthābhirasaṃpṛktatvam /\nudāsīnatvamityarthaḥ /\napi ca cetanakāraṇavādibhiḥ kāraṇasālakṣaṇye 'pi kāryasya kathañciccaitanyāvirbhāvānāvirbhāvābhyāṃ vijñānaṃ cāvijñānaṃ cābhavaditi jagatkāraṇe yojayituṃ śakyam /\nacetanapradhānakāraṇavādināṃ tu duryojametat /\nnahyacetanasya jagatkāraṇasya vijñānarūpatā saṃbhavinī /\ncetanasya jagatkāraṇasya suṣuptādyavyavasthāsviva sato 'pi caitanyasthānāvirbhāvatayā śakyameva kathañcidavijñānātmatvaṃ yojayitumityāha- #yo 'pi cetanakāraṇaśravaṇabaleneti# /\n<lg>\n<l>parasyaiva tvacetanapradhānakāraṇavādinaḥ sāṃkhyasya na yujyeta /</l>\n<l>#pratyuktatvāttu vailakṣaṇyasyeti# /</l>\n<l>vailakṣaṇye kāryakāraṇabhāvo nāstītyabhyupetyedamuktam /</l>\n<l>paramārthatastu nāsmābhiretadabhyupeyata ityarthaḥ //6 //</l>\n</lg></p>\n\n<p>2.1.3.7.</p>\n\n<p>#asaditi cenna pratiṣedhamātratvāt# /\nna kāraṇātkāryamabhinnam, abhede kāryatvānupapatteḥ, kāraṇavatsvātmani vṛttivirodhāt, śuddhyaśudadhyādiviruddhadharmasaṃsargācca /\natha cidātmanaḥ kāraṇasya jagataḥ kāryādbhedaḥ, tathā cedaṃ jagatkāryaṃ sattve 'pi cidātmanaḥ kāraṇasya prāgutpatternāsti, nāsti cedasadutpadyata iti satkāryavādavyākopa ityāha- #yadi cetanaṃ śuddhamiti# /\npariharati- #naiṣa doṣa iti# /\nkutaḥ, #pratiṣedhamātratvāt# /\nvibhajate- #pratiṣedhamātraṃ hīdamiti# /\npratipādayiṣyati hi 'tadananyatvamārambhaṇaśabdādibhyaḥ' ityatra /\n<lg>\n<l>yathā kāryaṃ svarūpeṇa sadasattvābhyāṃ nirvacanīyam /</l>\n<l>api tu kāraṇarūpeṇa śakyaṃ sattvena nirvaktumiti /</l>\n<l>evaṃ ca kāraṇasattaiva kāryasya sattā na tato 'nyeti kathaṃ tadutpatteḥ prāk sati kāraṇe bhavatyasat /</l>\n<l>svarūpeṇa tūtpatteḥ prāgutpannasya dhvastasya vā sadasattvābhyāmanirvācyasya na sato 'sato votpattiriti nirviṣayaḥ satkāryavādapratiṣedha ityarthaḥ //7 //</l>\n</lg></p>\n\n<p>2.1.3.8.</p>\n\n<p>apītau tadvatprasaṅgādasamañjasam /\nasāmañjasyaṃ vibhajate- #atrāha#codakaḥ, #yadi sthaulyeti# /\nyathā hi yūṣādiṣu hiṅgisaindhavādīnāmavibhāgalakṣaṇo layaḥ svagatarasādibhiryūṣaṃ rūṣayatyevaṃ brahmaṇi viśuddhyādidharmiṇi jagalliyamānamavibhāgaṃ gacchadbrahma svadharmeṇa rūṣayet /\nna cānyathā layo lokasidda iti bhāvaḥ /\nkalpāntareṇāsāmañjasyamāha- #api ca samastasyeti# /\nnahi samudrasya phenormibudbudādipariṇāmo vā rajjvāṃ sarpadhārādivibhrame vā niyamo dṛṣṭaḥ /\nsamudro hi kadācitphenormikūpeṇa pariṇāmate kadācidbudbudādinā, rajjvāṃhi kaścitsarpa iti viparyasyati kaściddhāreti /\n<lg>\n<l>naca kramaniyamaḥ /</l>\n<l>so 'yamatra bhogyādivibhāganiyamaḥ kramaniyamaścāsamañjasa iti /</l>\n<l>kalpāntareṇāsāmañjasyamāha- #apica bhoktṛṇāmiti# /</l>\n<l>kalpāntaraṃ śaṅkāpūrvamāha-athedamiti //8 //</l>\n</lg></p>\n\n<p>2.1.3.9.</p>\n\n<p>siddhāntasūtram- #na tu dṛṣṭāntabhāvāt# /\nnāvibhāgamātraṃ layo 'pi tu kāraṇe kāryasyāvibhāgaḥ /\ntatra ca taddharmārūṣaṇe santi sahasraṃ dṛṣṭāntāḥ /\ntava tu kāraṇe kāryasya laye kāryadharmarūṣaṇe na dṛṣṭāntalavo 'pyastītyarthaḥ /\nsyādetat yadi kāryasyāvibhāgaḥ kāraṇe, kathaṃ kāryadharmārūṣaṇaṃ kāraṇasyetyata āha- #ananyatve 'pīti# /\nyathā rajatasyāropitasya pāramārthikaṃ rūpaṃ śukti4na ca śuktī rajatameva midamapītyarthaḥ /\napi ca sthityutpattipralayakāleṣu triṣvapi kāryasya kāraṇādabhedamabhidadhatī śrutiranatiśaṅkanīyā sarvaireva vedavādibhiḥ, tatra sthityutpattyoryaḥ parihāraḥ sa pralaye 'pi samānaḥ kāryasyāvidyāsamāropitatvaṃ nāma, tasmānnāpītimātramanuyojyamityāha- #atyalpaṃ cedamucyata iti /\nasti cāyamaparo dṛṣṭāntaḥ /\nyathā ca svapnadṛgeka iti# /\nlaukikaḥ puruṣaḥ /\nevamavasthātrayasākṣyeka iti /\navasthātrayamutpattisthitipralayāḥ /\n<lg>\n<l>kalpāntareṇāsāmañjasye kalpāntareṇa dṛṣṭāntabhāvaṃ parihāramāha- #yatpunaretaduktamiti# /</l>\n<l>avidyāśakterniyatatvādutpattiniyama ityarthaḥ /</l>\n<l>#eteneti# /</l>\n<l>mithyājñānavibhāgaśaktipratiniyamena muktānāṃ punarutpattiprasaṅgaḥ pratyuktaḥ, kāraṇābhāve kāryābhāvasya pratiniyamāt, tattvajñānena ca saśaktino mithyājñānasya samūlaghātaṃ nihatatvāditi //9 //</l>\n</lg></p>\n\n<p>2.1.3.10.</p>\n\n<p>#svapakṣadoṣācca# /\n<lg>\n<l>kāryakāraṇayorvailakṣaṇyaṃ tāvatsamānamevobhyoḥ pakṣayoḥ /</l>\n<l>prāgutpatterasatkāryavadaprasaṅgo 'pītau tadvatprasaṅgaśca pradhānopādānapakṣa eva nāsmatpakṣa iti yadyapyupariṣṭātpratipādayiṣyāmastathāpi guḍajihvikayā samānatvāpādanamidānīmiti mantavyam /</l>\n<l>idamasya puruṣasya sukhaduḥkhopādānaṃ kleśakarmāśayādīdamasyeti /</l>\n<l>sugamamanyat //10 //</l>\n</lg></p>\n\n<p>2.1.4.11.</p>\n\n<p>#tarkāpratiṣṭhānādapi# /\n<lg>\n<l>kevalāgamagamyer'the svatantratarkāviṣaye na sāṃkhyādivat sādharmyadharmyamātreṇa tarkaḥ pravartanīyo yena pradhānādisiddhirbhavet /</l>\n<l>śuṣkatarko hi sa bhavatyapratiṣṭhānāt /</l>\n<l>taduktam-'yatnenānumito 'pyarthaḥ kuśalairanumātṛbhiḥ /</l>\n<l>abhiyuktatarairanyairanyathaivopapādyate //</l>\n</lg></p>\n\n<p>' iti /\nnaca mahāpuruṣaparigṛhītatvena kasyacittarkasya pratiṣṭhā, mahāpuruṣāṇāmeva tārkikāṇāṃ mitho vipratipatteriti /\nsūtre śaṅkate-anyathānumeyamiti cet /\ntadvibhajate- #anyathā vayamanumāsyāmaha iti# /\nnānumānābhāsavyabhicāreṇānumānavyabhicāraḥ śaṅkanīyaḥ, pratyakṣādiṣvapi tadābhāsavyabhicāreṇa tatprasaṅgāt /\ntasmāt svābhāvikapratibandhavalliṅgānusaraṇe nipuṇenānumātrā bhavitavyaṃ, tataścāpratyūhaṃ pradhānaṃ setsyatīti bhāvaḥ /\napi ca yena tarkeṇa tarkāṇāmapratiṣṭhāmāha sa eva tarkaḥ pratiṣṭhito 'bhyupeyaḥ, tadapratiṣṭhāyāmitarāpratiṣṭhānābhāvādityāha- #nahi pratiṣṭhitastarka eveti# /\napi ca tarkāpratiṣṭhāyāṃ sapalalokayātrocchedaprasaṅgaḥ /\nnaca śrutyarthābhāsasanirākaraṇena tadarthatattvaviniścaya ityāha-sarvatarkāpratiṣṭhāyāṃ ceti /\napi ca vicārātmakastarkastarkitapūrvapakṣaparityāgena tarkitaṃ rāddhāntamanujānāti /\nsati caiṣa pūrvapakṣaviṣaye tarke pratiṣṭhārahite pravartate, tadabhāve vicārapravṛtteḥ /\ntadidamāha- #ayameva ca tarkasyālaṅkāra iti# /\ntāmimāmāśaṅkāṃ sūtreṇa pariharati-evamapyavimokṣaprasaṅgaḥ /\nna vayamanyatra tarkapramāṇayāmaḥ, kintu jagatkāraṇasattve svābhāvikapratibandhavanna liṅgamasti /\nyattu sādharmyavaidharmyamātraṃ, tadapratiṣṭhādoṣānna mucyata iti /\nkalpāntareṇānirmokṣapadārthamāha- #api ca sāmyagjñānānmokṣa iti# /\n<lg>\n<l>bhūtārthagocarasya hi samyagjñānasya vyavasthitavastugocaratayā vyavasthānaṃ loke dṛṣṭaṃ, yathā pratyakṣasya /</l>\n<l>vaidikaṃ cedaṃ cetanajagadupādānaviṣayaṃ vijñānaṃ vedotthatarketikartavyatākaṃ vedajanitaṃ vyavasthitam /</l>\n<l>vedānapekṣeṇa tu tarkeṇa jagatkāraṇabhedamavasthāpayatāṃ tārkikāṇāmanyonyaṃ vipratipattestattvanirdhāraṇakāraṇābhāvācca na tatastattvavyavastheti na tataḥ samyagjñānam /</l>\n<l>asamyagjñānācca na saṃsārādvimokṣa ityarthaḥ //11 //</l>\n</lg></p>\n\n<p>2.1.4.12.</p>\n\n<p>#etena śiṣṭāparigrahā api vyākhyātāḥ# /\nna kāryaṃ kāraṇādabhinnamabhede kāraṇarūpavat kāryatvānupapatteḥ, karotyarthānupapatteśca /\nabhūtaprādurbhāvanaṃ hi tadarthaḥ /\nna cāsya kāraṇātmatve kiñcidabhūtamasti, yadarthamayaṃ puruṣo yateta /\nabhivyaktyarthamiti cet, na /\ntasyā api kāraṇātmatvena sattvāt, asattve vābhivyaṅgyasyāpi tadvatprasaṅgena kāraṇātmatvavyāghātāt /\nnahi tadeva tadānīmevāsti nāsti ceti yujyate /\nkiṃ cedaṃ maṇimantrauṣadhamindrajālaṃ kāryeṇa śikṣitaṃ yadidamajātāniruddhātiśayamavyavadhānamavidūrasthānaṃ ca tasyaiva tadavasthendriyasya puṃsaḥ kadācitpratyakṣaṃ parokṣaṃ ca, yenāsya kadācitpratyakṣamupalambhanaṃ kadācidanumānaṃ kadācidāgamaḥ /\nkāryāntaravyavadhirasya pārokṣyaheturiti cet /\nna /\nkāryajātasya sadātanatvāt /\nathāpi syāt kāryāntarāṇi piṇḍakapālaśarkarācūrṇakaṇaprabhṛtāni kumbhaṃ vyavadadhate, tataḥ kumbhasya pārokṣyaṃ kadāciditi /\ntanna /\ntasya kāryajātasya kāraṇātmanaḥ sadātanatvena sarvadā vyavadhānena kumbhasyātyantānupalabdhiprasaṅgāt /\nkādācitkatve vā kāryajātasya na kāraṇātmatvaṃ, nityatvānityatvalakṣaṇaviruddhadharmasaṃsargasya bhedakatvāt /\nbhedābhedayośca parasparavirodhenaikatra sahāsaṃbhava ityuktam /\ntasmāt kāraṇātkāryamekāntata eva bhinnam /\nnaca bhede gavāśvavat kāryakāraṇabhāvānupapattiriti sāṃpratam, abhede 'pi kāraṇarūpavattadanupapatteruktatvāt /\natyantabhede ca kumbhakumbhakārayornimittakabhāvasya darśanāt /\ntasmādanyatvāviśeṣe 'pi samavāyabheda evopādānopādeyabhāvaniyamahetuḥ /\nyasyābhūtvā bhavataḥ samavāyapādanānāṃ paṭādibhyo nyūnaparimāṇatvam /\ncidātmanastu paramahata upādānānnātyantālpaparimāṇamupādeyaṃ bhavitumarhati /\ntasmādyatredamalpatāramyaṃ viśrāmyati yato na kṣodīyaḥ saṃbhavati tajjagato mūlakāraṇaṃ paramāṇuḥ /\nkṣodīnnamupādeyaṃ jagatkāryamabhidadhatī śrutiḥ pratiṣṭhitaprāmāṇyatarkavirodhātsahasrasaṃvatsarasatragatasaṃvatsaraśrutivatkathañcijjaghanyatvavṛttyā vyākhyāyetyadhikaṃ śaṅkamānaṃ prati sāṃkhyadūṣaṇamatidiśati- #eteneti#sūtreṇa /\nasyārthaḥ-kāraṇāt kāryasya bhedaṃ 'tadananyatvamārambhaṇaśabdādibhyaḥ' ityatra niṣetsyāmaḥ /\navidyāsamāropaṇena ca kāryasya nyūnādhikabhāvamapyaprayojakatvādupokṣiṣyāmahe /\ntena vaiśeṣikādyabhimatasya tarkasya śuṣkatvenāvyavasthiceḥ sūtramidaṃ sāṃkhyadūṣaṇamatidiśati /\n<lg>\n<l>yatra kathañcidvedānusāriṇī manvādibhiḥ śiṣṭaiḥ parigṛhītasya sāṃkhyata4kasyaiṣā gatistatra paramāṇvādivādasyātyantavedabāhyasya manvādyupekṣitasya ca kaiva katheti /</l>\n<l>#kenacidaṃśeneti# /</l>\n<l>sṛṣṭyādayo hi vyutpādyāste na kiñcitsadasadvā pūrvapakṣanyāyotprekṣitamapyudāhṛtya vyutpādyanta iti kenacidaṃśenetyuktam /</l>\n<l>sugamamanyat //12 //</l>\n</lg></p>\n\n<p>2.1.5.13.</p>\n\n<p>#bhokrāpatteravibhāgaścetyāllokavat# /\nsyādetat /\natigambhīrajagatkāraṇaviṣayatvaṃ tarkasya nāsti, kevalagamagamyametadityuktam, tatkathaṃ punastarkanimitta ākṣepa ityata āha- #yadyapi śrutiḥ pramāṇamiti# /\npravṛttā hi śrutiranapekṣatayā svataḥpramāṇatvena na pramāṇāntaramapekṣate /\npravartamānā punaḥ sphuṭatarapratiṣṭhitaprāmāṇyatarkavirodhena mukhyārthātpracyāvya jaghanyavṛttitāṃ nīyate, yathā mantrārthavādāvityarthaḥ /\natirohitārthaṃ bhāṣyam /\n#yathā tvadyatva iti# /</p>\n\n<p>yadyatītānāgatayoḥ sargayoreṣa vibhāgo na bhavet /\ntatastadevādyatanasya vibhāgasya bādhakaṃ syāt /\n<lg>\n<l>svapnadarśanasyeva jāgradarśanam /</l>\n<l>na tvetadasti /</l>\n<l>abādhitādyatadarśanena tayorapi tathātvānumānādityarthaḥ /</l>\n<l>imāṃ śaṅkāmāpātato 'vicāritalokasiddhadṛṣṭāntopadarśanamātreṇa nirākaroti sūtrakāraḥ- #syāllokavat# //13 //</l>\n</lg></p>\n\n<p>2.1.6.14.</p>\n\n<p>parihārarahasyamāha- #tadananyatvamārambhaṇaśabdādibhyaḥ# /\npūrvasmādavirodhādasya viśeṣābhidhānopakramasya vibhāgamāha- #abhyupagamya cemamiti# /\nsyādetat /\nyadikāraṇāt paramārthabhūtādananyatvamākāśādeḥ prapañcasya kāryasya kutastarhi na vaiśeṣikādyuktadoprapañcāvatāra ityata āha- #vyatirekeṇābhāvaḥ kāryasyāvagamyata iti# /\nna khalvananyatvamityabhedaṃ brūmaḥ, kintu bhedaṃ vyasedhāmaḥ, tataśca nābhedāśrayadoṣaprasaṅgaḥ /\nkintvabhedaṃ vyāsedhadbhirvaiśeṣikādibhirasmāsu sāhāyakamevācaritaṃ bhavati. bhedaniṣedhahetuṃ vyācaṣṭe-ārambhaṇaśabdastāvaditi /\nevaṃ hi brahmavijñānena sarvaṃ jagattattvato jñāyeta yadi brahmaiva tattvaṃ jagato bhavet /\nyathā rajjvāṃ jñātāyāṃ bhujaṅgatattvaṃ jñātaṃ bhavati /\nsā hi tasya tattvam /\ntattvajñānaṃ ca jñānamato 'nyanmidhyājñānamajñānameva /\natraiva vaidiko dṛṣṭāntaḥ- #yathā somyaikena mṛtpiṇḍeneti# /\nsyādetat /\nmṛdi jñātāyāṃ kathaṃ mṛmnayaṃ ghaṭādi jñātaṃ bhavati /\nnahi tanmṛdātmakamityupapāditamadhastāt /\ntasmāttattvato bhinnam /\nna cānyasminvijñāte 'nyadvijñātaṃ bhavatītyata āha śrutiḥ-'vācārambhaṇaṃ vikāro nāmadheyam /\nvācayā kevalamārabhyate vikārajātaṃ, na tu tattvato 'sti, yato nāmadheyamātrametat /\nyathā puruṣasya caitanyamiti rāhoḥ śira iti vikalpamātram /\nyathāhurvikalpavidaḥ-'śabdajñānānupātī vastuśūnyo vikalpaḥ' iti /\ntathā cāvastutayānṛtaṃ vikārajātaṃ, mṛttiketyeva satyam /\ntasmādghaṭaśarāvodañcanādīnāṃ tattvaṃ mṛdeva, tena mṛdi jñātāyāṃ yeṣāṃ sarveṣāmeva tattvaṃ jñātaṃ bhavati /\ntadidamuktam- #na cānyathaikavijñānena sarvavijñānaṃ saṃpadyata iti# /\nnidarśanāntaradvayaṃ darśayannupasaṃharati- #tasmādyathā ghaṭakarakādyākāśānāmiti# /\nye hi dṛṣṭanaṣṭasvarūpā na te vastusanto yathā mṛgatṛṣṇikodakādayaḥ, tathā ca sarvaṃ vikārajātaṃ tasmādavastusat /\ntathāhi yadasti sadastyeva, yathā cidātmā /\nnahyasau kadācit kkacit kathañcidvāsti /\nkintu sarvadā sarvatra sarvathāstyeva, na nāsti /\nna caivaṃ vikārajātaṃ, tasya kadācit kathañcit kutracidavasthānāt /\nnahi rūpaṃ kadācit kkacit kathañcidvā gandho bhavati /\natha yasya sadasattve dharmau, te ca svakāraṇādhīnajanmatayā kadācideva bhavataḥ, tattarhi vikārajātaṃ daṇḍāyamānaṃ sadātanamiti na vikāraḥ kasyacit /\nathāsattvasamaye tannāsti, kasya tarhi dharmo 'sattvam /\nnahi dharmiṇyapratyutpanne taddharmo 'sattvaṃ pratyutpannamupapadyate /\nathāsya na dharmaḥ kintvarthāntarasamattvam /\nkimāyātaṃ bhāvasya /\nnahi ghaṭe jāte paṭasya kiñcidbhavati /\nasattvaṃ bhāvavirodhīti cet /\nna /\nakiñcitkarasya tattvānupapatteḥ /\nkiñcitkaratve vā tatrāpyasattvena tadanuyogasaṃbhavāt /\nathāsyāsattvaṃ nāma kiñcinna jāyate kintu sa eva na bhavati /\nyathāhuḥ-'na tasya kiñcidbhavati na bhavatyeva kevalam' iti /\nathaiṣa prasajyapratiṣedho nirucyatāṃ, kiṃ tatsvabhāvo bhāva uta bhāvasvabhāvaḥ sa iti /\ntatra pūrvasmin kalpe bhāvānāṃ tatsvabhāvatayā tucchatayā jagacchūnyaṃ prasajyeta /\ntathā ca bhāvānubhāvābhāvaḥ /\nuttarasmiṃstu sa4vabhāvanityatayā nābhāvavyavahāraḥ syāt /\nkalpanāmātranimittatve 'pi niṣedhasya bhāvanityatāpattistadavasthaiva tasmādbhinnamasti kāraṇādvikārajātaṃ na vastu sat /\nato vikārajātamanirvacanīyamanṛtacam /\ntadanena pramāṇena siddhamanṛtatvaṃ vikārajātasya kāraṇasya nirvācyatayā sattvaṃ 'mṛttiketyeva satyam' ityādinā prabandhena dṛṣṭāntatayānuvadati śrutiḥ /\n'yatra laukikaparīkṣakāṇāṃ buddhisāmyaṃ sa dṛṣṭāntaḥ' iti cākṣapādasūtraṃ pramāṇasiddho dṛṣṭānta ityetatparaṃ, na punarlokasiddhatvamatra vivakṣitam, anyathā teṣāṃ paramāṇvādirna dṛṣṭāntaḥ syāt /\nnahi paramāṇvādirnaisargikavainayikabuddhyatiśayarahitānāṃ laukikānāṃ siddha iti /\nsaṃpratyanekantavādinamutthāpayati- #nanvanekātmakamiti# /\nanekābhiḥ śaktibhiryāḥ pravṛttayo nānākāryasṛṣṭayastadyuktaṃ brahmaikaṃ nānā ceti /\nkimato yadyevamityata āha- #tatraikatvāṃśeneti# /\nyadi punarekatvameva vastusadbhavet tato nānātvābhāvādvaidikaḥ karmakāṇḍāśrayo laukikaśca vyavahāraḥ samasta evocchidyeta /\nbrahmagocarāśca śravaṇamananādayaḥ sarve dattajalāñjalayaḥ prasajyeran /\nevaṃ cānekātmakatve brahmaṇo mṛdādidṛṣṭāntā anurūpā bhaviṣyantīti /\ntamimamanekāntavādaṃ dūṣayati- #naivaṃ syāditi# /\nidaṃ tāvadatra vaktavyam, mṛdātmanaikatvaṃ ghaṭaśarāvādyātmanā nānātvamiti vadataḥ kāryakāraṇayoḥ parasparaṃ kimabhedo 'bhimataḥ, āho bhedaḥ, uta bhedābhedāviti /\ntatrābheda aikāntike mṛdātmaneti ca ghaṭaśarāvādyātmaneti collekhadvayaṃ niyamaśca nopapadyate /\nbhede collekhadvayaniyamāvupapannau, ātmaneti tvasamañjasam /\nnahyanyasyānya ātmā bhavati /\nna cānekāntavādaḥ /\nbhedābedakalpe tullekhadvayaṃ bhavedapi /\nniyamastvayuktaḥ /\nnahi dharmiṇoḥ kāryakāraṇayoḥ saṃkare taddharmāvekatvanānātve na saṃkīryete iti saṃbhavati /\ntataśca mṛdātmanaikatvaṃ yāvadbhavati tāvadghaṭaśarāvādyātmanāpi syāt, evaṃ ghaṭaśarāvādyātmanā nānātvaṃ yāvadbhavati tāvanmṛdātmanā nānātvaṃ bhavet /\nso 'yaṃ niyamaḥ kāryakāraṇayoraikāntikaṃ bhedamupakalpayati, anirvacanīyatāṃ vā kāryasya /\nparākrāntaṃ cāsmābhiḥ prathamādhyāye tat /\nāstāṃ tāvat /\ntadetadyuktinirākṛtamanuvadantīṃ śrutimudāharati- #mṛttiketyeva satyamiti# /\nsyādetat /\nna brahmaṇo jīvabhāvaḥ kālpanikaḥ, kintu bhāvikaḥ /\naṃśo hi saḥ, tasya karmasāhitena jñānena brahmabhāva ādhīyata ityata āha- #svayaṃ prasiddha hīti# /\nsvābhāvikasyānāderiti /\nyaduktaṃ nānātvāṃśena tu karmakāṇḍāśrayo laukikaśca vyavahāraḥ setsyatīti, tatrāha- #bādhite ceti# /\nyāvadabādhaṃ hi sarvo 'yaṃ vyavahāraḥ svapnadaśāyāmiva tadupadarśitapadārthajātavyavahāraḥ /\nsa ca yathā jāgradanasthāyāṃ bādhakānnivartate evaṃ tattvamasyādivākyaparibhāvanābhyāsaparipākabhuvā śārīrasya brahmātmabhāvasākṣātkāreṇa bādhakena nivartate /\nsyādetat /\n'yatra tvasya sarvamātmaivābhūttat kena kaṃ paśyet' ityādinā mithyājñānādhīno vyavahāraḥ kriyākārakādilakṣaṇaḥ samyagjñānenāpanīyata itri na brūte, kintvavasthābhedāśrayo vyavahāro 'vasthāntaraprāptyā nivartate, yathā bālakasya kāmacāravādabhakṣatopanayanaprāptau nivartate /\nnaca tāvatāsau mithyājñānanibandhano bhavatyevamatrāpītyata āha- #na cāyaṃ vyavahārābhāva iti# /\nkutaḥ, #tattvamasīti brahmātmabhāvasyeti# /\nna khalvetadvākyamavasthāviśeṣaviniyataṃ brahmātmabhāvamāha jīvasya, api tu na bhujaṅgo rajjuriyamitivat sadātanaṃ tamabhivadati /\napi ca satyānṛtābhidhānenāpyetadeva yuktamityāha- #taskaradṛṣṭāntena ceti /\nna cāsmindarśana iti# /\nnahi jātu kāṣṭhasya daṇḍakamaṇḍalukuṇḍalaśālinaḥ kuṇḍalitvajñānaṃ daṇḍavattāṃ kamaṇḍalumattāṃ bādhate /\ntat kasya hetoḥ /\nteṣāṃ kuṇḍalādīnāṃ tasmin bhāvikatvāt /\ntadvadihāpi bhāvikagocareṇaikātmyajñānena na nānātvaṃ bhāvikamapavadanīyam /\nnahi jñānena vastvapanīyate /\napi tu mithyājñānenāropitamityarthaḥ /\ncodayati- #nanvekatvaikāntābhyupagama iti# /\nabādhitānadhigatāsaṃdigdhavijñānasādhanaṃ pramāṇamiti pramāṇasāmānyalakṣaṇopapattyā pratyakṣādīni pramāṇatāmaśruvate /\nekatvaikāntābhyupagame tu teṣāṃ sarveṣāṃ bhedaviṣayāṇāṃ bādhitatvādaprāmāṇyaṃ prasajyeta /\ntathā vidhipratiṣedhaśāstramapi bhāvanābhāvyabhāvakakaraṇetikartavyatābhedāpekṣatvādvyāhanyeta /\ntathā ca nāstikyam /\nekadeśākṣepeṇa ca sarvavedākṣepādvedāntānāmapyaprāmāṇyamityabhedaikāntābhyupagamahāniḥ /\nna kevalaṃ vidhiniṣedhākṣepeṇāsya mokṣaśāstrasyākṣepaḥ svarūpeṇāsyāpi bhedāpekṣatvādityāha- #mokṣaśāstrasyāpīti# /\napi cāsmin darśane varṇapadavākyaprakaraṇādīnāmalīkatvāttatprabhavamadvaitajñānamasīcīnaṃ bhavet, na khalvalīkāddhūmaketanajñānaṃ samīcīnamityāha-kathaṃ cānṛtena mokṣaśāstreṇeti /\npariharati- #atrocyata iti# /\nyadyapi pratyakṣādīnāṃ tāttvikamabādhitatvaṃ nāsti, yuktyāgamābhyāṃ bādhanāt, tathāpi vyavahāre bādhanābhāvātsāṃvyavahārikamabādhanam /\nnahi pratyakṣādibhirarthaṃ paricchidya pravartamāno vyavahāre visaṃbādyate sāṃsārikaḥ kaścit /\ntasmādabādhanānna pramāṇalakṣaṇamatipatanti pratyakṣādaya iti /\n#satyatvopapatteriti# /\nsatyatvābhimānopapatteriti /\ngrahaṇakavākyametat /\nvibhajate- #yāvaddhi na satyātmaikatvapratipattiriti# /\nvikārāneva tu śarīrādīnahamityātmabhāvena putrapaśvādīnmametyātmīyabhāveneti yojanā /\nvaidikaśceti /\nkarmakāṇḍamokṣaśāstravyavahārasamarthanā /\n'svapnavyavahārasyeva' iti vibhajate- #yathā suptasya prākṛtasyeti# /\n'kathaṃ cānṛtena mokṣaśāstreṇa' iti yaduktaṃ tadanubhāṣya dūṣayati- #kathaṃ tvasatyeneti# /\nśakyamatra vaktuṃ, śravaṇādyupāya ātmasākṣātkāraparyanto vedāntasamuttho 'pi jñānanicayo 'satyaḥ, so 'pi hi vṛttirūpaḥ kāryatayā nirodhadharmā, yastu brahmatvabhāvasākṣātkāro 'sau na kāryastatsvabhāvatvāt, tasmādacodyametat kathamasatyātsatyotpāda iti /\nyatkhalu satyaṃ na tadutpadyata iti kutastasyāsatyādutpādaḥ /\nyaccotpadyate tatsarvamasatyameva /\nsāṃvyavahārikaṃ tu satyatvaṃ vṛttirūpasya brahmasākṣātkārasyeva śravaṇādīnāmapyabhinnam /\ntasmādabhyupetya vṛttisvarūpasya brahmasākṣātkārasya paramārthasatyatāṃ vyabhicārodbhāvanamiti mantavyam /\nyadyapi sāṃvvahārikasya satyādeva bhayātsatyaṃ maraṇamutpadyate tathāpi bhayaheturahistajjñānaṃ vāsatyaṃ tato bhayaṃ satyaṃ jāyata ityasatyātsatyasyotpattiruktā /\nyadyapi cāhijñānamapi svarūpeṇa sattathāpi na tajjñānatvena bhayaheturapi tvanirvācyāhirūṣitatvena /\nanyathā rajjujñānādapi bhayaprasaṅgājjñānatvenāviśeṣāt /\ntasmādanirvacyāhirūṣitaṃ jñānamapyanirvācyamiti siddhamasatyādapi satyasyopajana iti /\nna ca brūmaḥ sarvasyādasatyātsatyasyopajanaḥ, yataḥ samāropitadhūmabhāvāyā dhūmamahiṣyā vahnijñānaṃ satyaṃ syāt /\nnahi cakṣuṣo rūpajñānaṃ satyamupajāyata iti rasādijñānenāpi tataḥ satyena bhavitavyam /\nyato niyamo hi sa tādṛśaḥ satyānāṃ yataḥ kutaścit kiñcideva jāyata iti /\nevamasatyānāmapi niyamo yataḥ kutaścidasatyātsatyaṃ kutaścidasatyaṃ, yathā dīrghatvādervarṇeṣu samāropitatvāviśeṣe 'pyajīnamityato jyānivirahamavagacchanti satyam /</p>\n\n<p>ajinamityatastu samāropitadīrghabhāvājjyānivirahamavagacchanto bhavanti bhrāntāḥ /\nna cobhayatra dīrghasamāropaṃ prati kaścidasti bhedaḥ /\ntasmādupapannamasatyādapi satyasyodaya iti /\nnidarśanāntaramāha- #svapnadarśanāvasthasyeti# /\nyathā sāṃsāriko jāgradbhujaṅgaṃ dṛṣṭvā palāyate tataśca na daṃśavedanāmāpnoti, pipāsuḥ salilamālokya pātuṃ pravartate tatastadāsādya pāyaṃpāyamāpyāyitaḥ sukhamanubhavati, evaṃ svapnāntike 'pi tadavasthaṃ sarvamityasatyātkāryasiddhiḥ /\nśaṅkate- #tatkāryamapyanṛtameveti# /\nevamapi nāsatyātsatyasya siddhiruktetyarthaḥ /\npariharati- #tatra brūmaḥ /\nyadyapi svapnadarśanāvasthasyeti# /\nlaukiko hi suptotthito 'vagamyaṃ bādhitaṃ manyate na tadavagatiṃ, tena yadyapi parikṣakā anirvācyarūṣitāmavagatimanirvācyāṃ niścinvanti tathāpi laukikābhiprāyeṇaitaduktam /\natrāntare laukāyatikānāṃ matamapākaroti- #etena svapnadṛśo 'vagatyabādhaneneti# /\nyadākhalvayaṃ caitrastārakṣavīṃ vyāttavikaṭadaṃṣṭrākarālavadanāmuttabdhabambhramanmastakāvacumbilāṅgūlāmatiroṣāruṇastabdhaviśālavṛttalocanāṃ romāñcasaṃcayotphullamīṣaṇāṃ sphaṭikācalabhittipratibimbitāmabhyamitrīṇāṃ tanumāsthāya svapne pratibuddho mānuṣīmātmanastanuṃ paśyati tadobhayadehānugatamātmānaṃ pratisaṃdadhāno dehātiriktamātmānaṃ, niścinoti, na tu dehamātram, tanmātratve dehavatpratisaṃdhānābhāvaprasaṅgāt /\nkathaṃ caitadupapadyeta yadi svapnadṛśo 'vagatirabādhitā syāt /\ntadbādhe tu pratisaṃdhānābhāva iti /\nasatyācca satyapratītiḥ śrutisiddhānvayavyatirekasiddhā cetyāha- #tathāca śrutiriti /\ntathākārādīti# /\nyadyapi rekhāsvarūpaṃ satyaṃ tathāpi tadyathāsaṃketamasatyam /\nnahi saṃketayitāraḥ saṃketayantīdṛśena rekhābhedenāyaṃ varṇaḥ pratyetavyo 'pi tvīdṛśo rekhābhedo 'kāra īdṛśaśca kakāra iti /\ntathā cāsamīcīnātsaṃketātsamīcīnavarṇāvagatiriti siddham /\nyaccoktamekatvāṃśena jñānamokṣavyavahāraḥ setsyati, nānātvāṃśena tu karmakāṇḍāśrayo laukikaśca vyavahāraḥ setsyatīti, tatrāha- #api cāntyamidaṃ pramāṇamiti# /\nyadi khalvekatvāvagatinibandhanaḥ kaścidasti vyavahāraḥ, tadavagateḥ sarvettaratvāt /\ntathāhi-'tattvamasi' ityaikātmyāvagatiḥ samastapramāṇatatphalatādvyahārānapabādhamānaivodīyate, naitasyāḥ parastātkiñcidanukūlaṃ pratikūlaṃ cāsti, yadapekṣena, yena ceyaṃ pratikṣipyeta, tatrānukūlapratikūlanivāraṇānnātaḥ paraṃ kiñcidākāṅkṣyamiti /\nna ceyamavagatirḍulakṣīraprāyetyāha- #na ceyamiti# /\nsyādetat /\nantyā cediyamavagatirniṣprayojanā tarhi tathā ca prekṣāvadbhirupādīyeta, prayojanavattve vā nāntyā syādityata āha- #na ceyamavagatiranarthikā#kutaḥ #avidyānivṛttiphaladarśanāt# /\nnahīyamutpannā satī paścādavidyāṃ nivartayati yena nāntyā syāt, kintvavidyāvirodhisvabhāvatayā tannivṛttyātmaivodayate /\navidyānivṛttiśca na tatkāryatayā phalamapi tviṣṭatayā, iṣṭalakṣaṇatvātphalasyeti /\npratikūlaṃ parācīnaṃ nirākartumāha- #bhrāntirveti# /\nkutaḥ, #bādhaketi# /\nsyādetat /\nmā bhūdekatvanibandhano vyavahāro 'nekatvanibandhanastvasti, tadeva hi sakalāmudvahati lokayātrām, atastatsiddhyarthamanekatvasya kalpanīyaṃ tāttvikatvamityata āha- #prākceti# /\nvyavahāro hi buddhipūrvakāriṇāṃ buddhyopapadyate, na tvasyāstāttvikatvena, bhrāntyāpi tadupapatterityāveditam /\nsatyaṃ ca tadavisaṃvādāt, anṛtaṃ ca vicārāsahatayānirvācyatvāt /\nantyasyaikātmyajñānasyānapekṣatayā bādhakatvaṃ, anekatvajñānasya ca pratiyogigrahāpekṣayā durbalatvena bādhyatvaṃ vadan prakṛtamupasaṃharati- #tasmādantyena pramāṇeneti# /\nsyādetat /\nna vayamanekatvavyavahārasiddhyarthamanekatvasya tāttvikatvaṃ kalpyāmaḥ, kintu śrautamevāsya tāttvikatvamiti codayati- #nanu mṛdāditi# /\npariharati- #netyucyata iti# /\nmṛdādidṛṣṭāntena hi kathañcitpariṇāma unneyaḥ, naca śakya unnetum, 'mṛttiketyeva satyam' iti kāraṇamātrasatyatvāvadhāraṇena kāryasyānṛtatvapratipādanāt /</p>\n\n<p>sākṣātkūṭasthanityatvapratipādikāstu santi sahasraśaḥ śrutaya iti na pariṇāmadharmatā brahmaṇaḥ /\natha kūṭasthasyāpi pariṇāmaḥ kasmānna bhavatītyata āha- #na hyekasyeti# /\nśaṅkate- #sthitigativaditi# /\nyathaikabāṇāśraye gatinivṛtti evamekasminbrahmaṇi pariṇāmaśca tadabhāvaśca kauṭasthyaṃ bhaviṣyata iti /\nnirākaroti- #na kūṭasthasyeti viśeṣaṇāditi# /\nkūṭasthanityatā hi sadātanī svabhāvadapracyutiḥ /\nsā kathaṃ pracyutyā na virudhyate /\nnaca dharmiṇo vyatiricyate dharmo yena tadupajanāpāye 'pi dharmī kīṭasthaḥ syāt /\nbheda aikāntike gavāśvavaddharmadharmibhāvābhāvāt /\nvāṇādayastu pariṇāminaḥ sthityā gatyā ca pariṇāmanta iti /\napi ca svādhyāyādhyayanavidhyāpāditārthavattvasya vedarāśerekenāpi varṇenānarthakena na bhavitavyaṃ kiṃ punariyatā jagato brahmayonitvapratipādakena vākyasaṃdarbheṇa /\ntatra phalavadbrahmadarśanasamāmnānasaṃnidhāvaphalaṃ jagadyonitvaṃ samāmnāyamānaṃ tadarthaṃ sattadupāyatayāvatiṣṭhate nārthāntarārthamityāha- #naca yathā brahmaṇi iti# /\nato na pariṇāmaparatvamasyetyarthaḥ /\ntadananyatvamityasya sūtrasya pratijñāvirodhaṃ śrutivirodhaṃ ca codayati- #kūṭasthabrahmātmavādina iti# /\npariharati- #na /\n<lg>\n<l>avidyātmaka iti# /</l>\n<l>nāma ca rūpaṃ ca te eva bījaṃ tasya vyākaraṇaṃ kāryaprapañcastadapekṣatvādaiśvaryasya /</l>\n<l>etaduktaṃ bhavati-na tāttvikamaiśvaryaṃ sarvajñatvaṃ ca brahmaṇaḥ kintvavidyopādhikamiti tadāśrayaṃ pratijñāsūtraṃ, tattvāśrayaṃ ti tadananyatvasūtram, tenāvirodhaḥ /</l>\n<l>sugamamanyat //14 //</l>\n</lg></p>\n\n<p>2.1.6.15.</p>\n\n<p>#bhāve copalabdheḥ# /\nkāraṇasya bhāvaḥ sattā copalambhaśca tasmin kāryasyopalabdherbhāvācca /\netaduktaṃ bhavati-viṣayapadaṃ viṣayaviṣayiparaṃ, viṣayipadamapi viṣayiviṣayaparaṃ, tena kāraṇopalambhabhāvayorupādeyopalambhabhāvāditi sūtrārthaḥ saṃpadyate /\ntathā ca prabhārūpānuviruddhabodhyena cākṣuṣeṇa na vyabhicāraḥ, nāpi vahnibhāvābhāvānuvidhāyibhāvābhāvena dhūmabhedeneti siddhaṃ bhavati /\ntatra yathoktahetorekadeśābhidhānenopakramate bhāṣyakāraḥ- #itaśca kāraṇādananyatvaṃ#bhedābhāvaḥ kāryasya, yatkāraṇaṃ yasmātkāraṇāt #bhāva eva kāraṇasyeti# /\nasya vyatirekamukhena gamakatvamāha- #naca niyameneti# /\nkākatālīyanyāyenānyabhāve 'nyadupalabhyate, na tu niyamenetyarthaḥ /\nhetuviśeṣaṇāya vyabhicāraṃ codayati- #nanvanyasya bhāve 'pīti# /\nekadeśimatena pariharati- #netyucyata iti# /\nśaṅkayaikadeśiparihāraṃ dūṣayitvā paramārthaparihāramāha- #atheti# /\ntadanena hetuviśeṣaṇamuktam /\npāṭhāntareṇedameva sūtraṃ vyācaṣṭe- #na kevalaṃ śabdādeveti# /\npaṭa iti pratyakṣabuddhyā tantava evātānavitānāvasthā ālambyante, na tu tadatiriktaḥ paṭaḥ pratyakṣamupalabhyate /\nekatvaṃ tu tantūnāmekaprāvaraṇalakṣaṇārthakriyāvacchedādbahūnāmapi /\nyathaikadeśakālāvacchinnā dhavakhadirapalāśādayo bahavo 'pi vanamiti /\narthakriyāyāṃ ca pratyekamasamarthā apyanārabhyaivārthāntaraṃ kiñcinmilitāḥ kurvanto dṛśyante, yathā grāvāṇa ukhādhāraṇamekam, evamanārabhyaivārthāntaraṃ tantavo militāḥ prāvaraṇamekaṃ kariṣyanti /\nnaca samavāyādbhinnayorapi bhedānavasāyaḥ anavasāya iti sāṃpratama, anyonyāśrayatvāt /\n<lg>\n<l>bhede hi siddhe samavāyaḥ samavāyācca bhedaḥ /</l>\n<l>naca bhede sādhanāntaramasti, arthakriyāvyapadeśabhedayorabhede 'pyupapatterityupāditam /</l>\n<l>tasmādyatkiñcidetam /</l>\n<l>anayā ca diśā mūlakāraṇaṃ brahmaiva paramārthasat, avāntarakāraṇāni ca tanvādayaḥ sarve 'nirvācyā evetyāha- #tathā ca tantuṣviti# //15 //</l>\n</lg></p>\n\n<p>2.1.6.16.</p>\n\n<p>sattvācaccāvarasya /\nvibhajate- #itaśceti# /\nna kevalaṃ śrutiḥ, upapattiścātra bhavati #yacca yadātmaneti# /\nnahi tailaṃ sikatātmanā sikatāyāmasti yathā ghaṭo 'sti mṛdi mṛdātmanā /\npratyutpanno hi ghaṭo mṛdātmanopalabhyate /\nnaivaṃ pratyutpannaṃ tailaṃ sikatātmanā /\ntena yathā sikatāyāstailaṃ na jāyata evamātmano 'pi jaganna jāyeta, jāyate ca, tasmādātmātmanāsīditi gamyate /\nupapattyantaramāha- #yathā kāraṇaṃ brahmeti# /\nyathā hi ghaṭaḥ sarvadā sarvatra ghaṭa eva nā jātvasau kkacitpaṭo bhavatyevaṃ sadapi sarvatra sarvadā sadeva na tu kkacitkadācidasadbhavitumarhatītyupapāditamadhastāt /\ntasmātkāryaṃ triṣvapi kāleṣu sadeva /\nsattvaṃ cet kimato yadyevamityata āha- #ekaṃ ca punariti# /\nsattvaṃ caikaṃ kāryakāraṇayoḥ /\nnahi prativyakti sattvaṃ bhidyate /\ntataścābhinnasattānanyatvādete api mitho na bhidyete iti /\n<lg>\n<l>naca tābhyāmananyatvātsattvasyaiva bheda iti yuktam /</l>\n<l>tathā sati hi sattvasya samāropitatvaprasaṅgaḥ /</l>\n<l>tatra bhedābhedayoranyatarasamāropakalpanāyāṃ kiṃ tāttvikābhedopādānābhedakalpanāstu, āho tāttvikabhedopādānābhedakalpaneti /</l>\n<l>vayaṃ tu paśyāmo bhedagrahasya pratiyogigrahapekṣatvādbhedagrahamantareṇa ca pratiyogigrahasaṃbhavādanyonyasaṃśrayāpatteḥ, abhedagrahasya ca nirapekṣatayā tadanupapatterekaikāśrayatvācca bhedasyaikābhāve tadanupapatterabhedagrahopādānaiva bhedakalpaneti sarvabhavadātam //16 //</l>\n</lg></p>\n\n<p>2.1.6.17.</p>\n\n<lg>\n<l>#asadvyapadeśānneti cenna dharmāntareṇa vākyaśeṣāt# /</l>\n<l>vyākṛtatvāvyākṛtatve ca dharmāvanirvacanīyau /</l>\n<l>sūtrametannigadavyākhyātena bhāṣyeṇa vyākhyātam //17 //</l>\n</lg>\n\n<p>2.1.6.18.</p>\n\n<p>#yukteḥ śabdāntarācca /\natiśayavattvātprāgavasthāyā iti# /\natiśayo hi dharmo nāsatyatiśayavati kārye bhavitumarhatīti /\nnanu na kāryasyātiśayo niyamaheturapi tu kāraṇasya śaktibhedaḥ, sa cāsatyapi kārye kāraṇasya sattvātsannevetyata āha- #śaktiśceti# /\nnānyā kāryakāraṇābhyāṃ, nāpyasatī kāryātmaneti yojanā /\n#apica kāryakāraṇayoriti# /\nyadyapi 'bhāvāccopalabdheḥ' ityatrāyamartha uktastathāpi samavāyadūṣaṇāya punaravatāritaḥ /\n#anabhyupagamyamāne ca#samavāyasya samavāyibhyāṃ saṃbandhe vicchedaprasaṅgo 'vayavāvayavidravyaguṇādīnāṃ mithaḥ /\nnahyasaṃbaddhaḥ samavāyibhyāṃ samavāyaḥ samavāyinau saṃbandhayoditi /\nśaṅkate- #atha samavāyaḥ svayamiti# /\nyathā hi sattvāyogādravyaguṇakarmāṇi santi, sattvaṃ tu svabhāvata eva saditi na sattvāntarayogamapekṣate, tathā samavāyaḥ samavāyibhyāṃ saṃbaddhuṃ na saṃbandhāntarayogamapekṣate, svayaṃ saṃbandharūpatvāditi /\ntadetatsiddhāntāntaravirodhāpādanena nirākaroti- #saṃyogo 'pi tarhīti# /\nnaca saṃyogasya kāryatvāt kāryasya ca samavāyikāraṇādhīnajanmatvāt asamavāye ca tadanupapatteḥ samavāyakalpanā saṃyoga iti vācyam /\najasaṃyoge tadabhāvaprasaṅgāt /\napi ca /\nsaṃbandhyadhīnanirūpaṇaḥ samavāyo yathā saṃbandhidvayabhede na bhidyate tannāśe ca na naśyatyapi tu nitya eka evaṃ saṃyogo 'pi bhavet /\ntataḥ ko doṣaḥ /\nathaitatprasaṅgabhiyā saṃyogavatsamavāyo 'pi pratisaṃbandhimithunaṃ bhidyate cānityaścetyabhyupeyate, tathā sati yathaikasmānnimittakāraṇādeva jāyata evaṃ saṃyogo 'pi nimittakāraṇādeva janiṣyata iti samānam /\n#tādātmyapratīteśceti# /\nsaṃbandhāvagame hi saṃbandhakalpanābījaṃ na tādātmyāvagamaḥ, tasya nānātvaikāśrayasaṃbandhavirodhāditi /\nvṛttivikalpenāvayavātiriktamavayavinaṃ dūṣayati- #kathañca kāryamiti /\nsamasteti# /\nmadhyaparabhāgayorarvāgabhāgavyavahitatvāt /\natha samastāvayavavyāsaṅgyapi katipayāvayavasthāno grahīṣyata ityata āha- #nahi bahutvamiti /\nathāvayavaśa iti# /\nbahutvasaṃkhyā hi svarūpeṇaiva vyāsajya saṃkhyeyeṣu vartate ityekamasaṃkhyeyāgrahaṇe 'pi na gṛhyate, samastavyāsaṅgitvāttadrūpasya /\navayavī tu na svarūpeṇāvayavānvyāpnotiṃ, api tvavayavaśaḥ /\ntena yathā sūtramavayavaiḥ kusumāni vyāpnuvanna samastakusumagrahaṇamapekṣate katipayakusumasthānasyāpi tasyopalabdheḥ, evamavayavyapīti bhāvaḥ /\nnirākaroti- #tadāpīti# /\nśaṅkate-gotvādivaditi /\nnirākaroti- #neti# /\nyadyapi gotvasya sāmānyasya viśeṣā anirvācyā na paramārthasantastathā ca kkāsya pratyekaparisamāptiriti, tathāpyabhyupetyedamuditamiti mantavyam /\nakartṛkā yato 'to nirātmikā syāt /\nkāraṇābhāve hi kāryamanutpannaṃ kiṃnāma bhavet /\nato nirātmakatvamityarthaḥ /\nyadyucyeta ghaṭaśabdastadavayaveṣu vyāpārāviṣṭatayā pūrvāparībhāvamāpanneṣu ghaṭopajanābhimukheṣu tādarthyanimittādupacārātprayujyate, teṣāṃ ca siddhatvena kartṛtvamastītyupapadyate ghaṭo bhavatīti prayoga ityata āha- #ghaṭasya cotpattirucyamāneti# /\nutpādanā hi siddhānāṃ kapālakulālādīnāṃ vyāpāro notpattiḥ /\nna cotpādanaivotpattiḥ, prayojyaprayojakavyāpārayorbhedāt /\nabhede vā ghaṭamutpādayatītivadghaṭamutpadyata ityapi prasaṅgāt /\ntasmāt karotikārayatyoriva ghaṭagocarayorbhṛtyasvāmisamavetayorutpattyutpādanayoradhiṣṭhānabhedo 'bhyupetavyaḥ, tatra kapāsakulālādīnāṃ siddhānāmutpādanādhiṣṭhānānāṃ notpattyadhiṣṭhānatvamastīti pāriśeṣyādghaṭa eva sādhya utpatteradhiṣṭhānameṣitavyaḥ /\nna cāsāvasannadhiṣṭhānaṃ bhavitumarhatīti sattvamasyābhyupeyam /\nevañca ghaṭo bhavatītila ghaṭavyāpārasya dhātūpāttatvāttatrāsya kartṛtvamupapadyate, taṇḍulānāmiva satāṃ viklittau viklidyanti taṇḍulā iti /\nśaṅkate- #atha svakāraṇasattāsaṃbandha evotpattiriti# /\netaduktaṃ bhavati-notpattirnāma kaścidvyāpāraḥ, yenāsiddhasya kathamatra kartṛtvamityanuyujyeta, kintu svakāraṇasamavāyaḥ, svasattasvāyo vā, sa cāsato 'pyaviruddha iti /\nso 'pyasato 'nupapanna ityāha- #kathamalabdhātmakamiti# /\napi ca prāgutpatterasattvaṃ kāryasteti kāryābhāvasya bhāvena maryādākaraṇanupapannamityāha- #abhāvasya ceti# /\nsyādetat /\natyantābhāvasya bandhyāsutasya mā bhūnmaryādanupākhyo hi saḥ, ghaṭaprāgabhāvasya tu bhaviṣyatā ghaṭenopākhyeyasyāsti maryādetyata āha- #yadi bandhyāputraḥ kārakavyāpārāditi# /\nuktametadadhastādyathā na jātu ghaṭaḥ paṭo bhavatyevamasadapi sanna bhavatīti /\ntasmānmṛtpiṇḍe ghaṭasyāsattve 'tyantāsattvameveti /\natrāsatkāryavādī codayati- #nanvevaṃ satīti# /\nprāk prasiddhamapi kāryaṃ kadācitkāraṇena yojayituṃ vyāpāror'thavānmavedityata āha-tadananyatvācceti /\npariharati- #naiṣa doṣa iti# /\nuktametadyathā bhujaṅgatattvaṃ na rajjorbhidyate, rajjureva hi tat, kālpanikastu bhedaḥ, evaṃ vastutaḥ kāryatattvaṃ na kāraṇādbhidyate kāraṇasvarūpameva hi tat, anirvācyaṃ tu kāryarūpaṃ bhinnamivābhinnamiva cāvabhāsata iti /</p>\n\n<p>tadidamuktam- #vastvavanyatvamiti# /\nvastutaḥ paramārthato 'nyatvaṃ na viśeṣadarśanamātrādbhavati /\nsāṃvyāvahārike tu kathañcittattvānyatve bhavata evotyarthaḥ /\nanayaiva hi diśaiṣa saṃdarbho yojyaḥ /\nasatkāryavādinaṃ prati dūṣaṇāntaramāha- #yasya punariti# /\n<lg>\n<l>kāryasya kāraṇābhede saviṣayatvaṃ kārakavyāpārasya syānnānyathetyarthaḥ /</l>\n<l>#mūlakāraṇaṃ#brahma /</l>\n<l>śabdāntarācceti sūtrāvayavamavārya vyācaṣṭe- #evaṃ yukteḥ kāryasyeti# /</l>\n<l>atirohitārtham //18 //</l>\n</lg></p>\n\n<p>2.1.6.19.</p>\n\n<lg>\n<l>#paṭavacca /</l>\n<l>yathā ca prāṇādi# /</l>\n<l>iti ca sūtre nigadavyākhyātena bhāṣyeṇa vyākhyāte //19 //</l>\n</lg>\n\n<p>2.1.6.20.</p>\n\n<p>// 20 //</p>\n\n<p>2.1.7.21.</p>\n\n<p>#itaravyapadeśāddhitākaraṇādidoṣaprasaktiḥ# /\nyadyapi śārīrātparamātmano bhedamāhuḥ śrutayastathāpyabhedamapi darśayanti śrutayo bahvayaḥ /\nnaca bhedābhedāvekatra samavetau virodhāt, naca bhedastāttvika ityuktam /\ntasmāt paramātmanaḥ sarvajñānna śārīrastattvato bhidyate /\nsa eva tvavidyopadhānabhedādghaṭakarakādyākāśavadbhedena prathate /\nupahitaṃ cāsya rūpaṃ śārīraḥ, tena mā nāma jīvāḥ paramātmatāmātmano 'nubhūvan, paramātmā tu tānātmano 'bhinnānanubhavati /\n<lg>\n<l>ananubhave sārvajñyavyāghātaḥ /</l>\n<l>tathā cāyaṃ jīvān badhnannātmānameva badhnīyāt /</l>\n<l>tatredamuktam- #nahi kaścidaparatantro bandhanāgāramātmanaḥ kṛtvānupraviśati#ityādi /</l>\n<l>tasmānna cetanakāraṇaṃ jagaditi pūrvaḥ pakṣaḥ //21 //</l>\n</lg></p>\n\n<p>2.1.7.22.</p>\n\n<p>#adhikaṃ tu bhedanirdeśāt# /\n<lg>\n<l>satyamayaṃ paramātmana sarvajñatvādyathā jīvān vastuta ātmano 'bhinnān paśyati, paśyatyevaṃ na bhāvata eṣāṃ sukhaduḥkhādivedanāsaṅgostyavidyāvaśāttveṣāṃ tadvadabhimāna iti /</l>\n<l>tathā ca teṣāṃ sukhaduḥkhādivedanāyāmapyahamudāsīna iti na teṣāṃ bandhanāgāraniveśe 'pyastikṣatiḥ kācinmameti na hitākaraṇādidoṣāpattiriti rāddhāntaḥ /</l>\n<l>tadidamuktam- #apica yadā tattvamasīti# /</l>\n<l>apiceti caḥ pūrvopapattisāhityaṃ dyotayati, nopapattyantaratām //22 //</l>\n</lg></p>\n\n<p>2.1.7.23.</p>\n\n<lg>\n<l>syādetat /</l>\n<l>yadi brahmaviṣarto jagat, hanta sarvasyaiva jīvavacaitanyaprasaṅga ityata āha- #aśmādivacca tadanupapattiḥ# /</l>\n<l>atirohitārthena bhāṣyeṇa vyākhyātam //23 //</l>\n</lg>\n\n<p>2.1.8.24.</p>\n\n<p>#upasaṃhāradarśanānneti cenna kṣīravaddhi# /\nbrahma khalvekamadvitīyatayā parānapekṣaṃ krameṇotpadyamānasya jagato vivadhavicitrarūpasyopādānamupeyate tadanupapannam /\nnahyekarūpātkāryabhedo bhavitumarhati, tasyākasmikatvaprasaṅgāt /\nkāraṇabhedo hi kāryabhedahetuḥ, kṣīrabījādibhedādṛśyaṅkurāhikāryabhedadarśanāt /\nna cākramātkāraṇāt kāryakramo jujyato, samarthasya kṣepāyogādadvitīyatayā ca kramavattatsahakārisamavadhānāpapatteḥ /\ntadidamuktam- #iha hi loka iti# /\nekaikaṃ mṛdādi kārakaṃ teṣāṃ tu sāmagryaṃ sādhanam, tato hi kāryaṃ sādhayatyeva, tasmānnādvitīyaṃ brahma jagadupādānamiti prāpte, ucyate- #kṣīravaddhi# /\nidaṃ tāvadbhavān pṛṣṭo vyācaṣṭām-kiṃ tāttvikamasya rūpamapekṣyemucyate utānādināmarūpabījasahitaṃ kālpanikaṃ sārvajñyaṃ sarvaśaktitvam /\ntatra pūrvasmin kalpe kiṃ nāma tato 'dvitīyādasahāyādupajāyate /\nnahi tasya śuddhabuddhamuktasvabhāvasya vastusatkāryamasti /\ntathā ca śrutiḥ-'na tasya kāryaṃ karaṇaṃ ca vidyate' iti /\nuttarasmiṃstu kalpe yadi kulālādivadatyantavyatiriktasahakārikāraṇābhāvādanupādānatvaṃ sādhyate, tataḥ kṣīrādibhirvyabhicāraḥ /\nte 'pi hi bāhyacetanādikāraṇānapekṣā eva kālaparivaśena svata eva pariṇāmāntaramāsādayanti /\natrāntarakāraṇānapekṣatvaṃ hetuḥ kriyate, tadasiddham, anirvācyanāmarūpabījasahāyatvāt /\n<lg>\n<l>tathā ca śrutiḥ-'māyāṃ tu prakṛtiṃ vidyānmāyinaṃ ti maheśvaram' iti kāryakrameṇa utparipāko 'pi kramavānunneyaḥ /</l>\n<l>ekasmādapi ca vicitraśakteḥ kāraṇādanekakāryotpādo dṛśyate /</l>\n<l>yathaikasmādvahnerdāhapākāvekasmādvā karmaṇaḥ saṃyogavibhāgasaṃskārāḥ /</l>\n<l>24 //</l>\n</lg></p>\n\n<p>2.1.8.25.</p>\n\n<lg>\n<l>yadi tu cetanatve satīti viśeṣamānna kṣīrādibhirvyabhicāraḥ, dṛṣṭā hi kulālādayo bāhyamṛdādyapekṣāḥ, cetanaṃ ca brahmeti, tatredamupatiṣṭhate- #devādivadapi loke# /</l>\n<l>lokyate 'neneti lokaḥ śabda eva tasmin //25 //</l>\n</lg>\n\n<p>2.1.9.26.</p>\n\n<p>#kṛtsnaprasaktirniravayavatvaśabdakopo vā# /\nnanu na brahmaṇastattvataḥ pariṇāmo yena kārtsnyabhāgavikalpenākṣipyeta /\navidyākalpitena tu nāmarūpalakṣaṇena rūpabhedena vyākṛtāvyākṛtātmanā tattvānyatvābhyāmanirvacanīyena pariṇāmādivyavahārāspadatvaṃ brahma pratipadyate /\nnaca kalpitaṃ rūpaṃ vastu spṛśati /\nnahi candramasi taimirikasya dvitvakalpanā candramaso dvitvamāvahati /\ntadanupapattyā vā candramaso 'nupapattiḥ /\ntasmādavāstavī pariṇāmakalpanānupapadyamānāpi na paramārthasato brahmaṇo 'nupapattimāvahati /\ntasmātpūrvapakṣābhāvādanārabhyamidamadhikaraṇamiti, ata āha- #cetanamekam# /\nyadyapi śrutiśatādaikāntikādvaitapratipādanaparāt pariṇāmo vastuto niṣiddhastathāpi kṣīrādidevatādṛṣṭāntena punastadvāstavatvaprasaṅgaṃ pūrvapakṣopapattyā sarvathāyaṃ pakṣo na ghaṭayituṃ śakyata ityapabādhya #śrutestu śabdāmūlatvāt#'ātmani caivaṃ' 'vicitrāśca hi' iti sūtrābhyāṃ vivartadṛḍhīkaraṇenaikāntikādvayalakṣaṇaḥ śrutyarthaḥ pariśodhyata ityarthaḥ /\n#tasmādastyavikṛtaṃ brahma#tattvataḥ /\n<lg>\n<l>#nanu śabdenā#pīti codyamavidyākalpitatvodghaṭānāya /</l>\n<l>nahi niravayavatvasāvayavatvābhyāṃ vidhāntaramastyekaniṣedhasyetaravidhānāntarīyakatvāt /</l>\n<l>tena prakārāntarābhāvānniravayavatvasāvayavatvayośca prakārayoranupapattergrāvaplavanādyarthavādavadapramāṇaṃ śabdaḥ syāditi codyārthaḥ /</l>\n<l>parihāraḥ sugamaḥ //26 //</l>\n</lg></p>\n\n<p>2.1.9.27.</p>\n\n<p>// 27 //</p>\n\n<p>2.1.9.28.</p>\n\n<lg>\n<l>#ātmani caivaṃ vicitrāśca hi# /</l>\n<l>anena sphuṭito māyāvādaḥ /</l>\n<l>svapnadṛgātmā hi manasaiva svarūpānupamardena rathādīn sṛjati //28 //</l>\n</lg>\n\n<p>2.1.9.29.</p>\n\n<p>#svapakṣadoṣācca# /\ncodayati- #nanu naiveti# /\nparaharati- #naivañjātīyakeneti# /\nyadyapi samudāyaḥ sāvayavastathāpi pratyekaṃ sattvādayo niravayavāḥ /\nnahyasti saṃbhavaḥ sattvamātraṃ pariṇamate na rajastamasī iti /\nsarveṣāṃ saṃbhūyapariṇāmābhyupagamāt /\npratyekaṃ cānavayavānāṃ kṛtsnapariṇāme mūlocchedaprasaṅgaḥ /\nekadeśapariṇāme vā sāvayavatvamaniṣṭaṃ prasajyeta /\n#tathāguṇavādino 'pīti# /\nvaiśeṣikāṇāṃ hyaṇubhyāṃ saṃyujya dvyaṇukamekamārabhyate, taistribhirdvyaṇukaistryaṇukamekamārabhyata iti prakriyā /\ntatra gvayoraṇvoranavayavayoḥ saṃyogastāvaṇū vyāpnuyāt /\navyāpnuvanvā tatra na varteta /\nnahyasti saṃbhavaḥ sa eva tadānīṃ tatra vartate na vartate ceti /\ntathā coparyadhaḥpārśvasthāḥ ṣaḍapi paramāṇavaḥ samānadeśā iti prathimānupapatteraṇumātraḥ piṇḍaḥ prasajyeta /\n<lg>\n<l>avyāpane vā ṣaḍavayavaḥ paramāṇuḥ syādityanavayavatvavyākopaḥ /</l>\n<l>aśakyaṃ ca sāvayavatvamupetuṃ, tathā satyanantāvayavatvena sumerurājasarṣapayoḥ samānaparimāṇatvaprasaṅgaḥ /</l>\n<l>tasmāt samāno doṣaḥ /</l>\n<l>āpātamātreṇa sāmyamuktam, paramārthatastu bhāvikaṃ pariṇāmaṃ vā karyakāraṇabhāvaṃ vecchatāmeṣa durvāro doṣo na punarasmākaṃ māyāvādināmityāha- #parihṛtastviti# //29 //</l>\n</lg></p>\n\n<p>2.1.10.30.</p>\n\n<l>vicitraśaktitvamuktaṃ brahmaṇa, tatra śrutyupanyāsaparaṃ sūtram- #sarvopetā ca taddarśanāt# //30 //</l>\n\n<p>2.1.10.31.</p>\n\n<lg>\n<l>etadākṣepasamādhānaparaṃ sūtram- #vikaraṇatvānneti cettaduktam# /</l>\n<l>kulālādibhyastāvadbāhyakaraṇāpekṣebhyo devādīnāṃ bāhyanapekṣāṇāmāntarakaraṇāpekṣasṛṣṭhīnāṃ pramāṇena dṛṣṭo yathā viśeṣo nāpahnotuṃ śakyaḥ, yathā tu jāgratsṛṣṭerbāhyakaraṇāpekṣāyāstadanapekṣāntarakaraṇamātrasādhyā dṛṣṭā svapne rathādisṛṣṭiraśakyāpahnotum, evaṃ sarvaśakteḥ parasyā devatāyā āntarakaraṇānapekṣāyā jagatsarjanaṃ śrūyamāṇaṃ na sāmānyato dṛṣṭamātreṇāpahnavamarhatīti //31 //</l>\n</lg>\n\n<p>2.1.11.32.</p>\n\n<p>#na pa3yojanavattvāt# /\nna tāvadunmattavadasya mativibhramājjagatprakriyā, bhrāntasya sarvajñatvānupapatteḥ /\ntasmāt prekṣavatānena jagat kartavyam /\nprekṣāvataśca pravṛttiḥ svaparahitāhitaprāptiparihāraprayojanā satī nāprayojanālpāyāsāpi saṃbhavati, kiṃ punaraparimeyānekavidhoccāvacaprapañcajagadvibhramaviracanā mahāprayāsā /\nata eva līlāpi parāstā /\nalpāyāsasādhyā hi sā /\n<lg>\n<l>na ceyamapyaprayojanā, tasyā api sukhaprayojanavattvāt /</l>\n<l>tādarthyena vā prakṛttau tadabhāve kṛtārthatvānupapatteḥ /</l>\n<l>pareṣāṃ copakāryāṇāmabhāvena tadupakārāyā api pravṛtterayogāt /</l>\n<l>tasmāt prekṣāvatpravṛttiḥ prayojanavattayā vyāptā tadabhāve 'nupapannā brahmopādānatāṃ jagataḥ pratikṣipatīti prāptam //32 //</l>\n</lg></p>\n\n<p>2.1.11.33.</p>\n\n<p>evaṃ prāpte 'bhidhīyate- #lokavattu līlākaivalyam# /\nbhavedetadevaṃ yadi prekṣāvatpravṛttiḥ prayojanavattayā vyāptā bhavet /\ntatastannivṛttau nivarteta, śiṃśāpātvamiva vṛkṣatānivṛttau, na tvetadasti, prekṣāvatāmananusaṃhitaprayojanānāmapi yādṛścikīṣu kriyāsu pravṛttidarśanāt /\nanyathā 'na kurvīta vṛthā ceṣṭām' iti dharmasūtrakṛtāṃ pratiṣedho nirviṣayaḥ prasajyeta /\nna conmattān pratyetatsūtramarthavat, teṣāṃ tadarthabodhatadanuṣṭhānānupapatteḥ /\napi cādṛṣṭahetukotpattikī śvāsapraśvāsalakṣaṇā prekṣāvatāṃ kriyā prayojanānusaṃdhānamantareṇa dṛṣṭā /\nna cāsyāṃ cetanasyāpi caitanyamanupayogi, saṃprasāde 'pi bhāvāditi yuktam, prājñasyāpi caitanyāpracyuteḥ /\nanyathā mṛtaśarīre 'pi śvāsapraśvāsapravṛttiprasaṅgāt /\nyathā ca svārthaparārthasaṃpadāsāditasamastakāmānāṃ kṛtakṛtyatayānākūlamanasāmakāmānāmeva līlāmātrātsatyapyanuniṣpādini prayojane naiva taduddeśena pravṛttirevaṃ brahmaṇo 'pi jagatsarjane pravṛttirnānupapannā /\ndṛṣṭaṃ ca yadalpabalavīryabuddhināmaśakyamatiduṣkaraṃ vā tadanyeṣāmanalpabalavīryabuddhīnāṃ suśakamīṣatkaraṃ vā /\nnahi vānarairmārutiprabhṛtibhirnagairna baddho nīranidhiragādho mahāsattvānām /\nna caiṣa pārthena śilīmukhairna baddhaḥ /\nna cāyaṃ na pītaḥ saṃkṣipya culukena helayeva kalaśayoninā mahāmuninā /\nna cādyāpi na dṛśyante līlāmātravinirmitāni mahāprāsādapramadavanāni śrīmannṛganarendrāṇāmanyeṣāṃ manasāpi duṣkarāṇi nareśvarāṇam /\ntasmādupapannaṃ yadṛcchayā vā svabhāvādvā līlayā vā jagatsarjanaṃ bhagavato maheśvarasyeti /\napi ca neyaṃ pāramārthikī sṛṣṭiryenānuyujyeta prayojanam, api tvanādyavidyānibandhanā /\navidyā ca svabhāvata eva kāryonmukhī na prayojanamapekṣate /\nnahi dvicandrālātacakragandharvanagarādivibhramāḥ samuddiṣṭaprayojanā bhavanti /\n<lg>\n<l>naca tatkāryā vismayabhayakampādayaḥ svotpattau prayojanamapekṣante /</l>\n<l>sā ca caitanyacchuritā jagadutpādaheturutu cetano jagadyonirākhyāyata ityāha- #na ceyaṃ paramārthaviṣayeti# /</l>\n<l>api ca na brahma jagatkāraṇamapi tattayā vivakṣantyāgamā api tu jagati brahmātmabhāvam /</l>\n<l>tathā ca sṛṣṭeravivakṣāyāṃ tadāśrayo doṣo nirviṣaya evetyāśayenāha- #brahmātmabhāveti# //33 //</l>\n</lg></p>\n\n<p>2.1.12.34.</p>\n\n<p>#vaiṣamyanerghṛṇye na sāpekṣatvāttathāhi darśayati# /\natirohito 'tra pūrvaḥ pakṣaḥ /\nuttarastūcyate-uccāvacamadhyamasukhaduḥkhabhedavatprāṇabhṛtprapañcaṃ ca sukhaduḥkhakāraṇaṃ sudhāviṣādi cānekavidhaṃ viracayataḥ prāṇabhṛdbhedopāttapāpapuṇyakarmāśayasahāyasyātrabhavataḥ parameśvarasya na caiṣamyanairghaṇye prasajyete /\nnahi sabhyaḥ sabhāyāṃ niyukto yuktavādinaṃ yuktavādyasīti cāyuktavādinamayuktavādyasīti bruvāṇa, sabhāpatirvā yuktavādinamanugṛhṇannayuktavādinaṃ ca nigṛhṇannanukto dviṣṭo vā bhavatyapi tu madhyastha iti vītarāgadveṣa iti cākhyāyate, tadvadīśvaraḥ puṇyakarmāṇamanugṛhṇannapuṇyakarmāṇaṃ ca nigṛhṇanmadhyastha eva nāmadhyasthaḥ /\nevaṃ hyasāvamadhyasthaḥ syādyakalyāṇakāriṇamanugṛhṇīyātkalyāṇakāriṇaṃ ca nigṛhṇīyāt /\nnatvetadasti /\ntasmānna vaiṣamyadoṣaḥ /\nata eva na nairghṛṇyamapi saṃharataḥ samastān prāṇabhṛtaḥ /\nsa hi prāṇabhṛtkarmāśayānāṃ vṛttinirodhasamayaḥ, tamitalaṅghayannayamayuktakārī syāt /\nnaca karmāpekṣāyāmīśvarasya aiśvaryavyāghātaḥ /\nnahi sevādikarmabhedāpekṣaḥ phalabhedapradaḥ prabhuraprabhurbhavati /\nna ca 'eṣa hyeva sādhu karma kārayati yamebhyo lokebhya unninīṣate eṣa evāsādhu karma kārayati taṃ yamadho niniṣate' iti śruterīśvara eṣa dveṣapakṣapātābhyāṃ sādhvasādhunī karmaṇī kārayitvā svargaṃ narakaṃ vā lokaṃ nayati, tasmādvaiṣamyadoṣaprasaṅgānneśvaraḥ kāraṇamiti vācyam /\nvirodhāt /\nyasmāt karma kārayitveśvaraḥ prāṇinaḥ sukhaduḥkhinaḥ sṛjati iti śruteravagamyate, tasmānna sṛjatīti viruddhamabhidhīyate /\nnaca vaiṣamyamātramatra brūmo na tvīśvarakāraṇatvaṃ vyāsedhāma iti vaktavyam /\n<lg>\n<l>kimato yadyevam /</l>\n<l>tasmādīśvarasya savāsanakleśāparāmarśamabhivadantīnāṃ bhūyasīnāṃ śrutīnāmanugrahāyonninīṣate 'dho ninīṣata ityetadapi tajjātīyapūrvakarmābhyāsavaśātprāṇina ityevaṃ neyam /</l>\n<l>yathāhuḥ-'janmajanma yadabhyastaṃ dānamamadhyayanaṃ tapaḥ /</l>\n<l>tenaivābhyāsayogena taccaivābhyasate naraḥ //</l>\n</lg></p>\n\n<lg>\n<l>' iti /</l>\n<l>abhyupetya ca sṛṣṭestāttvikatvamidamuktam /</l>\n<l>anirvācyā tu sṛṣṭiriti na prasmartavyamatrāpi /</l>\n<l>tathā ca māyākārasyevāṅgasākalyavaikalyabedena vicitrān prāṇino darśayato na vaiṣamyadoṣaḥ, sahasā saṃharato vā na nairdhṛṇyam, evamasyāpi bhagavato vividhavicitraprapañcamanirvācyaṃ viśvaṃ darśayataḥ saṃharataśca svabhāvādvā līlayā vā na kaściddoṣaḥ //34 //</l>\n</lg>\n\n<p>2.1.12.35.</p>\n\n<lg>\n<l>iti sthite śaṅkāparihāraparaṃ sūtram- #na karmāvibhāgāditi cennānāditvāt# /</l>\n<l>śaṅkottare atirohitārthena bhāṣyagranthena vyākhyāte //35 //</l>\n</lg>\n\n<p>2.1.12.36.</p>\n\n<p>anāditvāditi siddhavaduktaṃ, tatsādhanārthaṃ sūtram- #upapadyate cāpyupalabhyate ca# /\nakṛte karmaṇi puṇye pāpe vā tatphalaṃ bhoktāramadhyāgacchet, tathā ca vidhiniṣedhaśāstramanarthakaṃ bhavet pravṛttinivṛttyabhāvāditi /\nmokṣaśāstrasya coktamānarthakyam /\n#na cāvidyā kevaleti# /\nlayābhiprāyam /\nvikṣepalakṣaṇāvidyāsaṃskārastu kāryatvātsvotpattau pūrvaṃ vikṣepamapekṣate, vikṣepaśca mithyāpratyayo mohāparanāmā puṇyāpuṇyapravṛttihetubhūtarāgadveṣanidānaṃ, sa ca rāgādibiḥ sahitaḥ svakāryairna śarīraṃ sukhaduḥkhabhogāyatanamantareṇa saṃbhavati /\nnaca rāgādvaiṣāvantareṇa ka4ma /\nnaca bhogasahitaṃ mohamantareṇa rāgadveṣau /\nnaca pūrvaśarīramantareṇa mohādiriti pūrvapūrvaśarīrāpekṣo mohādirevaṃ pūrvapūrvamohādyapekṣaṃ pūrvapūrvaśarīramityanāditaivātra bhagavatī cittamanākulayati /\ntadetadāha- #rāgādikleśavāsanākṣiptakarmāpekṣā tvavidyā vaiṣamyakarī syāditi# /\nrāgādveṣamohā rāgādayasta eva hi puruṣaṃ sāsāraduḥkhamanubhāvya kleśayantīti kleśāsteṣāṃ vāsanāḥ karmaparvṛttyanuguṇāstābhirākṣiptāni pravarttitāni karmāṇi tadapekṣā layalakṣaṇā avidyā /\n<lg>\n<l>syādetat /</l>\n<l>bhaviṣyatāpi vyapadeśo dṛṣṭo yathā 'puroḍāśakapālena tuṣānupavapatīti /</l>\n<l>ata āha- #naca dhārayiṣyatītyata iti# /</l>\n<l>tadevamanāditve siddhe 'sadeva somyedamagra āsīdekamevādvitīyam' iti prāk sṛṣṭeravibhāgāvadhāramaṃ samudācaradrūparāgādiniṣedhaparaṃ na punaretānprasuptānapyapākarotīti sarvamavadātam //36 //</l>\n</lg></p>\n\n<p>2.1.13.37.</p>\n\n<p>#sarvadharmopapatteśca# /\natra #sarvajñamiti# /\ndṛśyate sarvasya cetanādhiṣṭhitasyaiva loke pravṛttiriti lokānusāro darśitaḥ /\n<lg>\n<l>#sarvaśaktīti# /</l>\n<l>sarvasya jagata upādānakāraṇaṃ nimittakāraṇaṃ cetyupapāditam- #mahāmāyamiti# /</l>\n<l>sarvānupapattiśaṅkā parāstā /</l>\n<l>tasmājjagatkāraṇaṃ brahmeti siddham //37 //</l>\n</lg></p>\n\n<l>iti śrīvācaspatimiśraviracite bhagavatpādaśārīrikabhāṣyavibhāge bhāmatyāṃ dvitīyasyādhyāyasya prathamaḥ pādaḥ //1 //</l>\n\n<p>#iti dvitīyādhyāyasya sāṃkhyāyogakāraṇadādismṛtibhiḥ sāṃkhyādiprayuktatarkaiśca vedāntasamanvayavirodhaparihārākhyaḥ prathamaḥ pādaḥ#</p>\n\n<p>#dvitīyādhyāye dvitīyaḥ pādaḥ# /</p>\n\n<p>#racanānupapatteśca nānumānam---#syādetat /\niha hi pāde khatantrā vedanirapekṣāḥ pradhānādisiddhiviṣayāḥ sāṃkhyādiyuktayo nirākariṣyante /\ntadayuktamaśāstrāṅgatvāt /\nnahīdaṃ śāstramucchṛṅkhalatarkaśāstravatpravṛttamapi tu vedāntavākyāni brahmaparāṇīti pūrvapakṣottarapakṣābhyāṃ viniścetum /\ntatra kaḥ prasaṅgaḥ śuṣkatarkavatkhatantrayuktinirākaraṇasyetyata āha- #- yadyapīdaṃ vedāntavākyānāmiti# /\nnahi vedāntavākyāni nirṇetavyānīti nirṇīyante, kintu mokṣamāṇānāṃ tattvajñānotpādanāya /\nyathā ca vedāntavākyebhyo jagadupādānaṃ brahmāvagamyate, evaṃ sāṃkhyādyanumānebhyaḥ pradhānādyacetanaṃ jagadupādānamavagamyate /\nna caitadeva cetanopādānamacetanopādānaṃ ceti samuccetuṃ śakyaṃ, virodhāt /\nna ca vyavasthite vastuni vikalpo yujyate /\nna cāgamabādhitaviṣayatayānumānameva nodīyata iti sāṃpratam. sarvajñapraṇītatayā sāṃkhyādyāgamasya vedāgamatulyatvāt tadbhāṣitasyānumānasya pratikṛtisiṃhatulyatayābādhyatvāt /\ntasmāttadvirodhānna brahmaṇi samanvayo vedāntānāṃ sidhyatīti na tatastattvajñānaṃ seddhumarhati /\nnaca tattvajñānādṛte mokṣa iti svatantrāṇāmapyanumānānāmābhāsīkaraṇamiha śāstresaṃgatameveti /\nyadyevaṃ tataḥ parakīyānumānanirāsa eva kasmātprathamaṃ na kṛta ityata āha- #- vedāntārthanirṇayasya ceti# /\nnanu vītarāgakathāyāṃ tattvanirṇayamātramupayujyate na punaḥparapakṣādhikṣepaḥ, sa hi sarāgatāmāvahatīti codayati- #- nanu mumukṣūṇāmiti# /\npariharati #-- bāḍhamevaṃ, tathāpīti# /\ntattvanirṇayāvasānā vītarāgakathā /\nnaca parapakṣadūṣaṇamantareṇa tattvanirṇayaḥ śakyaḥ kartumiti tatvanirṇayāya vītarāgeṇāpi parapakṣo dūṣyate na tu parapakṣatayeti na vītarāgakathātvavyāhatirityarthaḥ /\npunaruktatāṃ paricodya samādhatte #-- nanvīkṣateriti /\ntatra saṃkhyā iti# /\nyāni hi yena rūpeṇā sthaulyādā ca saukṣmyātsamanvīyante tāni tatkaraṇāni dṛṣṭāni, yathā dhaṭādayo rucakādayaścā sthaulyādā ca saukṣmyānmṛtsuvarṇānvitāstatkaraṇāḥ, tathā cedaṃ bāhyamādhyātmikaṃ ca bhāvajātaṃ suḥkhaduḥkhamohātmanānvitamupalabhyate, tasmāttadapi suḥkhaduḥkhamohātmasāmānyakāraṇakaṃ bhavitumarhati /\ntatra jagatkāraṇasya yeyaṃ sukhātmatā tatsattvaṃ, yā duḥkhātmatā tadrajaḥ, yā ca mehātmatā tattama iti traiguṇyakāraṇasiddhiḥ /\ntathāhi-- pratyekaṃ bhāvāstraiguṇyavanto 'nubhūyante /\nyathā maitradāreṣu padmāvatyāṃ maitrasya sukhaṃ, tat kasya hetoḥ,taṃprati satvaguṇasamudbhavāt /\ntatsapatnīnāṃ ca duḥkhaṃ,tatkasya hetoḥ, tāḥ pratyasyā rajoguṇasamudbhavāt /\ncaitrasya tu straiṇasya tāmavindato moho viṣādaḥ,tat kasya hetoḥ, taṃ pratyasyāstamoguṇasamudbhavāt /\npadmāvatyā ca sarve bhāvā vyākhyātāḥ /\ntasmātsarvaṃ suḥkhaduḥkhamohānvitaṃ jagattatkāraṇaṃ gamyate /\ntacca triguṇaṃ pradhānaṃ pradhīyate kriyate 'nena jagaditi,pradhīyate nidhīyate 'sminpralayasamaye jagaditi vā pradhānam /\ntacca mṛtsuvarṇavadacetanaṃ cetanasya puruṣasya bhogāpavargalakṣaṇamarthaṃ sādhayituṃ svabhāvata eva pravartate,na tu kenacitpravartyate. tathā hyāhuḥ--- 'puruṣārtha eva heturna kenacitkāryate karaṇam' iti. /\nparimāṇādibhirityādigrahaṇena 'śaktitaḥ pravṛtteśca /\nkāraṇakāryavibhāgādavibhāgādvaiśvarūpyasya' ityavyaktasiddhihetavo gṛhyante /\netāṃścepariṣṭādvyākhāyāya nirākariṣyata iti /\ntadetatpradhānānumānaṃ dūṣayati- #- tatra vadāma iti# /\nyadi tāvadacetanaṃ pradhānamanadhiṣṭhitatvena mṛtsuvarṇādau dṛṣṭāntadharmiṇi vyāpterupalabdherviruddhatvāt /\nnahi mṛtsuvarṇadārvādayaḥ kulālahemakārarathakārādibhiranadhiṣṭhitāḥ kumbharucakarathādyupādadate /\ntasmāt kṛtakatvamiva nityatvasādhanayā prayuktaṃ sādhyaviruddhena vyāptaṃ viruddham,evaṃ samanvayādi cetanānadhiṣṭhitatve sādhya iti racanānupapatteriti darśitam /\nyaducyeta dṛṣṭāntadharmiṇyacetanaṃ tāvadupādānaṃ dṛṣṭaṃ,tatra yadyapi taccetanaprayuktamapi dṛśyate, tathāpi tatprayuktatvaṃ hetoraprayojakaṃ bahiraṅgatvāt,antaraṅgaṃ tvacaitanyamātramupādānānugataṃ hetoḥ prayojakam /\nyathāhuḥ-- 'vyāpteśca dṛśyamānāyāḥ kaściddharmaḥ prayojakaḥ' iti /\ntatrāha-- #naca mṛdādīti# /\nsvabhāvapratibaddhaṃ hi vyāptaṃ vyāpakamavagamayati /\nsa ca svabhāvapratibandhaḥ śaṅkitasamāropitopādhinirāse sati niścīyate /\ntanniścayaścānvayavyatirekayorāyatate /\ntau cānvayavyatirekau na tathopādānācaitanye yathopādānācaitanye yathā cetanaprayuktatve 'tiparisphuṭau /\ntadalamatrāntaraṅgatveneti bhāvaḥ /\nevamapi cetanaprayuktatvaṃ nābhyupeyeta yadi pramāṇāntaravirodho bhavet, pratyuta śrutiranuguṇatarātretyāha-- #na caivaṃ satīti# /\ncakāreṇa suḥkhaduḥkhādisamanvayalakṣaṇasya hetorasiddhatvaṃ samuccinotītyāha #-- anvayādyanupapatteśceti# /\nāntarāḥ khalvamī suḥkhaduḥkhamohaviṣādā bāhyebhyaścandanādibhyo 'tivicchinnapratyayapravedanīyebhyo vyatiriktā adhyakṣamīkṣyante /\nyadi punareta eva suḥkhaduḥkhādisvabhāvā bhaveyustataḥsvarūpatvādhemante 'pi candanaḥ sukhaḥ syāt /\nnahi candanaḥ kadācidacandanaḥ /\ntathā nidāgheṣvapi kuṅkumapaṅkaḥ sukho bhavet /\nnahyasau kadācidakuṅkumapaṅka iti /\nevaṃ kaṇṭakaḥ kramelakasya sukha iti manuṣyādīnāmapi prāṇabhṛtāṃ sukhaḥ syāt /\nnahyasau kāṃścitpratyeva kaṇṭaka iti /\ntasmādasukhādisvabhāvā api candanakuṅkumādayo jātikālāvasthādyapekṣayā sukhaduḥkhādihetavo na tu svayaṃ sukhādisvabhāvā iti ramaṇīyam /</p>\n\n<p>tasmātsukhādirūpasamanvayo bhāvānāmasiddha iti nānena tadrūpaṃ kāraṇamavyaktamunnīyata iti /\ntadidamuktam- #- śabdādyaviśeṣe 'pi ca bhāvanāviśeṣāditi# /\nbhāvanā vāsanā saṃskārastadviśeṣāt /\nkarabhajanmasaṃvartakaṃ hi karma karabhocitāmeva bhāvanāmabhivyaniktiṃ, yathāsmai kaṇṭakā eva rocante /\nevamanyatrāpi draṣṭavyam /\nparimāṇāditi sāṃkhyīyaṃ hetumupanyasyati- #- tathā parimitānāṃ bhedānāmiti# /\nsaṃsargapūrvakatve hi saṃsargasyaikasminnadvaye 'saṃbhavānnānātvaikārthasamavetasya nānākaraṇāni saṃsṛṣṭāni kalpanīyāni,</p>\n\n<p>tāni ca sattvarajastamāṃsyeveti bhāvaḥ /\ntadetatparimitatvaṃ sāṃkhyīyarāddhāntālocanenānaikāntikamiti dūṣayati-- #sattvarajastamasāmiti# /\nyadi tāvatparimitatvamiyattā, sā nabhaso 'pi nāstītyavyāpako hetuḥ parimāṇāditi /\natha na yojanādimitatvaṃ parimāṇamiyattāṃ nabhaso brūmaḥ kintvavyāpitām, avyāpi ca nabhastanmātrādeḥ /\nnahi kāryaṃ kāraṇavyāpi, kintu kāraṇaṃ kāryavyāpīti parimitaṃ nabhastanmātrādyavyāpitvāt /\nhanta sattvarajastamāṃsyapi na parasparaṃ vyāpnuvanti, naca tattvāntarapūrvakatvameteṣāmiti vyabhicāraḥ /\nnahi yathā taiḥ kāryajātamāviṣṭamevaṃ tāni parasparaṃ viśanti,mithaḥ kāryakāraṇabhāvābhāvāt /\n<lg>\n<l>parasparasaṃsargastvāveśaścitiśaktau nāsti /</l>\n<l>nahi citiśaṅktiḥ kūṭasthanityā taiḥ saṃsṛjyate, tataśca tadavyāpakā guṇā iti parimitāḥ /</l>\n<l>evaṃ citiśaktirapi guṇairasaṃsṛṣṭeti sāpi parimitetyanaikāntikatvaṃ parimitatvasya hetoriti /</l>\n<l>tathā kāryakāraṇavibhāgo 'pi samanvayavadviruddha ityāha- #- kāryakāraṇabhāvastviti //1 //</l>\n</lg></p>\n\n<p>pravṛtteśca# /\nna kevalaṃ racanābhedā na cetanādhiṣṭhānamantareṇa bhavantyapi tu sāmyāvasthāyāḥ pracyutirvaiṣamyaṃ, tathā ca yadudbhūtaṃ balīyastadaṅgyabhibhūtaṃ ca tadanuguṇatayā sthitamaṅgam, evaṃ hi guṇapradhānabhāve satyasya mahadādau kārye kā pravṛttiḥ, sāpi cetanādhiṣṭhānameva gamayati /\nna hi cetanādhiṣṭhānamantareṇa mṛtpiṇḍe pradhāne 'ṅgabhāvena cakradaṇḍasalilasūtirādayo 'vatiṣṭhante /\ntasmātpravṛtterapi cetanādhiṣṭhānasiddhiriti 'śaktitaḥ pravṛtteśca' ityayamapi hetuḥ sāṃkhyīyo viruddha evetyuktaṃ vakroktyā /\natra sāṃkhyaścodayati-- #nanu cetanasyāpi pravṛttiriti# /\nayamabhiprāyaḥ-- tvayā kilaupaniṣadenāsmadhetūn dūṣayitvā kevalasya cetanasyaivānyanirapekṣasya jagadupādānatvaṃ nimittatvaṃ ca samarthanīyam /\ntadayuktam /\nkevalasya cetanasya pravṛtterdṛṣṭāntadharmiṇyanupalabdheriti /\naupaniṣadastu cetanahetukāṃ tāvadeṣa sāṃkhyaḥ pravṛttimabhyupagacchatu paścāt svapakṣamata eva samādhāsyāmītyabhisaṃdhimānāha-- #satyametat# /\nna kevalasya cetanasya pravṛttirdṛṣṭeti /\nsāṃkhya āha-- #na tvacetanasaṃyuktasyeti# /\ntuśabda aupaniṣadapakṣaṃ vyāvartayati /\nacetanāśrayaiva sarvā pravṛttirdṛśyate na tu cetanāśrayā kācidapi /\ntasmānna cetanasya jagatsarjane pravṛttirityarthaḥ /\natraupaniṣado gūḍhābhisaṃdhiḥ praśnapūrvakaṃ vimṛśati-- #kiṃ punaratreti# /\natrāntare sāṃkhyo brūte-- #nanu yasminniti# /\nna tāvaccetanaḥ pravṛtyāśrayatayā tatprayojakatayā vā pratyakṣamīkṣyate, kevalaṃ pravṛttistadāśrayaścācetano deharathādiḥ pratyakṣeṇa pratīyate, tatrācetanasya pravṛttistannimittaiva na tu cetananimittā /\nsadbhāvamātraṃ tu tatra cetanasya gamyate rathādivailakṣaṇyājjīvaddehasya /\nnaca sadbhāvamātreṇa kāraṇatvasiddhiḥ /\nmā bhūdākāśa utpattimatāṃ ghaṭādīnāṃ nimittakāraṇamasti hi sarvatreti /\ntadanena dehātirikte satyapi cetane tasya na pravṛttiṃ prati nimittabhāvo 'stītyuktam /\nyataścāsya na pravṛttihetubhāvo 'sti ata eva pratyakṣe dehe sati pravṛttidarśanādasati cādarśanāddehasyaiva caitanyamiti laukāyatikāḥ pratipannāḥ, tathā ca na cidātmanimittā pravṛttiriti siddham /\ntasmānna racanāyāḥ pravṛttervā cidātmakāraṇatvasiddhirjagata iti aupaniṣadaḥ pariharati-- #tadabhidhīyate--- na brūma iti# /\nna tāvat pratyakṣānumānāgamasiddhaḥ śārīro vā paramātmā vāsmābhiridānīṃ sādhanīyaḥ, kevalamasya pravṛtti prati kāraṇatvaṃ vaktavyam /\ntatra mṛtaśarīre vā rathādau vānadhiṣṭhite cetanena pravṛtteradarśanāt tadviparyaye ca pravṛttidarśanādanvayavyatirekābhyāṃ cetanahetukatvaṃ pravṛtterniścīyate, na tu cetanasadbhāvamātreṇa,</p>\n\n<p>yenātiprasaṅgo bhavet /\nbhūtacaitanikānāmapi cedanādhiṣṭhānādacetanānāṃ pravṛttirityatrāvivāda ityāha-- #laukāyatikānāmapīti# /\nsyādetat /\ndehaḥ svayaṃ cetanaḥ karacaraṇādimān svavyāpāreṇa pravartayatīti yuktaṃ, na tu tadatiriktaḥ kūṭasthanityaścetano vyāpārarahito jñānaikasvabhāvaḥ pravṛttyabhāvāt pravartako yukta iti codayati-- #nanu taveti# /\npariharati- #- na /\nayaskāntavadrūpādivacceti /\nyathā ca rūpādaya iti# /\nsāṃkhyānāṃ hi svadeśasthā rūpādaya indriyaṃ vikurvate, tena tadindrayamarthaṃ prāptamarthākāreṇa pariṇamata iti sthitiḥ /\nsaṃprati codakaḥ svābhiprāyamāviṣkaroti-- #ekatvāditi# /\nyeṣāmacetanaṃ cetanaṃ cāsti teṣāmetadyujyate vaktuṃ cetanādhiṣṭhitamacetanaṃ pravartata iti /\nyathā yogināmīśvaravādinām /\nyeṣāṃ tu cetanātiriktaṃ nāstyadvaitavādināṃ, teṣāṃ pravartyābhāve kaṃ prati pravartakatvaṃ cetanasyetyarthaḥ /\npariharati-- #na avidyeti# /\nkāraṇabhūtayā layalakṣaṇayāvidyayā prāksargopacitena ca vikṣepasaṃskāreṇa yat pratyupasthāpitaṃ nāmarūpaṃ tadeva māyā, tadāveśenāsya codyasyāsakṛtprayuktatvāt /\netaduktaṃ bhavati-- neyaṃ sṛṣṭirvastusatī yenādvaitino vastusato dvitīyasyābhāvādanuyujyeta /\n<lg>\n<l>kālpanikyāṃ tu sṛṣṭāvasti kālpanikaṃ dvitīyaṃ sahāyaṃ māyāmayam /</l>\n<l>yathāhuḥ-- 'sahāyāstādṛśā eva yādṛśī bhavitavyatā /</l>\n<l>' iti /</l>\n<l>na caivaṃ brahmopādānatvavyāghātaḥ, brahmaṇa eva māyāveśenopādānatvāttadadhiṣṭhānatvājjagadvibhramasya, rajatavibhramasyeva śuktikādhiṣṭhānasya śuktikopādānatvamiti niravadyam //2 //</l>\n</lg></p>\n\n<p>#payombuvaccettatrāpi# /\nyathā payombunoścetanānadhiṣṭhitayoḥ svata eva pravṛttirevaṃ pradhānasyāpīti śaṅkārthaḥ /</p>\n\n<p>tatrāpi cetanādhiṣṭhitatvaṃ sādhyaṃ, na ca sādhyenaiva vyabhicāraḥ, tathā satyanumānamātrocchedaprasaṅgāt, sarvatrāsya sulabhatvāt /\nna cāsādhyam /\natrāpi cetanādhiṣṭhānasyāgamasiddhatvāt /\nna ca sapakṣeṇa vyabhicāra iti śaṅkānirākaraṇasyārthaḥ /\n<lg>\n<l>#sādhyapakṣe#tyupalakṣaṇam /</l>\n<l>sapakṣanikṣiptatvādityapi draṣṭavyam /</l>\n<l>nanu 'upasaṃhāradarśanāt' ityatrānapekṣasya pravṛttirdaśitā, iha tu sarvasya cetanāpekṣā pravṛttiḥ pratipādyata iti kuto na virodha ityata āha-- #upasaṃhāradarśanāditi# /</l>\n<l>sthūladarśilokābhiprāyānurodhena taduktaṃ na tu paramārthata ityarthaḥ //3 //</l>\n</lg></p>\n\n<p>#vyatirekānavasthiteścānapekṣatvāt# /\nyadyapi sāṃkhyānāmapi vicitrakarmavāsanāvāsitaṃ pradhānaṃ sāmyāvasthāyāmapi tathāpi na karmavāsanāḥ sargasyeśate, kintu pradhānameva svakārye pravartamānamadharmapratibaddhaṃ sanna sukhamayīṃ sṛṣṭiṃ kartumutsahata iti dharmeṇādharmapratibandho 'panīyate /\nevamadharmeṇa dharmapratibandho 'panīyate daḥkhamayyāṃ sṛṣṭau /\n<lg>\n<l>svayameva ca pradhānamanapekṣya sṛṣṭau pravartate /</l>\n<l>yathāhuḥ-- 'nimittamaprayojakaṃ prakṛtīnāṃ varaṇabhedastu tataḥ kṣetrikavat' iti /</l>\n<l>tataśca pratibandakāpanayasādhane dharmādharmavāsane api saṃnihite ityāgantorapekṣaṇīyasyābhāvāt sadaiva sāmyena pariṇameta vaiṣamyeṇa vā, na tvayaṃ kādācitkaḥ pariṇāmabheda upapadyeta /</l>\n<l>īśvarasya tu mahāmāyasya cetanasya līlayā vā yadṛcchayā vā svabhāvavaicitryādvā karmaparipākāpekṣasya pravṛttinivṛttī upapadyete eveti //4 //</l>\n</lg></p>\n\n<p>#anyatrābhāvācca na tṛṇādivat# /\ndhenūpayuktaṃ hi tṛṇapallavādi yathā svabhāvata eva cetanānapekṣaṃ kṣīrabhāvena pariṇamate na tu tatra dhenūcaitanyamapekṣyate, upayogamātre tadapekṣatvāt /\nevaṃ pradhānamapi svabhāvata eva pariṇaṃsyate kṛtamatra cetaneneti śaṅkārthaḥ /\n<lg>\n<l>dhenūpayuktasya tṛṇādeḥ kṣīrabhāve kiṃ nimittāntaramātraṃ niṣidhyate, uta cetanam /</l>\n<l>na tāvannimittāntaraṃ, dhenudehasthasyaudaryasya vahnyādibhedasya nimittāntarasya saṃbhavāt /</l>\n<l>buddhipūrvakārī tu tatrāpīśvara eva sarvajñaḥ saṃbhavatīti śaṅkānirākaraṇasyārthaḥ /</l>\n<l>tadidamuktam-- #kiñciddaivasaṃpādyamiti# //5 //</l>\n</lg></p>\n\n<p>#abhyupagame 'pyarthābhāvāt# /\npuruṣārthāpekṣābhāvaprasaṅgāt /\ntadidamuktam-- #evaṃ prayojanamapi kiñcinnāpekṣiṣyata iti# /\nathavā puruṣārthābhāvāditi yojyam /\ntadidamuktam-- #tathāpi pradhānapravṛtteḥ prayojanaṃ vivektavyamiti# /\nna kevalaṃ tāttviko bhogo 'nādheyātiśayasya kūṭasthanityasya puruṣasya na saṃbhavati, anirmokṣaprasaṅgaśca /\nyena hi prayojanena pradhānaṃ pravartitaṃ tadanena kartavyaṃ, bhogena caitatpravartitamiti tameva kuryānna mokṣaṃ, tenāpravartitatvādityarthaḥ /\n#apavargaścetprāgapīti# /\nciteḥ sadā viśuddhatvānnaitasyāṃ jātu karmānubhavavāsanāḥ santi /\npradhānaṃ tu tāsāmanādīnāmādhāraḥ /\ntathā ca pradhānapravṛtteḥ prāk citirmuktaiveti nāpavargārthamapi tatpravṛttiriti /\n#śabdādyanupalabdhiprasaṅgaśca# /\ntadarthamapravṛttatvātpradhā #nasya /\nubhayārthatābhyupagame 'pīti# /\nna tāvadapavargaḥ sādhyastasya pradhānāpravṛttimātreṇa siddhatvāt /\nbhogārthaṃ tu pravarteta /\nbhogasya ca sakṛcchabdādyupalabghimātrādeva samāptatvānna tadarthaṃ punaḥ pradhānaṃ pravartetetyayatnasādhyo mokṣaḥ syāt /\nniḥśeṣaśabdādyupabhogasya cānantyena samāpteranupapatteranirmokṣaprasaṅgaḥ /\nkṛtabhogamapi pradhānamāsattvapuruṣānyatākhyāteḥ kriyāsamabhihāreṇa bhojayatīti cet, atha puruṣārthāya pravṛttaṃ kimarthaṃ sattvapuruṣānyatākhyātiṃ karoti /</p>\n\n<p>apavargārthamiti cet, hantāyāṃ sakṛcchabdādyupabhogena kṛtaprayojanasya pradhānasya nivṛttimātrādeva sidhyatīti kṛtaṃ sattvānyatākhyātipratīkṣaṇena /\nna cāsyāḥ svarūpataḥ puruṣārthatvam /\ntasmādubhayārthamapi na pradhānasya pravṛttirupapadyata iti siddhor'thābhāvaḥ /\nsugamamitarat /\nśaṅkate-- #dṛkśaktīti# /\npuruṣo hi dṛkśaktiḥ /\nsā ca dṛśyamantareṇānarthikā syāt /\nnaca svātmanyarthavatī, svātmani vṛttivirodhāt /\npradhānaṃ ca sargaśaktiḥ /\nsā ca sarjanīyamantareṇānarthikā syāditi yatpradhānena śabdādi sṛjyate tadeva dṛkśakterdṛśyaṃ bhavatīti tadubhayārthavatvāya sarjanamiti śaṅkārthaḥ /\n<lg>\n<l>nirākaroti-- #sargaśaktyanucchedavaditi# /</l>\n<l>yathā hi pradhānasya sargaśaktirekaṃ puruṣaṃ prati caritārthāpi puruṣāntaraṃ prati pravartate 'nucchedāt /</l>\n<l>evaṃ dṛkśaktirapi taṃ puruṣaṃ pratyarthavattvāyānucchedātsarvadā pravartetetyanirmokṣaprasaṅgaḥ /</l>\n<l>sakṛddṛśyadarśanena vā caritārthatve na bhūyaḥ pravarteteti sarveṣāmekapade nirmokṣaḥ prasajyeteti sahasā saṃsāraḥ samucchidyeteti //6 //</l>\n</lg></p>\n\n<p>#puruṣāśmavaditi cettathāpi# /\nnaiva doṣātpracyutiriti śeṣaḥ /\nmā bhūtpuruṣārthasya śaktyarthavattvasya vā pravartakatvam, puruṣa eva dṛkśaktisampannaḥ paṅguriva pravṛttiśaktisaṃpannaṃ pradhānamandhamiva pravartayiṣyatīti śaṅkā /\n<lg>\n<l>doṣādanirmokṣamāha-- #abhyupetahānaṃ tāvaditi# /</l>\n<l>na kevalamabhyupetahānam,ayuktaṃ caitadbhavaddarśanālocanenetyāha- #kathaṃ codāsīna iti# /</l>\n<l>niṣkriyatve sādhanam-- #nirguṇatvāditi# /</l>\n<l>śeṣamatirohitārtham //7 //</l>\n</lg></p>\n\n<p>#aṅgitvānupapatteśca# /\nyadi pradhānāvasthā kūṭasthanityā, tato na tasyāḥ prācyutiranityatvaprasaṅgāt /\nyathāhuḥ-- 'nityaṃ tamāhurvidvāṃso yaḥ svabhāvo na naśyati' iti /\ntadidamuktam-- #svarūpaprāṇāśabhayāditi# /\natha pariṇāminityā /\nyathāhuḥ-- 'yasmin vikriyamāṇe 'pi yattatvaṃ na vihanyate /\ntadapi nityam'</p>\n\n<lg>\n<l>iti /</l>\n<l>tatrāha-- #bāhyasya ceti# /</l>\n<l>yatsāmyāvasthayā suciraṃ paryaṇamatkathaṃ tadevāsati vilakṣaṇapratyayopanipāte vaiṣamyamupaiti /</l>\n<l>anapekṣasya svato vāpi vaiṣamye na kadācitsāmyaṃ bhavedityarthaḥ //8 //</l>\n</lg>\n\n<p>#anyathānumitau ca jñaśaktiviyogāt /\n<lg>\n<l>evamapi pradhānasyeti# /</l>\n<l>aṅgitvānupapattilakṣaṇo doṣastāvanna bhavadbhiḥ śakyaḥ parihartumiti vakṣyāmaḥ /</l>\n<l>abhyupagamyāpyasyādoṣatvamucyata ityarthaḥ /</l>\n<l>saṃpratyaṅgitvānupapattimupapādayati-- #vaiṣamyopagamayogyā apīti //9 //</l>\n</lg></p>\n\n<p>vipratiṣedhāccāsamañjasam /\nkvacitsaptendriyāṇīti# /\ntvaṅmātrameva hi buddhīndriyamanekarūpādigrahaṇasamarthamekaṃ, karmendriyāṇi pañca, saptamaṃ ca mana iti saptendriyāṇi /\n#kvacit trīṇyantaḥkaraṇāni# /\nbuddhirahaṅkāro mana iti /\n#kvacidekaṃ#buddhiriti /\nśeṣamatirohitārtham /\n#atrāha#sāṃkhyaḥ-- #nanvaupaniṣadānāmapīti# /\ntapyatāpakabhāvastāvadekasminnopapadyate /\nnahi tapirastiriva kartṛsthabhāvakaḥ, kintu paciriva karmasthabhāvakaḥ /\nparasamavetakriyāphalaśāli ca karma /\ntathā ca tapyena karmaṇā tāpakasamavetakriyāphalaśālinā tāpakādanyeva bhavitavyam /\nananyatve caitrasyeva gantuḥ svasamavetagamanakriyāphalanagaraprāptiśālino 'pyakarmatvaprasaṅgāt /\nanyatve tu tapyasya tāpakāccaitrasamavetagamanakriyāphalabhājo gamyasyeva nagarasya tapyatvopapatti /\ntasmādabhede tapyatāpakabhāvo nopapadyata iti /\ndūṣaṇāntaramāha-- #yadi ceti# /\nnahi svabhāvādbhāvo viyojituṃ śakya iti bhāvaḥ /\njaladheśca vīcitaraṅgaphenādayaḥ svabhāvāḥ santa āvirbhāvatirobhāvadharmāṇo na tu tairjaladhiḥ kadācidapi mucyate /\nna kevalaṃ karmabhāvāttapyasya tāpakādanyatvamapi tvanubhavasiddhamevetyāha-- #prasiddhaścāyamiti# /\ntathāhi-- artho 'pyupārjanarakṣaṇakṣayarāgavṛddhihiṃsādoṣadarśanādanarthaḥ sannarthinaṃ dunoti, tadartho tapyastāpakaścārthaḥ, tau cemau loke pratītabhedau /\nabhede ca dūṣaṇānyuktāni /\ntatkathamekasminnadvaye bhavitumarhata ityarthaḥ /\ntadevamaupaniṣadaṃ matamasamañjasamuktvā sāṃkhyaḥ svapakṣe tapyatāpakayorbhede mokṣamupapādayati-- #jātyantarabhāve tviti# /\ndṛgdarśanasaktyoḥ kila saṃyogastāpanidānaṃ, tasya heturavivekadarśanasaṃskāro 'vidyā, sā ca vivekakhyātyā vidyayā virodhitvādvinivartyate,tannivṛttau tadhetukaḥ saṃyogo nivartate, tannivṛttau ca tatkāryastāpo nivartate /\ntaduktaṃ pañcaśikhācāryeṇa--'tatsaṃyogahetuvivarjanātsyādayamātyantiko duḥkhapratīkāraḥ' iti /\natra ca na sākṣātpuruṣasyāpariṇāmino bandhamokṣau, kintu buddhisattvasyaiva citicchāyāpattyā labdhacaitanyasya /\ntathāhi--</p>\n\n<p>iṣṭāniṣṭaguṇasvarūpāvadhāraṇamavibhāgāpannamasya bhogaḥ, bhoktṛsvarūpāvadhāraṇamapavargaḥ,tena hi buddhisatvamevāpavṛjyate,tathāpi yathā jayaḥ parājayo vā yogheṣu vartamānaḥ prādhānyātsvāminyapadiśyate , evaṃ bandhamokṣau buddhisatve vartamānau kathañcitpuruṣe 'padiśyete,sa hyavibhāgāpatyā tatphalasya bhokteti /\ntadetadabhisaṃghāyāha- #syādapi#</p>\n\n<p>#kadācinmokṣopapattiriti# /\natrocyate-- #na /\nekatvādeva tapyatāpakabhāvānupapatteḥ# /\nyata ekatve tapyatāpakabhāvo nopapadyata ekatvādeva, tasmātsāṃvyavahārikabhedāśrayastapyatāpakabhāvo 'smābhirabhyupeyaḥ /\ntāpo hi sāṃvyavahārika eva na pāramārthika atyasakṛdāveditam /\n#bhavedeṣa doṣo yadyekātmatāyāṃ tapyatāpakāvanyonyasya viṣayaviṣayibhāvaṃ pratipadyeyātāmi#tyasmadabhyupagama iti śeṣaḥ /\nsāṃkhyo 'pi hi bhedāśrayaṃ tapyatāpakabhāvaṃ bruvāṇo na puruṣasya tapikarmatāmākhyātumarhati, tasyāpariṇāmitayā tapikriyājanitaphalaśālitvānupapatteḥ /\nkevalamanena sattvaṃ tapyam ,abhyupeyaṃ tāpakaṃ ca rajaḥ /\ndarśitaviṣayattvāttu buddhisatve tapye tadavibhāgāpatyā puruṣo 'pyanutapyata iva na tu tapyate 'pariṇāmitvādityuktaṃ, tadavibhāgāpattiścāvidyā, tathā cāvidyākṛtastapyatāpakabhāvastvayābhyupeyaḥ, so 'yamasmābhirucyamānaḥ kimiti bhavataḥ paruṣa ivābhāti /\napi ca nityatvābhyupagamācca tāpakasyānirmokṣaprasaṅgaḥ /\nśaṅkate-- #tapyatāpakaśaktyornityatve 'pīti# /\nsahādarśanena nimittena vartata iti sanimittaḥ saṃyogastadapekṣatvāditi /\nnirākaroti-- #na /\nadarśanasya tamasa iti# /\nna tāvatpuruṣasya taptirityuktam /\nkevalamiyaṃ buddhisattvasya tāpakarajojanitā, tasya ca buddhisatvasya tāmasaviparyāsādātmanaḥ puruṣādbhedamapaśyataḥ puruṣastapyata ityabhimānaḥ,na tu puruṣo viparyāsatuṣeṇāpi yujyate /\ntasya tu buddhisatvasya sāttvikyā vivekakhyātyā tāmasīyamavivekakhyātirnivartanīyā /\nna ca tamasi mūle śakyātyantamucchettum /\ntathā vicchinnāpi chinnabadarīva punastamasodbhūtena sattvamabhibhūya vivekakhyātimapodya śataśikharāvidyāvirbhāvyeteti bateyamapavargakathā tapasvino dattajalāñjaliḥ prasajyeta /\nasmatpakṣe tvadoṣa ityāha-- #aupaniṣadasya tviti# /\nyathā hi mukhamavadātamapi malinādarśatalopādhikalpitapratibimbabhedaṃ malinatāmupaiti,na ca tadvastuto malinaṃ , naca bimbātpratibimbaṃ vastuto bhidyate, atha tasmin pratibimbe malinādarśopadhānānmalinatā padaṃ labhate /\ntathā cātmano malinaṃ mukhaṃ paśyan devadattastapyate /\nyadā tūpādhyapanayādbimbameva kalpanāvaśāt pratibimbaṃ taccāvadātamiti tattvamavagacchati tadāsya tāpaḥ praśāmyati naca malinaṃ me mukhamiti /\n<lg>\n<l>evamavidyopadhānakalpitāvacchedo jīvaḥ paramātmapratibimbakalpaḥ kalpitaireva śabdādibhiḥ saṃparkāttapyate natu tattvataḥ paramātmano 'sti tāpaḥ /</l>\n<l>yadā tu 'tattvamasi'iti vākyaśravaṇamananadhyānābhyāsaparipākaprakarṣaparyantajo 'sya sākṣātkāra upajāyate tadā jīvaḥ śuddhabuddhatattvasvabhāvamātmano 'nubhavan nirmṛṣṭanikhilasavāsanakleśajālaḥ kevalaḥ svastho bhavati, na cāsya punaḥ saṃsārabhayamasti taddhetoravāstavatvena samūlakāṣaṃ kaṣitatvāt /</l>\n<l>sāṃkhyasya tu satastamaso 'śakyasamucchedatvāditi /</l>\n<l>tadidamuktam-- #vikārabhedasya ca vācārambhaṇamātratvaśravaṇāditi //10 //</l>\n</lg></p>\n\n<p>pradhānakāraṇavāda iti# /\nyathaiva pradhānakāraṇavādo brahmakāraṇavādavirodhyevaṃ paramāṇukāraṇavādo 'pyataḥ so 'pi nirākartavyaḥ /\n'etena śiṣṭāparigrahā api vyākhyātāḥ' ityasya prapañca ārabhyate-- tatra vaiśeṣikā brahmakāraṇatvaṃ dūṣayāṃbabhūvuḥ /\ncetanaṃ cedākāśādīnāmupādānaṃ tadārabdhamākāśādi cetanaṃ syāt /\nkāraṇaguṇakrameṇa hi kārye guṇārambho dṛṣṭaḥ,yathā śuklaistantubhirārabdhaḥ paṭaḥ śuklaḥ, na jātvasau kṛṣṇo bhavati /\nevaṃ cetanenārabdhamākāśādi cetanaṃ bhavenna tvacetanam /\ntasmādacetanopādānameva jagat /\ntaccācetanaṃ paramāṇavaḥ /\nsūkṣmāt khalu sthūlasyotpattirdṛśyate, yathā tantubhiḥ paṭasyaivamaṃśubhyastantūnāmevamapakarṣaparyantaṃ kāraṇadravyamatisūkṣmamanavayavamavatiṣṭhate, tacca paramāṇu /\ntasya tu sāvayavatve 'bhyupagamyamāne 'nantāvayavatvena sumerurājasarṣapayoḥ samānaparimāṇatvaprasaṅga ityuktam /\ntatra ca prathamaṃ tāvadadṛṣṭavatkṣetrajñasaṃyogātparamāṇau karma, tato 'sau paramāṇvantareṇa saṃyujyadvyaṇukamārabhate. bahavastu paramāṇavaḥ saṃyuktā na sahasā sthūlamārabhante, paramāṇutve sati bahutvāt, ghaṭopagṛhītaparamāṇuvat /\nyadi hi ghaṭopagṛhītāḥ paramāṇavo ghaṭamārabheran na ghaṭe pravibhajyamāne kapālaśarkarādyupalabhyeta, teṣāmanārabdhatvāt,ghaṭasyaiva tu tairārabdhatvāt /\ntathā sati mudgaraprahārāt ghaṭavināśe na kiñcidupalabhyeta, teṣāmanārabdhatvāt /\ntadavayavānāṃ paramāṇūnāmatīndriyatvāt /\ntasmānna bahūnāṃ paramāṇūnāṃ dravyaṃ prati samavāyikāraṇatvam, api tu dvāveva paramāṇū dyvaṇukamārabhete /\ntasya cāṇutvaṃ parimāṇaṃ paramāṇuparimāṇāt pārimāṇḍalyādanyadīśvarabuddhimapekṣyotpannā dvitvasaṃkhyārabhate /\nnaca dvyaṇukābhyāṃ dravyasyārambhaḥ, vaiyarthyaprasaṅgāt /\ntadapi hi dvyaṇukameva bhavenna tu mahat /\nkāraṇabahutvamahattvapracayaviśeṣebhyo hi mahattvasyotpattiḥ /\nnaca dvyaṇukayormahattvamasti, yatastābhyāmārabdhaṃ mahadbhavet /\nnāpi tayorbahutvaṃ, dvitvādeva /\nnaca pracayabhedastūlapiṇḍānāmiva, tadavayavānāmanavayavatvena praśithilāvayavasaṃyogabhedavirahāt /\ntasmāttenāpi tatkaraṇadvyaṇukavadaṇunaiva bhavitavyaṃ, tathā ca puruṣopabhogātiśayābhāvādadṛṣṭanimittatvācca viśvanirmāṇasya bhogārtatvāttatkāraṇena ca dvyaṇukena tanniṣpatteḥ kṛtaṃ dvyaṇukāśrayeṇa dvyaṇukāntareṇetyārambhavaiyarthyāt /\nārambhārthavattvāya bahubhireva dvyaṇukaistryaṇukaṃ caturaṇukaṃ vā dravyaṃ mahaddīrghamārabdhavyam /\nasti tatra tatra bhogabhedaḥ /\nasti ca bahutvasaṃkhyeśvarabuddhimapekṣyotpannā mahattvaparimāṇayoniḥ /</p>\n\n<p>tryaṇukādibhirārabdhaṃ tu kāryadravyaṃ kāraṇabahutvādvā kāraṇamahatvādvā kāraṇapracayabhedādvā mahadbhavatīti prakriyā /\ntadetayaiva prakriyayā kāraṇasamavāyino guṇāḥ kāryadravye samānajātīyameva gumāntaramārabhanta iti dūṣaṇamadūṣaṇīkriyate,vyabhicārādityāha-- #mahaddīrghavadvā hṛsvaparimaṇḍalābyām# /\nyathā mahad dravyaṃ tryaṇukādi hṛsvād dvyaṇukājjāyate,na tu mahattvaguṇopajanane dvyaṇukagataṃ mahattvamapekṣate,tasya hṛsvatvāt /\nyathā vā tadeva tryaṇukādi dīrdhaṃ hṛsvād dvyaṇukājjāyate, na tu tadgataṃ dīrghatvamapekṣate,tadabhāvāt /\nvāśabdaścārthe 'nuktasamuccayārthaḥ /\nyathā dvyaṇukamaṇu hṛsvaparimāṇaṃ parimaṇḍalāt paramāṇoraparimaṇḍalaṃ jāyata evaṃ cetanādbrahmaṇo 'cetanaṃ jaganniṣpadyata iti sūtrayojanā /\nbhāṣye #paramāṇuguṇaviśeṣastviti# /\npārimāṇḍalyagrahaṇamupalakṣaṇam /\nna dvyaṇuke 'ṇutvamapi paramāṇuvarti pārimāṇḍalyamārabhate, tasya hi dvitvasaṃkhyāyonitvādityapi draṣṭavyam /\nhṛsvaparimamḍalābhyāmiti sūtraṃ guṇiparaṃ na guṇaparam /\n#yadāhi dve dve dvyaṇuke#iti paṭhitavye pramādādekaṃ dvepadaṃ na paṭhitam /\nevaṃ caturaṇukamityādyupapadyate /\nitarathā hi dvyaṇukameva tadapi syānna tu mahadityuktam /\nathavā dve iti dvitve , yathā 'hyekayordvivacanaikavacane' iti /\natra hi dvitvekatvayorityarthaḥ /\nanyathā hyekeṣviti syātsaṃkhyeyānāṃ bahutvāt /\ntadevaṃ yojanīyam-- dvyaṇukādhikaraṇe ye dvitve te yadā caturaṇukamārabhete saṃkhyeyānāṃ caturṇāṃ dvyaṇukānāmārambhakatvāttattadgate dvitvasaṃkhye api ārambhike ityarthaḥ /\nevaṃ vyavasthitāyāṃ vaiśeṣikaprakriyāyāṃ taddūṣaṇasya vyabhicāra uktaḥ /\nathāvyavasthitā tathāpi tadavastho vyabhicāra ityāha-- #yadāpi bahavaḥ paramāṇava iti# /\nnāṇu jāyate no hṛsvaṃ jāyate iti yojanā /\ncodayati-- #atha manyase virodhinā parimāṇāntareṇa#svakāraṇadvāreṇātkrāntatvāditi /\npariharati-- #maivaṃ maṃsthā iti# /\nkāraṇagatā guṇā na kārye samānajātīyaṃ guṇāntaramārabhanta ityetāvataiveṣṭasiddhau na tadhetvanusāreṇa khedanīyaṃ mana ityarthaḥ /\napi ca satparimāṇāntaramākrāmati notpatteśca prāk parimāṇāntaraṃ saditi kathamākrāmet /\nnaca tatkāraṇamākrāmati /\npārimāṇḍalyasyāpi samānajātīyasya kāraṇasyātkramaṇahetorbhāvena samānabalatayobhayakāryānutpādaprasaṅgādityāśayavānāha-- #naca parimāṇāntarātkrāntatvamiti# /\nnaca parimāṇāntarārambhe vyāpṛtatā pārimāṇḍalāyādīnām /\nnaca kāraṇabahutvādīnāṃ saṃnidhānamasaṃnidhānaṃ ca pārimāṇḍalyasyetyāha-- #naca parimāṇāntarārambhe iti# /\nvyabhicārāntaramāha-- #saṃyogācceti# /\nśaṅkate- #dravye prakṛta iti# /\nnirākaroti- #na /\n<lg>\n<l>dṛṣṭānteneti# /</l>\n<l>na cāsmākamayamaniyamaḥ, bhavatāmapītyāha-- #sūtrakāro 'pīti# /</l>\n<l>sūtraṃ vyācaṣṭe-- #yathā pratyakṣāpratyakṣayoriti# /</l>\n<l>śeṣamatirohitārtham //11 //</l>\n</lg></p>\n\n<p>#ubhayathāpi na karmātastadabhāvaḥ# /\nparamāṇūnāmādyasya karmaṇaḥ kāraṇābhyupagame 'nabhyupagame vā na karmātastadabhāvastasya dvyaṇukādikrameṇa sargasyābhāvaḥ /\nathavā yadyaṇusamavāyyadṛṣṭamathavā kṣetrajñasamavāyi , ubhayathāpi tasyācetanasya cetanānadhiṣṭhitasyāpravṛtteḥ karmabhāvo 'tastadabhāvaḥ sargābhāvaḥ /\nnimittakāraṇatāmātreṇa tvīśvarasyādhiṣṭhātṛtvamupariṣṭānnirākariṣyate /\nathavā saṃyogotpattyarthaṃ vibhāgotpattyarthamubhayathāpi na karmātaḥ sargahetoḥ saṃyogasyābhāvāt pralayahetorvibhāgasyābhāvāttadabhāvaḥ /\ntayoḥ sargapralayayorabhāva ityarthaḥ /\ntadtatsūtraṃ tātparyato vyācaṣṭe-- #idānīṃ paramāṇukāraṇavādamiti# /\nnirākāryasvarūpamupapattisahitamāha-- #sa ca vāda iti# /\nsvānugataiḥ svasaṃbaddhaiḥ /\nsaṃbandhaścādhāryādhārabhūta ihapratyayahetuḥ samavāyaḥ /\npañcamabhūtasyānavayavatvāt #tānīmāni catvāri bhūtānīti# /\ntatra paramāṇukāraṇavāde iyamabhidhīyate sūtram /\ntatra prathamāṃ vyākhyāmāha-- #karmavatāmiti# /\nabhighātādītyādigrahaṇena nodanasaṃskāragurutvadravatvāni gṛhyante /\nnodanasaṃskārāvabhighātena samānayogakṣemau, gurutvadravatve ca paramāṇugate sadātane iti karmasātatyaprasaṅgaḥ. dvitīyaṃ vyākhyānamāśaṅkāpūrvamāha-- #athādṛṣṭaṃ#dharmādharmau /\n#ādyasya karmaṇa iti /\nātmanaśca#kṣetrajñasya #anutpannacaitanyasyeti /\nadṛṣṭavatā puruṣeṇeti# /\nsaṃyuktasamavāyasaṃbandha ityarthaḥ /\n#saṃbandhasya sātatyāditi# /\nyadyapi paramāṇukṣetrajñayoḥ saṃyogaḥ paramāṇukarmajastathāpi tatpravāhasya sātatyamiti bhāvaḥ. sarvātmanā cedupacayābhāvaḥ /\nekadeśena hi saṃyoge yāvaṇvorekadeśau nirantarau tābhyāmanye ekadeśāḥ saṃyogenāvyāptā iti prathamopapadyate /\nsarvātmanā tu nairantarye paramāṇāvekasmin paramāṇvāntarāṇyapi saṃmāntīti na prathamā syādityarthaḥ /\nśaṅkate-- yadyapi niṣpradeśāḥ paramāṇavastathāpi saṃyogastayoravyāpyavṛttirevaṃsvabhāvatvāt /\nkaiṣā vācoryuktirniṣpradeśaṃ saṃyogo na vyāpnotīti /\nevaiṣa vācoryuktiryadyathā pratīyate tattathābhyupeyata iti /\ntāmimāṃ śaṅkāṃ sūddhārāmāha-- #paramāṇūnāṃ kalpitā iti# /\nnahyasti saṃbhavo niravayava ekastadaiva tenaiva saṃyuktaścāsaṃyuktaśceti, bhāvābhāvayorekasminnadvaye virodhāt /\navirodhe vā na kvacidapi virodho 'vakāśamāsādayeta /\npratītastu pradeśakalpanayāpi kalpyate /\ntadidamuktam-- #kalpitāḥ pradeśāḥ iti# /\ntathā ca sūddhāreyamiti tāmuddharati-- #kalpitānāmavastutvāditi# /\ntṛtīyaṃ vyākhyāmāha-- #yathā cādisarga iti# /\nnanvabhighātanodanādayaḥ pralayārambhasamaye kasmādvibhāgārambhakakarmahetavo na saṃbhavantyata āha-- #nahi tatrāpi kiñcinniyatamiti# /\nsaṃbhavantyabhighātādayaḥ kadācit kvacit /\n<lg>\n<l>na tvaparyāyeṇa sarvasmin /</l>\n<l>niyamahetorabhāvādityarthaḥ /</l>\n<l>#na pralayaprasiddhyarthamiti# /</l>\n<l>yadyapi śarīrādipralayārambhe 'sti duḥkhabhogastathāpyasau pṛthivyādipralaye nāstītyabhipretyedamuditamiti mantavyam //12 //</l>\n</lg></p>\n\n<p>#samavāyābhyupagamācca sāmyādanavasthiteḥ# /\nvyācaṣṭe-- #samavāyābhyupagamācceti# /\nna tāvat svatantraḥ samavāyo 'tyantaṃ bhinnaḥ samavāyibhyāṃ samavāyinau ghaṭayitumarhatyatiprasaṅgāt /\ntasmādanena samavāyisaṃbandhinā satā samavāyinau ghaṭanīyau, tathā ca samavāyasya saṃbandhāntareṇa samavāyisaṃbandhe 'bhyupagamyamāne 'navasthā /\nathāsau saṃbandhibhyāṃ saṃbandhe na saṃbandhāntaramapekṣate saṃbandhisaṃbandhanaparamārthatvāt /\ntathāhi -- nāsau bhinne 'pi saṃbandhinirapekṣo nirūpyate /\nna ca tasmin sati samabanghināvasaṃbanghinau bhavataḥ /\ntasmāt svabhāvādeva samavāyaḥ samavāyinorna saṃbandhāntareṇeti nānavastheti codayati-- #nanvihapratyayagrāhyā iti# /\npariharati-- #netyucyate /\nsaṃyogo 'pyevamiti# /\ntathāhi-- saṃyogo 'pi saṃbandhisaṃbandhanaparamārthaḥ /\nnaca bhinne 'pi saṃyogibhyāṃ vinā nirūpyate /\nnaca tasmin sati saṃyogināvasaṃyoginau bhavata iti tulyacarcaḥ /\nyadyucyeta guṇaḥ saṃyogaḥ , naca dravyāsamaveto guṇo bhavati, na cāsya samavāyaṃ vinā samavetatvaṃ, tasmātsaṃyogasyāsti samavāya iti śaṅkāmapākaroti--- #naca guṇatvāditi# /\nyadyasamavāye 'syāguṇatvaṃ bhavati kāmaṃ bhavatu na naḥ kācitkṣatiḥ,tadidamuktam-- #guṇaparibhāṣāyāśceti# /\nparamārthatastu dravyāśrayītyuktam /\ntacca vināpi samavāyaṃ svarūpataḥ saṃyogasyopapadyata eva /\nnaca kāryatvātsamavāyyasamavāyikāraṇāpekṣitayā saṃyogaḥ samavāyīti yuktamca ajasaṃyogasyātathātvaprasaṅgāt /\napi ca samavāyasyāpi saṃbandhyadhīnasadbhāvasya saṃbandhinaścaikasya dvayorvā vināśitvena vināśitvātkāryatvam /\nnahyasti saṃbhavo guṇo vā guṇaguṇinau vāvayavo vāvayavāvayavinau vā na sto 'pyasti ca tayoḥ saṃbandha iti /\ntasmāt kāryaḥ samavāyaḥ /\ntathā ca yathaiṣa nimittakāraṇamātrādhīnotpāda evaṃ saṃyogo 'pi /\natha samavāyo 'pi samavāyyasamavāyikāraṇe apekṣate tathāpi saivānavastheti /\ntasmātsamavāyavat saṃyogo 'pi na saṃbandhāntaramapekṣate /\nyadyucyeta saṃbandhināvasau ghaṭayati nātmānamapi saṃbandhibhyāṃ, tat kimasāvasaṃbaddha eva saṃbandhibhyām,evaṃ cedatyantabhinno 'saṃbaddhaḥ kathaṃ saṃbandhinau saṃbandhayet /\n<lg>\n<l>saṃbandhane vā himavadvindhyāvapi saṃbandhayet /</l>\n<l>tasmātsaṃyogaḥ saṃyoginoḥ samavāyena saṃbaddha iti vaktavyam /</l>\n<l>tadetatsamavāyasyāpi samavāyisaṃbandhe samānamanyatrābhiniveśāt /</l>\n<l>tathā ca cānavastheti bhāvaḥ //13 //</l>\n</lg></p>\n\n<lg>\n<l>#nityameva ca bhāvāt# /</l>\n<l>pravṛtterapravṛtterveti śeṣaḥ /</l>\n<l>atirohitārthamasya bhāṣyam //14 //</l>\n</lg>\n\n<p>#rūpādimattvācca viparyayo darśanāt# /\nyat kila bhūtabhautikānāṃ mūlakāraṇaṃ tadrūpādimān paramāṇurnitya iti bhavadbhirabhyupeyate, tasya cedrūpādimattvamabhyupeyeta paramāṇutvanityatvaviruddhe sthaulyānityatve prasajyeyātāṃ, so 'yaṃ prasaṅga ekadharmābhyupagame dharmāntarasya /\nniyatā prāptirhi prasaṅgalakṣaṇaṃ , tadanena prasaṅgena jagatkāraṇaprasiddhaye pravṛttaṃ sādhanaṃ rūpādimannityaparamāṇusiddheḥ pracyāvya brahmagocaratāṃ nīyate /\ntadetadvaiśeṣikābhyupagamopanyāsapūrvakamāha-- #sāvayavānāṃ dravyāṇāmiti# /\nparamāṇunityatvasādhanāni ca teṣāmupanyasya dūṣayati-- #yacca nityatve kāraṇamiti /\nsaditi#prāgabhāvāhyavacchinatti /\n#akāraṇavaditi#ghaṭādeḥ /\n#yadapi#</p>\n\n<p>#nityatve dvitīyamiti# /\nlabdharūpaṃ hi kvacit kiñcidanyatra niṣidhyate /\ntenānityamiti laukikena niṣedhenānyatra nityatvasadbhāvaḥ kalpanīyaḥ, te cānye paramāṇava iti /\ntanna /\nātmanyapi nityatvopapatteḥ /\nvyapadeśasya ca pratītipūrvakasya tadabhāve nirmūlasyāpi darśanāt /\nyatheha vaṭe yakṣa iti /\n#yadapi nityatve tṛtīyaṃ kāraṇamavidyeti# /</p>\n\n<p>yadi satāṃ paramāṇūnāṃ paridṛśyamānasthūlakāryāṇāṃ pratyakṣeṇa kāraṇāgrahaṇamavidyā tayā nityatvam, evaṃ sati dvyaṇukasyāpi nityatvam /\n#athādravyatve satīti viśeṣyeta#tathā sati na dvyaṇuke vyabhicāraḥ, tasyānekadravyatvenāvidyamānadravyatvānupapatteḥ /\n#tathāpyakāraṇavattvameva nityatānimittamāpadyeta,#yato 'dravyatvamavidyamānakāraṇabhūtadravyatvamucyate, tathā ca punaruktamityāha-- #tasya ceti# /\napi cādravyatve sati sattvādityata eveṣṭārthasiddheravidyeti vyartham /\nathāvidyāpadena dravyavināśakāraṇadvayāvidyamānatvamucyate,dvividho hi dravyanāśaheturavayavavināśo 'vayavavyatiṣaṅgavināśaśca, tadubhayaṃ paramāṇau nāsti, tasmānnityaḥ paramāṇuḥ /\nnaca sukhādibhirvyabhicāraḥ, teṣāmadravyatvādityāha-- #athāpīti# /\nnirākaroti-- #nāvaśyamiti# /\nyadi hi saṃyogasacivāni bahūni dravyāṇi dravyāntaramārabheranniti prakriyā sidhyet sidhyet dravyadvayameva(?) tadvināśakāraṇamiti /\nnatvetadasti, dravyasvarūpāparijñānāt /\nna tāvat tantvādhārastadvyatiriktaḥ paṭo nāmāsti yaḥ saṃyogasacivaistantubhirārabhyetetyuktamadhastāt. ṣaṭpadārthasya dūṣayannagre vakṣyati /\nkintu kāraṇameva #viśeṣavadavasthāntaramāpadyamānaṃ#kāryaṃ, tacca sāmānyātmakam /\ntathāhi-- mṛdvā suvarṇaṃ vā sarveṣu ghaṭarucakādiṣvanugataṃ sāmānyamanubhūyate /\nna caite ghaṭarucakādayo mṛtsuvarṇābhyāṃ vyatiricyanta ityuktam /\nagre ca vakṣyāmaḥ /\ntasmānmṛtsuvarṇe eva tena tenīkāreṇa pariṇamamāne ghaṭa iti ca rucaka iti ca kapālaśarkarākaṇamiti ca śakalakaṇikācūrṇamiti ca vyākhyāyete /\ntatra tatropādānayormṛtsuvarṇayoḥ pratyabhijñānāt /\nna tu ghaṭādayo vā kapālādiṣu kapālādayo vā ghaṭādiṣu ca rucakādayo vā śakalādiṣu śakalādayo vā rucakādiṣu pratyabhijñāyante yatra kāryakāraṇabhāvo bhavet /\nna ca vinaśyantameva ghaṭakṣaṇaṃ pratītya kapālakṣaṇo 'nupādāna evotpadyate tatkimupādānapratyabhijñāneneti vaktavyam, etasyā api vaināśikaprakriyāyā upariṣṭānnirākariṣyamāṇatvāt /\ntasmādupajanāpāyadharmāṇo viśeṣāvasthāḥ sāmānyasyopādeyāḥ, sāmānyātmā tūpādānam /\nevaṃ vyavasthite yathā suvarṇadravyaṃ kāṭhinyāvasthāmapahāya dravāvasthayā parigaṇitaṃ, na ca tatrāvayavavibhāgaḥ sannapi dravatve kāraṇaṃ, paramāṇūnāṃ bhavanmate tadabhāvena dravatvānupapatteḥ, tasmādyathā evaṃ guṇādayo na dravyādyanadhīnanirūpaṇāḥ, api tu yadā yadā nirūpyante tadā tadā tadākāratayaiva prathante na tu prathāyāmeṣāmasti svātantryaṃ, tasmānnātiricyante dravyādapi tu dravyameva sāmānyarūpaṃ tathā tathā prathata ityarthaḥ /\ndravyakāryatvamātraṃ guṇādīnāṃ dravyādhīnatvamiti manvānaścodayati-- #nanvagreranyasyāpīti# /\npariharati- #bhedapratīteriti# /\nna tadadhīnotpādatāṃ tadadhīnatvamācakṣmahe kintu tadākāratāṃ, tathā ca na vyabhicāra ityarthaḥ /\nśaṅkate- #guṇānāṃ dravyādhīnatvaṃ dravyaguṇayorayutasiddatvāditi yadyucyeta# /\nyatra hi dvāvākāriṇau vibhinnābhyāmākārābhyāmavagamyate tau saṃbaddhāsaṃbaddhau vā vaiyadhikaraṇyena pratibhāsete,yatheha kuṇḍe dadhi yathā vā gauraśva iti, na tathā guṇakarmasāmānyaviśeṣasamavāyāḥ, teṣāṃ dravyakāratayākārāntarāyogena dravyādākāriṇo 'nyatvenākāritayā vyavasthānābhāvāt seyamayutasiddhiḥ /\ntathā ca sāmānādhikaraṇyena prathetyarthaḥ /\ntāmimāmayutasiddhiṃ vakalpya dūṣayati--</p>\n\n<p>#tatpunarayutasiddhatvamiti# /\ntatrāpṛthagdeśatvaṃ tadabhyupagamena virudhyata ityāha-- #apṛthagdeśatva iti# /\nyadi tu saṃyoginoḥ kāryayoḥ saṃbandhibhyāmanyadeśatve yutasiddhistato 'nyāyutasiddhiḥ, nityayostu saṃyoginordvayoranyatarasya vā pṛthaggatimattvaṃ yutasiddhistato 'nyāyutasiddhiḥ, tathā cākāśaparamāṇvoḥ paramāṇvośca saṃyuktayoryutasiddhiḥ siddhā bhavati /\nguṇaguṇinośca śauklyapaṭayorayutasiddhiḥ siddhā bhavati /\nnahi tatra śauklyapaṭābhyāṃ saṃbandhibhyāmanyadeśau śauklyapaṭau /\nsatyapi paṭasya tadanyatantudeśatve śauklyasya saṃbandhipaṭadeśatvāt /\ntanna /\nnityayorātmākāśayorajasaṃyoge ubhayasyā api yutasiddherabhāvāt /\nna hi tayoḥ pṛthagāśrayāśritatvamanāśrayatvāt /\nnāpi dvayoranyatarasya vā pṛthaggatimatvamamūrtatvenobhayorapi niṣkriyatvāt /\nna cājasaṃyogo nāsti tasyānumānasiddhatvāt /\ntathāhi -- ākāśamātmasaṃyogi, mūrtadravyasaṅgitvāt, ghaṭādivadityanumānam /\npṛthagāśrayāśrayitvapṛthaggatimatvalakṣaṇayutasiddheranyā tvayutasiddhiryadyapi nābhyupetavirodhamāvahati tathāpi na sāmānādhikaraṇyaprathāmupapādayitumarhati /\nevaṃ lakṣaṇe 'pi hi samavāye guṇaguṇinorabhyupagamyamāne saṃbaddhe iti pratyayaḥ syānna tādātmyapratyayaḥ /\nasya copapādanāya samavāya āsthīyate bhavadbhiḥ /\nsa cedāsthito 'pi na pratyayamimamupapādayet kṛtaṃ tatkalpanayā /\nna ca pratyakṣaḥ sāmānādhikaraṇyapratyayaḥ samavāyagocaraḥ,tadviruddhārthatvāt /\ntadgocaratve hi paṭe śukla ityevamākaraḥ syānna tu paṭaḥ śukla iti /\nnaca śuklapadasya guṇaviśiṣṭaguṇiparatvādevaṃ pratheti sāṃpratam /\nnahi śabdavṛttyanusāri pratyakṣam /\nnahyagnirmāṇavaka ityupacaritāgnibhāvo māṇavakaḥ pratyakṣeṇa dahanātmanā prathate /\nna cāyamabhedabibhramaḥ samavāyanibandhano bhinnayorapīti vācyam, guṇādisadbhāve tadbhede ca pratyakṣānubhavādanyasya pramāṇasyābhāvāttasya ca bhrāntatve sarvābhāvaprasaṅgāt /\ntadāśrayasya tu bhedasādhanasya tadviruddhayotthānāsaṃbhavāt /\ntadidamuktam-- #tasya tādātmyenaiva pratīyamānatvāditi# /</p>\n\n<p>api cāyutasiddhaśabdo 'pṛthagutpattau mukhyaḥ, sā ca bhavanmate na dravyaguṇayorasti, dravyasya prāksiddherguṇasya ca paścādutpatteḥ, tasmānmithyāvādo 'yamityāha-- #yutasiddhayoriti# /\natha bhavatu kāraṇasya yutasiddhiḥ, kāryasya tvayutasiddhi kāraṇātirekeṇābhāvādityāśaṅkyānyathā dūṣayati-- #evamapīti# /\nsaṃbandhidvayādhīnasadbhāvo hi saṃbandho nāsatyekasminnapi saṃbandhini bhavitumarhati /\nnaca samavāyo nityaḥ svatantra iti coktamadhastāt /\nnaca kāraṇasamavāyādananyā kāryasyotpattiriti śakyaṃ vaktum, evaṃ hi sati samavāyasya nityatvābhyupagamāt kāraṇavaiyarthyaprasaṅgaḥ /\nutpattau ca samavāyasya saiva kāryasyāstu kiṃ samavāyena /\nsiddhayostu saṃbandhe yutasiddhiprasaṅgaḥ /\nna cānyāyutasiddhiḥ saṃbhavatītyetaduktam /\ntataśca yaduktaṃ vaiśeṣikairyutasiddhyabhāvāt /\n#kāryakāraṇayoḥ saṃyogavibhāgau na vidyate itīdaṃ duruktaṃ syāt# /\nyutasidhdyabhāvasyaivābhāvāt /\netenāprāptisaṃyogau yutasiddhirityapi lakṣaṇamanupapannam /\nmā bhūdaprāptiḥ kāryakāraṇayoḥ, prāptistvanayoḥ saṃyoga eva kasmānna bhavati,tatrāsyā asaṃyogatvāyānyāyutasiddhirvaktavyā /\ntathā ca saivocyatāṃ kimanayā paramparāśrayadoṣagrastayā /\nna cānyā saṃbhavatītyuktam /\nyadyucyetāprāptipūrvikā prāptiranyatarakarmajobhayakarmajā vā saṃyogaḥ, yathā sthāṇuśyenayormallayorvā /\nnaca tantupaṭayoḥ saṃbandhastathā, utpannamātrasyaiva paṭasya tantusaṃbandhāt /\ntasmātsamavāya evāyamityata āha-- #yathā cotpannamātrasyeti# /\nsaṃyogajo 'pi hi saṃyogo bhavadbhirabhyupeyate na kriyāja evetyarthaḥ /\nna cāprāptipūrvikaiva prāptiḥ saṃyogaḥ, ātmākāśasaṃyoge nitye tadabhāvāt, kāryasya cetpannamātrasyaikasmin kṣaṇe kāraṇaprāptivirahācceti /\napi ca saṃbandhirūpātirikte saṃbandhe siddhe tadavāntarabhedāya lakṣaṇabhedo 'nuśrīyeta sa eva tu saṃbandhyatirikto 'siddhaḥ, uktaṃ hi parastādatiriktaḥ saṃbandhibhyāṃ saṃbandho 'saṃbaddho na saṃbandhinau ghaṭayitumiṣṭe /\nsaṃbandhisaṃbandhe cānavasthitiḥ /\ntasmādupapattyanubhavābhyāṃ na kāryasya kāraṇādanyatvam, api tu kāraṇasyaivāyamanirvācyaḥ pariṇāmabheda iti /\ntasmāt kāryasya kāraṇādanatirekān kiṃ kena saṃbaddhaṃ, saṃyogasya ca saṃyogibhyāmanatirekāt kastayoḥ saṃyoga ityāha-- #nāpi saṃyogasyeti# /\nvicārāsahatvenānirvācyatāmasyāparibhāvayannāśaṅkate-- #saṃbandhiśabdapratyayyatirekeṇeti# /\nnirākaroti-- #na /\nekatve 'pi svarūpabāhyarūpāpekṣayeti# /\ntattadanirvacanīyānekaviśeṣāvasthābhedāpekṣayaikasminnapi nānābuddhivyapadeśopapattiriti /\nyathaiko devadattaḥ svagataviśeṣāpekṣayā manuṣyo brāhmaṇo 'vadātaḥ, svagatāvasthābhedāpekṣayā bālo yuvā sthaviraḥ, svakriyābhedāpekṣayā kṣotriyaḥ, parāpekṣayā tu pitā putraḥ pautro bhrātā jāmāteti /\nnidarśanāntaramāha-- #yathā caikāpi satī rekheti# /\ndārṣṭāntike yojayati-- #tathā saṃbandhinoriti# /\naṅgulyornaurantaryaṃ saṃyogaḥ, dadhikuṇḍayorauttarādharyaṃ saṃyogaḥ /\nkāryakāraṇayostu tādātmye 'pyanirvācyasya kāryasya bhedaṃ vivakṣitvā #saṃbandhino#rityuktam /\n#nāpi saṃbandhiviṣayatve saṃbandhaśabdapratyayayoḥ#ityetadapyanirvācyabhedābhiprāyam /\napicādṛṣṭavatkṣetrajñasaṃyogāt paramāṇumanasoścādyaṃ karma bhavadbhiriṣyate /\n'agnerūrdhvajvalanaṃ vāyostiryakpavanamaṇumanasoścādyaṃ karmetyadṛṣṭakāritāni' iti vacanāt /\nna cāṇumanasorātmānāpradeśena saṃyogaḥ saṃbhavati /\nsaṃbhave cāṇumanasorātmavyāpitvāt paramamahattvenānaṇutvaprasaṅgāt /\nnaca pradeśavṛttiranayorātmanā saṃyogo 'pradeśatvādātmanaḥ,kalpanāyāśca vastutattvavyavasthāpanāsahatvādatiprasaṅgādityāha-- #tathāṇvātmamanasāmiti# /\n#kiñcānyat#dvābhyāmaṇubhyāṃ kāraṇābhyāṃ sāvayavasya kāryasya #dvyaṇukasyākāśeneva saṃśleṣānupapattiḥ# /\nsaṃśleṣaḥ saṃgraho yata ekasaṃbandhyākarṣe saṃbandhyantarākarṣo bhavati tasyānupapattiriti /\nata eva saṃyogādanyaḥ #kāryakāraṇadravyayorāśrayāśritabhāvo 'nyathā#</p>\n\n<p>#nopapadyata ityavaśyaṃ kalpanīyaḥ samavāya iti cet# /\nnirākaroti-- #na# /\nkutaḥ /\n#itaretarāśrayatvāt# /\ntadvibhajate-- #kāryakāraṇayorhīti /\nkiñcānyat /\nparamāṇūnāmiti /\n#ye hi paricchinnāste sāvayavāḥ, yathā ghaṭādayaḥ /\ntathā ca paramāṇavaḥ, tasmātsāvayavā anityāḥ syuḥ /\naparicchinnatve cākāśādivat paramāṇutvavyāghātaḥ śaṅkate-- #yāṃstvamiti# /\nnirākaroti-- #na /\nsthūleti# /\nkiṃ sūkṣmatvāt paramāṇavo na vinaśyantyatha niravayavatayā tatra pūrvasmin kalpe idamuktam-- #vastubhūtāpīti# /\nbhavanmate uttaraṃ kalpamāśaṅkya nirākaroti-- #vinaśyanto 'pyavayavavibhāgeneti /\nyathā hi ghṛtasuvarṇādīnāmavibhajyamānāvayavānāmapīti# /\nyathā hi piṣṭapiṇḍo 'vinaśyadavayavasaṃyoga eva prathate,</p>\n\n<lg>\n<l>prathamānaścāśvaśaphākāratāṃ nīyamānaḥ puroḍāśatāmāpadyate,tatra piṇḍo naśyati puroḍāśaścotpadyate, nahi tatra piṇḍāvayavasaṃyogā vinaśyanti,api tu saṃyuktā eva santaḥ paraṃ prathanena nudyamānā adhikadeśavyāpakā bhavanti, evamagnisaṃyogena suvarṇadravyāvayavāḥ saṃyuktā eva santo dravībhāvamāpadyante, natu mitho vibhajyante /</l>\n<l>tasmādyathāvayavasaṃyogavināśāvantareṇāpi suvarṇapiṇḍo vinaśyati, saṃyogāntarotpādamantareṇa ca suvarṇe drava upajāyate, evamantareṇāpyavayavasaṃyogavināśaṃ paramāṇavo vinaṅkṣyantyanye cotpatsyanta iti sarvamavadātam //17 //</l>\n</lg>\n\n<p>#samudāya ubhayahetuke 'pi tadaprāptiḥ# /\navāntarasaṃgatimāha-- #vaiśeṣikarāddhānta iti# /\nvaiśeṣikāḥ khalvardhavaināsikāḥ /\nte hi paramāṇvākāśādikkālātmamanasāṃ ca sāmānyaviśeṣasamavāyānāṃ ca guṇānāṃ ca keṣāñcinnityatvamabhyupetya śeṣāṇāṃ niranvayavināśamupayanti, tena ter'dhavaināśikāḥ /\ntena tadupanyāso vaināśikatvasāmyena sarvavaināśikān smārayatīti tadanantaraṃ vaināśikamatanirākaraṇamiti /\nardhavaināśikānāṃ sthirabhāvavādīnāṃ samudāyārambha upapadyetāpi, kṣaṇikabhāvavādīnāṃ tvasau dūrāpeta ityupapādayiṣyāmaḥ /\ntena #natarām#ityuktam /\ntadidaṃ dūṣaṇāya vaināśikamatamupanyasituṃ tatprakārabhedānāha-- #sa ca bahuprakāra iti# /\nvādivaicitryāt khalu , kecitsarvāstitvameva rāddhāntaṃ pratipadyante kecijjhānamātrāstitvam /\nkecitsarvaśūnyatām /\natha tvatrabhavatāṃ sarvajñānāṃ tattvapratipattibhedo na saṃbhavati,tattvasyaikarūpyādityetadaparitoṣeṇāha-- #vineyabhedādvā# /\nhīnamadhyamotkṛṣṭadhiyo hi śiṣyā bhavanti /\ntatra ye hīnamatayaste sarvāstitvavādena tadāśayānurodhācchūnyatāyāmavatāryante /\n<lg>\n<l>ye tu madhyamāste jñānamātrāstitvena śūnyatāyāvatāryante /</l>\n<l>ye tu prakṛṣṭamatayastebhyaḥ sākṣādeva śūnyatātattvaṃ pratipādyate /</l>\n<l>yathoktaṃ bodhacittavivaraṇe-- deśanā lokanāthānāṃ sattvāśayavaśānugāḥ /</l>\n<l>bhidyante bahudhā loka upāyairbahubhiḥ punaḥ //1 //</l>\n</lg></p>\n\n<lg>\n<l>gambhīrottānabhedena kvaciccobhayalakṣaṇā /</l>\n<l>bhinnāpi deśanābhinnā śūnyatādvayalakṣaṇā //2 //</l>\n</lg>\n\n<p>iti /\nyadyapi vaibhāṣikasautrāntikayoravāntaramatabhedo 'sti, tathāpi sarvāstitāyāmasti saṃpratipattirityekīkṛtyopanyāsaḥ /\ntathā ca tritvamupapannamiti /\npṛthivī kharasvabhāvā, āpaḥ snehasvabhāvāḥ, agniruṣṇasvabhāvaḥ, vāyurīraṇasvabhāvaḥ /\nīraṇaṃ preraṇam /\nbhūtabhautikānuktvā cittacaittikānāha-- #tathā rūpeti# /\nrūpyante ebhiriti rūpyanta iti ca vyutpatyā saviṣayāṇīndriyāṇi rūpaskandhaḥ /\nyadyapi rūpyamāṇāḥ pṛthivyādayo bāhyāstathāpi kāyasthatvādvā indriyasaṃbandhādvā bhavantyādhyātmikāḥ /\nvijñānaskandho 'hamityākāro rūpādiviṣaya indriyādijanyo vā daṇḍāyamānaḥ /\nvedanāskandho yā priyāpriyānubhayaviṣayasparśe suḥkhaduḥkhatadrahitaviśeṣāvasthā cittasya jāyate sa vedanāskandhaḥ /\nsaṃjñāskandhaḥ savikalpapratyayaḥ saṃjñāsaṃsargayogyapratibhāsaḥ, yathā ḍitthaḥ kuṇḍalī gauro brāhmaṇo gacchatītyevañjātīyakaḥ /\nsaṃskāraskandho rāgādayaḥ kleśāḥ,upakleśāśca madamānādayaḥ, dharmādharmau ceti /\ntadeteṣāṃ samudāyaḥ pañcaskandhī /\n#tasminnubhayahetuke 'pīti# /\nbāhye pṛthivyā dvyaṇuhetuke bhūtabhautikasamudāye, rūpavijñānādiskandhahetuke ca samudāya ādhyātmike 'bhipreyamāṇe tadaprāptistasya samudāyasyāyuktatā /\n#kutaḥ /\nsamudāyināmacetanatvāt# /\ncetano hi kulālādiḥ sarvaṃ mṛddaṇḍādyupasaṃhṛtya samudāyātmakaṃ ghaṭamāracayan dṛṣṭaḥ /\nnahyasati mṛddaṇḍādivyāpārīṇi viduṣi kulāle svayamacetanā mṛddaṇḍādayo vyāpṛtya jātu ghaṭamāracayanti /\nna cāsati kuvinde tantuvemādayaḥ paṭaṃ vayante /\ntasmāt kāryotpādastadanuguṇakāraṇasamavadhānādhīnastadabhāve na bhavati /</p>\n\n<p>kāryotpādānuguṇaṃ ca kāraṇasamavadhānaṃ cetanaprekṣādhīnamasatyāṃ cetanaprekṣāyāṃ na bhavitumutsahata iti kāryotpattiścetanaprekṣādhīnatvavyāptā vyāpakaviruddhopalabdhyā cetanānadhiṣṭhitebhyaḥ kāraṇebhyo vyāvartamānā cetanādhiṣṭhitatva avāvatiṣṭhata iti pratibandhasiddhiḥ /\nyadyucyeta addhā cetanādhīnaiva kāryotpattiḥ, asti tu cittaṃ cetanaṃ , taddhīndriyādiviṣayasparśe satyabhijvalat tatkāraṇacakraṃ yathāyathā kāryāya paryāptaṃ tathātathā prakāśayadacetanāni kāraṇānyadhiṣṭhāya kāryamabhinirvartayatīti, tatrāha-- #cittābhijvalanasya ca samudāyasidydhadhīnatvāt# /\nna khalu bāhyābhyāntarasamudāyasiddhimantareṇa cittābhijvalanaṃ , tatastu tāmicchan duruttaramitaretarāśrayamāviśediti /\nna ca prāgbhavīyā cittābhidīptiruttarasamudāyaṃ ghaṭayati /\nghaṭanasamaye tasyāścirātītatvena sāmarthyavirahāt /\nasmadrāddhāntavadanyasya #cetanasya bhoktuḥ praśāsiturvā sthirasya saṃghātakarturanabhyupagamāt# /\nkāraṇavinyāsabhedaṃ hi vidvān kartā bhavati /\nna cānvayavyatirekāvantareṇa taddhinyāsabhedaṃ veditumarhati /\nnaca sakṣamiko 'nvayavyatirekakālāvasthāyī jñātumanvayavyatirekāvutsahate /\nata uktam-- #sthirasyeti# /\nyadyucyeta asamavahitānyeva kāraṇāni kāryaṃ kariṣyanti parasparānapekṣāṇi, kṛtamatra samavadhāyayitrā cetanenetyata āha-- #nirapekṣapravṛttyabhyupagame ceti# /\nyadyucyate astyālayavijñānamahaṅkārāspadaṃ pūrvāparānusaṃghātṛ, tadeva kāraṇānāṃ pratisaṃghātṛ bhaviṣyatīti,tatrāha-- #āśayasyāpīti# /\nyat khalvekaṃ yadi sthiramāsthīyeta tato nāmāntareṇātmaiva /\natha kṣaṇikaṃ, tata uktadoṣāpattiḥ /\nnaca tatsaṃtānastasyānyatve nāmāntareṇātmābhyupagato 'nanyatve ca vijñānameva ,tacca kṣaṇikamevetyuktadoṣāpattiḥ /\nāśerate 'smin karmānubhavavāsanā ityāśaya ālayavijñānaṃ tasya /\napi ca pravṛttiḥ samudāyināṃ vyāpāraḥ /\nnaca kṣaṇikānāṃ vyāpāro yujyate /\nvyāpāro hi vyāpāradāśrayastatkāraṇakaśca loke prasiddhaḥ /\ntena vyāpāravatā vyāpārātpūrvaṃ vyāpārasamaye ca bhavitavyam /\n<lg>\n<l>anyathā kāraṇatvāśrayatvayorayogāt /</l>\n<l>na ca samasamayayorasti kāryakāraṇabhāvaḥ /</l>\n<l>nāpi bhinnakālayorādhārādheyabhāvaḥ /</l>\n<l>tathā ca kṣaṇikatvahānirityāha-- #kṣaṇikatvābhyupagamācceti //18 //</l>\n</lg></p>\n\n<p>itaretarapratyayatvāditi cennotpattimātranimittatvāt /\nyadyapīti# /\nayamarthaḥ-- saṃkṣepato hi pratītyasamutpādalakṣaṇamuktaṃ buddhena 'idaṃ pratyayaphalam' iti /\n'utpādādvā tathāgatānāmanutpādādvā sthitaiṣā dharmāṇāṃ dharmatā' /\n'dharmasthititā dharmaniyāmakatā pratītyasamutpādānulomatā'iti /\natha punarayaṃ pratītyasamutpādo dvābhyāṃ kāraṇābhyāṃ bhavati hetūpanibandhataśca pratyayopanibandhataśca /\nsa punardvividho-- bāhya ādhyātmikaśca /\ntatra bāhyasya pratītyasamutpādasya hetūpanibandhaḥ-- yadidaṃ bījādaṅkuro 'ṅkurātpatraṃ patrātkāṇḍaṃ kāṇḍānnālo nālādgarbho garbhācchūkaḥ śūkātpuṣpaṃ puṣpātphalamiti /\nasati bīje 'ṅkuro na bhavati, yāvadasati puṣpe phalaṃ na bhavati /\nsati tu bīje 'ṅkuro bhavati, yāvat puṣpe sati phalamiti /\ntatra bījasya naivaṃ bhavati jñānamahamaṅkuraṃ nirvartayāmīti /\n. aṅkurasyāpi naivaṃ bhavati jñānamahaṃ bījena nirvartita iti /\nevaṃ yāvatpuṣpasya naivaṃ bhavatyahaṃ phalaṃ nirvartayāmīti /\nevaṃ phalasyāpi naivaṃ bhavatyahaṃ puṣpeṇābhinirvartitamiti /\ntasmādasatyapi caitanye bījādīnāmasatyapi cānyasminnadhiṣṭhātari kāryakāraṇabhāvaniyamo dṛśyate /\nukto hetūpanibandhaḥ /\npratyayopanibandhaḥ pratītyasamutpādasyocyate /\npratyayo hetūnāṃ samavāyaḥ /\nhetuṃ hetuṃ pratyayante hetvantarāṇīti,teṣāmayamānānāṃ bhāvaḥ pratyayaḥ /\nsamavāya iti yāvat /\nyathā ṣaṇṇāṃ dhātūnāṃ samavāyādbījaheturaṅkuro jāyate /\ntatra ca pṛthivīdhāturbījasya saṃgrahakṛtyaṃ karoti yato 'ṅkuraḥ kaṭhino bhavati, abdhāturbījaṃ snehayati, tejodhāturbījaṃ paripācayati, vāyudhāturbījamabhinirharati yato 'ṅkuro bījānnirgacchati, ākāśadhāturbījasyānāvaraṇakṛtyaṃ karoti, ṛturapi bījasya pariṇāmaṃ karoti, tadeteṣāmavikalānāṃ dhātūnāṃ samavāye bīje rohityaṅkuro jāyate nānyathā /\ntatra pṛthivīdhātornaivaṃ bhavatyahaṃ bījasya saṃgrahakṛtyaṃ karomīti,yāvadṛtornaivaṃ bhavatyahaṃ bījasya pariṇāmaṃ karomīti /\naṅkurasyāpi naivaṃ bhavatyahamebhiḥ pratyayairnirvartita iti /\ntathādhyātmikaḥ pratītyasamutpādo dvābhyāṃ kāraṇābhyāṃ bhavati hetūpanibandhataḥ pratyayopanibandhataśca /\ntatrāsya hetūpanibandho yadidamavidyāpratyayāḥ saṃskārā yāvajjātipratyayaṃ jarāmaraṇādaya udapatsyanta /\ntatrāvidyāyā naivaṃ bhavatyahaṃ saṃskārānabhinirvartayāmīti /\nsaṃskārāṇāmapi naivaṃ bhavati vayamavidyayā nirvartitā iti /\nevaṃ yāvajjātyā api naivaṃ bhavatyahaṃ jarāmaraṇādyabhinirvartayāmīti /\njarāmaraṇādīnāmapi naivaṃ bhavati vayaṃ jātyādibhirnirvartitā iti /\natha ca satsvavidyādiṣu svayamacetaneṣu cetanāntarānadhiṣṭhiteṣvapi saṃskārādīnāmutpattiḥ,bījādiṣviva satsvacetaneṣu cetanāntarānadhiṣṭhiteṣvapyaṅkurādīnām /\nidaṃ pratītya prāpyedamutpadyata ityetāvanmātrasya dṛṣṭatvāccetanādhiṣṭhānasyānupalabdheḥ /\nso 'yamādhyātmikasya pratītyasamutpādasya hetūpanibandhaḥ /\natha pratyayopanibandhaḥ-- pṛthivyaptejovāyvākāśavijñānadhātūnāṃ samavāyādbhavati kāyaḥ /\ntatra kāyasya pṛthivīdhātuḥ kāṭhinyaṃ nirvartayati /\nabdhātuḥ snehayati kāyam /\ntejodhātuḥ kāyasyāśitapīte paripācayati /\nvāyudhātuḥ kāyasya śvāsādi karoti /\nākāśadhātuḥ kāyasyāntaḥ suṣirabhāvaṃ karoti /\nyastu nāmarūpāṅkuramabhinirvartayati pañcavijñānakāryasaṃyuktaṃ sāsravaṃ ca manovijñānaṃ,so 'yamucyate vijñānadhātuḥ /\nyadā hyādhyātmikāḥ pṛthivyādidhātavo bhavantyavikalāstadā sarveṣāṃ samavāyādbhavati kāyasyotpattiḥ /\ntatra pṛthivyādidhātūnāṃ naivaṃ bhavati vayaṃ kāyasya kāṭhinyādi nirvartayāma iti /\nkāyasyāpi naivaṃ bhavati jñānamahamebhiḥ pratyayairabhinirvartita iti /\natha ca pṛthivyādidhātubhyo 'cetanebhyaścetanāntarānadhiṣṭhitebhyo 'ṅkurasyevaṃ kāyasyotpattiḥ /\nso 'yaṃ pratītyasamutpādo dṛṣṭatvānnānyathayitavyaḥ /\ntatraiteṣveva ṣaṭsu dhātuṣu yaikasaṃjñā, piṇḍasaṃjñā, nityasaṃjñā, suḥkhasaṃjñā,</p>\n\n<p>sattvasaṃjñā,pudgalasaṃjñā, manuṣyasaṃjñā, mātṛduhitṛsaṃjñā, ahaṅkāramamakārasaṃjñā, #seyamavidyā#saṃsārānarthasaṃbhārasya mūlakāraṇaṃ, tasyāmavidyāyāṃ satyāṃ #saṃskārā#rāgadveṣamohā viṣayeṣu pravartante /\nvastuviṣayā vijña #ptirvijñānaṃ ,#vijñānāccatvāro rūpiṇa upādānaskandhāstannāma, tānyupādāya rūpamabhinirvartate /\ntadaikadhyamabhisaṃkṣipya #nāmarūpaṃ#nirucyate śarīrasyaiva kalalabuddudādyavasthā nāmarūpasaṃmiśritānīndariyāṇi #ṣaḍāyatanaṃ,#nāmarūpendriyāṇāṃ trayāṇāṃ saṃnipātaḥ #sparśaḥ,#sparśādvedanā sukhādikā, vedanāyāṃ satyāṃ kartavyametatsukhaṃ punarmayetyadhyavasānan #tṛṣṇā#bhavati /\ntata #upādānaṃ#vākkāyaceṣṭā bhavati /\ntato #bhavo#bhavatyasmājjanmeti bhavo dharmādharmau, taddhetukaḥ skandhaprādurbhāvo #jātiḥ#janma /\njanmahetukā uttare #jarāṃraṇā#dayaḥ /\njātānāṃ skandhānāṃ paripāko #jarā# /\nskandhānāṃ nāśo #maraṇam# /\nmriyamāṇasya mūḍhasya sābhiṣaṅgasya putrakalatrādāvanatardāhaḥ #śokaḥ# /\ntadutthaṃ pralapanaṃ hā mātaḥ,hā tāta, hā ca me putrakalatrādīti #paridevanā# /\npañcavijñānakāryasaṃyuktamasādhyanubhavanan #duḥkham# /\nmānasaṃ ca duḥkhan #daurmanasyam /\nevañjātīyakā#ścopāyāsta upakleśā gṛhyante /\nte 'mī parasparahetukāḥ, janmādihetukā avidyādayo 'vidyādihetukāśca janmādayo ghaṭīyantravadaniśamāvartamānāḥ santīti tadetairavidyādibhi #rākṣiptaḥ saṃghāta#iti /\ntadetaddūṣayati- #- tanna#kutaḥ, #utpattimātranimittatvāditi# /\nayamabhisaṃdhiḥ-- yat khalu hetūpanibandhaṃ kāryaṃ tadanyānapekṣaṃ hetumātrādhīnotpādatvādutpadyatāṃ nāma /\npañcaskandhasamudāyastu pratyayopanibaddho na hetumātrādhīnotpattiḥ /\n. api tu nānāhetusamavadhānajanmā /\nna ca cetanamantareṇānyaḥ saṃnidhāpayitāsmi kāraṇānāmityuktam /\nbījādaṅkurotpatterapi pratyayopanibaddhāyā vivādādhyāsitatvena pakṣanikṣiptatvāt, pakṣeṇa ca vyabhicārodbhāvanāyāmatiprasaṅgena sarvānumānocchedaprasaṅgāt /\nsyādetat /\nanapekṣā evāntyakṣaṇaprāptāḥ kṣityādayo 'ṅkuramārabhante /\nteṣāṃ tūpasarpaṇapratyayavaśātparasparasamavadhānam /\nna caikasmādeva kāraṇātkāryasiddheḥ kimanyaiḥ kāraṇairiti vācyam /\nkāraṇacakrānantaraṃ kāryotpādāt siddhamityeva nāsti /\nna caiko 'pitatkāraṇasamarthaṃ ityanya udāsata iti yuktam /\nnahi te prekṣāvanto yenaisamālocayeyurasmāsu samartha eko 'pi kārye iti kṛtaṃ naḥ saṃnidhineti /\nkintūpasarpaṇapratyayādhīnaparasparasaṃnidhānotpādā nānutpattuṃ nāpyasaṃnidhātumīśate /\ntāṃśca sarvananapekṣān pratītya kāryamapi na netpattumarhati /\nnaca svamahimnā sarve kāryamutpādayanto 'pi nānākāryāṇāmīsate tatraiva teṣāṃ sāmarthyāt /\nna ca kāraṇabhedāt kāryabhedaḥ, sāmagryā ekatvāt /\ntadbhedasya ca kāryānānātvahetutvāttathā darśanāt /\ntanna /\nyadyantyakṣaṇaprāptā anapekṣāḥ svakāryopajanane, hantānena krameṇa tataḥ pūrve tataḥ pūrve sarva evānapekṣāstattatsvakāryopajanana iti kusūlasthatvāviśeṣe 'pi yena bījakṣaṇena kusūlasthena svakāryakṣaṇaparamparayāṅkurotpattisamartho bījakṣaṇo janayitavyaḥ so 'napekṣa eva bījakṣaṇaḥ svakāryopajanane evaṃ sarva eva tadantarānantapavartino bījakṣaṇa anapekṣā iti kusūlanihitabīja eva syāt kṛtī kṛṣīvalaḥ kṛtamasya duḥkhabahulena kṛṣikarmaṇā /\nyena hi bījakṣaṇena svakṣaṇaparamparayāṅkuro janayitavyastasyānapekṣāsau kṣaṇaparamparā kusūla evāṅkuraṃ kariṣyatīti /\ntasmātparasparāpekṣā evāntyā vā madhyā vā pūrve vā kṣaṇāḥ kāryopajanana iti vaktavyam /\nyathāhuḥ-- 'na kiñcidekamekasmātsāmagryāḥ sarvasaṃbhavaḥ' iti /\ntaccedaṃ samavadhānaṃ kāraṇānāṃ vinyāsabhedatatprayojanābhijñaprekṣāvatpūrvakaṃ dṛṣṭamiti nācetanādbhavitumarhati /\ntadidamuktam-- #bhavedupapannaḥ saṃghāto yadi saṃghātasya kiñcinnimittamavagamyeteti /\nitaretarapratyayatve 'pīti# /\nitaretarahetutve 'pītyarthaḥ /\nuktamabhisaṃdhimavidvān paricodayati-- #nanvavidyādibhirarthādākṣīpyata iti# /\npariharati-- #atrocyate, yadi tāvaditi# /\nkimākṣepa utpādanam,āho jñāpanam /\ntatra na tāvat kāraṇamanyathānupapadyamānaṃ kāryamutpādayati, kintu svasāmarthyena /\ntasmājjñāpanaṃ vaktavyam /\ntathā ca jñāpitasyānyadutpādakaṃ vaktavyam /\n.tacca sthirapakṣe 'pi satyapi ca bhoktaryaghiṣṭhātāraṃ cetanamantareṇa na saṃbhavati kimaṅga,punaḥ kṣaṇikeṣu bhāveṣu /\nbhokturbhogenāpi kadācidākṣipyeta saṃghātaḥ,sa tu bhoktāpi nāstīti dūrotsāritatvaṃ darśayati-- #bhoktṛrahiteṣviti# /\napi ca bahava upakāryopakārakabhāvena sthitāḥ kāryaṃ janayanti /\nnaca kṣaṇikapakṣa upakāryopakārakabhāvo 'sti,bhāvasyopakārānāspadatvāt /\nkṣaṇasyābhedyatvādanupakṛtopakṛtatvāsaṃbhavāt /\nkālabhedena vā tadupapattau kṣaṇikatvavyāghātāt /\ntadidamāha-- #āśrayāśrayiśūnyeṣu ceti /\nathāyamabhiprāya iti# /\nyadā hi pratyayopanibandhaḥ pratītyasamutpādo bhavettadā cetano 'dhiṣṭhātāpekṣetāpi, na tu pratyayopanibandhane 'pi tu hetūpanibandhaḥ /\ntathāca kṛtamadhiṣṭhātrā /\nhetuḥ svabhāvata eva kāryasaṃghātaṃ kariṣyati kevala iti bhāvaḥ /\nastu tāvadyathā kevalādhetoḥ kāryaṃ nopajāyata iti, anyonyāśrayaprasaṅgo 'smin pakṣa ityāśayavānāha- #- kathaṃ tameveti# /\nsaṃprati pratyayopanibandhanaṃ pratītyasamutpādamāstāya codayati-- #atha manyase saṃghātā eveti# /\nasthirā api hi bhāvāḥ sadā saṃhatā evodayante vyante ca /\nna punaratistato 'vasthitāḥ kenacit puñjīkriyante /\ntathā ca kṛtamatra saṃhantrā cetaneneti bhāvaḥ /\n#anādau#iti parasparāśrayaṃ nivartayati /\ntadetadvikalpya dūṣayati-- #tathāpi saṃghātāditi# /\nsa khalu saṃghātasaṃtativarti dharmādharmāhvayaḥ saṃskārasaṃtāno yathāyathaṃ sukhaduḥkhe janayannāgantukaṃ kañcanānāsādya svata eva janayet,āsādya vā /\nanāsādyajanane sadaiva sukhaduḥkhe janayet, samarthasyānapekṣasyākṣepāyogāt /\nāsādya janane tadāsādanakāraṇaṃ prekṣāvānabhyupeyaḥ /\ntathāca na pratyayopanibandhanaḥ pratītyasamutpādaḥ /\ntasmādanenāgatantukānapekṣasya saṃdhātasaṃtānasyaiva sadṛśajanane visadṛśajanane vā svabhāva āstheyaḥ /\ntathā ca bhāṣyoktaṃ dūṣaṇamiti /\n#api ca yadbhogārthaḥ saṃghātaḥ syāditi# /\naprāptabhogo hi bhogamāptukāmastatsādhane pravartata iti pratyātmasiddham /\nseyaṃ pravṛttirbhogādanyasmin sthire bhoktari bhogatatsādhanasamayavyāpini kalpyate nāsthire /\nnaca bhogādananyasmin /\nnahi bhogo bhogāya kalpate nāpyanyo bhogāyānyasya /\nevaṃ mokṣe 'pi draṣṭavyam /\ntatra bubhukṣumumukṣū cet sthirāvāsthīyeyātāṃ tadābhyupetahānam, asthairyā vā pravṛttiprasaṅga ityarthaḥ /\n#na tu saṃghātaḥ sidhyedbhoktrabhāvāditi# /\nbhoktrabhāvena pravṛttyanupapatteḥ kartrabhāvaḥ /\n<l>tataḥ karmabhāvātsaṃghātāsiddhirityarthaḥ //19 // //</l></p>\n\n<p>#uttarotpāde ca pūrvanirodhāt# /\npūrvasūtreṇa saṃgatimasyāha-- #uktametaditi# /\nhetūpanibandhanaṃ pratītyasamutpadamabhyupetya pratyayopanibandhanaḥ pratītyasamutpādo dūṣitaḥ /\nsaṃprati hetūpanibandhanamapi taṃ dūṣayatītyarthaḥ /\ndūṣaṇamāha-- #idamidānīmiti /\nnirudhyamānasyeti# /\nna tāvadvaiśeṣikavannirodhakāraṇasāṃnidhyaṃ nirudhyamānatvaṃ vaktavyam /\nniruddhatvaṃ ca ciraniruddhatvaṃ vivakṣitatvaṃ, tathā cobhayorapyabhāvagrastatvāddhetutvānupapattiḥ /\nśaṅkate-- #atha bhāvabhūta iti# /\nkāraṇasya hi kāryotpādāt prākkālasattār'thavatī na kāryakālā, tadā kāryasya siddhatvena tatsidydharthāyāḥ sattāyā anupayogāditi bhāvaḥ /\ntadetallokadṛṣṭyā dūṣayati-- #bhāvabhūtasyeti# /\nbhūtvā vyāpṛtya bhāvāḥ prayeṇa hi kāryaṃ kurvanto loke dṛśyante /\ntathā ca sthiratvam, itarathā tu lokavirodha iti /\npunaḥ śaṅkate-- #atha bhāva eveti# /\nyathāhuḥ-- 'bhūtiryeṣāṃ kriyā saiva kārakaṃ saiva cocyate 'iti /\nbhavatyevaṃ vyāpāravattā tathāpi kṣaṇikasya na kāraṇatvamityāha-- #tathāpi naivopapadyate#kṣaṇikasya kāraṇabhāvaḥ /\nmṛtsuvarṇakāraṇā hi ghaṭādayaśca rūcakādaya mṛtsuvarṇātmāno 'nubhūyante /\nyadi ca na kāryasamaye kāraṇaṃ sat kathaṃ teṣāṃ tadātmanānubhāvaḥ /\nnaca kāraṇasādṛśyaṃ kāryasya na tu tādātmyamiti vācyam /\nasati kasyacidrūpasyānugame sādṛśyasyāpyanupapatteḥ /\nanugame vā tadeva kāraṇaṃ, tathā ca tasya kāryatādātmyamiti siddhimakṣaṇikatvamityarthaḥ /\nsarvathā vailakṣaṇye tu hetuphalabhāvastantughaṭādāvapi prāptaṃ ityatiprasaṅga ityāha-- #vinaiva veti# /\nnaca tadbhāvabhāvo niyāmakaḥ, tasyaikasmin kṣaṇe 'śakyagrahatvāt, sāmānyasya cākāraṇatvāt /\nkāraṇatve vā kṣaṇikatvahānerasmatpakṣapātaprasaṅgacceti bhāvaḥ /\napi ca cotpādanirodhayorvikalpatraye 'pi vastunaḥ śāśvatatvaprasaṅga ityāha-- #api cotpādanirodhau nāmeti# /\nparyāyatvāpādane 'pi nityatvāpādanaṃ mantavyam /\n<lg>\n<l>#vastūtpādanirodhābhyāmasaṃsṛṣṭamiti vastunaḥ śāśvatatvaprasaṅgaḥ# /</l>\n<l>saṃsarge 'pyasatā saṃsargānupapatteḥ /</l>\n<l>sattvābhyupagame śāśvata śāśvatatvamiti draṣṭavyam /</l>\n<l>śeṣaṃ nigadavyākhyātam //20 //</l>\n</lg></p>\n\n<p>#asati pratijñoparodho yaugapadyamanyathā# /\nnīlābhāsasya hi cittasya nīlādālambanapratyayānnīlākāratā /\nsamanantarapratyayātpūrvavijñānādbodharūpatā /</p>\n\n<p>cakṣuṣo 'dhipatipratyayādrūpagrahaṇapratiniyamaḥ /\nālokātsahakāripratyayādhetoḥ spaṣṭārthatā /\n<lg>\n<l>evaṃ sukhādīnāmapi caittānāṃ cittābhinnahetujānāṃ catvāryotānyeva kāraṇāni /</l>\n<l>seyaṃ pratijñā caturvidhān hetūn pratītya cittacaittā utpadyanta ityabhāvakāraṇatva uparudhyeta /</l>\n<l>#athottarakṣaṇotpattiṃ yāvattāvadavatiṣṭhata iti# /</l>\n<l>utpattirutpadyamānādbhāvādabhinnā, tathā ca kṣaṇikatvahāniriti pratijñāhāniḥ //21 //</l>\n</lg></p>\n\n<p>#pratisaṃkhyāpratisaṃkhyānirodhāprāptiravicchedāt# /\nbhāvapratīpā saṃkhyā buddhiḥ pratisaṃkhyā , tayā nirodhaḥ pratisaṃkhyānirodhaḥ /\nsantamimamasantaṃ karomītyevamākāratā ca buddherbhāvapratīpatvam /</p>\n\n<p>etenāpratisaṃkhyānirodho 'pi vyākhyātaḥ /\nsaṃtānagocaro vā nirodhaḥ, saṃtānikṣaṇagocaro vā /\nna tāvatsaṃtānasya nirodhaḥ saṃbhavati /\nhetuphalabhāvena hi vyavasthitāḥ saṃtānina evodayavyayadharmāṇaḥ saṃtānāḥ /\ntatra yo 'sāvantyaḥ saṃtānī, yannirodhātsaṃtānocchedena bhavitavyam, sa kiṃ phalaṃ kiñcidārabhate na vā /\nārabhate cet, nāntyaḥ /\ntathā ca na saṃtānocchedaḥ /\nanārambhe tu bhavedantyaḥ saḥ, kintu syādasan, arthakriyākāritāyāḥ sattālakṣaṇasya virahāt /\ntadasatve tajjanakamapyasajjanakatvenāsadityanena krameṇāsantaḥ sarva eva saṃtānina iti tatsaṃtāno nitarāmasanniti kasya pratisaṃkhyayā nirodha- /\nnaca sabhāgānāṃ saṃtānināṃ hetuphalabhāvaḥ saṃtānaḥ, tasya visabhāgotpādo nirodhaḥ, visabhāgotpādaka eva cakṣaṇaḥ saṃtānasyāntyaḥ /\ntathāsati rūpavijñānapravāhe rasādivijñānotpattau saṃtānocchedaprasaṅgaḥ /\nkathañcitsārūpye vā visabhāge 'pyantataḥ sattayā tadastīti na saṃtānocchedaḥ /\ntadanenābhisaṃdhināha-- #sarveṣvapi saṃtāneṣu saṃtānināmavicchinnenahetuphalabhāvena saṃtānavicchedasyāsaṃbhavāditi /\nnāpi bhāvagocarau saṃbhavataḥ#pratisaṃkhyāpratisaṃkhyānirodhau /\natra tāvadutpannamātrāpravṛttasya bhāvasya na pratisaṃkhyānirodhaḥ saṃbhavati, tasya puruṣaprayatnāpekṣābhāvādityastyeva dūṣaṇaṃ, tathāpi doṣāntaramubhayasminnapi nirodho brūte-- #na hi bhāvānāmiti# /\nyato niranvayo vināśo na saṃbhavatyato nirūpākhyo 'pi na saṃbhavati, tenaivānvayinā rūpeṇa bhāvasya naṣṭasyāpyupākhyeyatvāt /\nniranvayavināśābhāve hetumāha-- #sarvāsvapyavasthāsviti# /\nyadyadanvayirūpaṃ tattatparamārthasadbhāvaḥ /\navasthāstu viśeṣākhyā upajanāpāyadharmāṇaḥ, tāsāṃ sarvasāmanirvacanīyatayā svato na paramārthasattvam /\nanvayyeva tu rūpaṃ tāsāṃ tattvam /\ntasya ca sarvatra pratyabhijñāyamānatvānna vināśa ityavasthāvato 'vināśānnāvasthānāṃ niranvayo vināśa iti /\ntāsāṃ tattvasyānvayinaḥ sarvatrāvicchedāt /\nsyādetat /\nmṛtpiṇḍamṛdghaṭamṛtkapālādiṣu sarvatra mṛttattvapratyabhijñānādbhavatvevam /\n<lg>\n<l>taptopalatalapatitanaṣṭasya tūdabindoḥ kimasti rūpamanvayi pratyabhijñāyamānaṃ, yenāsya na niranvayo nāśaḥ syādityata āha-- #aspaṣṭapratyabhijñānāsvapīti# /</l>\n<l>atrāpi tattoyaṃ tejasā mārtaṇḍamaṇḍalamambudatvāya nīyata ityanumeyaṃ, mṛdādīnīmanvayināmavicchedadarśanāt /</l>\n<l>śakyaṃ tatra vaktum'udambindau ca sindhau ca toyabhāvona bhidyate /</l>\n<l>vinaṣṭe 'pi tato bindāvasti tasyānvayo 'mbudhau //</l>\n</lg></p>\n\n<l>'tasmānna kaścidapi niranvayo nāśa iti siddham //22 //</l>\n\n<lg>\n<l>#ubhayathā ca doṣāt# /</l>\n<l>parikaraḥ sāmagrī samyagjñānasya yamaniyamādiḥ śravaṇamananādiśca /</l>\n<l>mārgāḥ kṣaṇikanairātmyādibhāvanāḥ /</l>\n<l>atirohitamanyat //23 //</l>\n</lg>\n\n<p>#ākāśo cāviśeṣāt# /\netadvyācaṣṭe-- #yacca teṣāmiti# /\nvedaprāmāṇye vipratipannānapi pratiśabdaguṇānumeyatvamākāśasya vaktavyam /\ntathāhi-- jātimattvena sāmānyaviśeṣasamavāyebhyo vibhaktasya śabdasyāsparśatve sati bāhyaikendriyagrāhyatvena gandhādivadguṇatvamanumitam /\nnāyamātmaguṇo bāhyendrigocaratvāt /\nata eva na manoguṇaḥ, tadguṇānāmapratyakṣatvāt /\nna pṛthivyādiguṇaḥ, tadguṇagandhādisāhacaryānupalabdheḥ /\ntasmādguṇo bhūtvā gandhādivadasādhāraṇendriyagrāhyo yadravyamanumāpayati tadākāśaṃ pañcamaṃ bhūtaṃ vastviti /\n<lg>\n<l>#api cāvaraṇābhāvamākāśamicchata iti# /</l>\n<l>niṣedhyaniṣedhādhikaraṇanirūpaṇādhīnanirūpaṇo niṣedho nāsatyadhikaraṇanirūpaṇe śakyo nirūpayitum /</l>\n<l>taccāvaraṇābhāvādhikaraṇamākāśaṃ vastviti /</l>\n<l>atirohitārthamanyat //24 //</l>\n</lg></p>\n\n<p>#anusmṛteśca# /\nvibhajate-- #api vaināśikaḥ sarvasya vastuna iti# /\nyastu satyapyetasminnupalabdhṛsmartroranyatve 'pi samānāyāṃ saṃtatau kāryakāraṇabhāvāt smṛtirupapatsyata iti manyamāno na parituṣyati taṃ prati pratyabhijñāsamājñātapratyakṣavirodhamāha-- #api ca darśanasmaraṇayoḥ kartarīti# /\ntato 'hamadrākṣīditi pratīyāt,ahaṃ smarāmyanyastvadrākṣīdityarthaḥ /\npratyabhijñāpratyakṣavirodhaprapañcastūttaraḥ /\n#ā janmanaḥ ā cottamāducchvāsāt# /\nāmaraṇādityartha- /\nnaca sādṛśyanibandhanaṃ pratyabhijñānaṃ, pūrvāparakṣaṇadarśina ekasyābhāve tadanupapatteḥ /\nśaṅkate-- #temedaṃ sadṛśamiti# /\nayamarthaḥ-- vikalpapratyayo 'yaṃ, vikalpaśca svākāraṃ bāhyatayādhyavasyati, na tu tattvataḥ pūrvāparau kṣaṇau tayoḥ sādṛśyaṃ vā gṛhṇāti /\ntatkathamekasyānekadarśinaḥ sthirasya prasaṅga iti /\nnirākaroti-- #na /\ntenedamiti bhinnapadārthopādānāditi# /\nnānāpadārthasaṃbhinnavākyārthābhāsastāvadayaṃ vikalpaḥ prathate tatraite nānāpadārthā na prathanta iti bruvāṇaḥ svasaṃvedanaṃ bādheta /\nna caikasya jñānasya nānākāratvaṃ saṃbhavati, ekatvavirodhāt /\nnaca tāvantyeva jñānānīti yuktaṃ, tathāsati pratyākāraṃ jñānānāṃ samāptesteṣāṃ ca parasparavārtājñānābhāvānnānetyeva na syāt /\ntasmāt pūrvāparakṣaṇatatsādṛśyagocaratvaṃ jñānasya vaktavyam /\nna caitatpūrvāparakṣaṇāvasthāyinamekaṃ jñātāraṃ vineti kṣaṇabhaṅgabhaṅgaprasaṅgaḥ /\nyadyucyeta astytasmin vikalpe tenedaṃ sadṛśamiti padadvayaprayogo na tviha tattedantāspadau padārthau tayośca sādṛśyamiti vivakṣitam, api tvevamākāratā jñānasya kalpiteti, tatrāha-- #yadā hi lokaprasiddhaḥ padārtha iti# /\nekādhikaraṇavipratiṣiddhadharmadvayābhyupagamo vivādaḥ /\ntatraikaḥ svapakṣaṃ sādhayatyanyaśca tatsādhanaṃ dūṣayati /\nna caitatsarvamasati vikalpānāṃ bāhyālambanatve 'sati ca lokaprasiddhapadārthakatve bhavitumarhati /\njñānākāratve hi vikalpapratibhāsināṃ nityatvānityatvādīnāmekārthaviṣayatvābhāvāt jñānānāṃ ca dharmiṇāṃ bhedānna virodhaḥ /\nnahyātmanityatvaṃ buddhyanityatvaṃ ca bruvāṇau vipratipadyate /\nna cālaukikārthenānityaśabdenātmani vibhutvaṃ vivakṣitvānityaśabdaṃ prayuñjāno laukikārthaṃ nityaśabdamātmani prayuñjānena vipratipadyate /\ntasmādanena svapakṣaṃ pratitiṣṭhāpayiṣatā parapakṣasādhanaṃ ca nirācikīrṣatā vikalpānāṃ lokasiddhapadārthakatā bāhyalambanatā ca vaktavyā /\nyadyucyeta dvividho hi vikalpānāṃ viṣayo grāhyaścādhyavaseyaśca /\ntatra svākāro grāhyo 'dhyavaseyastu bāhyaḥ /\ntathāca pakṣapratipakṣaparigrahalakṣaṇā vipratipattiḥ prasiddhapadārthakatvaṃ copapadyata ityata āha-- #evamevaiṣor'tha iti niścitaṃ yattadeva vaktavyaṃ, tato 'nyaducyamānaṃ bahupralāpitvamātmanaḥ kevalaṃ prakhyāpayet# /\nayamabhisaṃdhiḥ-- keyamadhyavaseyatā bāhyasya /\nyadi grāhyatā na dvaividhyam /\nathānyā socyatāṃ, nanūktā taireva svapratibhāse 'narther'thādhyavasāyena pravṛttiriti /\natha vikalpākārasya ko 'yamadhyavasāyaḥ /\nkiṃ karaṇamāho yojanamutāropa iti /\nna tāvat karaṇam /\nnahyanyadanyat kartu śakyam /\nnahi jātu sahasramapi śilpino ghaṭaṃ paṭayitumīśate /\nna cāntaraṃ bāhyena yojayitum /\napi ca tathāsati yukta iti pratyayaḥ syāt /\nna cāsti /\nāropo 'pi kiṃ gṛhyamāṇe bāhye utāgṛhyamāṇe /\n<lg>\n<l>yadi gṛhyamāṇe tadā kiṃ vikalpenāho tatsamayajenāvikalpakena /</l>\n<l>na tāvadvikalpo 'bhilāpasaṃsargayogyagocaro 'śakyābhilāpasamayaṃ svalakṣaṇaṃ deśakālānanugataṃ gocarayitumarhati /</l>\n<l>yathāhuḥ-- 'aśakyasamayo hyātmā sukhādīnāmananyabhāka /</l>\n<l>teṣāmataḥ svasaṃvittānārbhijalpānuṣaṅgiṇī //</l>\n</lg></p>\n\n<p>'iti /\nna ca tatsamayabhāvinā nirvikalpakena gṛhyamāṇe bāhye vikalpenāgṛhīte tatra vikalpaḥ svākāramāropayitumarhati. /\nna hi rajatajñānāpratibhāsini purovartini vastuni rajatajñānena śakyaṃ rajatamāropayitum /\nagṛhyamāṇe tu bāhye svākāra ityeva syānna bāhya iti /\ntathā ca nāropaṇam /\napi cāyaṃ vikalpaḥ svasaṃvedanaṃ santaṃ vikalpaṃ kiṃ vastusantaṃ svākāraṃ gṛhītvā paścādbāhyamāropayati, atha yadā svākāraṃ gṛhṇāti tadaivāropayati /\nna tāvat kṣaṇikatayā kramavirahiṇo jñānasya kramavartinī grahaṇāropaṇe kalpete /\ntasmādyadaiva svākāramanarthaṃ gṛhṇāti tadaivārthamāropayatīti vaktavyam /\nna caitadyujyate /\nsvākāre hi svasaṃvedanapratyakṣatayātiviśadaḥ /\nbāhyaṃ cāropyamāṇamaviśadaṃ sattato 'nyadeva syānna tu svākāraḥ samāropitaḥ /\nna ca bhedāgrahamātreṇa samāropābhidhānaṃ, vaiśadyāvaiśadyarūpatayā bhedagrahasyoktatvāt /\napi cāgṛhyamāṇe cedbāhye 'bāhyātsvalakṣaṇādbhedāgrahaṇena tadabhimukhī pravṛttiḥ, hanta tarhi trailokyata evānena na bhedo gṛhīta iti yatra kvacana pravartetāviśeṣāt /\netena jñānākārasyaivālokasyāpi bāhyatvasamāropaḥ pratyuktaḥ /\n<lg>\n<l>tasmātsuṣṭhūktaṃ ' tato 'nyaducyamānaṃ bahupralāpitvamātmanaḥ khyāpayet' iti /</l>\n<l>api ca sādṛśyanibandhanaḥ saṃvyavahārastenedaṃ sadṛśamityevamākārabuddhinibandhano bhavenna tu tadevedamityākārabuddhinibandhana ityāha-- na #cāyaṃ sādṛśyātsaṃvyavahāra iti# /</l>\n<l>nanu jvālādiṣu sādṛśyādasatyāmapi sādṛśyabuddhau tadbhāvāvagamananibandhanaḥ saṃvyahāro dṛśyate yathā tatheheti bhaviṣyatīti pūrvāparitoṣeṇāha-- #bhavedapi kadacidbāhyavastunīti# /</l>\n<l>tathāhi -- vividhajanasaṃkīrṇagopureṇa puraṃ niviśamānaṃ narāntarebhya ātmanirdhāraṇāyāsādhāraṇaṃ cihnaṃ vidadhatamupahasanti pāśupataṃ pṛthagjanā iti //25 //</l>\n</lg></p>\n\n<p>#nāsato 'dṛṣṭatvāt /\nitaścānupapanno vaināśikasamaya iti# /\nasthirāt kārayotpattimicchanto vaināśikā arthādabhāvādeva bhāvotpattimāhuḥ /\nuktametadadhastāt /\nnirapekṣāt kāryotpattau puruṣakaramavaiyarthyam /\nsāpekṣatāyāṃ ca kṣaṇasyābhedyatvenopakṛtatvānupapatteḥ, anupakāriṇi cāpekṣābhāvādakṣaṇikatvaprasaṅgaḥ /\nsāpekṣatvānapekṣatvayoścānyataraniṣedhasyānyataravidhānanāntarīyakatvena prakārāntarābhāvānnāsthirādbhāvādbhāvotpattiriti kṣaṇikapakṣer'thādabhāvādbhāvotpattiriti pariśiṣyata ityarthaḥ /\nna kevalamarthādāpadyate, darśayanti ca,-- #nānupamṛdya prādurbhāvāditi# /\netadvibhajyate-- #vinaṣṭāddhikileti# /\nkilakāro 'nicchāyām /\n#kūṭasthāccetkāraṇāt kāryamutpadyetāpi sarvaṃ sarvata utpadyeta# /\nayamabhisaṃdhiḥ-- kūṭastho hi kāryajananasvabhāvo vā syādatatsvabhāvo vā /\nsa cetkāryajananasvabhāvastato yāvadanena kāryaṃ kartavyaṃ tāvatsahasaiva kuryāt /\nsamarthasya kṣepāyogāt /\natatsvabhāve tu na kadācidapi kuryāt /\nyadyucye samartho 'pi kramavatsahakārisacivaḥ krameṇa kāryāṇi karotīti /\ntadayuktam /\nvikalpāsahatvāt /\nkimasya sahakāriṇaḥ kañcidupakāramādadhati na vā /\nanādhāne 'nupakāritayā sahakāriṇo nāpekṣeran /\nādhāne 'pi bhinnamabhinnaṃ vopakāramādadhyuḥ /\n<lg>\n<l>abhede tadevābhihitamiti kauṭasthyaṃ vyāhanyeta /</l>\n<l>bhede tūpakārasya tasmin sati kāryasya bhāvādasati cābhāvātsatyapi kūṭasthe kāryānutpādādanvayavyatirekābhyāmupakāra eva kāryakārī na bhāva iti nārthakriyākārī bhāvaḥ /</l>\n<l>taduktam- varṣātapābhyāṃ kiṃ vyomnaścarmaṇyasti tayoḥ phalam /</l>\n<l>carmopamaścetso 'nityaḥ stulyaścedasatphalaḥ //</l>\n</lg></p>\n\n<p>iti /\ntathā cākiñcitkarādapi cet kūṭasthātkāryaṃ jāyeta, sarvaṃ sarvasmājjāyeteti sūktam /\nupasaṃharati- #tasmādabhāvagrastebya iti /\ntatredamucyate /\nnāsato 'dṛṣṭatvāditi# /\nnābhāvāt kāryotpattiḥ /\nkasmāt /\nadṛṣṭatvāt /\nnahi śaśaviṣāṇādaṅgurādīnāṃ kāryāṇāmutpattirdṛśyate /\nyadi tvabhāvādbhāvotpattiḥ syāttato 'bhāvatvāviśeṣāt śaśaviṣāṇādibhyo 'pyaṅgurotpattiḥ /\nnahyabhāvo viśiṣyate /\nviśeṣaṇayoge vā so 'pi bhāvaḥ syānna nirūpākhya ityarthaḥ /\nviśeṣaṇayogamabhāvasyābhyupetyāha- #nāpyabhāvaḥ kasyacidutpattiheturiti# /\napi ca yadyenānanvitaṃ na tattasya vikāraḥ, yathā ghaṭaśarāvodañcānādayo hemnānanvitā na hemavikāraḥ /\nananvitāścaite vikārā abhāvena /\ntasmānnābhāvavikāraḥ /\nbhāvavikārastu te, bhāvasya tenānvitatvādityāha- #abhāvācca bhāvotpattāviti# /\nabhāvakāraṇavādino vacanamanubhāṣya dūṣayati- #yattūktamiti# /\nsthiro 'pi bhāvaḥ kramavatsahakārisamavadhānāt krameṇa kāryāṇi karoti /\nna cānupakārakāḥ sahakāriṇaḥ /\nsa cāsya sahakāribhirādhīyamānā upakāro na bhinno nāpyabhinnaḥ /\nkintvanirvācya eva /\nanirvācyācca kāryamapyanirvācyameva jāyate /\nna caitāvatā sthirasyākāraṇatvaṃ, tadupādānatvātkāryasya, rajjūpādānatvamiva bhujaṅgasyetyuktam /\ntathā ca śrutiḥ- mṛttiketyeva satyam' iti /\napica ye 'pi sarvato vilakṣaṇāni svalakṣaṇāni vastusantyāsthiṣata, teṣāmapi kimiti bījajātīyebhyo 'ṅkurajātīyānyeva jāyante kāryāṇi, natu kramelakajātīyāni /\nnahi bījādbījāntarasya vā kramelakasya vātyantavailakṣaṇye kaścidviśeṣaḥ /\nnaca bījāṅguratve sāmānye paramārthasatī, yenaitayorbhāvikaḥ kāryakāraṇabhāvo bhavet /\n<lg>\n<l>tasmātkālpanikādeva svalakṣaṇopādānadbījajātīyāttathāvidhasyaivāṅgurajātīyasyotpattiniyama āstheyaḥ /</l>\n<l>anyathā kāryahetukānumānocchedaprasaṅgaḥ /</l>\n<l>diṅmātrasya sūcitam /</l>\n<l>prapañcastu brahmatatvasamīkṣānyāyakaṇikayoḥ kṛta iti neha pratamyate vistarabhayāt //26. //</l>\n</lg></p>\n\n<lg>\n<l>#udāsīnānāmapi caivaṃ siddhiḥ# /</l>\n<l>bhāṣyasya sugamam //27 //</l>\n</lg>\n\n<p>#nābhāva upalabdheḥ# /\npūrvādhikaraṇasaṃgatimāha-- #evamiti# /\nbāhyārthavādibhyo vijñānamatravādināṃ sugatābhipretatayā viśeṣamāha- #keṣāñcitkileti# /\natha pramātā pramāṇaṃ prameyaṃ pramitiriti hi catusṛṣu vidhāsu tatvaparisamāptirāsāmānyatamābhāve 'pi tattvasyāvyavasthānāt /\ntasmādanena vijñānaskandhamātraṃ tattvaṃ vyavasthāpayatā catasro vidhā eṣitavyāḥ, tathāca na vijñānaskandhamātraṃ tattvam /\nnahyasti saṃbhavo vijñānamātraṃ catasro vidhāścetyata āha-- #tasmiṃśca vijñānavāde buddhyārūḍhena rūpeṇeti# /\nyadyapyanubhavānnānyo 'nubhāvyo 'nubhavitānubhavanaṃ, tathāpi buddhyārūḍhena buddhiparikalpitenānyastha evaiṣa pramāṇaprameyaphalavyavahāraḥ pramātṛvyavahāraścetyapi draṣṭavyam /\nna pāramārthika ityarthaḥ /\nevaṃ ca siddhasādhanam /\nna hi brahmavādino nīlādyākārāṃ vittimabhyupagacchanti, kintvanirvacanīyaṃ nīlāditi /\ntathāhi- svarūpaṃ vijñānasyāsatyākārayuktaṃ prameyaṃ prameyaprakāśanaṃ pramāṇaphalaṃ, tatprakāśanaśaktiḥ pramāṇam /\nbāhyavādinorapi vaibhāṣikasautrāntikayoḥ kālpanika eva pramāṇaphalavyavahāro 'bhimata ityāha-- #satyapi#</p>\n\n<p>#bāhyer'tha iti# /\nbhinnādhikaraṇatve hi pramāṇaphalayostadbhāvo na syāt /\nnahi khadiragocare paraśau palāśe dvaidhībhāvo bhavati /\ntasmādanayoraikādhikaraṇyaṃ vaktavyam /\nkathaṃ ca tadbhavati /\nyadi jñānasthe eva pramāṇaphale bhavataḥ /\nna ca jñānaṃ svalakṣaṇamanaṃśamaṃśābhyāṃ vastusabhdyāṃ yujyate /\ntadeva jñānamajñānavyāvṛttikalpitajñānatvāṃśaṃ phalam /\naśaktivyāvṛttiparikalpitātmānātmaprakāśanaśaktyaṃśaṃ pramāṇam /\nprameyaṃ tvasya bāhyameva /\nevaṃ sauterāntikasamaye 'pi /\njñānasyārthasārūpyamanīlākāravyāvṛttyā kalpitanīlākāratvaṃ pramāṇaṃ vyavasthāpanahetutvāt /\najñānavyāvṛttikalpitaṃ ca jñānatvaṃ phalaṃ vyavasthāpyatvāt /\ntathā cāhuḥ-- 'nahi vittisattaiva tadvedanā yuktā, tasyāḥ sarvatrāviśeṣāt /\ntāṃ tu sārūpyamāviśatsarūpayattadghaṭayet' iti /\npraśnapūrvakaṃ bāhyārthābhāva upapattīrāha-- #kathaṃ#</p>\n\n<p>#punaravamyata iti# /\nsa hi vijñānālambanatvābhimato bāhyor'thaḥ paramāṇustāvanna saṃbhavati /\nekasthūlanīlābhāsaṃ hi jñānaṃ na paramasūkṣmaparamāṇvābhāsam /\nna cānyābhāsamanyagocaraṃ bhavitumarhati /\natiprasaṅgena sarvagocaratayā sarvasarvajñatvaprasaṅgāt /\nna ca pratibhāsadharmaḥ sthaulyamiti yuktam /\nvikalpāsahatvāt /\nkimayaṃ pratibhāsasya jñānasya dharma uta pratibhāsanakāler'thasya dharmaḥ /\nyadi pūrvaḥ kalpaḥ, advā, tathāsati hi svāṃśālambanameva vijñānamabhyupetaṃ bhavati /\nevaṃ ca kaḥ pratikūlībhavatyanukūlamācarati /\ndvitīya it cet /\ntathā hi-- rūpaparimāṇava eva nirantaramutpannā ekavijñānopārohiṇaḥ sthaulyam /\nna cātra kasyacidbhrāntatā /\nnahi na te rūpaparamāṇavaḥ /\nnaca na nirantaramutpannāḥ /\nna caikavijñānānupārohiṇaḥ /\n<lg>\n<l>tena mā bhūnnīlatvādivatparamāṇudharmaḥ,pratyekaṃ paramāṇuṣvabhāvāt /</l>\n<l>pratibhāsadaśāpannānāṃ tu teṣāṃ bhaviṣyati bahutvādivatsāṃvṛtaṃ sthaulyam /</l>\n<l>yathāhuḥ-- 'grahe 'nekasya caikena kiñcidrūpaṃ hi gṛhyate /</l>\n<l>sāṃvṛtaṃ pratibhāsasthaṃ tadekātmanyasaṃbhavāt //1 //</l>\n</lg></p>\n\n<lg>\n<l>naca taddarśanaṃ bhrāntaṃ nānāvastugrahādyataḥ /</l>\n<l>sāṃvṛtaṃ grahaṇaṃ nānyatra ca vastugraho bhramaḥ //2 //</l>\n</lg>\n\n<p>'iti /\ntanna /\nnairantaryāvabhāsasya bhrāntatvāt /\ngandharasasparśaparamāṇvantaritā hi te rūpaparamāṇavo na nirantarāḥ tasmādārātsāntareṣu vṛkṣeṣvekadhanavanapratyayavadeṣa sthūlapratyayaḥ paramāṇuṣu sāntareṣu bhrānta eveti paśyāmaḥ /\ntasmāt kalpanāpoḍhatve 'pi bhrāntatvāddhaṭādipratyayasya pītaśaṅkhādijñānavanna pratyakṣatā paramāṇugocaratvābhyupagame /\ntadidamuktam, #na tāvatparamāṇavaḥ stambhādipratyayaparicchedyā bhavitumarhanti /\nnāpi tatsamūhā vā stambhādayo '#vayavinaḥ /\nteṣāmabhede paramāṇubhyaḥ paramāṇava eva /\ntatra coktaṃ dūṣaṇam /\nbhede tu gavāśvasyevātyantavailakṣaṇyamiti na tādātmyam /\nsamavāyaśca nirākṛta iti /\nevaṃ bhedābhedavikalpena jātiguṇakarmādīnapi pratyācakṣīta /\ntasmādyadyatpratibhāsate tasya sarvasya vicārāsahatvāt, apratibhāsamānasadbhāve ca pramāṇābhāvānna bāhyālambanāḥ pratyayā iti /\napi ca na tāvadvijñānamindriyavannilīnamarthaṃ pratyakṣayitumarhati /\nnahi yathendriyamarthaviṣayaṃ jñānaṃ janayatyevaṃ vijñānamaparaṃ vijñānaṃ janayitumarhati /\ntatrāpi samānatvādanuyogasyānavasthāprasaṅgāt /\nna cārthādhāraṃ prākaṭyalakṣaṇaṃ phalamādhātumutsahate /\natītānāgateṣu tadasaṃbhavāt /\nnahyasti saṃbhavo 'pratyutpanno dharmī dharmāścāsya pratyutpannā iti /\ntasmājjñānasvarūpapratyakṣataivārthapratyakṣatābhyupeyā /\ntaccānākāraṃ sadājānato bhedābhāvāt kathamarthabhedaṃ vyavasthāpayediti tadbhedavyavasthāpanāyākārabhedo 'syaiṣitavyaḥ /\ntaduktam-- 'na hi vittisattaiva tadvedanā yuktā, tasyāḥ sarvatrāviśeṣāt /\ntāṃ tu sārūpyamāviśatsarūpayattadghaṭayet' iti /\nekaścāyamākāro 'nubhūyate /\nsa cedvijñānasya nārthasadbhāve kiñcana pramāṇamastītyāha-- #apicānubhavamātreṇa sādhāraṇātmano jñānasyeti /\napi ca sahopalambhaniyamāditi# /\nyadyena saha niyatasahopalambhanaṃ tattato na bhidyate, yathaikasmāccandramaso dvitīyaścandramāḥ /\nniyatasahopalambhanaścārtho jñāneneti vyāpakaviruddhopalabdhiḥ /\n<lg>\n<l>niṣedhyo hi bhedaḥ sahopalambhāniyamena vyāpto yathā bhinnāvaśvinau nāvaśyaṃ sahopavabhyete kadācidabhrāpidhāne 'nyatarasyaikasyopalabdheḥ /</l>\n<l>so 'yamiha bhedavyāpakāniyamavirūddho niyama upalabhyamānastadvyāpyaṃ bhedaṃ nivartayatīti /</l>\n<l>taduktam-- 'sahopalambaniyamādabhedo nīlataddhiyoḥ /</l>\n<l>bhedaśca bhrāntivijñānairddṛśyatendāvivādvaye //</l>\n</lg></p>\n\n<p>'iti. #svapnādivaccedaṃ draṣṭavyam# /\nyo yaḥ pratyayaḥ sa sarvo bāhyānāvambanaḥ, yathā svapnamāyādipratyayaḥ, tathā caiṣa vivādādhyāsitaḥ pratyaya iti svabhāvahetuḥ /\nbāhyānālambanatā hi pratyayatvamātrānubandhinī vṛkṣateva śiṃśapātvamātrānubandhinīti tanmātrānubandhini nirālambanatve sādhye bhavati pratyayatvaṃ svabhāvahetuḥ /\natrāntare sautrāntikaścodayati-- #kathaṃ punarasi bāhyer'the#nīlamidaṃ pītamityādi #pratyayavaicitryamupapadyate# /\nsa hi mene ye yasmin satyapi kādācitkāste sarve tadatiriktahetusāpekṣāḥ,</p>\n\n<p>yathāvivakṣatyajigamiṣati mayi vacanagamanapratibhāsāḥ pratyayāścetanasaṃtānāntarasāpekṣāḥ /\ntathā ca vivādādhyāsitāḥ satyapyālayavijñānasaṃtāne ṣaḍapi pravṛttipratyayā iti svabhāvahetuḥ /\nyaścāsāvālayavijñānasaṃtānātiriktaḥ kādācitkapravṛttijñānabhedahetuḥ sa bāhyor'thaṃ iti /\nvāsanāparipākapratyayakādācitkatvāt kadācidutpāda iti cet /\nnanvekasaṃtatipatitānāmālayavijñānānāṃ tatpravṛttivijñānajananaśaktirvāsanā , tasyāśca svakāryopajanaṃ pratyābhimukhyaṃ paripākastasya ca pratyayaḥ svasaṃtānavartī pūrvakṣaṇaḥ saṃtānāntarāpekṣānabhyupagamāt, tathāca sarve 'pyālayasaṃtānapatitāḥ paripākahetavo bhaveyuḥ /\nna vā kaścidapi, ālayasaṃtānapātitvāviśeṣāt /\nkṣaṇabhedācchaktibhedastasya ca kādācitkatvātkāryakādācitkatvamiti cet /\nnanvevamekasyaiva nīlajñānopajanasāmarthyaṃ tatprabodhasāmarthyaṃ ceti kṣaṇāntarasyaitanna syāt /\nsatve vā kathaṃ kṣaṇabhedātsāmarthyabheda ityālayasaṃtānavartinaḥ sarve samarthā iti samarthahetusadbhāve kāryakṣepānupapatteḥ /\nsvasaṃtānamātrādhīnatve niṣedhyasya kādācitkatvasya viruddhaṃ sadātanatvaṃ tasyopalabdhyā kādācitkatvaṃ nivartamānaṃ hetvantarāpekṣatve vyavatiṣṭhata iti pratibandhasiddhiḥ /\nnaca jñānasaṃtānāntaranibandhanatvaṃ sarveṣāmiṣyate pravṛttivijñānānāṃ vijñānavādibhirapi tu kasyacideva vicchinnagamanavacanapratibhāsasya pravṛttivijñānasya /\napi ca sattvāntarasaṃtānanimittatve tasyāpi sadā saṃnidhānānna kādācitkatvaṃ syāt /\nna hi sattvāntarasaṃtānasya deśataḥ kālato vā viprakarṣasaṃbhavaḥ /\nvijñānavāde vijñānātiriktadeśānābhyupagamādamūrtatvācca vijñānānāmadeśātmakatvātsaṃsārasyādimatvāprasaṅgenāpūrvasattvaprādurbhāvānabhyupagamācca na kālato 'pi viprakarṣasaṃbhavaḥ /\ntasmādasati bāhyer'the pratyayavaicitryānupapatterastyānumāniko bāhyārtha iti sautrāntikāḥ pratipedire, tānnirākaroti-- #vāsanāvaicitryādityāha#vijñānavādī /\nidamatrākūtam-- svasaṃtānamātraprabhavatve 'pi pratyayakādācitkatvopapattau saṃdigdhavipakṣavyāvṛttikatvena heturanaikāntikaḥ /\ntathāhi-- bāhyanimittakatve 'pi kathaṃ kadācit nīlasaṃvedanaṃ kadācit pītasaṃvedanam /\nbāhyanīlapītasaṃnidhānāsaṃnidhānābhyāmiti cet /\natha pītasaṃnidhāne 'pi kimiti nīlajñānaṃ na bhavati, pītajñānaṃ bhavati /\ntatra tasya sāmarthyādasāmarthyāccetarasminniti cet /\nkutaḥ punarayaṃ sāmarthyāsāmarthyabhedaḥ /\nhetubhedāditi cet /\nevaṃ tarhi kṣaṇānāmapi svakāraṇabhedanibandhaḥ śaktibhedo bhaviṣyati /\nsaṃtānino hi kṣaṇāḥ kāryabhedahetavaste ca pratikāryaṃ bhidyante ca /\nna ca saṃtāno nāma kaścideka utpādakaḥ kṣaṇānāṃ yadabhedāt kṣaṇā na bhidyeran /\nnanūktaṃ na kṣaṇabhedābhedābhyāṃ śaktibhedābhedau, bhinnānāmapi kṣaṇānāmekasāmarthyopalabdheḥ /\nanyathaika eva kṣaṇe nīlajñānajananasāmarthyaṃ iti na bhūyo nīlajñānāni jāyeran. tatsamarthasyātītatvāt, kṣaṇāntarāṇāṃ cāsāmarthyāt /\ntasmāt kṣaṇabhede 'pi na sāmarthyabhedaḥ, saṃtānabhede tu sāmarthyaṃ bhidyata iti /\ntanna /\nyadi bhinnānāṃ saṃtānānāṃ naikaṃ sāmarthyaṃ, hanta tarhi nīlasaṃtānānāmapi mitho bhinnānāṃ naikamasti nīlākārādhānasāmarthyamiti saṃnidhāne 'pi nīlasaṃtānāntarasya na nīlajñānamupajāyeta /\ntasmātsaṃtānāntarāṇāmiva kṣaṇāntarāṇāmapi svakāraṇabhedādhīnopajanānāṃ keṣāñcideva sāmarthyabhedaḥ keṣāñcinneti vaktavyam /\ntathā caikālayajñānasaṃtānapatiteṣu kasyacideva jñānakṣaṇasya sa tādṛśaḥ sāmarthyātiśayo vāsanāparanāmā svapratyayāsāditaḥ /\nyato nīlākāraṃ pravṛttivijñānaṃ jāyate na pītākāram /\nkasyacittu sa tādṛśo yataḥ pītākāraṃ jñānaṃ na nīlākāramiti vāsanāvaicitryādeva svapratyayāsāditājjñānavaicitryasiddherna tadatiriktārthasadbhāve kiñcanāsti pramāṇamiti paśyāmaḥ /\nālayavijñānasaṃtānapatitamevāsaṃviditaṃ jñānaṃ vāsanā tadvaicitryānnīlādyanubhavavaicitryaṃ, pūrvanīlādyanubhavavaicitryācca vāsanāvaicitryamityanāditānayorvijñānavāsanayoḥ /\ntasmānna parasparāśrayadoṣasaṃbhavo bījāṅkurasaṃtānavaditi /\nanvayavyatirekābhyāmapi vāsanāvaicitryasyaiva jñānavaicitryahetutā nārthavaicitryasyetyāha-- #api cānvayavyatirekābhyāmiti /\nevaṃ prāpte brūmaḥ /\nnābhāva upalabdheriti# /\nna khalvabhāvo bāhyasyārthasyādhyavasātuṃ śakyate /\nsa hyupalambhābhāvādvādhyavasīyeta, satyapyupalambhe tasya bāhyāviṣayatvādvā, satyapi bāhyaviṣayatve bāhyārthabādhakapramāṇasadbhāvādvā /\nna tāvat sarvathopalambhābhāva iti praśnapūrvakamāha-- #kasmāt /\nupalabdheriti# /\nnahi sphuṭatare sarvajanīna upalambhe sati tadabhāvaḥ śakyo vaktumityarthaḥ /\ndvitīyaṃ pakṣamavalambate-- #nanu nāhamevaṃ bravīmīti# /\nnirākaroti-- #bāḍhamevaṃ bravīṣi# /\nupalabdhigrāhiṇā hi sākṣiṇopalabdhirgṛhyamāṇā bāhyaviṣayatvenaiva gṛhyate nopalabdhimātramityarthaḥ /\n#ataśca#iti vakṣyamāṇopapattiparāmarśaḥ /\ntṛtīyaṃ pakṣamālambate-- #nanu#</p>\n\n<p>#bāhyasyārthasyāsaṃbhavāditi# /\nnirākaroti-- #nāyaṃ sādhuradhyavasāya iti# /\nidamatrākūtam-- ghaṭapaṭādayo hi sthūlā bhāsante na tu paramasūkṣmāḥ /\ntatredaṃ nānādigdeśavyāpitvalakṣaṇaṃ sthaulyaṃ yadyapi jñānākāratvenāvaraṇānāvaraṇalakṣaṇena viruddhadharmasaṃsargeṇa yujyate jñānopādheranāvṛtatvādeva tathāpi taddeśatvātaddeśatvakampatvaraktāraktatvalakṣaṇairviruddhadharmasaṃsargairasya nānātvaṃ prasajyamānaṃ jñānākāratve 'pi na śakyaṃ śakreṇāpi vārayitum /\nvyatirekāvyatirekavṛttivikalpau ca paramāṇoraṃśavattvaṃ copapāditāni vaiśeṣikaparīkṣāyām /\ntasmādbāhyārthavanna jñāne 'pi sthaulyasaṃbhavaḥ /\nna ca tāvat paramāṇvābhāsamekajñānam, ekasya nānātmatvānupapatteḥ /\nākārāṇāṃ vā jñānatādātmyādekatvaprasaṅgāt /\nna ca yāvanta ākārāstāvantyeva jñānāni, tāvatāṃ jñānānāṃ mitho vārtāmabhijñatayā sthūlānubhavābhāvaprasaṅgāt /\n<lg>\n<l>na ca tatpṛṣṭhabhāvī samastajñānākārasaṃkalanātmaka ekaḥ sthūlavikalpo vijṛmbhata iti sāṃpratam /</l>\n<l>tasyāpi sākāratayā sthaulyāyogāt /</l>\n<l>yathāha dharmakīrtiḥ- 'tasmānnārthe na ca jñāne sthūlābhāsastadātmanaḥ /</l>\n<l>ekatra pratiṣiddhatvādbahuṣvapi na saṃbhavaḥ //</l>\n</lg></p>\n\n<p>'iti /\ntasmādbhavatāpi jñānākāraṃ sthaulyaṃ samarthayamānena #pramāṇapravṛttyapravṛttipūrvakau saṃbhavāsaṃbhavā#vāstheyau /\ntathā cedantāspadamaśakyaṃ jñānādbhinnaṃ yabāhyamapahnotumiti /\nyacca jñānasya pratyarthaṃ vyavasthāyai viṣayasārūpyamāsthitaṃ, naitena viṣayo 'pahnotuṃ śakyaḥ, asatyarthe tatsārūpyasya tadvyavasthāyāścānupapatterityāha- #na ca jñānasya viṣayasārūpyāditi.# /\nyaśca sahopalambhaniyama uktaḥ śo 'pi vkalpaṃ na sahate /\nyadi jñānārthayoḥ sāhityenopalambhastato viruddho heturnābhedaṃ sādhayitumarhati, sāhityasya tadviruddhabhedavyāptatvādabhede tadanupapatteḥ /\nathaikopalambhaniyamaḥ /\nna ekatvasyāvācakaḥ sahaśabdaḥ /\napi ca kimekatvenopalambha āho eka upālambho jñānārthayoḥ /\nna tāvadekatvenopalambha ityāha-- #bahirupalabdheśca viṣayasya# /\nathaikopalambhaniyamaḥ, tatrāha-- #ata eva sahopalambhaniyamo 'pi pratyayaviṣayo 'rupāyopeyabhāvahetuko nābhedahetuka ityavagantavyam# /\nyathā hi sarvaṃ cākṣuṣaṃ prabhārūpānuviddhaṃ buddhibodhyaṃ niyamena manujairupalabhyate, na caitāvatā ghaṭādirūpaṃ prabhātmakaṃ bhavati,kintu prabhopāyatvānniyamaḥ, evamihāpyātmasākṣikānubhavopāyatvādarthasyaikopalambhaniyama iti /\napi ca yatraikavijñānagocarau ghaṭapaṭau tatrārthabhedaṃ vijñānabhedaṃ cādyavasyanti pratipattāraḥ /\nna caitadekātmye 'vakalpata ityāha-- #tathā ghaṭadarśanaṃ paṭajñānamiti# /\ntathārthābhede 'pi vijñānabhedadarśanānna vijñānātmakatvamarthasyetyāha-- #tathā ghaṭadarśanaṃ ghaṭasmaraṇamiti# /\napi ca svarūpamātraparyavasitaṃ jñānaṃ jñānāntaravārtānabhijñamiti yayorbhedaste dve na gṛhīte iti bhedo 'pi tadgato na gṛhīta iti /\nevaṃ kṣaṇikaśūnyānātmatvādayo 'pyanekapratijñāhetudṛṣṭāntajñānabhedasādhyāḥ /\nevaṃ svamasādhāraṇamanyato vyāvṛtaṃ lakṣaṇaṃ yasya tadapi yadvyāvartate yataśca vyāvartate tadanekajñānasādhyam /\nevaṃ sāmānyalakṣaṇamapi vidhirūpamanyāpoharūpaṃ vānekajñānagamyam /\nevaṃ vāsyavāsakabhāvo 'nekajñānasādhyaḥ /\nevamavidyopaplavavaśena yatsadasaddharmatvaṃ yathā nīlamiti saddharmaḥ, naraviṣāṇāmityasaddharmaḥ, amūrtamiti sadasaddharmaḥ /\n<lg>\n<l>śakyaṃ hi śaśaviṣāṇamamūrtaṃ vaktum /</l>\n<l>śakyaṃ ca vijñānamamūrtaṃ vaktum /</l>\n<l>yathoktam-- 'anādivāsanodbhūtavikalpapariniṣṭhitaḥ /</l>\n<l>śabdārthastrividho dharmo bhāvābhāvobhayāśrayaḥ //</l>\n</lg></p>\n\n<p>'iti /\nevaṃ mokṣapratijñā ca yo mucyate yataśca mucyate yena mucyate tadanekajñānasādhyā /\nevaṃ vipratipannaṃ pratipādayituṃ pratijñeti yatpratipādayati yena pratipādayati yaśca tadanekajñānasādhyetyasatyekasminnanekārthajñānapratisaṃghātari nopapadyate /\ntatsarvaṃ vijñānasya svāṃśālambane 'nupapannamityāha-- #api ca dvayorvijñānayoḥ pūrvottarakālayoriti# /\napi ca bhedāśrayaḥ karmaphalabhāvo nābhinne jñāne bhavitumarhati /\nno khalu chidā chidyate kintu dāru /\nnāpi pākaḥ pacyate 'pi tu taṇḍulāḥ /\ntadihāpi na jñānaṃ svāṃśena jñeyamātmani vṛttivirodhādapi tu tadatiriktor'thaḥ,pācyā iva taṇḍulāḥ pākātiriktā iti /\nbhūmiracanāpūrvakamāha- #- kiñcānyat /\nvijñānaṃ vijñānamityabhyupagaccheteti# /\ncodayati #- nanu vijñānasya svarūpavyatiriktagrāhyatva iti# /\nayamarthaḥ-- svarūpādatiriktamarthaṃ cedvijñānaṃ gṛhṇāti tatastadapratyakṣaṃ sannarthaṃ pratyakṣayitumarhati /\nna hi cakṣuriva tannilīnamarthe kañcanātiśayamādhatte, yenārthamapratyakṣaṃ satpratyakṣayet /\napitu tatpratyakṣataivārthapratyakṣatā /\nyathāhuḥ-- 'apratyakṣopalambhasya nārthadṛṣṭiḥ prasidhyati'iti /\ntaccet jñānāntareṇa pratīyeta tadapratītaṃ nārthaviṣayaṃ jñānamaparokṣayitumarhati /\nevaṃ tattadityanavasthā tasmādanavasthāyā bibhyatā varaṃ svātmani vṛttirāsthitā /\napica yathā pradīpo na dīpāntaramapekṣate, evaṃ jñānamapi na jñānāntaramapekṣitumarhati samatvāditi /</p>\n\n<p>tadetatpariharati-- #tadubhayamapyasat /\nvijñānagrahaṇamātra eva vijñānasākṣiṇo grahaṇākāṅkṣānutpādādanavasthāśaṅkānupapatteḥ# /\nayamarthaḥ-- satyamapratyakṣasyopalambhasya nārthadṛṣṭiḥ prasidhyati, na tūpalabdhāraṃ prati tatpratyakṣatvāyopalambhāntaraṃ prārthanīyam, apitu tasminnindriyārthasaṃnikarṣādantaḥ karaṇavikārabheda utpannamātra eva prabhāturarthaścopalambhaśca pratyakṣau bhavataḥ /\nartho hi nilīnasvabhāvaḥ pramātāraṃ prati svapratyakṣatvāyāntaḥkaraṇavikārabhedamanubhavamapekṣate, anubhavastu jaḍo 'pi svacchatayā caitanyūbimbodgrahaṇāya nānubhavāntaramapekṣate, yenānavasthā bhavet /\nnahyasti saṃbhavo 'nubhava utpannaśca,na ca pramātuḥ pratyakṣo bhavati, yathā nīlādiḥ /\ntasmādyathā chettā chidayā chedyaṃ vṛkṣādi vyāpnoti, na tu chidā chidāntareṇa, nāpi chidaiva chetrī, kintu svata eva devadattādiḥ, yathā vā paktā pākyaṃ pākena vyāpnoti nanu pākaṃ pākāntareṇa, nāpi pāka eva paktā kintu svata eva devadettādiḥ, evaṃ pramātā prameyaṃ nīlādi pramayā vyāpnoti na tu pramāṃ pramāntareṇa, nāpi pramaiva pramātrī, kintu svata eva pramāyāḥ pramātā vyāpakaḥ /\nna ca pramātari kūṭasthanityacaitanye pramāpekṣāsaṃbhavo yataḥ pramātuḥ pramāyāḥ pramātrantarāpekṣāyāmanavasthā bhavet /\ntasmāt suṣṭhūktaṃ 'vijñānagrahaṇamātra eva vijñānasākṣiṇaḥ pramātuḥ kūṭasthanityacaitanyasya grahaṇakāṅkṣānutpādāt' iti /\nyaduktaṃ 'samatvādavabhāsyāvabhāsakabhāvānupapatteḥ'iti /\ntatrāha- #sākṣipratyayayośca svabhāvavaiṣamyādupalabdhrupalabhyabhāvopapatteḥ# /\nmā bhūt jñānayoḥ sāmyena grāhyagrāhakabhāvaḥ /\njñātṛjñānayostu vaiṣamyādupapadyata eva /\ngrāhyatvaṃ ca jñānasya na grāhakakriyājanitaphalaśālitayā yathā bāhyārthasya, phale phalāntarānupapatteḥ. yathāhuḥ-- 'na saṃvidaryate phalatvāt' iti /\napi tu pramātāraṃ prati svataḥsiddhaprakaṭatayā /\ngrāhyo 'pyarthaḥ pramātāraṃ prati satyāṃ saṃvidi prakaṭaḥ saṃvidapi prakaṭā /\nyathāhuranye-- nāsyāḥ karmabhāvo vidyate iti /\nsyādetatṣa yatprakāśate tadanyena prakāśyate yathā jñānārthau tathā ca sākṣiti nāsti pratyayasākṣiṇorvaiṣamyamityata āha-- #svayaṃsiddhasya ca sākṣiṇo 'pratyākhyeyatvāt# /\ntathāhi-- asya sākṣiṇaḥ sadāsaṃdigdhāviparītasya nityasākṣātkāratānāgantukaprakāśatve ghaṭate /\ntathāhi-- pramātā saṃdihāno 'pyasaṃdigdho viparyasyannapyaviparītaḥ parokṣamarthamutprekṣamāṇo 'pyaparokṣaḥ smarannapyanubhavikaḥ prāṇabhṛnmātrasya /\nna caitadanyādhīnasaṃvedanatve ghaṭe /\nanavasthāprasaṅgaścoktaḥ /\ntasmātsvayaṃsiddhatāsyānicchatāpyapratyākhyeyā pramāṇamārgayattatvāditi /\nkiñcoktena krameṇa jñānasya svayamavagantṛtvābhāvātpramāturanabhyupagame #ca pradīpavadvijñānamavabhāsakāntaranirapekṣaṃ svayameva prathata iti bruvatāpramāṇagamyaṃ vijñānamanavagantṛkamityuktaṃ syāt /\nśilāghanamadhyasthapradīpasahasraprathanavat# /\navagantuścetkasyacidapi na prakāśate kṛtamavagamena svayaṃprakāśeneti /\nvijñānamevāvagantriti manvānaḥ śaṅkate-- #bāḍhamevam /\nanubhavarūpatvāditi# /\nna phalasya kartṛtvaṃ karmatvaṃ vāstīti pradīpavatkartrantarameṣitavyaṃ, tathā ca na siddhasādhanamiti pariharati-- #na /\nanyasyāvaganturiti# /\n<lg>\n<l>nanu sākṣisthāne 'stvasmadabhimatameva vijñānaṃ tathā ca nāmnyeva vipratipattirnārthā iti śaṅkate-- #sākṣiṇo 'vagantuḥ svayaṃsiddhatāmupakṣipatā#abhipreya #tā svayaṃ prathate vijñānamityeṣa eveti# /</l>\n<l>nirākaroti-- #neti# /</l>\n<l>bhavanti hi vijñānasyotpādādayo dharmā abhyupetāstathā cāsya phalatayā nāvagantṛtvaṃ, kartṛphalabhāvasyaikatra virodhāt /</l>\n<l>kintu pradīpāditulyatetyarthaḥ //28 //</l>\n</lg></p>\n\n<p>#vaidharmyācca na svapnādivat# /\nbādhābādhau vaidharmyam /\nsvapnapratyayo bādhito jāgratpratyayaścābādhitaḥ /\ntvayāpi cāvaśyaṃ jāgratpratyayasyābādhitatvamāstheyaṃ, tena hi svapnapratyayo bādhito mithyetyavagamyate /\njāgratpratyayasya tu bādhyatve svapnapratyayasyāsau na bādhako bhavet /\nnahi bādhyameva bādhakaṃ bhavitumarhati /\ntathā ca na svapnapratyayo mithyeti sādhyavikalo dṛṣṭāntaḥ syāt svapnavaditi /\ntasmādbādhābādhābhyāṃ vaidharmyānna svapnapratyayadṛṣṭāntena jāgratpratyayasya śakyaṃ nirālambanatvamadhyavasātum /\n#nidrāglānamiti# /\nkaraṇadoṣābhidānam /\nmithyātvāya vaidharmyāntaramāha- #- api ca smṛtireveti# /\nsaṃskāramātrajaṃ hi vijñānaṃ smṛtiḥ /\npratyutpannendriyasaṃprayogaliṅgaśabdasārūpyānyathānupapadyamānayogyapramāṇānutpattilakṣaṇasāmagrīprabhavaṃ tu jñānamupalabghiḥ /\ntadiha nidrāṇasyasāmagryantaravirahātsaṃskāraḥ pariśiṣyate, tena saṃskārajatvātsmṛtiḥ, sāpi ca nidrādoṣādviparītāvartamānamapi pitrādi vartamānatayā bhāsayati /\ntena smṛtereva tāvadupalabdherviśeṣastasyāśca smṛtervaiparītyamiti /\nato mahadantaramityarthaḥ /\n<lg>\n<l>api ca svataḥprāmāṇye siddhe jāgratpratyayānāṃ yathārthatvamanubhavasiddhaṃ nānumānenānyathayituṃ śakyam, anubhavavirodhena tadanutpādāt /</l>\n<l>abāditaviṣayatāpyanumānotpādasāmagrīgrāhyatayā pramāṇam /</l>\n<l>na ca kāraṇābhāve kāryamutpattumarhatītyāśayavānāha- #api cānubhavavirodhaprasaṅgāditi /</l>\n<l>29 //</l>\n</lg></p>\n\n<p>na bhāvo 'nupalabdheḥ# /\nyathālokadarśanaṃ cānvayavyatirekāvanuśriyamāṇāvartha evopalabdherbhavato nārthānapekṣāyāṃ vāsanāyām /\nvāsanāya apyarthopalabdhyadhīnatvadarśanādityarthaḥ /\napi cāśrayābhāvādapi na laukikī vāsanopapadyate /\n<lg>\n<l>na ca kṣaṇikamālayavijñānaṃ vāsanādhāro bhavitumarhati /</l>\n<l>dvayoryugapadutpadyamānayoḥ savyadakṣiṇaśṛṅgavadādhārādheyabhāvābhāvāt /</l>\n<l>prāgutpannasya cādheyotpādasamaye 'sataḥ kṣaṇikatvavyāghāta ityāśayavānāha-- #api ca vāsanā nāmeti# /</l>\n<l>śeṣamatirohitārtham //30 //</l>\n</lg></p>\n\n<p>#kṣaṇikatvācca# /\nsyādetat /\nyadi sākāraṃ vijñānaṃ saṃbhavati bāhyaścārthaḥ sthūlasūkṣmavikalpenāsaṃbhavī hantaivamarthajñāne sattena tāvadvicāraṃ na sahete /\nnāpyasattvena, asato bhāsanāyogāt /\nnobhayatvena, virodhātsadasatorekatrānupapatteḥ /\n<lg>\n<l>nāpyanubhayatvena,ekaniṣedhasyetaravidhānanāntarīyakatvāt /</l>\n<l>tasmādvicārāsahatvamevāstu tattvaṃ vastūnām /</l>\n<l>yathāhuḥ--'iyaṃ vastu balāyātaṃ yadvadanti vipaścitaḥ /</l>\n<l>yathā yathārthāścintyante vivicyante tathā tathā //</l>\n</lg></p>\n\n<p>'iti //</p>\n\n<p>na kvacidapi pakṣe vyavataṣṭhanta ityarthaḥ /\ntadetannirācikīrṣurāha- #- śūnyavādipakṣastu sarvapramāṇavipratiṣiddha iti tannirākaraṇāya nādaraḥ kriyate# /\nlaukikāni hi pramāṇāni sadasattvagocarāṇi /\ntaiḥ khalu satsaditi gṛhyamāṇaṃ yathābhūtamaviparītaṃ tattvaṃ vyavasthāpyate /\nasaccāsaditi gṛhyamāṇaṃ yathābhūtamaviparītaṃ tattvaṃ vyavasthāpyate /\nsadasatośca vicārāsahatvaṃ vyavasthāpayatā sarvapramāṇavipratiṣiddhaṃ vyavasthāpitaṃ bhavati /\ntathā ca sarvapramāṇavipratiṣedhānneyaṃ vyavasthopapadyate /\nyadyucyeta tāttvikaṃ prāmāṇyaṃ pramāṇānāmanena vicāreṇa vyudasyate na sāṃvyavahārikam /\ntathāca bhinnaviṣayatvānna sarvapramāṇavipratiṣedha ityata āha-- #nahyeyaṃ sarvapramāṇaprasiddho lalokavyavahāro 'nyattatvamanadhigamya śakyate 'pahnotum# /\npramāṇāni hi svagocare pravartamānāni tattvamidamityeva pravartante /\natāttvikatvaṃ tu tadgocarasyānyato bādhakādavagantavyam /\nna punaḥ sāṃvyavahārikaṃ naḥ prāmāṇyaṃ na tu tāttvikamityeva pravartante /\nbādhakaṃ cātāttvikatvameṣāṃ tadgocaraviparītatattvopadarśanena darśayet /\nyathā śuktikeyaṃ na rajataṃ marīcayo na toyamekaścandro na candradvayamityādi, tadvadihāpi samastapramāṇagocaraviparītatattvāntaravyavasthāpanenātāttvikatvameṣāṃ pramāṇānāṃ bādhakena darśanīyaṃ na tvavyavasthāpitatattvāntareṇa pramāṇāni śakyāni bādhitum /\nvicārāsahatvaṃ vastūnāṃ tattvaṃ vyavasthāpayadbādhakamatāttvikatvaṃ pramāṇānāṃ darśayatīti cet, kiṃ punaridaṃ vicārāsahatvaṃ vastu yattattvamabhimataṃ, kiṃ tadvastu paramārthataḥ sadādīnāmanyatamat kevalaṃ vicāraṃ na sahate, atha vicārāsahatvena nistattvameva /\ntatra paramārthataḥ sadādīnīmanyatamadvicāraṃ na sahata iti vipratiṣiddham /\nna sahate cenna sadādīnāmanyatamat /\nanyatamaccet kathaṃ na vicāraṃ sahate /\natha nistattvaṃ cet kathamanyatamattattvamavyavasthāpya śakyamevaṃ vaktum /\nna ca nistattvataiva tattvaṃ bhāvānām /\ntāsati hi tattvābhāvaḥ syāt /\nso 'pi ca vicāraṃ na sahata ityuktaṃ bhavadbhiḥ /\n<lg>\n<l>api cāropitaṃ niṣedhanīyam /</l>\n<l>āropaśca tattvādhiṣṭhāno dṛṣṭo yathā śuktikādiṣu rajatādeḥ /</l>\n<l>na cet kiñcidasti tattvaṃ kasya kasminnāropaḥ /</l>\n<l>tasmānniṣprapañcaṃ paramārthasabrahmānirvācyaprapañcātmanāropyate, tacca tattvaṃ vyavasthāpyātāttvikatvena sāṃvyavahārikaṃ pramāṇānāṃ bādhakenopapadyata iti yuktamutpaśyāmaḥ //31 //</l>\n</lg></p>\n\n<p>#sarvathānupapatteśca# /\n<lg>\n<l>virājate- #kiṃ bahunā#uktena #yathāyathā#granthator'thataśca #ayaṃ vaināśikasamaya iti# /</l>\n<l>granthatastāvatpaśyanātiṣṭhanāmiddhapoṣadhādyasādhupadaprayogaḥ /</l>\n<l>arthataśca nairātmyamabhyupetyālayavijñānaṃ samastavāsanādhāramabhyupagacchannakṣaramātmānamabhyupaiti /</l>\n<l>evaṃ kṣaṇikatvamabhyupetya 'utpādādvā tathāgatānāmanutpādādvā sthitaivaiṣāṃ dharmāṇāṃ dharmatā dharmasthititā'iti nityatāmupaitītyādi bahūnnetavyamiti //32 //</l>\n</lg></p>\n\n<p>#naikasminnasaṃbhavāt# /\nnirasto muktakacchānāṃ sugatānāṃ samayaḥ /\nvivasanānāṃ samaya idānīṃ nirasyate /\ntatsamayamāha saṃkṣepavistārābhyām /\n#sapta caiṣāṃ padārthāḥ saṃmatā iti# /\ntatra saṃkṣepamāha-- #saṃkṣepatastu dvāveva padārthāviti# /\nbodhātmako jīvo jaḍavargastvajīva iti /\nyathāyogaṃ tayorjīvājīvayorimamaparaṃ prapañcamācakṣate /\ntamāha-- #pañcāstikāyā nāmeti /\nsarveṣāmapyeṣāmavāntaraprabhedāniti# /\njīvāstikāyastridhā-- baddho mukto nityasiddhaśceti /\npudgalāstikāyāḥ ṣoḍhā- pṛthivyādīni catvāri bhūtāni sthāraṃ jaṅgamaṃ cti dharmāstikāyaḥ pravṛttyanumeyo 'dharmāstikāyāḥ sthityanumeyaḥ /\nākāśāstikāyo dvedhā- lokākāśo 'lokākāśaśca /\ntatroparyupari sthitānāṃ lokānāmantarvartī lokākāśasteṣāmupari mokṣasthānamalokākāśaḥ /\ntatra hi na lokāḥ santi /\ntadevaṃ jīvājīvapadārthau pañcadhā prapañcitau /\nāsravasaṃvaranirjarāstrayaḥ padārthāḥ pravṛttilakṣaṇāḥ prapañcyate /\ndvidhā pravṛttiḥ samyaṅmithyā ca /\ntatra mithyā pravṛttirāsravaḥ. samyakpravṛttī tu saṃvaranirjarau /\nāsrāvayati puruṣaṃ viṣayeṣvitīndriyapravṛttirāsravaḥ /\nindriyadvārā hi pauruṣaṃ jyotirviṣayān spṛśadrūpādijñānarūpeṇa pariṇamata iti /\nanye tu karmāṇyāsravamāhuḥ /\ntāni hi kartāramabhivyāpya sravanti kartāramanugacchantītyāsravaḥ /\nseyaṃ mithyāpravṛttiranarthahetutvāt /\nsaṃvaranirjarau ca samyakpravṛttī /\ntatra śamadamādirūpā pravṛttiḥ saṃvaraḥ /\nsā hyāsravasrotaso dvāraṃ saṃvṛṇotāti saṃvara ucyate /</p>\n\n<p>nirjarastvanādikālapravṛttikaṣāyakaluṣapuṇyāpuṇyaprahāṇahetustaptaśilārohaṇādiḥ /\nsa hi niḥśeṣaṃ puṇyāpuṇyaṃ sukhaduḥkhopabhogena jarayatīti nirjaraḥ /\nbandho 'ṣṭavidhaṃ karma /\ntatra ghātikarma caturvidham /\ntadyathā-- jñānāvaraṇīyaṃ darśanāvaraṇīyaṃ mohanīyamantarāyamiti /\ntathā catvāryaghātikarmāṇi /\ntadyathā-- vedanīyaṃ nāmikaṃ gotrikamāyuṣkaṃ ceti /\ntatra samyag jñānaṃ na mokṣasādhanaṃ, nahi jñānādvastusiddhiratiprasaṅgāditi viparyayo jñānāvaraṇīyaṃ karmocyate /\nāhartadarśanābhyāsānna mokṣa iti jñānaṃ darśanāvaraṇīyaṃ karma /\nbahuṣu vipratiṣiddheṣu tīrthakarairupadarśiteṣu mokṣamārgeṣu viśeṣānavadhāraṇaṃ mohanīyaṃ karma /\nmokṣamārgapravṛttānāṃ tadvidhnakaraṃ vijñānamantarāyaṃ karma /\ntānīmāni śreyohantṛtvāddhātikarmāṇyucyante /\naghātāni karmāṇi, tadyathā vedanīyaṃ karma śuklapudgalavipākahetuḥ,taddhi bandho 'pi na niḥśreyasaparipanthi tattvajñānāvighātakatvāt /\nśuklapudgalārambhakavedanīyakarmānuguṇaṃ nāmikaṃ karma, taddhi śuklapudgalasyādyāvasthāṃ kalalabuddhudādimārabhate /\ngotrikamavyākṛtaṃ tato 'pyādyaṃ śaktirūpeṇāvasthitam /\nāyuṣkaṃ tvāyuḥ kāyati kathayatyutpādanadvāretyāyuṣkam /\ntānyetāni śuklapudgalādyāśrayatvādaghātīni karmāṇi /\ntadetat karmāṣṭakaṃ puruṣaṃ bandhātīti bandhaḥ /\nvigalitasamastakleśatadvāsanasyānāvaraṇajñānasya sukhakatānasyātmana upari deśāvasthānaṃ mokṣa ityeke /\nanye tūrdhvagamanaśīlo hi jīvo dharmādharmāstikāyena baddhastaddhimokṣādyadūrdhvaṃ gacchetyeva sa mokṣa iti /\nta ete saptapadārthā jīvādayaḥ sahāvāntaraprabhedairapanyastāḥ /\n<lg>\n<l>tatra #sarvatra cemaṃ saptabhaṅgīnayaṃ nāma nyāyamavatārayanti, syādasti, syānnāsti, syādasti ca nāsti ca, syādavaktavyaḥ, syādasti cāvaktavyaśca, syānnāsti cāvaktavyaśca, syādasti ca nāsti cāvaktavyaśceti# /</l>\n<l>syācchabdaḥ khalvayaṃ nipātastiṅantapratirūpako(?) 'nekāntadyotī /</l>\n<l>yathāhuḥ--'vākyeṣvanekāntadyoti gamyaṃ prativiśeṣaṇam /</l>\n<l>syānnipātor'thayogitvāttiṅantapratirūpakaḥ(?) //</l>\n</lg></p>\n\n<p>'iti //</p>\n\n<lg>\n<l>yadi punarayamanekāntadyotakaḥ syācchabdo na bhavet syādastītivākye syātpadamanarthakaṃ syāt tadidamuktam-- 'arthayogitvāt'iti /</l>\n<l>anaikāntadyotakatve tu syādasti kathañcidastīti syātpadātkathañcidartho 'stītyanenānuktaḥ pratīyata iti nānarthakyam /</l>\n<l>tathā ca 'syādvādaḥ sarvathaikāntatyāgātkiṃvṛttacidvidheḥ /</l>\n<l>saptabhaṅganayāpekṣoheyādeyaviśeṣakṛt //</l>\n</lg>\n\n<p>'kiṃvṛtte pratyaye khalvayaṃ cinnipātavidhinā sarvathaikāntatyāgāt saptasvekānteṣu yo bhaṅgastatra yo nayastadapekṣaḥ san heyopādeyabhedāya syādvādaḥ kalpate /\ntathāhi-- yadi vastvastyevetyevaikāntatastat sarvathā sarvadā sarvatra sarvātmanāstyeveti na tadīpsājihāsābhyāṃ kvacit kadācit kathañcit kaścit pravarteta nivarteta vā prāptāprāpaṇīyatvāt, heyahānānupapatteśca /\nanaikāntapakṣe tu kvacit kadācit kasyacit kathañcit sattve hānopādāne prekṣāvatāṃ kalpete iti /\ntamenaṃ saptabhaṅgīnayaṃ dūṣayati-- #naikasminnasaṃbhavāt# /\nvibhājate-- #na hyekasmindharmaṇi#paramārthasati paramārthasatāṃ #yugapatsattvādīnāṃ dharmāṇāṃ#parasparaparihārasvarūpāṇāṃ #samāveśaḥ saṃbhavati# /\netaduktaṃ bhavati-- satyaṃ yadasti vastutastatsarvathā sarvadā sarvatra sarvātmanā nirvacanīyena rūpaṇāstyeva na nāsti, yathā pratyagātmā /\nyattu kvacit kathañcit kadācit kenacidātmanāstītyucyate, yathā prapañcaḥ, tadvyavahārato na tu paramārthataḥ, tasya vicārāsahatvāt /\nna ca pratyayamātraṃ vāstavatvaṃ vyavasthāpayati, śuktimarumarīcikādiṣu rajatatoyāderapi vāstavatvaprasaṅgāt /\nlaukikānāmabādhena tu tadvyavasthāyāṃ dehātmābhimānasyāpyabādhena tāttvikatve sati lokāyatamatāpātena nāstikatvaprasaṅgāt /\npaṇḍitarūpāṇāṃ tu dehātmābhimānasya vicārato bādhanaṃ prapañcasyāpyanaikāntasya tulyamiti /\napi ca sadasattvayoḥ parasparaviruddhatvena samuccayābhāve vikalpaḥ /\n<lg>\n<l>na ca vastuni vikalpaḥ saṃbhavati /</l>\n<l>tasmāt sthāṇurvā puruṣo veti jñānavat saptatvapañcatvanirdhāraṇasya phalasya nirdhārayituśca pramātustatkaraṇasya pramāṇasya ca tatprameyasya ca saptatvapañcatvasya sadasattvasaṃśaye sādhu samarthitaṃ tīrthakaratvabhṛṣebheṇātmanaḥ /</l>\n<l>nirdhāraṇasya caikāntasattve sarvatra nānekāntavāda ityāha-- #ya ete sapta padārthā iti# /</l>\n<l>śeṣamatirohitārtham //33 //</l>\n</lg></p>\n\n<p>#evaṃ cātmākārtstnyam# /\nevaṃ ceti cena samuccayaṃ dyotayati /\nśarīrapariṇatve hyātmano 'kṛtsnatvaṃ paricchinnatvam /\ntathā cānityatvam /\nye hi paricchinnāste sarve 'nityā yathā ghaṭādayastathā cātmeti /\ntadetadāha-- #yathaikasmindharmiṇīti# /\nidaṃ cāparamakṛtsnatvena sūtritamityāha-- #śarīrāṇāṃ cānavasthitaparimāṇatvāditi# /\nmanuṣyakāyaparimāṇo hi jīvo na hastikāyaṃ kṛtsnaṃ vyāptumarhatyalpatvādityātmanaḥ kṛtsnaśarīrāvyāpitvādakārtsnyam, tathā ca na śarīraparimāṇatvamiti /\ntathā ca hastiśīraraṃ parityajya yadā puttikāśarīro bhavati tadā na tatra kṛtsnaḥ puttikāśarīre saṃmīyetetyakārsnyamātmanaḥ /\nsugamamanyat /\ncodayati-- #syādetat /\nanantāvayava iti# /\nyathā hi pradīpo ghaṭamahāharmyodaravartī saṃkocavikāśavānevaṃ jīvo 'pi puttikāhastidehayorityarthaḥ /\ntadetadvikalpya dūṣayati-- #teṣāṃ punaranantānāmiti# /\n<lg>\n<l>na tāvatpradīpo 'tra nidarśanaṃ bhavitumarhati, anityatvaprasaṅgāt /</l>\n<l>viśarāravo hi pradīpāvayavaḥ #,#pradīpaścāvayavī pratikṣaṇamutpattinirodhadharmā, tasmādanityatvāttasya nāsthiro jīvastadavayavāścābyupetavyāḥ /</l>\n<l>tathā ca vikalpadvayoktaṃ dūṣaṇamiti /</l>\n<l>yacca jīvāvayavānāmānantyamuditaṃ tadanupapannataramityāha-- #api ca śarīramātreti# //34 //</l>\n</lg></p>\n\n<p>śaṅkāpūrvaṃ sūtrāntaramavatārayati- #atha paryāyeṇeti# /\ntatrāpyucyate-- #na ca paryāyādapyavirodho vikārādibhyaḥ /\nkarmāṣṭaka#muktaṃ jñānāvaraṇīyādi /\nkiṃ cātmano nityatvābhyupagame āgacchatāmapagacchatāṃ cāvayavānāmiyattānirūpeṇena cātmajñānābhāvānnāpavarga iti bhāvaḥ /\n#ata evamādidoṣaprasaṅgāditi# /\nādigrahaṇasūcitaṃ doṣaṃ brūmaḥ /\nkiṃ caite jīvāvayavāḥ pratyekaṃ vā cetayeran samūho vā /\nteṣāṃ pratyekaṃ caitanye bahūnāṃ cetanānāmekābhiprāyatvaniyamābhāvāt kadācidviruddhadikkriyatvena śarīramunmathyeta /\nsamūhacaitanye tu hastiśarīrasya puttikāśarīratve dvitrāvayavaśeṣo jīvo na cetayet /\nvigalitabahusamūhitayā samūhasyābhāvātputtikāśarīre iti /\n#athaveti# /\npūrvasūtraprasañjitāyāṃ jīvānityatāyāṃ bauddhavatsaṃtānanityatāmāśaṅkyedaṃ sūtram-- 'na ca paryāyādapyavirodho vikārādibhyaḥ' /\nna ca paryāyāt parimāṇānavasthāne 'pi saṃtānābhyupagamenātmano nityatvādavirodho bandhamokṣayoḥ /\nkutaḥ /\n<lg>\n<l>pariṇāmādibhyo doṣebhyaḥ /</l>\n<l>saṃtānasya vastutve pariṇāmastataścarmavadanityatvādidoṣaprasaṅgaḥ /</l>\n<l>avastutve cādigrahaṇasūcito nairātmyāpattidoṣaprasaṅga iti /</l>\n<l>visico vivasanāḥ //35 //</l>\n</lg></p>\n\n<p>#antyāvasthiteścobhayanityatvādaviśeṣaḥ# /\nevaṃ hi mokṣāvasthābhāvi jīvaparimāṇaṃ nityaṃ bhavet,yadyabhūtvā na bhavet /\nabhūtvā bhāvināmantyatvāddhaṭadīnām /\nkathaṃ cābhūtvā na bhavedyadi prāgapyāsīt /\nna ca parimāṇāntarāvarodhe 'pūrvaṃ bhavitumarhati /\ntasmādantyameva parimāṇaṃ pūrvamapyāsīdityabhedaḥ /\ntathā caikaśarīraparimāṇataiva syānnopacitāpacitaśarīraprāptiḥ śarīraparimāṇatvābhyupagamavyāghātāditi /\n<lg>\n<l>atra cobhayoḥ parimāṇayornityatvaprasaṅgāditi yojanā /</l>\n<l>ekaśarīraparimāṇataiveti ca dīpyam /</l>\n<l>dvitīye tu vyākhyāne ubhayoravasthayoriti yojanā /</l>\n<l>ekaśarīraparimāṇatā na dīpyā, kintvekaparimāṇatāmātramaṇurmahān veti vivekaḥ //36 //</l>\n</lg></p>\n\n<p>#patyurasāmañjasyāt# /\naviśeṣeṇeśvarakāraṇavādo 'nena niṣidhyata iti bhramanivṛttyarthamāha-- #kevaleti# /\nsāṃkhyayogavyapāśrayā hiraṇyagarbhapatañjaliprabhṛtayaḥ /\n#pradhāna#muktam /\ndṛkśaktiḥ #puruṣaḥ#pratyayānupaśyaḥ /\nsa ca nānākleśakarmavipākāśayairaparāmṛṣṭaḥ puruṣaviśeṣa īśvaraḥ pradhānapuruṣābhyāmanyaḥ /\n#māheśvarā#ścatvāraḥ-- śaivāḥ, pāśupatāḥ,kāruṇikasiddhāntinaḥ,kāpālikāśceti /\ncatvāro 'pyamī maheśvarapraṇītasiddhāntānuyāyitayā māheśvarāḥ /\nkāraṇamīśvaraḥ /\nkāryaṃ pradhānikaṃ mahadādi /\nyogo 'pyoṅkārādidhyānadāraṇādiḥ /\nvidhistriṣavaṇasnānādirgūḍhacaryāvasānaḥ,duḥkhānto mokṣaḥ /\npaśava ātmānasteṣāṃ pāśo bandhanaṃ taddhimokṣo duḥkhāntaḥ /\neṣa teṣāmabhisaṃdhiḥ-- cetanasya khalvadhiṣṭhātuḥ kumbhakārādeḥ kumbhādikārye nimittakāraṇatvavirodhāditi prāptam /\nevaṃ prāpte 'bhidhīyate-- #patyurasāmañjasyāt iti# /\nidamatrākūtam---īśvarasyanimittakāraṇatvamātrapratipādanaparatvādityasakṛdāveditam /\ntasmādanenāsminnarthe pramāṇāntaramāstheyam /\ntatrānumānaṃ tāvanna saṃbhavati /\ntaddhi dṛṣṭyanusāreṇa pravartate tadanusāreṇa cāsāmañjasyam /\ntadāha-- #hīnamadhyameti# /\netaduktaṃ bhavati-- āgamādīśvarasiddhau na dṛṣṭamanusartavyam /\nna hi svargāpūrvadevatādiṣvāgamādavagamyamāneṣu kiñcidasti dṛṣṭam /\nnahyāgamo dṛṣṭasādharmyātpravartate /\ntena śrutasiddyarthamadṛṣṭāni dṛṣṭaviparītasvabhāvāni subahūnyapi kalpamānāni na lohagandhitāmāvahanti pramāṇavattvāt /\nyastu tatra kathañciddṛṣṭānusāraḥ kriyate sa suhṛdbhāvamātreṇa /\nāgamānapekṣitamanumānaṃ tu dṛṣṭasādharmyeṇa pravartamānaṃ dṛṣṭavivaryaye tuṣādapi bibhetitarāmiti /\n#prāṇikarmāpekṣitatvādadoṣa iti cet /\nna# /\nkutaḥ /\n#karmeśvarayormithaḥ pravartyapravartayitṛtva itaretarāśrayatvadoṣaprasaṅgāt# /\nayamarthaḥ-- yadīśvaraḥ karuṇāparādhīno vītarāgastataḥ praṇinaḥ kapūye karmaṇi na pravartayet,taccotpannamapi nādhitiṣṭhet,tāvanmātreṇa prāṇināṃ duḥkhānutpādāt /\nna hīśvarādhīnā janāḥ svātantryeṇa kapūyaṃ karma kartumarhanti /\ntadanadhiṣṭhitaṃ vā kapūyaṃ karma phalaṃ prasotumutsahate /\ntasmātsvatantro 'pīsvaraḥ karmabhiḥ pravartyata iti dṛṣṭaviparītaṃ kalpanīyam /\ntathācāyamaparo gaṇḍasyopari sphoṭa itaretarāśrayaḥ prasajyeta, karmaṇeśvaraḥ pravartanīya īśvareṇa ca karmeti /\nśaṅkate-- #nānāditvāditi cet# /\npūrvakarmaṇeśvaraḥ saṃpratitane karmaṇi pravrartyate teneśvareṇa saṃpratitanaṃ karma svakārye pravartyeta iti /\nnirākaroti-- #na vartamānakālavaditi# /\natha pūrvaṃ karma kathamīśvarāpravartitamīśvarapravartanalakṣaṇaṃ kāryaṃ karoti /\ntatrāpi pravartitamīśvareṇa pūrvatanakarmapravartitenetyevamandhaparamparādoṣaḥ /\ncakṣuṣmatā hyandho nīyate nāndhāntareṇa /\ntathehāpi dvāvapi pravartyāviti kaḥ kaṃ pravartayedityarthaḥ /\napica naiyāyikānāmīśvarasya nirdeṣatvaṃ svasamayaviruddhamityāha-- #apiceti# /\nasmākaṃ tu nāyaṃ samaya iti bhāvaḥ /\nnanu kāruṇyādapi pravartamāno jano dṛśyate /\nna ca kāruṇyaṃ doṣa ityata āha-- #svārthaprayukta eva ceti# /\n<lg>\n<l>kāruṇye hi satyasya duḥkhaṃ bhavati tena tatprahāṇāya pravartata iti kāruṇikā api svārthaprayuktā eva pravartanta iti /</l>\n<l>nanu svārthaprayukta eva pravartatāmevamapi ko doṣa ityata āha-- #svārthavatvādīsvarasyeti# /</l>\n<l>arthitvādityarthaḥ /</l>\n<l>#puruṣasya caudāsīnyābhyupagamānna#vāstavī pravṛttiriti //37. //</l>\n</lg></p>\n\n<p>aparamapi dṛṣṭānusāreṇa dūṣaṇamāha-- #saṃbandhānupapatteśca# /\ndṛṣṭo hi sāvayavānāmasarvagatānāṃ ca saṃyogaḥ /\naprāptipūrvikā hi prāptiḥ saṃyogo na sarvagatānāṃ saṃbhavatyaprāpterabhāvānniravayavatvācca /\navyāpyavṛttitā hi saṃyogasya svabhāvaḥ /\nna ca niravayaveṣvavyāpyavṛttitā saṃyogasya saṃbhavatītyuktam /\ntasmādavyāpyavṛttitāyāḥ saṃyogasya vyāpikāyā nivṛttestadvyāpyasya saṃyogasya vinivṛttiriti bhāvaḥ /\nnāpi samavāyalakṣaṇaḥ /\nsa hyayutasiddhānāmādhārādheyabhūtānāmihapratyayahetuḥ saṃbandha ityabhyupeyate /\nna ca pradhānapuruṣeśvarāṇāṃ mitho 'styādhārādheyabhāva ityarthaḥ /\nnāpi yogyatālakṣaṇaḥ kāryagamyasaṃbandha ityāha-- #nāpyanya iti# /\nnahi pradhānasya mahadahaṅkārādikāraṇatvamadyāpi siddhamiti /\nśaṅkate-- #brahmavādina iti# /\nnirākaroti- #na# /\nkutaḥ /\n#tasya#mate 'nirvacanīya #tādātmyalakṣaṇasaṃbandhopapatteḥ /\napiceti# /\nāgamo hi pravṛttiṃ prati na dṛṣṭāntamapekṣata ityadṛṣṭapūrve tadviruddhe ca pravartituṃ samarthaḥ /\n<lg>\n<l>anumānaṃ tu dṛṣṭānusāri naivaṃvidhe pravartitumarhatīti /</l>\n<l>śaṅkate-- #parasyāpīti# /</l>\n<l>pariharati- #neti# /</l>\n<l>asmākaṃ tvīśvarāgamayoranāditvādīśvarayonitve 'pyāgamasya na virodha iti bhāvaḥ //38 //</l>\n</lg></p>\n\n<lg>\n<l>#adhiṣṭhānānupapatteśca# /</l>\n<l>yathādarśanamanumānaṃ pravartate nālaukikārthaviṣayamitīhāpi na prasmartavyam /</l>\n<l>sugamamanyat //39 //</l>\n</lg>\n\n<p>#karaṇavaccenna bhogādibhyaḥ /\nrūpādihīnamiti# /\nanudbhūtarūpamityarthaḥ. rūpādihīnakaraṇādhiṣṭhānaṃ hi puruṣasya svabhogādāveva dṛṣṭaṃ nānyatra /\nnahi bāhyaṃ kuṭhārādyaparidṛṣṭaṃ vyāpārayan kaścidupalabhyate /\ntasmādrūpādihīnaṃ karaṇaṃ vyāpārayata īsvarasya bhogādiprasaktiḥ tathā cānīśvaratvamiti bhāvaḥ /\n<lg>\n<l>kalpāntaramāha-- #anyatheti.# /</l>\n<l>pūrvamadhiṣṭhitiradhiṣṭhānamidānīṃ tu adhiṣṭhānaṃ bhogāyatanaṃ śarīramuktam /</l>\n<l>tathā bhogādiprasaṅgenānīśvaratvaṃ pūrvamāpāditam /</l>\n<l>saṃprati tu śarīritvena bhogādiprasaṅgādanīśvaratvamuktamiti viśeṣaḥ //40 //</l>\n</lg></p>\n\n<p>#antavatvamasarvajñatā vā# /\napi ca sarvatrānumānaṃ pramāṇayataḥ pradhānapuruṣeśvarāṇāmapi saṃkhyābedavattvamantavattvaṃ ca dravyatvāt saṃkhyānyatve sati prameyatvādvānumātavyaṃ, tataścāntavattvamasarvajñatā vā /\nasmākaṃ tvāgamagamyer'the tadbādhitaviṣayatayā nānumānaṃ prabhavatīti bhāvaḥ /\n#svarūpaparimāṇamapi#yasya yādṛśamaṇu mahat paramamahaddīrghaṃ hrasvaṃ ceti /\n#atha mā bhūdeṣa doṣa ityuttaro vikalpaḥ# /\nyasyānto 'sti tasyāntavattvāgrahaṇamasarvajñatāmāpādayet /\n<lg>\n<l>yasya tvanta eva nāsti tasya tadagrahaṇaṃ nāsarvajñatāmāvahati /</l>\n<l>nahi śaśaviṣāṇādyajñānādajño bhavatīti bhāvaḥ /</l>\n<l>pariharati-- #tata iti# /</l>\n<l>āgamānapekṣasyānumānameṣāmantavattvamavagamayatītyuktam //41 //</l>\n</lg></p>\n\n<p>#utpattyasaṃbhavāt# /\n<lg>\n<l>anyatra vedāvisaṃvādādyatrāṃśe visaṃvādaḥ sa nirasyate /</l>\n<l>tamaṃśamāha-- #yatpunaridamucyate vāsudevātsaṃkarṣaṇo#jīva #iti# /</l>\n<l>jīvasya kāraṇavatve satyanityatvam, anityatveparalokino 'bhāvātparalokābhāvaḥ, tataśca svarganarakāpavargābhāvāpatternāstikyamityarthaḥ /</l>\n<l>anupapannā ca jīvasyotpattirityāha-- #pratiṣedhiṣyati ceti //42 //</l>\n</lg></p>\n\n<lg>\n<l>na ca kartuḥ karaṇam# /</l>\n<l>yadyapyanekaśilpaparyavadātaḥ paraśuṃ kṛtvā tena palāśaṃ chinatti,yadyapi ca prayatnenendriyārthātmamanaḥ saṃnikarṣalakṣaṇaṃ jñānakaraṇamupādāyātmārthaṃ vijānāti, tathāpi saṃkarṣaṇo 'karaṇaḥ kathaṃ pradyumnākhyaṃ manaḥ karaṇaṃ kuryāt /</l>\n<l>akaraṇasya vā karaṇanirmāṇasāmarthye kṛtaṃ karaṇanirmāṇena /</l>\n<l>akaraṇādeva nikhilakāryasiddhiriti bhāvaḥ //43 //</l>\n</lg>\n\n<p>#vijñānādibhāve vā tadapratiṣedhaḥ# /</p>\n\n<p>#vāsudevā evaite#saṃkarṣamādayo #nirdeṣā#avidyādidoṣarahitāḥ /\n#niradhiṣṭhānā#nirūpādānāḥ /\nata eva #niravadyā#anityatvādidoṣarahitāḥ /\ntasmādutpattyasaṃbhavo 'nuguṇatvānna doṣa ityarthaḥ /\n#atrocyate-- evamapīti# /\nmā bhūdabyupagamena doṣaḥ, prakārāntareṇa tvayameva doṣaḥ /\npraśnapūrvaṃ prakārāntaramāha- #katham /\nyadi tāvaditi# /\nna tāvadete parasparaṃ bhinnā īśvarāḥ parasparavyāhatecchā bhavitumarhanti /\nvyāhatakāmatve ca kāryānutpādāt /\navyāhatakāmatve vā pratyekamīśvaratve ekenaiveśanāyāḥ kṛtatvādānarthakyamitareṣām /\nsaṃbhūya ceśanāyāṃ pariśuddho na kaściddīśvaraḥ syāt, siddhāntahāniśca /\n<lg>\n<l>bhagavānevaiko vāsudevaḥ paramārthatattvamityabhyupagamāt /</l>\n<l>tasmātkalpāntaramāstheyam /</l>\n<l>tatra cotpattyasaṃbhavo doṣa ityāśayavān kalpāntaramupanyasyotpattyasaṃbhavenāpākaroti-- #athāyamabhiprāya iti# /</l>\n<l>sugamamanyat //44 //</l>\n</lg></p>\n\n<lg>\n<l>#vipratiṣedhācca# /</l>\n<l>guṇibhyaḥ khalvātmabhyo jñānādīn guṇān bhedenoktvā punarabhedaṃ brūte-- #ātmāna evaite bhagavanto vāsudevā iti# /</l>\n<l>ādigrahaṇena pradyumnāniruddhayormano 'haṅkāralakṣaṇatayātmano bhedamabhidhāyātmana evaita iti tadviruddhābhedābhidhānamaparaṃ saṃgṛhītam /</l>\n<l>vedavipratiṣedho vyākhyātaḥ //45 //</l>\n</lg>\n\n<l>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ dvitīyādhyāyasya dvitīyaḥ pādaḥ //2 //</l>\n\n<p>#iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥpādaḥ#</p>\n\n<p>#dvidīyādhyāye tṛtīyaḥ pādaḥ# /</p>\n\n<p>2.3.1.1.</p>\n\n<p>#na viyadaśruteḥ# /\npūrvaṃ pramāṇāntaravirodhaḥ śruternirākṛtaḥ /\nsaṃprati tu śrutīnāmeva parasparavirodho nirākriyate /\ntatra sṛṣṭiśrutīnāṃ parasparavirodhamāha- #vedānteṣu tatra tatreti# /\nśrutivipratiṣedhācca parapakṣāṇāmanapekṣitatvaṃ sthāpitaṃ tadvatsvapakṣasya śrutivipratiṣedhāditi /\n#tadarthanirmalatvamar#thābhāsavinivṛttyārthatattvapratipādanam /\ntasya phalaṃ svapakṣasya jagato brahmakāraṇatvasyānapekṣatvāśaṅkānivṛttiḥ /\niha hi pūrvapakṣe śrutīnāṃ mitho virodhaḥ pratipādyate, siddhānte tvavirodhaḥ /\ntatra siddhāntyekadeśinovacanaṃ 'na viyadaśruteḥ' iti /\ntasyābhisaṃdhiḥ-yadyapi taittirīyake viyadutpattiśrutirasti tathāpi tasyāḥ pramāṇāntaravirodhādbahuśrutivirodhācca gauṇatvam /\n<lg>\n<l>tathāca viyato nityatvāttejaḥpramukha eva sargaḥ, tathāca na virodhaḥ śrutīnāmiti /</l>\n<l>tadidamuktam- #prathamaṃ tāvadākāśamāśritya cintyate kimasyākāśasyotpattirastyuta nāstīti# /</l>\n<l>yadi nāsti na śrutivirodhāśaṅkā /</l>\n<l>athāsti tataḥ śrutivirodha iti tatparihārāya prayatnāntaramāstheyamityarthaḥ //1 //</l>\n</lg></p>\n\n<p>2.3.1.2.</p>\n\n<p>tatra pūrvapakṣasūtram- #asti tu# /\ntaittirīye hi sargaprakaraṇe kevalasyākāśasyaiva prathamaḥ sargaḥ śrūyate /\nchāndogye ca kevalasya tejasaḥ prathamaḥ sargaḥ /\nnaca śrutyantarānurodhenāsahāyasyādhigatasyāpi sasahāyatākalpanaṃ yuktamasāhatvāvagamavirodhāt /\nśrutasiddhyarthaṃ khalvaśrutaṃ kalpyate na tu tadvidhātāya, vihanyate cāsahāyatvaṃ śrutaṃ kalpitena sasahāyatvena /\nnaca parasparānapekṣāṇāṃ vrīhiyavavadvikalpaḥ /\nanuṣṭhānaṃ hi vikalpyate na vastu /\n<lg>\n<l>nahi sthāṇupuruṣavikalpo vastuni pratiṣṭhāṃ labhate /</l>\n<l>naca sargabhedena vyavasthopapadyate, sāṃpratikasargavadbhūtapūrvasyāpi tathātvāt /</l>\n<l>na khalviha sarge kṣīrāddadhi jāyate sargāntare ti dadhnaḥ kṣīramiti bhavati /</l>\n<l>tasmātsargaśrutayaḥ parasparavirodhinyo nāsminnarthe pramāṇaṃ bhavitumarhantīti pūrvaḥ pakṣaḥ //2 //</l>\n</lg></p>\n\n<p>2.3.1.3.</p>\n\n<p>siddhāntyekadeśī sūtreṇa svābhiprāyamāviṣkaroti- #gauṇyasaṃbhavāt# /\npramāṇāntaravirodhena bahuśrutyantaravirodhena cākāśotpattyasaṃbhavādgauṇyeṣākāśotpattiśrutirityavirodha ityarthaḥ /\npramāṇāntaravirodhamāha- #na hyākāśasyeti# /\nsamavāṭyasamavāyinimittakāraṇebhyo hi kāryasyotpattirniyatā tadabhāve na bhavitumarhati dhūma iva dhūmadhvajābhāve /</p>\n\n<p>tasmātsadakāraṇamākāśaṃ nityamiti /\napica ya utpadyante teṣāṃ prāgutpatteranubhavārthakriye nopalabhyte utpannasya ca dṛśyete, yathā tejaḥprabhṛtīnām /\nna cākāśasya tādṛśo viśeṣa utpādānutpādayorasti, tasmānnotpadyata ityāha- #utpattimatāṃ ceti# /\nprakāśanaṃ prakāśo ghaṭapaṭādigocaraḥ /\n<lg>\n<l>#pṛthivyādivaidharmyācceti# /</l>\n<l>ādigrahaṇena dravyatve satyasparśavattvādātmavannityamākāśamiti gṛhītam /</l>\n<l>#āraṇyānākāśeṣviti# /</l>\n<l>vede 'pyekasyākāśasyaupādhikaṃ bahutvam //3 //</l>\n</lg></p>\n\n<p>2.3.1.4.</p>\n\n<lg>\n<l>tadevaṃ pramāṇāntaravirodhena gauṇatvamuktvā śrutyantaravirodhenāpi gauṇatvamāha- #śabdācca# /</l>\n<l>sugamam //4 //</l>\n</lg>\n\n<p>2.3.1.5.</p>\n\n<p>syāccaikasya brahmaśabdavat /\npadasyānuṣaṅgo na padārthasya /\ntaddhi kkacinmukhyaṃ kkacidaupacārikaṃ saṃbhavāsaṃbhavābhyāmityavirodhaḥ /\ncodyadvayaṃ karoti- #kathamiti# /\nprathamaṃ codyaṃ pariharati- #ekameveti tāvaditi /\nkulaṅ#gṛham /\n#amatrāṇi# /\npātrāṇi ghaṭaśarāvādīni /\nāpekṣikamavadhāraṇaṃ na sarvaviṣayamityarthaḥ /\nupapattyantaramāha- #naca nabhasāpīti# /\napirabhyupagame /\nyadi sarvāpekṣaṃ tathāpyadoṣa ityarthaḥ /\n#naca prāgutpatteḥ# /\n<lg>\n<l>jagata iti śeṣaḥ /</l>\n<l>dvitīyaṃ codyamapākaroti- #ata eva ca brahmavijñāneneti# /</l>\n<l>lakṣaṇānyatvābhāvenākāśasya brahmaṇo 'nanyatvāditi /</l>\n<l>api cāvyatiriktadeśakālamākāśaṃ brahmaṇā ca brahmakāryaiśca tadabhinnasvabhāvairataḥ kṣīrakumbhaprakṣiptakatipayapayobinduvadbrahmaṇi tatkārye ca vijñāte nabho viditaṃ bhavatītyāha- #api ca sarvaṃ kāryamutpadyamānamiti# //5 //</l>\n</lg></p>\n\n<p>2.3.1.6.</p>\n\n<p>evaṃ siddhāntaikadeśamite prāpta idamāha- #pratijñāhāniravyatirekacchabdebhyaḥ# /\nbrahmavivartātmatayājagatastadvikārasya vastuto brahmaṇābhede brahmaṇi jñāte jñānamupapadyate /\nnahi jagattattvaṃ brahmaṇo 'nyat /\ntasmādākāśamapi tadvivartatayā tadvikāraḥ sattajjñānena jñātaṃ bhavati nānyathā /\navikāratve tu tatastattvāntaraṃ na brahmaṇi vidite viditaṃ bhavati /\nbhinnayostu lakṣaṇānyatvābhāve 'pi deśakālābhede 'pi nānyatarajñānenānyatarajñānaṃ bhavati /\nnahi kṣīrasya pūrṇakumbhe kṣīre gṛhyamāṇe satsvapi pāthobinduṣu pāthastattvaṃ prati jñātatvamasti vijñāne /\ntasmānna te kṣīre vidite viditā iti pratijñādṛṣṭāntapracayānuparodhāya viyata utpattirakāmenābhyupeyeti /\ntadevaṃ siddhāntaikadeśini dūṣitepūrvapakṣī svapakṣe viśeṣamāha- #satyaṃ darśitam# /\nata eva #viruddhaṃ tu taditi# /\nsiddhāntasāramāha- #naiṣa doṣaḥ# /\n#tejaḥ#- #sargasya taittirīyaka iti# /\nśrutyoranyathopapadyamānānyathānupapadyamānayoranyathānupapadyamānā balavatī taittirīyakaśrutiḥ /\nchāndogyaśrutiścānyathopapadyamānā durbalā /\nnanvasahāyaṃ tejaḥ prathamamavagamyamānaṃ sasahāyatvena virudhyata ityuktamata āha- #nahīyaṃ śrutistejojanipradhāneti# /\nsargasaṃsargaḥ śrauto bhedastvārthaḥ /\nsa ca śrutyantareṇa virodhinā bādhyate, jaghanyatvāt /\nnaca tejaḥ pramukhasargasaṃsargavadasahāyatvamapyasya śrautaṃ, kintu vyatirekalabhyam /\nnaca śrutena tadavādabādhane śrutasya tejaḥsargasyānupapattiḥ, tadidamuktam-'tejojanipradhānā' iti /\nsyādetat /\nyadyekaṃ vākyamanekārtha na bhavatyekasya vyāpāradvāsaṃbhavāt, hanta bhoḥ kathamekasya sraṣṭuranekavyāpāratvamaviruddhamityata āha- #sraṣṭā tveko 'pīti# /\nvṛddaprayogādhīnāvadhāraṇaṃ śabdasāmarthyam /\nnacānāvṛttasya śabdasya kramākramābhyāmanekatrārthe vyāpāro dṛṣṭaḥ /\ndṛṣṭaṃ tu kramākramābhyāmekasyāpi karturanekavyāpāratvamityarthaḥ /\nnacāsminnartha ekasya vākyasya vyāpāro 'pi tu bhinnānāṃ vākyānāmityāha- #nacāsmābhiriti# /\nsugamam /\ncodayati- #nanu śamavidhānārthamiti# /\nyatparaḥ śabdaḥ sa śabdārthaḥ /\nna caiṣa sṛṣṭiparo 'pi tu śamapara ityarthaḥ /\nparaharati- #nahi tejaḥprāthamyānurodheneti# /\nguṇatvādārthatvācca kramasya śrutapradhānapadārthavirodhāttattyāgo 'yukta ityarthaḥ /\nsiṃhāvalokitanyāyena viyadanutpattivādinaṃ pratyāha- #apica chāndogya iti# /\nyatpunanyathā pratijñopapādanaṃ kṛtaṃ, taddūṣayati- #yaccoktamiti# /</p>\n\n<p>dṛṣṭāntānurūpatvāddārṣṭāntikasya, tasya ca prakṛtivikārarūpatvāddārṣṭāntikasyāpi tathābhāvaḥ /\napica bhrāntimūlaṃ caitadvacanam 'ekamevādvitīyam' iti toye kṣīrabuddhivat /\naupacārikaṃ vā siṃho māṇavaka itivat /\ntatra na tāvadbhrāntamityāha- #kṣīrodakanyāyeneti# /\nbhrāntervipralambhābhiprāyasya ca puruṣadharmatvādapauruṣeye tadasaṃbhava ityarthaḥ /\nnāpyaupacārikamityāha- #sāvadhāraṇā ceyamiti# /\nkāmamupacārādastvekatvam, avadhāraṇādvitīyapade nopapadyete /\nnahi māṇavake siṃhatvamupacarya na siṃhādanyo 'sti manāgapi māṇavaka iti vadanti laukikāḥ /\n<lg>\n<l>tasmādbrahmatvamaikāntikaṃ jagato vivakṣitaṃ śrutyā na tvaupacārikam /</l>\n<l>abhyāse hi bhūyastvamarthasya ūvati natvaspatvamapi prāgevaupacārikamityarthaḥ /</l>\n<l>#naca svakāryāpekṣayeti# /</l>\n<l>niḥśeṣavacanaḥ svarasataḥ sarvaśabdo nāsati śrutyantaravirodhe ekadeśavaviṣayo yujyata ityarthaḥ //6 //</l>\n</lg></p>\n\n<p>2.3.1.7.</p>\n\n<p>ākāśasyotpattau pramāṇāntaravirodhamuktamanubhāṣya tasya pramāṇāntarasya pramāṇāntaravirodhenāpramāṇabhūtasya na gauṇatvāpādanasāmarthyamata āha- #yāvadvikāraṃ tu vibhāgo lokavat# /\nso 'yaṃ prayogaḥ-ākāśadikklāmanaḥramāṇavo vikārāḥ, ātmanyatve sati vibhaktatvāt, ghaṭaśarāvodañcanādivaditi /\n#sarvaṃ kāryaṃ nirātmakamiti# /\nnirūpādānaṃ syādityarthaḥ /\nśūnyavādaśca nirākṛtaḥ svayameva śrutyopanyasya 'kathamasataḥ sajjāyeta' iti /\nupapāditaṃ ca tannirākaraṇamadhastāditi /\nātmatvādevātmanaḥ pratyagātmano #nirākaṇāśaṅkānupapattiḥ# /\netaduktaṃ bhavati-sopādānaṃ cetkāryaṃ tata ātmaivopānatvena śruterupādānāntarakalpanānupapatteriti /\nsyādetat /\nastvātmopādānamasya jagataḥ, tasya tūpādānāntaramaśrūyamāṇamapyanyadbhaviṣyatītyata āha- #nahyātmāgantukaḥ kasyacit#upādānāntarasyopādeyaḥ /\nkutaḥ /\n#svayaṃsiddhatvāt# /\nsattā vā prakāśo vāsya svayaṃsiddhī /\ntatra prakāśātmikāyāḥ siddhestāvadanāgantukatvamāha- #nahyātmātmana iti# /\nupapāditametadyathā saṃśayaviparyāsapārokṣyānāspadatvātkadāpi nātmā parādhīnaprakāśaḥ, tadadhīnaprakāśāstu pramāṇādayaḥ /\nata eva śrutiḥ-'tameva bhāntamanubhāti sarvaṃ tasya bhāsā sarvamidaṃ vibhāti' iti /\n#nacedṛśasya narikāraṇaṃ saṃbhavatīti# /\nnirākaraṇamapi hi tadadhīnātmalābhaṃ tadviruddhaṃ nodetumarhatītyarthaḥ /\nsattāyā anāgantukatvamasyāha-tathāhamevedānīṃ jānāmīti /\npramāpramāṇaprameyāṇāṃ vartamānātītānāgatatve 'pi pramātuḥ sadā vartamānatvenānubhavādapracyutasvabhāvasya nāgantukaṃ sattvam /\ntraikālyāvacchedena hyāgantukatvaṃ vyāptaṃ, tatpramātuḥ sadāvartamānādvyavartamānamāgantukatvaṃ svavyāpyamādāya nivartata iti /\n#anyathābhavatyapi jñātavya iti# /\nprakṛtipratyayābhyāṃ jñānajñeyayoranyathābhāvo darśitaḥ /\nnanu jīvataḥ pramāturmā bhūdanyathābhāvo mṛtasya tu bhaviṣyatītyata āha- #tathā bhasmībhavasyapīti# /\nyatkhalu satsvabhāvamanubhavasiddhaṃ tasyānirvacanīyatvamanyato bādhakādavasātavyam /\nbādhakaṃ ca ghaṭādīnāṃ svabhāvādvicalanaṃ pramāṇopanītam /\nyasya tu na tadasyātmano na tasya tatkalpanaṃ yuktam, abādhitānubhavasiddhasya satsvabhāvasyānirvacanīyatvakalpanāpramāṇābhāvāt /\ntadidamuktam- #na saṃbhāvayituṃ śakyamiti# /\ntadanena prabandhena pratyanumānenākāśānutpattyanumānaṃ tūṣayitvānaikāntikatvenāpi dūṣayati-yattūkaṃ samānajātīyamiti /\n<lg>\n<l>#nāpyenekamevo#pādānamupādeya #mārabhate# /</l>\n<l>yatra hi kṣīraṃ dadhibhāvena pariṇamate tatra nāvayavānāmanekeṣāmupādanatvamabhyupagantavyaṃ kintūpāttameva kṣīramekamupādeyadadhibhāvena pariṇamate /</l>\n<l>yathā niravayavaparamāṇuvādināṅkṣīraparamāṇurdadhiparamāṇubhāveneti /</l>\n<l>śeṣamatirohitārtham //7 //</l>\n</lg></p>\n\n<p>2.3.2.8.</p>\n\n<p>#etena mātariśvā vyākhyātaḥ# /\nyadyabhyāse bhūyastvamarthasya bhavati nālpatvaṃ dūrata evopacaritatvaṃ, hanta bhoḥ pavanasya nityatvaprasaṅgaḥ /\n'vāyuścāntarikṣametadamṛtam' iti dvayoramṛtatvamuktvā punaḥ pavanasya viśeṣeṇāha- #saiṣānastamitā devatā yadvāyuriti# /\ntasmādabhyāsānnāpekṣikaṃ vāyoramṛtatvamapi tvautpattikameveti prāptam /\ntadidamuktaṃ bhāṣyakṛtā- #astamayapratiṣedhādamṛtatvādiśravaṇācceti# /\ncena samuccayārthenābhyāso darśitaḥ /\nevaṃ prāpta ucyate-ekavijñānena sarvavijñānapratijñānāt, pratijñāvākyārthasya prādhānyāt, tadupapadanārthatvācca vākyāntarāṇāṃ, teṣāmapi cādvaitapratipādakānāṃ mātariśvotpattikramapratipādakānāṃ bahulamupalabdheḥ,</p>\n\n<lg>\n<l>mukhyabhūyastvābhyāmamūṣāṃ śrutīnāṃ balīyastvāt, etadanurodhenāmṛtatvāstamayapratiṣedhāvāpekṣikatvena netavyāviti /</l>\n<l>bhūyasīḥ śrutīrapekṣya dve api śrutī śabdamātramukte //8 //</l>\n</lg>\n\n<p>2.3.3.9.</p>\n\n<p>#esaṃbhavastu sato 'nupapatteḥ# /\nnanu 'na cāsya kaścijjanitā' ityātmanaḥ sato 'kāraṇatvaśruteḥ kathamutpattyāśaṅkā /\nnaca vacanamadṛṣṭvā pūrvaḥ pakṣa iti yuktam, adhītavedasya brahmajijñāsādhikārādarśanānupapatterata āha- #viyatpavanayoriti# /\nyathāhi viyatpavanayoramṛtatvānastamayatvaśrutī śrutyantaravirodhādāpekṣikatvena nīte /\nevamakāraṇatvaśrutirātmano 'gnivisphuliṅgadṛṣṭāntaśrutivirodhātpramāṇāntaravirodhāccāpekṣikatvena vyākhyātavyā /\nna cātmanaḥ kāraṇavattve 'navasthā lohagandhitāmāvahatyanāditvāt kāryakāraṇaparamparāyā iti bhāvaḥ /\n#tathā vikārebhya iti# /</p>\n\n<p>pramāṇāntaravirodho darśitaḥ /\nevaṃ prāpta ucyate-sadekatvabhāvasyotpattyasaṃbhavaḥ /\nkutaḥ #anupapatteḥ# /\nsadekasvabhāvaṃ hi brahma śrūyate tadasati bādhake nānyathayitavyam /\nuktametadvikārāḥ sattvenānubhūtā api katipayakālakalātikrame vinaśyanto dṛśyanta ityanirvacanīyāstraikālyāvacchedāditi /\nna cātmā tādṛśastasya śruteranubhāvādvā vartamānaikasvabhāvatvaina prasiddhestadidamāha- #sanmātraṃ hi brahmeti# /\netaduktaṃ bhavati-yatsvabhāvādvicalati tadanirvacanīyaṃ nirvacanīyopādānaṃ yuktaṃ, na tu viparyayaḥ /\nyathā rajjūpādānaḥ sarpo na tu sarpopādānā rajjuriti /\nyayostu svabhāvādapracyutistayornirvacanīyayornopādeyopādānabhāvaḥ, yathā rajjuśuktikayoriti /\nnaca niradhiṣṭhāno vibhrama ityāha- #nāpyasata iti# /\nnaca niradhiṣṭhānabhramaparaṃparānāditetyāha- #mūlaprakṛtyanabhyupagame 'navasthāprasaṅgāditi# /\npāramārthiko hi kāryakāraṇabhāvo 'nādirnānavasthāyā duṣyati. samāropastu vikārasya na samāropitopādāna ityupapāditaṃ mādhyamikamataniṣedhādhikāre, tadatra na prasmartavyam /\ntasmānnāsadadhiṣṭhānavibhramasamarthanānāditvenocitetyarthaḥ /\nagnivisphuliṅgaśrutiścaupādikarūpāpekṣayā netavyā /\nśeṣamatirohitārtham /\n<lg>\n<l>ye tu guṇadikkālotpattiviṣayamidamadhikaraṇaṃ varṇayāñcakrustaiḥ 'sato 'nupapatteḥ' iti kleśena vyākhyeyam /</l>\n<l>avirodhasamarthanaprastāve cāsya saṃgatirvaktavyā /</l>\n<l>abādivaddikkālādīnāmutpattipratipādakavākyasyānavagamāt /</l>\n<l>tadāstāṃ tāvat //9 //</l>\n</lg></p>\n\n<p>2.3.4.10.</p>\n\n<p>#tejo 'tastathāhyāha# /\nyadyapi 'vāyoragniḥ' ityapādānapañcamī 'kārakavibhaktirupapadavibhakterbalīyasī' iti neyamānantaryaparā yuktā, tathāpi bahuśrutivirodhena durbalāpyupapadavibhaktirevātrocitā /\ntataścānantaryadarśanapareyaṃ vāyoragniriti śrutiḥ /\nnaca sākṣādbrahmajatvasaṃbhave tadvaṃśyatvena tajjatvaṃ paraṃparayāśrayituṃ yuktam /\nvājapeyasya paśuyūpavaditi prāptam /\nevaṃ prāpte ucyate-yuktaṃ paśuyāgavājapeyoraṅgāṅginornānātvattatra sākṣādvājapeyāsaṃbandhe kleśena paraṃparāśrayaṇam /\niha tu vāyorbrahmavikārasyāpi brahmaṇo vastuto 'nanyatvādvayūpādānatve sākṣādeva brahmopādānatvopapatteḥ kārakavibhakterbalīyastvānurodhenobhayathopapadyamānāḥ śrutayaḥ kāṃsyabhojinyāyena niyamyanta iti yuktamiti rāddhāntaḥ /\n#'pāramparyajatve 'pi'#iti bhedakalpanābhiprāyaṃ yataḥla pāramārthikābhedamāha- #vāyubhāvāpannaṃ#</p>\n\n<lg>\n<l>#brahmeti /</l>\n<l>yathā tasyāḥ śṛtam#iti tu dṛṣṭāntaḥ paramparāmātrasāmyena na tu sarvathāṃ sāmyeneti sarvamavadātam //10 //</l>\n</lg>\n\n<p>2.3.5.11.</p>\n\n<lg>\n<l>#āpaḥ# /</l>\n<l>nigadavyākhyātena bhāṣyeṇa vyākhyātam //11 //</l>\n</lg>\n\n<p>2.3.6.12.</p>\n\n<p>#pṛthivyadhikārarūpaśabdāntarebhyaḥ# /\nannaśabdo 'yaṃ vyutpattyā ca prasiddhyā ca vrīhiyavādau tadvikāre caudane pravartate /\nśrutiśca prakaraṇādbalīyasī, sā ca vākyaśeṣeṇopodbalitā 'yatra kkacana varṣati' ityetena tasmādabhyavahārthaṃ vrīhiyavādyevātrādbhyo jāyata iti vivakṣitam /\nkārṣṇyamapi hi saṃbhavati kasyacidadanīsya /\n<lg>\n<l>nahi pṛthivyapi kṛṣṇā, lohitādirūpāyā api darśanāt /</l>\n<l>tataśca śrutyantareṇa 'adbhyaḥ pṛthivī pṛthivyā oṣadhayaḥ' ityādinā virodha iti pūrvaḥ pakṣaḥ /</l>\n<l>śrutyorvirodhe vastuni vikalpānupapatteranyatarānuguṇatayānyatarā netavyā /</l>\n<l>tatra kim 'adbhyaḥ pṛthivī' iti pṛthivīśabdo 'nnaparatayā nīyatāmuta 'annamasṛjata' ityannaśabdaḥ pṛthivīparatayeti viśaye, mahābhūtādhikārānurodhātprāyikakṛṣṇarūpānurodhācca 'tadyadupāṃ śara āsīt' iti ca punaḥ śrutyanurodhācca vākyaśeṣasya cānyathāpyupapatterannaśabdo 'nnakāraṇe pṛthivyāmiti rāddhāntaḥ //12 //</l>\n</lg></p>\n\n<p>2.3.7.13.</p>\n\n<p>#tadabhidhyānādeva tu talliṅgātsaḥ# /\nsṛṣṭikrame bhūtānāmavirodha uktaḥ /\nidānīmākāśādibhūtādhiṣṭhātryo devatāḥ kiṃ svatantrā evottarottarabhūtasarge pravartanta uta parameśvarāpekṣāyāṃ pramāṇābhāvāt, prastāvasya ca liṅgasya ca pāramparyeṇāpi mūlākāraṇasya brahmaṇa upapatte-, svatantrāṇāmevākāśādīnāṃ vāṭvādikāraṇatvamiti jagato brahmayonitvavyāghāta iti prāptam /\nevaṃ prāpte 'bhidhīyate- #ākāśādvāyuḥ'#ityādaya ākāśādīnāṃ kevalamupādānabhāvamācakṣate, na punaḥ svātantryeṇādhiṣṭhātṛtvam /\nnaca cetanānāṃ svakāryasvātantryamityetadapyaikāntikaṃ paratantrāṇāmapi teṣāṃ bahulamupalabdherbhṛtyāntevāsyādivat /\ntasmālliṅgaprastāvasāmañjasyāya sa īśvara eva tena tenākāśādibhāvenopādānabhāvenāvatiṣṭhamānaḥ svayamadhiṣṭhāya nimittakāraṇabhūtastaṃ taṃ vikāraṃ vāṭvādikaṃ sṛjatīti yuktam /\nitarathā liṅgaprastāvau kleśitau syātāmiti /</p>\n\n<lg>\n<l>#parameśvarāveśavaśāditi# /</l>\n<l>parameśvara evāntaryamibhāvenāviṣṭa īkṣitā, tasmātsarvasya kāryajātasya sākṣātparameśvara evādhiṣṭhātā nimittakāraṇaṃ na tvākāśādibhāvamāpannaḥ /</l>\n<l>ākāśādibhāvamāpannastūpādānamiti siddham //13 //</l>\n</lg>\n\n<p>2.3.8.14.</p>\n\n<p>#viparyayeṇa tu kramo 'ta upapadyate ca# /\nutpattau mahābhūtānāṃ kramaḥ śruto nāpyaye 'pyayamātrasya śrutatvāt /\ntatrava niyame saṃbhavati nāniyamaḥ /\nvyavasthārahito hi saḥ /\nnaca vyavasthāyāṃ satyāmavyavasthā yujyate /\ntatra kramabhedāpekṣāyāṃ kiṃ dṛṣṭo 'pyayakramo ghaṭādīnāṃ mahābhūtāpyayakramaniyāmako 'stvāho śrauta utpattikrama iti viśaye śrautasya śrautāntaramabhyarhitaṃ samānajātīyatayā tasyaiva buddhisāṃnidhyāt /\nna dṛṣṭaṃ, viruddhajātīyatvāt /\ntasmācchrautenaivotpattikrameṇāpyayakramo niyamyata iti prāpta ucyate-apyayasya kramāpekṣāyāṃ khalūtpattikramo niyāmako bhavet, na tvastyapyayasya kramāpekṣā, dṛṣṭānumānopanītena kramabhedena śrutyanusāriṇo 'pyayakramasya bādhyamānatvāt /\ntasmin hi satyupādānoparame 'pyupādeyamastīti syāt /\nna caitadasti /\ntasmāt /\n<lg>\n<l>tadviruddhadṛṣṭakramāvarodhādākṅkṣaiva nāsti kramāntaraṃ pratyayogyatvāt tasya /</l>\n<l>tadidamuktaṃ sūtrakṛtā-'upapadyate ca' iti /</l>\n<l>bhāṣyakāro 'pyāha- #na cāsāvayogyatvāpyayenākāṅkṣyata iti# /</l>\n<l>tasmādutpattikramādviparītaḥ krama ityetantryāyamūlā ca smṛtiruktā //14 //</l>\n</lg></p>\n\n<p>2.3.9.15.</p>\n\n<p>#antarāvijñānamanasī krameṇa talliṅgāditi cennāviśeṣāt# /\ntadevaṃ bhāvanopayoginau bhūtānāmutpattipralayau vicārya buddhīndriyamanasāṃ kramaṃ vicārayati /\natra ca vijñāyate 'neneti vyutpattyā vijñānaśabdenendriyāṇi ca buddhiṃ ca brūte /\ntatraiteṣāṃ kramāpekṣāyāmātmānaṃ ca bhūtāni cāntarā samāmnānāttenaiva pāṭhena kramo niyamyate /\ntasmāt pūrvotpattikramabhaṅgaprasaṅgaḥ /\nyata ātmanaḥ karaṇāni karaṇebhyaśca bhūtānīti pratīyate, tasmādātmana ākāśa iti bhajyate /\nannamayamiti ca mayaḍānandamaya itivat na vikārārtha iti prāpte 'bhidhīyate-vibhaktatvāttāvanmanaḥprabhṛtīnāṃ kāraṇāpekṣāyāmannamayaṃ mana ityādiliṅgaśravaṇādapekṣitārthakathanāya vikārārthatvameva mayaṭo yuktam, itarathā tvanapekṣitamuktaṃ bhavet /\nnaca tadapi ghaṭate /\nnahyannamayo yajña itivadannaprācuryaṃ manasaḥ saṃbhavati /\nevaṃ codbhūtavikārā mana ādayo bhūtānāṃ parastādutpadyanta iti yuktam /\nprauḍhavāditayābhyupetyāha- #atha tvabhautikānīti# /\n<lg>\n<l>bhavatvātmana eva karaṇānāmutpattiḥ, na khalvetāvatā bhūtairātmano notpattavyam /</l>\n<l>tathāca noktakramabhaṅgaprasaṅgaḥ /</l>\n<l>#viśiṣyate#bhidyate /</l>\n<l>bhajyata iti yāvat //15 //</l>\n</lg></p>\n\n<p>2.3.10.16.</p>\n\n<p>#carācaravyapāśrayastu syāttadvyapadeśo bhāktastadbhāvabhāvitvāt# /\ndevadattādināmadheyaṃ tāvajjīvātmano na śarīrasya, tannāmne śarīrasya śrāddhadikaraṇānupapatteḥ /\ntanmṛto devadatto jāto devadatta iti vyapadeśasya mukhyatvaṃ manvānasya pūrvaḥ pakṣaḥ, mukhyatve śāstroktāmuṣmikasvargādiphalasaṃbandhānupapteḥ śāstravirodhāllaukikavyapadeśo bhākto vyākhyeyaḥ /\nbhaktiśca śarīrasyotpādavināśau tatastatsaṃyoga iti /\njātakarmādi ca garbhabījasamudbhavajīvapāpaprakṣayārthaṃ, na tu jīvajanmajapāpakṣayārtham /\n<lg>\n<l>ata eva smaranti 'evamenaḥ śamaṃ yāti bījagarbhasamudbhavam' iti /</l>\n<l>tasmānna śarīrotpattivināśābhyāṃ jīvajanmavināśāviti siddham /</l>\n<l>etacca laukikavyapadeśasyābhrāntimūlatvamabhyupetyādhikaraṇam /</l>\n<l>uktā tvadhyāsabhāṣye 'sya bhrāntimūlateti //16 //</l>\n</lg></p>\n\n<p>2.3.11.17.</p>\n\n<p>mā bhūtāmasya śarīrodayavyayābhyāṃ sthūlāvutpattivināśau, ākāśāderiva tu mahāsargādau tadante cotpattivināśau jīvasya bhaviṣyata iti śaṅkāntaramapanetumidamārabhyate /\n#nātmāśruternityatvācca tābhyaḥ# /\nvicāramūlasaṃśayasya bījamāha- #śrutivipratipatteriti# /\ntāmeva darśayati- #kāsucicchutiṣviti# /\npūrvapakṣaṃ gṛhṇāti- #tatra prāptamiti# /\nparamātmanastāvadviruddhadharmasaṃsargādapahatānapahatapāpmatvādilakṣaṇājjīvānāmanyatvam /\nte cenna vikārāstatastattvāntaratve bahutarādvaitaśrutivirodhaḥ /\nbrahmavijñānena sarvavijñānapratijñāvirodhaśca /\ntasmācchutibharanujñāyate vikāratvam /\npramāṇāntaraṃ cātroktam-vibhaktatvādākāśādivaditi /\n'yathāgneḥ śrudrā visphaliṅgaḥ' iti ca śrutiḥ sākṣādeva brahmavikāratvaṃ jīvānāṃ darśayati /\n'yathā sūdīptāt pāvakāt' iti ca brahmaṇo jīvānāmutpattiṃ ca tatrāpyayaṃ ca sākṣāddarśayati /\nnanvakṣarādbhāvānāmutpattipralayāvavagamyete /\nna jīvānāmityata āha- #jīvātmanāmiti# /\nsyādetat /\nsṛṣṭiśrutiṣvākāśādyutpattiriva kasmājjīvotpattirnāmnāyate /\ntasmādāmnānayogyasyānāmnānāttasyotpattyabhāvaṃ pratīma ityata āha- #naca kkacidaśravaṇamiti# /\nevaṃ hi kasyāñcicchākhyāyāmāmnātasya katipāyāṅgasahitasya karmaṇaḥ śākhāntarīyāṅgopasaṃhāro na bhavet /\ntasmādbahutaraśrutivirodhādanupraveśaśrutirvikārabhāvātpattyā vyākhyeyā /\ntasmādākāśavajjīvātmāna utpadyanta iti prāpta ucyate-bhavedevaṃ yadi jīvā brahmaṇo bhidyeran /\n<lg>\n<l>na tvetadasti /</l>\n<l>'tat sṛṣṭvā tadevānuprāviśat' 'anena jīvena' ityādyavibhāgaśruteraupādhikatvācca bhedasya ghacakarakādyākāśavadviruddhadharmasaṃsargasyopapatteḥ /</l>\n<l>upādhīnā ca manomaya ityādīnāṃ śruterbhūyasīnaṃ ca nityatvājatvādigocarāṇāṃ śrutīnāṃ darśanāt 'upādhipravilayenopahitasya' iti ca praśnottarābhyāmanekadhopapādanādavibhāgasya ca 'eko devaḥ sarvabhūteṣu gūḍhaḥ' iti śrutyaivoktatvānnityā jīvātmano na vikārā na cādvaitapratijñāvirodha iti siddham /</l>\n<l>maitreyibrāhmaṇaṃ cādhastādvyākhyātamiti neha vyākhyātam //17 //</l>\n</lg></p>\n\n<p>2.3.12.18.</p>\n\n<p>#jño 'ta eva# /\nkarmaṇā hi jānātyartho vyāptastadabhāve na bhavati dhūma iva dhūmadhvajābhāve, suṣuptyādyavasthāsu ca jñeyasyābhāvāttadvyāpyasya jñānasyābhāvaḥ /\ntathāca nātmasvabhāvaścaitanyaṃ tadanuvṛttāvapi caitanyasya vyāvṛttiḥ /\ntasmādindriyādibhāvābhāvānuvidhānāt jñānabhāvābhāvayorindriyādisaṃnikarṣādheyamāgantukamasya caitanyaṃ dharmo na svābhāvikaḥ /\nata evendriyādīnāmarthavattvam, itarathā vaiyarthyamindriyāṇāṃ bhavet /\nnityacaitanyaśrutayaśca śaktyabhiprāyeṇa vyākhyeyāḥ /\nasti hi jñānotpādanaśaktirnijā jīvānāṃ, na tu vyomna ivendriyādisaṃnikarṣe 'pyeṣā jñānaṃ na bhavatīti /\ntasmājjaḍā eva jīvā iti prāpte 'bhidhīyate-yadāgantukajñānaṃ jaḍasvabhāvaṃ tatkadacit parokṣaṃ kadācit saṃdigdhaṃ kadācidviparyastaṃ, yathā ghaṭādi, na caivamātmanā /\ntathāhi-anumimāno 'pyaparokṣaḥ, smarannapyānubhavikaḥ, saṃdihāno 'pyasaṃdigdhaḥ, viparyasyannapyaviparītaḥ sarvasyātmā /\ntathāca tatsvabhāvaḥ /\nnaca tatsvabhāvasya caitanyasyābhāvaḥ, tasya nityatvāt /\n<lg>\n<l>tasmādvṛttayaḥ kriyārūpāḥ karmābhāve suṣuptyādau nivartante /</l>\n<l>tena caitanyamātmasvabhāva iti siddham /</l>\n<l>tathāca nityacaitanyavādinyaḥ śrutayo na kathañcit kleśena vyākhyātavyā bhavanti /</l>\n<l>gandhādiviṣayavṛttyupajane cendriyāṇāmarthavatteti sarvamavadātam //18 //</l>\n</lg></p>\n\n<p>2.3.13.19.\n#utkrāntigatyāgatīnām# /\nyadyapyavikṛtasyaiva paramātmano jīvabhāvastathā cānaṇuparimāṇatvaṃ, tathāpyutkrāntigatyāgatīnāṃ śruteśca sākṣādaṇuparimāṇaśravaṇasya cāvirodhārthamidamadhikaraṇamityākṣepasamādhānābhyāmāha- #nanu ceti# /\n<lg>\n<l>pūrvapakṣaṃ gṛhṇāti- #tatra prāptaṃ tāvaditi# /</l>\n<l>vibhāgasaṃyogotpādau hi tūtkrāntyādīnāṃ phalaṃ /</l>\n<l>naca sarvagatasya tau staḥ /</l>\n<l>sarvatra nityaprāptasya vā sarvātmakasya vā tadasaṃbhāvāditi //19 //</l>\n</lg></p>\n\n<p>2.3.13.20.</p>\n\n<p>#svātmanā cottarayoḥ# /\nutkramaṇaṃ hi maraṇe nirūḍham /\ntaccācalato 'pi tatra sato dehasvāmyanivṛttyopapadyate na tu gatyāgatī /\ntayoścalane nirūḍhayoḥ kartṛsthabhāvayorvyāpinyasaṃbhavāditi madhyamaṃ parimāṇaṃ mahattvaṃ śarīrasyaiva /\ntaccārhataparīkṣāyāṃ pratyuktam /\ngatyāgatī ca paramanahati na saṃbhavato 'ta pāriśeṣyādaṇutvasiddhiḥ /\ngatyāgatibhyāṃ ca prādeśikatvasiddhau maraṇamapi dehādapasarpaṇameva jīvasya na tu tatra sataḥ svāmyanivṛttimātramiti siddhamityāha- #satyośca gatyāgatyoriti# /\nitaśca dehādapasarpaṇameva jīvasya maraṇamityāha- #dehapradeśānāmiti# /\ntasmādgatyāgatyapekṣotkrāntirapi sāpādānāṇutvasādhanamityarthaḥ /\nna kevalamapādānaśruteḥ,</p>\n\n<l>taccharīrapradeśāntavyatvaśruterapyevamevetyāha- #sa etāstejomātrā iti# //20 //</l>\n\n<p>2.3.13.21.</p>\n\n<p>#nāṇuratacchuteriti cennetarādhikārāt# /\nyata utkrāntyādiśrutibhirjīvānāmaṇutvaṃ prasādhitaṃ tato vyāpakātparamātmanasteṣāṃ tadvikāratayā bhedaḥ /\n<lg>\n<l>tathāca mahattvānanyādiśrutayaḥ paramātmaviṣayā na jīvaviṣayā ityavirodha ityarthaḥ /</l>\n<l>yadi jīvā aṇavastato 'yo 'yaṃ vijñānamayaḥ parameṣu' iti kathaṃ śārīro mahattvasaṃbandhitvena pratinirdiśyate iti codayati- #nanviti# /</l>\n<l>pariharati- #śāstradṛṣṭyā#pāramārthikadṛṣṭyā nirdeśo vāmadevavat /</l>\n<l>yathā hi garbhastha eva vāmadevo jīvaḥ paramārthadṛṣṭyātmano brahmatvaṃ pratipede, evaṃ vikārāṇāṃ prakṛtervāstavādabhedāttatparimāṇatvavyapadeśa ityarthaḥ //21 //</l>\n</lg></p>\n\n<p>2.3.13.22.</p>\n\n<p>#svaśabdonmānābhyāṃ ca# /\n<lg>\n<l>svaśabdaṃ vibhajate- #sākṣādeveti# /</l>\n<l>unmānaṃ vibhajate- #tathonmānamapīti# /</l>\n<l>uddhṛtya mānamunmānaṃ bālāgrāduddhṛtaḥ śatatamo bhāgastasmādapi śatatamāduddhṛtaḥ śatatamo bhāga iti tadidamunmānam /</l>\n<l>ārāgrādiddhṛtaṃ mānamārāgrāmātramiti //22 //</l>\n</lg></p>\n\n<p>2.3.13.23.</p>\n\n<lg>\n<l>sūtrāntaramavatārayituṃ codayati- #nanvaguṇatve satīti# /</l>\n<l>aṇurātmā na śarīravyāpīti na sarvāṅgīṇaśaityopalabdhiḥ syādityarthaḥ /</l>\n<l>#avirodhaścandanavat# /</l>\n<l>tvaksaṃyukto hi jīvaḥ tvakca sakalaśarīravyāpinīti tvagvyāpyātmasaṃbandhaḥ sakalaśaityopalabdhau samartha ityarthaḥ //23 //</l>\n</lg>\n\n<p>2.3.13.24.</p>\n\n<p>#avasthitivaiśeṣyāditi cennābhyupagamāddhṛdi hi# /\ncandanabindoḥ pratyakṣato 'lpīyastvaṃ buddhvā yuktā kalpanā bhavati, yasya tu saṃdigdhamaṇutvaṃ sarvāṅgīṇaṃ ca kāryamupalabhyate tasya vyāpitvamautsargikamapahāya neyaṃ kalpanāvakāśaṃ labhata iti śaṅkārthaḥ /\nnaca haricandanabindudṛṣṭāntenāṇatvānumānaṃ jīvasya,</p>\n\n<lg>\n<l>pratidṛṣṭāntasaṃbhavenānaikāntikatvādityāha- #na cātrānumānamiti# /</l>\n<l>śaṅkāmimāmapākaroti- #atrocyata iti# /</l>\n<l>yadyapi pūrvoktābhiḥ śrutibhiraṇutvaṃ siddhamātmanastathāpi vaibhācchutyantaramupanyastam //24 //</l>\n</lg>\n\n<p>2.3.13.25.</p>\n\n<p>#guṇādvā lokavat# /\n<lg>\n<l>ye tu sāvayavatvāccandanabindoraṇusaṃcāreṇa dehavyāptirupapadyate na tvātmano 'navayavasyāṇusaṃcāraḥ saṃbhavī, tasmādvaiṣamyamiti manyante tān pratidamucyate guṇādvā lokavaditi /</l>\n<l>tadvibhajate- #caitanya iti# /</l>\n<l>yadyapyaṇurjīvastathāpi tadguṇaścaitanyaṃ sakaladehavyāpi /</l>\n<l>yathā pradīpasyālpatve 'pi tadguṇaḥ prabhāsakalagṛhaudaravyāpinīti //25 //</l>\n</lg></p>\n\n<p>2.3.13.26.</p>\n\n<p>etadapi śaṅkādvāreṇa dṛṣayitvā dṛṣṭāntāntaramāha- #vyatireko gandhavat /\nakṣīyamāṇamapi taditi# /\nkṣayasyātisūkṣmatayānupalabhyamānakṣamiti śaṅkate- #syādetaditi# /\nviśliṣṭānāmalpatvādityupalakṣaṇaṃ, dravyāntaraparamāṇūnāmanupraveśādityapi draṣṭavyam /\nviśleṣānupraveśābhyāṃ ca sannapi viśleṣaḥ sūkṣmatvānnopalakṣyate iti /\nnirākaroti- #nā# /\nkutaḥ /\n<lg>\n<l>#atīndriyatvāditi# /</l>\n<l>paramāṇūnāṃ paramasūkṣmatvāttadgatarūpādivadgandho 'pi nopalabhyeta /</l>\n<l>upalabhyamāno vā sūkṣma upalabhyeta na sthūla ityarthaḥ /</l>\n<l>śeṣamatirohitārtham //26 //</l>\n</lg></p>\n\n<p>2.3.13.27.</p>\n\n<p>// 27 //</p>\n\n<p>2.3.13.28.</p>\n\n<lg>\n<l>pṛthagupadeśāt /</l>\n<l>nigadavyākhyātabhasya bhāṣyam //28 //</l>\n</lg>\n\n<p>2.3.13.29.</p>\n\n<p>#tadguṇasāratvāttu tadvyapadeśaḥ prājñavat /\nkamṭakatodane 'pīti# /\nmahadalpayoḥ saṃyogo 'lpamavaruṇaddhi na mahāntaṃ, na jātu ghaṭakarakādisaṃyogā nabhaso tabho vyaśruvate 'pitvalpāneva ghaṭakarakādīn, itarathā yatra nabhastatra sarvatra ghaṭakarakādyupalambha iti, te 'pi nabhaḥparimāṇaḥ prasajyeranniti /\nna cāṇorjīvasya sakalaśarīragatā vedanopapadyate /\nyadyapyantaḥkaraṇamaṇu tathāpi tasyatvacā saṃbaddhatvāttvacaśta samastaśarīravyāpitvādekadeśe 'pyadhiṣṭhitā tvagadhiṣṭhitaiveti śarīravyāpī jīvaḥ śaknoti sarvāṅgīṇaṃ śaityamanubhavituṃ tvagindriyeṇa gaṅgāyām /\naṇustu jīvo yatrāsti tasminneva śarīrapradeśo tadanubhavenna sarvāṅgīṇaṃ, tasyāsarvāṅgīṇatvāt /\nkaṇṭakatodanasya tu prādeśikatayā na sarvāṅgīṇopalabdhiriti vaiṣamyam /\n#guṇatvameva hīti# /\nidameva hi guṇānāṃ guṇatvaṃ yaddravyadeśatvam /\nata eva hi hemante viṣaktāvayavāpyadravyagate 'tisāndre śītasparśe 'nubhūyamānepyanudbhūtaṃ rūpaṃ nopalabhyate yathā, tathā mṛgamadādīnāṃ gandhavāhaviprakīrṇasūkṣmāvayavānāmatisāndre gandhe 'nubhūyamāne rūpasparśau nānubhūyete tatkasya hetoḥ, anudbhūtatvāttayorgandhasya codbhūtatvāditi /\nnaca dravyasya prakṣyaprasaṅgaḥ, dravyāntarāvayavapūraṇāt /\nata eva kālaparivāsavaśādasya hatagandhitopalabhyate /\napica caitanyaṃ nāma na gumo jīvasya guṇānaḥ, kintu rūpabhāvaḥ /\nnaca svabhāvasya vyāpitve bhāvasyāvyāpitvaṃ, tattvapracyuterityāha- #yadi ca caitanyamiti# /\ntadevaṃ śrutismṛtītihāsapurāṇasiddhe jīvasyāvikāritayā paramātmatve, tathā śrutyāditaḥ paramamahattve ca, yā nāmāṇutvaśrutayastāstadanurodhena buddhiguṇasāratayā vyākhyeyā ityāha- #tadguṇasāratvāditi# /\ntadvyācaṣṭe- #tasyā buddheriti# /\nātmanā svasaṃbandhinyā buddherupasthāpitatvāttadā parāmarśaḥ /\nnahi śuddhabuddhamuktasvabhāvasyātmanastattvaṃ saṃsāribhiranubhūyate /\napitu yo 'yaṃ mithyājñānadveṣādyanuṣaktaḥ sa eva pratyātmamanubhavagocaraḥ /\n<lg>\n<l>naca brahmasvabhāvasya jīvātmanaḥ kūṭasthanityasya svata icchādveṣānupaṅgasaṃbhava iti buddhiguṇānāṃ teṣāṃ tadabhedādhyāsena taddharmatvādhyāsaḥ, upadarāvādhyastasyeva candramaso bimbasya toyakampe kamapvattvādhyāsa ityupapāditamadhyāsabhāṣye /</l>\n<l>tathāca buddhyādyupādhikṛtamasya jīvatvamiti buddherantaḥkaraṇasyāṇutayā so 'pyaṇuvyapadeśabhāgbhavati, nabha iva karakopahitaṃ karakaparimāṇam. tathā cotkrāntyādīnāmupattiriti /</l>\n<l>nigadavyākhyātamitaram /</l>\n<l>prāyaṇe 'sattvamasaṃsāritvaṃ vā, tataśca kṛtavipraṇāśākṛtābhyāgamaprasaṅgaḥ //29 //</l>\n</lg></p>\n\n<p>2.3.13.30.</p>\n\n<p>#yāvadātmabhāvitvāttu na doṣastaddarśanāt# /\nyāvatsaṃsāryātmabhāvitvādityarthaḥ /\nsamānaḥ sanniti /\nbuddhyā samānaḥ tadguṇasāratvāditi /\n#apica mithyājñāneti# /\nna kevalaṃ yaṃvatsaṃsāryātmabhāvitvamāgamataḥ, upapattitaścetyarthaḥ /\nādityavarṇamiti /\n<lg>\n<l>prakāśarūpamityarthaḥ /</l>\n<l>#tamasa iti# /</l>\n<l>avidyāyā ityarthaḥ /</l>\n<l>tameva viditvā sākṣātkṛtya mṛtyumavidyāmatyetīti yojanā //30 //</l>\n</lg></p>\n\n<p>2.3.13.31.</p>\n\n<lg>\n<l>anuśayabījaṃ pūrvapakṣī prakaṭayati- #nanu suṣuptapralayayoriti /</l>\n<l>satā#paramātmanā /</l>\n<l>anuśayabījaparihāraḥ atrocyate- #paṃstvādivattvasya sato 'bhivyaktiyogāt# /</l>\n<l>nigadavyākhyātamasya bhāṣyam //31 //</l>\n</lg>\n\n<p>2.3.13.32.</p>\n\n<p>#nityopalabdhyanupalabdhiprasaṅgonyataraniyamo vānyathā# /\nsyādetat /\nantaḥkaraṇe 'pi sati tasya nityasaṃnidhānāt kasmānnityopalabdhyanupalabdhī na prasajyete /\nathādṛṣṭavipākakādācitkatvāt sāmarthyapratibandhāpratibandhābhyāmantaḥ karaṇasya nāyaṃ prasaṅgaḥ /\ntāvasatyevāntaḥ karaṇe ātmano vendriyāṇāṃ vā stāṃ, tatkimantargaḍunāntaḥkaraṇeneti codayati- #athavānyatarasyātmana iti# /\nathaveti siddhāntaṃ nivartayati /\nsiddhāntī brūte- #na cātmana iti# /\navadhānaṃ khalvanuvubhūpā śuśrūṣā vā /\nna caite ātmano dharmau, tasyāvikriyatvāt /\nna condriyāṇam, ekaikendriyavyatireke 'pyandhādīnāṃ darśanāt /\nnaca te āntaratvenānubhūyamāne bāhye saṃbhavataḥ /\n<lg>\n<l>tasmādasti tadāntaraṃ kimapi /</l>\n<l>yasya caite tadantaḥkaraṇam /</l>\n<l>tadidamuktam- #yasyāvadhāneti# /</l>\n<l>atraivārthe śrutiṃ darśayati- #tathā ceti# //32 //</l>\n</lg></p>\n\n<p>2.3.14.33.</p>\n\n<p>#kartā śāstrārthavattvāt# /\nnanu 'tadguṇasāratvāt' ityanenaiva jīvasya kartṛtvaṃ bhoktṛtvaṃ ca labdhameveti tadvyutpādanamanarthakamityata āha-tadguṇasāratvādhikāreṇeti /\ntasyaivaiṣa prapañco ye bhoktaiva na karteti tannirākaraṇārthaḥ /\n'śāstraphalaṃ prayoktari tallakṣaṇatvāt' ityāha sma bhagavān jaiminiḥ /\nprayoktaryanuṣṭhātari /\nkartarīti yāvat /\nśāstraphalaṃ svargādi /\nkutaḥ /\nprayoktṛphalasādhanatālakṣaṇatvāt śāstrasya vidheḥ /\nkartrapekṣitopāyatā hi vidhiḥ /\nbuddhiścetkartrī bhoktā cātmā tato yasyāpekṣitopāyo bhoktuna tasya kartṛtvaṃ yasya kartṛtvaṃ naca tasyāpekṣitopāyā iti kiṃ kena saṃgatamiti śāstrasyānarthakatvamavidyamānābhidheyatvaṃ tathā cāprayojanakatvaṃ syāt /\nyathā ca tadguṇasāratayāsyāvastusadapi bhoktṛtvaṃ sāṃvyavahārikamevaṃ kartṛtvamapi sāṃvyavahārikaṃ na tu bhāvikam /</p>\n\n<l>avidyāvadviṣayatvaṃ ca śāstrasyopapāditamadhyāsabhāṣya iti sarvamavadātam //33 //</l>\n\n<p>2.3.14.34.</p>\n\n<lg>\n<l>vihāropadeśāt /</l>\n<l>vihāraḥ saṃcāraḥ kriyā, tatra svātantryaṃ nākartuḥ saṃbhavati /</l>\n<l>tasmādapi kartā jīvaḥ //34 //</l>\n</lg>\n\n<p>2.3.14.35.</p>\n\n<lg>\n<l>#upādānāt# /</l>\n<l>tadeteṣāṃ prāṇānāmindriyāṇāṃ vijñānena buddhyā vijñānaṃ grahaṇaśaktimādāyopādāyetyupādāne svātantryaṃ nākartuḥ saṃbhavati //35 //</l>\n</lg>\n\n<p>2.3.14.36.</p>\n\n<p>#vyapadeśācca kriyāyāṃ cennirdeśaviparyayaḥ# /\nabhyuccayamātrametatra samgupapattiḥ /\n<lg>\n<l>vijñānaṃ kartṛ yajñaṃ tanute /</l>\n<l>sarvatra hi buddhiḥ karaṇarūpā karaṇatvenaiva vyapadiśyate na kartṛtvena, iha tu kartṛtvena, tasyā vyapadeśe viparyayaḥ syāt /</l>\n<l>tasmādātmaiva vijñānamiti vyapadiṣṭaḥ /</l>\n<l>tena karteti //36 //</l>\n</lg></p>\n\n<p>2.3.14.37.</p>\n\n<p>sūtrāntaramavatārayituṃ codayati-atrāha yadīti /\nprajñāvān svatantra iṣṭamovātmanaḥ saṃpādayennāniṣṭam /\naniṣṭasaṃpattirapyasyopalabhyate /\ntasmānna svatantrastathā ca na kartā /\ntallakṣaṇatvāttasyetyarthaḥ /\nasyottaram- #upalabdhidaniyamaḥ# /\nkaraṇādīni kārakāntarāṇi kartā prayuṅkte na tvayaṃ kārakāntaraiḥ prayujyata ityetāvanmātramasya svātantryaṃ na tu kāryakriyāyāṃ na kārakāntarāṇyapekṣata iti /\n<lg>\n<l>īdṛśaṃ hi svātantryaṃ neśvarasyāpyatrabhavato 'stītyutsannasaṃkathaḥ kartā syāt /</l>\n<l>tathā cāyamadṛṣṭaparipākavaśādiṣṭamabhiprepsustatsādhanavibhrameṇāniṣṭopāyaṃ vyāpārayannaniṣṭaṃ prāpnuyādityaniyamaḥ kartṛtvaṃ ceti na virodhaḥ /</l>\n<l>#viṣayaprakalpanamātraprayojanatvāditi# /</l>\n<l>nityacaitanyasvabhāvasya khalvātmana indriyādīti karaṇāni svaviṣayamupanayanti, tena viṣayāvacchinnameva caitanyaṃ vṛttiriti vijñānamiti cākhyāyate, tatra cāsyāsti svātantryamityarthaḥ //37 //</l>\n</lg></p>\n\n<p>2.3.14.38.</p>\n\n<lg>\n<l>#śaktiviparyayāt# /</l>\n<l>pūrvaṃ kāraṇakavibhaktiviparyaya uktaḥ /</l>\n<l>saṃprati kārakaśaktiviparyaya ityapunaruktam /</l>\n<l>aviparyayāya tu karaṇāntarakalpanāyāṃ nāmni visaṃvāda iti //38 //</l>\n</lg>\n\n<p>2.3.14.39.</p>\n\n<p>samādhyabhāvācca /\nsamādhiriti saṃyamamupalakṣayati /\ndhāraṇādhyānasamādhayo hi saṃyamapadevadanīyāḥ /\nyathāhuḥ-'trayamekatra saṃyamaḥ' iti /\natra śrotavyo mantavya iti dhāraṇopadeśaḥ /\n<lg>\n<l>nididhyāsitavya iti dhyānopadeśaḥ /</l>\n<l>draṣṭavya iti samādherupadeśaḥ /</l>\n<l>yathāhuḥ-'tadeva dhyānamarthamātranirbhāsaṃ svarūpaśūnyamiva samādhiḥ' iti /</l>\n<l>so 'yamiha kartātmā samādhāvupadiśyamāna ātmanaḥ kartṛtvamavaitīti sūtrārthaḥ //39 //</l>\n</lg></p>\n\n<p>2.3.15.40.</p>\n\n<p>#yathā ca takṣobhayathā# /\navāntarasaṃgatimāha- #evaṃ tāvaditi# /\nvimṛśati- #tatpunariti# /\npūrvapakṣaṃ gṛhṇāti- #tatreti# /\nśāstrārthavattvādayo hi hetava ātmanaḥ kartṛtvamāpādayanti /\nnaca svābhāvike kartṛtve saṃbhavatyasatyapavāde tadaupādhikaṃ yuktam. atiprasaṅgāt /\nnaca muktyabhāvaprasaṅgo 'syāpavādakaḥ, yathā jñānasvabhāvo jñeyābhāve 'pi nājño bhavatyevaṃ kartṛsvabhāvo 'pi kriyāveśābhāve 'pi nākartā /\ntasmāt svābhāvikamevāsya kartṛtvamiti prāpte 'bhidhīyate /\nnityaśuddhabuddhamuktasvabhāvaṃ hi brahma bhūyobhūyaḥ śrūyate /\ntadasya buddhatvamasatyapi boddhavye yuktaṃ,</p>\n\n<p>vahnerivāsatyapi dāhye dagdhṛtvaṃ, tacchīlasya tasyāvagamāt /\nkartṛtvaṃ tvasya kriyāveśādavagantavyam /\nnaca nityodāsīnasya kūṭasthasya nityasyāsakṛcchutasya saṃbhavati, tasya ca kadācidapyasaṃsarge kathaṃ tacchaktiyogo nirviṣayāyāḥ śakteraṃsabhavāt tathāca yadi tatsidhyarthaṃ tadviṣaḥ kriyāveśo 'byupeyate tathā sati tatsvabhāvasya svabhāvocchedābhāvādbhāvanāśaprasaṅgaḥ, naca muktasyāsti kriyāyoga iti /\nkriyāyā duḥkhatvānna vigalitasakaladuḥkhaparamānandāvasthā mokṣaḥ syādityāśayavānāha- #na svābhāvikaṃ kartṛtvamātmana iti# /\nabhiprāyamabudhvā codayati- #nanu sthitāyāmapīti# /\npariharati- #na /\nnimittānāmapīti# /\nśaktaśakyāśrayā śaktiḥ svasattayāvaśyaṃ śakyamākṣipati /\ntathāca tayākṣiptaṃ śakyaṃ sadaiva syāditi bhāvaḥ /\ncodayati- #nanu mokṣasādhananavidhānāditi# /\npariharati- #na /\nsādhanāyattasyeti# /\nasmākaṃ tu na mokṣaḥ sādhyaḥ, apitu brahmasvarūpaṃ tacca nityamiti /\nuktamabhiprāyamāviṣkaroti- #apica nityaśuddha iti# /\ncodayati- #para eva tarhi saṃsārīti# /\nayamarthaḥ-paraścetsaṃsārī tasyāvidyapravilaye muktau sarve mucyerannaviśeṣāt /\ntataśca sarvasaṃsārocchedaprasaṅgaḥ /\nparasmādanyaścetsa buddhyādisaṃghāta eveti, tasyaiva tarhi muktisaṃsārau nātmana iti /\npariharati- #na /\navidyāpratyupasthāpitatvāditi# /\nna paramātmano muktisaṃsārau, tasya nityamuktatvāt /\nnāpi buddhyādisaṃghātasya, tasyācetanatvāt /\napi tvavidyopasthāpitānāṃ buddhyādisaṃghātānāṃ bhedāttattadbuddhyādisaṃghātabhedopadhāna ātmaiko 'pi bhinna iva viśuddho 'pyaviśuddha iva tataścaikabuddhyādisaṃghātāpagame tatra mukta ivetaratra baddha iva yathā maṇikṛpāṇādyupadhānabhedādekameva mukhaṃ nāneva dīrghamiva vṛttamiva śyāmamivāvadātamiva anyatamopadhānavigame tatra muktamivānyatropahitamiveti naikamuktau sarvamuktaprasaṅgaḥ /\ntasmānna paramātmano makṣasaṃsārau, nāpi buddhyādisaṃghātāsya kintu buddhyādyupahitasyātmasvabhāvasya jīvabhāvamāpannasyeti paramārthaḥ /\natraivānvayavyatirekau śrutibhirādarśayati- #tathāceti# /\nitaścaupādhikaṃ yadupādhyabhibhavodbhavābhyāmasyābhibhavodbhavau darśayati śrutirityāha- #tathā#</p>\n\n<p>#svapnajāgaritayoriti# /\natraivārthe sūtraṃ vyācaṣṭe- #tadetadāheti# /\nsaṃprasādaḥ suṣuptiḥ /\nsyādetat /\ntakṣṇaḥ pāṇyādayaḥ santi tairayaṃ vāsyādīn vyāpārayan bhavatu duḥkhī, paramātmā tvanavayavaḥ kena manaḥprabhṛtīni vyāpārayoditi vaiṣamyaṃ takṣṇo dṛṣṭāntenetyata āha- #takṣadṛṣṭāntaśceti# /\nyathā svaśarīremodāsīnastakṣā sukhī, nāsyādīni tu karaṇāni vyāpārayan duḥkhī, tathā svātmanātmodāsīnaḥ sukhī, manaḥprabhṛtīni tu karaṇādīni vyāpārayan duḥkhītyetāvatāsya sāmyaṃ na tu sarvathā /\nyathātmā ca jīvo 'vayavāntarānapekṣaḥ svaśarīraṃ vyāpārayatyevaṃ manaḥprabhṛtīni tu karaṇāntarāṇi vyāpārayatīti pramāṇasiddhe niyogaparyanuyogānupapattiḥ /\npūrvapakṣahetūnanubhāṣya dūṣayati- #yattūktamiti# /\nyatparaṃ hi śāstraṃ sa eva śāstrārthaḥ /\nkartrapekṣitopāyabhāvanāparaṃ tanna kartṛsvarūpaparam /\ntena yathālokasiddhaṃ kartāramapekṣya svaviṣaye pravartamānaṃ na puṃsaḥ svābhāvikaṃ kartṛtvamavagamayitutsahate, tasmāttattvamasītyādyupadeśavirodhādavidyākṛtaṃ tadavatiṣṭhate /\ncodayati- #nanu saṃdhye sthāna iti# /\naupādhikaṃ hi kartṛtvaṃ nopādhyapagame saṃbhavatīti svābhāvikameva yujyata ityarthaḥ /\napica yatrāpi karaṇamasti tatrāpi kevalasyātmanaḥ kartṛtvaśravaṇātsvābhāvikameva yuktamityāha- #tathopādāne 'pīti# /\ntadetat pariharati- #na tāvatsaṃdhya iti# /\nupādhyapagamo 'siddho 'ntaḥkaraṇasyopādheḥ saṃdhye 'pyavasthānādityarthaḥ /\napica svapne yādṛśaṃ jñānaṃ tādṛśo vihāro 'pītyāha- #vihāro 'pi ca tatreti /\ntathopādāne 'pīti# /\nyadyapi kartṛvibhaktiḥ kevale kartari śrūyate tathāpi karmakaraṇopadhānakṛtamasya kartṛtvaṃ na śuddhasya, nahi paraśusahāyaśchettā kevalaśchettā bhavati /\nnanu yadi na kevalasya kartṛtvamapi tu karaṇādisahitasyaiva, tathā sati karaṇādiṣvati kartṛvibhaktiḥ syāt /\nna caitadastītyāha- #bhavati na loka iti# /\nkaraṇādīṣvapi kartṛvibhaktiḥ kadacidastyeva vivakṣāvaśādityarthaḥ /\napi ceyamupādānaśrutiḥ karaṇavyāpāroparamamātraparā na svātantryaparā kartṛvibhaktistu bhāktī /\nkūlaṃ pipatiṣatītivadabuddhipūrvakasya karaṇavyāpāroparamasya dṛṣṭatvādityāha- #apicāsminnupādāna iti /\nyastvayaṃ vyapadeśa#iti yattaduktamasmābhirabhyuccayamātrametamiti taditaḥ samutthitam /\n#sarvakārakāṇāmeveti# /\nviklidyanti taṇḍulā jvalanti kāṣṭhāni sthālīti hi svavyāpāre sarveṣāṃ, kartṛtvaṃ, tatkiṃ buddhyādīnāṃ kartṛtvameva na karaṇatvamityata āha- #upalabdhyapekṣaṃ tveṣāṃ karaṇatvam# /\nnanvevaṃ sati tasyāmevātmanaḥ svābhāvikaṃ kartṛtvamastvityata āha- #naca tasyāṃ#ulabdhāvapyasya svābhāvika #kartṛtvamasti#kasmāt #nityopalabdhisvarūpatvāt#ātmanaḥ /\nnahi nitye svabhāve cāsti bhāvasya vyāpārityarthaḥ /\ntadevaṃ nāsyopalabdhau savābhāvikaṃ kartṛtvamastītyuktam /\nnāpi buddhyāderupalabdhikartṛtvamātmanyadhyastaṃ yathā tadgatamadhyavasāyādikartṛtvamityāha- #ahaṅkārapūrvakamapi kartṛtvaṃ nopalabdhurbhavitumarhati# /\nkutaḥ /\n#ahaṅkārasyāpyupalabhyamānatvāt# /\nnahi śarīrādi yasyāṃ kriyāyāṃ gamyaṃ tasyāmeva gantṛ bhavati /\netaduktaṃ bhavati-yadi buddhirupalabdhī bhavet, tatastasyā upalabdhṛtvamātmanyadhyavasyeta /\nna caitadasti /\ntasyā jaḍatvenopalabhyamānatayopalabdhikartṛtvānupapatteḥ /\nyadā caupalabdhau buddherakartṛtvaṃ tadā yaduktaṃ buddherupalabdhṛtve karaṇāntaraṃ kalpanīyaṃ, tathāca nāmamātre visaṃvāda iti tanna bhavatītyāha- #na caivaṃ sati karaṇāntarakalpanā#</p>\n\n<lg>\n<l>buddherupalabdhṛtvābhāvāt /</l>\n<l>caitanyamidānīmakaraṇaṃ buddhirupalabdhāvātmā cānapalabdha etyata āha- #buddhe karaṇatvābhyupagamāt# /</l>\n<l>ayamabhisaṃdhiḥ-caitanyamupalabdhirātmasvabhāvo nitya iti na tatrātmanaḥ kartṛtvaṃ, nāpi buddheḥ karaṇatvaṃ, kintu caitanyameva viṣayāvacchinnaṃ vṛttiriti copalabdhiriti cākhyāyate /</l>\n<l>tasya tu tattadviṣayāvacchede vṛttau buddhyadīnāṃ karaṇatvamātmanaśca tadupadhānenāhaṅkārapūrvakaṃ kartṛtvaṃ yujyata iti //40 //</l>\n</lg>\n\n<p>2.3.16.41.</p>\n\n<p>#parāttu tacchuteḥ# /\nyadetajjīvānāmaupādhikaṃ kartṛtvaṃ tatpravartanālakṣaṇeṣu rāgādiṣu satsu neśvaramaparaṃ pravartakaṃ kalpayitumarhati, ati prasaṅgāt /\nnaceśvaro dveṣapakṣapātarahito jīvān sādhvasādhuni karmaṇi pravartayitumarhati, yena dharmādharmāpekṣayā jagadvaicitryamāpadyeta /\nsa hi svatantraḥ kāruṇiko dharma eva jantūn pravartayennādharme /\ntataśca tatpreritā jantavaḥ sarve dhārmikā eveti sukhina eva syurna duḥkhunaḥ /\nsvatantrāstu rāgādiprayuktāḥ pravartamānā dharmādharmaparcayavanto vaicitryamanubhavantīti yuktam /\nevañca vidhiniṣedhayorarthavattvamitarathā tu sarvathā jīvā avastatantrā itīśvareṇaiva pravartyanta iti kṛtaṃ vidhiniṣedhābyām /\nnahi balavadanilasalilaughanudyamānaṃ pratyupadeśor'thavān /\ntasmāt 'eṣa hyeva sādhu karma kārayati' ityādayaḥ śrutayaḥ samastavidhiniṣedhaśrutivirodhāllokavirodhāccaiśvaryapraśaṃsāparatayā neyā iti prāpte 'bhidhīyate /\n'eṣa hyeva sādhu karma kārayati' ityādayastāvcachutayaḥ sarvavyāpāreṣu jantūnāmīśvaratantratāmāhuḥ, tadasati pratibandhake na praśaṃsāparatayā vyākhyātumucitam /\nnaca śrutisiddhasya kalpanīyatā, yena pravartakeṣu rāgādiṣu satsu tatkalpanā virudhyeta /\nna ceśvaratantratve dharma eva jantūnāṃ pravṛtteḥ sukhitvameva na vaicitryamiti yuktam /\nyadyapyayamīśvaro vītarāgastathāpi pūrvapūrvajantukarmāpekṣaya jantūn dha4mādharmayoḥ pravartayan na dveṣapakṣapātābhyāṃ viṣamaḥ /\nnāpi nirghṛṇaḥ /\nnaca karmapracayasyādirastyanāditvatsaṃsārasya /\nna ceśvaratantrasya kṛtaṃ vidhiniṣedhābyāmiti sāṃpratam /\nnahīśvaraḥ prabalatarapavana iva jantūn pravartayatyapi tu taccaitanyamanurudhyamāno rāgādyupahāramukhena /\nevaṃ ceṣṭāniṣṭaprāptiparihārārthino vidhiniṣedhāvarthavantau bhavataḥ /\n<lg>\n<l>tadanenābhisaṃdhinoktam-parāyatte 'pi hi kartṛtvaṃ karotyeva jīva iti /</l>\n<l>tasmādvidhiniṣedhaśāstravirodhāllokasya sthūladarśitvāt 'eṣa hyeva sādhu ka4ma kārayati' ityādiśruteḥ /</l>\n<l>'ajño janturanīśo 'yamātmanaḥ sukhaduḥkhayoḥ /</l>\n<l>īśvaraprerito gacchetsvargaṃ vā śvabhrameva vā //</l>\n</lg></p>\n\n<p>' iti smṛteśceśvaratantrāmāmeva jantūnāṃ kartṛtvaṃ, na tu svatantrāmāmiti siddham /\n<lg>\n<l>īśvara eva vidhiniṣedhayosthāne niyujyeta yadvidhiniṣedhayoḥ phalaṃ tadīśvareṇa tatpratipāditadharmādharmanirapekṣeṇa kṛtamiti vidhiniṣedhayorānarthakyam /</l>\n<l>na kevalamānarthakyaṃ viparītaṃ cāpadyeta ityāha- #tathā vihitakāriṇamiti# /</l>\n<l>pūrvoktaśca doṣaḥ kṛtanāśākṛtābhyāgamaḥ prasajyeta /</l>\n<l>atirohitārthamanyat //41 //</l>\n</lg></p>\n\n<p>2.3.16.42.</p>\n\n<p>// 42 //</p>\n\n<p>2.3.17.43.</p>\n\n<p>#aṃśo nānāvyapadeśādanyathā cāpi dāśakitavāditvamadhīyata eke# /\navāntarasaṃgatimāha- #jīveśvarayoriti /\nupakāryopakārakabhāvaḥ#prayojyaprayojakabhāvaḥ /\natrāpātato vinigamanāhetorabhāvādaniyamo niścaya ityuktaḥ /\nniścayahetvābhāsadarśanena bhedapakṣamālambyāha-athaveti /</p>\n\n<p>īśitavyeśitṛbhāvaścānveṣyānveṣṭṛbāvaśca jñeyajñātṛbhāvaśca niyamyaniyantṛbhāvaścādhārādheyabhāvaśca na jīvaparamātmanorabhede 'vakalpyate /\nna ca 'brahmadāśā brahmakitavāḥ' ityādyāśca śrutayo dāśā brahma kitavā brahmetyādipratipādanaparā jīvānāṃ brahmaṇo bhede 'vakalpyante /\nna caitābhirbhedābedapratipādanaparābhiḥ śrutibiḥ sākṣādaṃśatvapratipādakācca mantravarṇāt 'pādo 'sya viśvā bhūtāni' ityādeḥ, smṛteśca 'mamaivāṃśaḥ' ityāderjīvānāmīśvarāṃśatvasiddiḥ /\nniratiśayopādhisaṃpadā ca vibhūtiyogeneśvaraḥ svāṃśānāmapi nikṛṣṭopādhīnāmīṣṭa iti yujyate /\nnahi tāvadanavayaveśvarasya jīvā bhavitumarhantyaṃśāḥ /\napica jīvānāṃ brahmāṃśatve tadgatā vedanā brahmaṇo bhavet /\npādādigatā iva vedanā devadattasya /\ntataśca brahmabhūyaṅgatasya samastajīvagatavedanānubhavaprasaṅga iti varaṃ saṃsāra eva mukteḥṣa tatra hi svagatavedanāmātrāmanubhavānna bhūri duḥkhamanubhavati /\nmuktastu sarvajīvavedanābhāgiti prayatnena muktiranarthabahulatayā parihartavyā syāditi /\ntathā bhedābhedayoḥ parasparavirodhinorekatrāsaṃbhavānnāṃśatvaṃ jīvānām /\nnaca brahmaiva sadasantastu jīvā iti yuktaṃ, sukhaduḥkhamuktisaṃsāravyavasthābhāvaprasaṅgādanujñāparihārābhāvaprasaṅgācca /\ntasmājjīvā eva paramārthasanto na brahmaikamadvayam /\nadvaitaśrutayastu jātideśakālābedanimittopacārāditi prāpte 'bhidhīyate-anadhigatārthāvabodhanāni pramāṇāni viśeṣataḥ śabdaḥ /\ntatra bhedo lokasiddhatvānna śabdena pratipādyaḥ /\nabedastvanadhigatatvādadhigatabhedānuvādena pratipādanamarhati /\nyena ca vākyamupakramyate madhye ca parāmṛśyate ante copasaṃhriyate tatraiva tasya tātparyam /\nupaniṣadaścādvaitopakramatatparāmarśatadupasaṃhārā advaicaparā eva yujyante /\nnaca yatparāstadaupacārikaṃ yuktam, abhyāse hi bhūyastvamarthasya bhavati nālpatvamapi prāgevopacaritatvamityuktam /\ntasmadvaite bāvike sthite jīvabhāvastasya brahmaṇo 'nādyanirvacanīyāvidyapadhānabhedādekasyaiva bimbasya darpaṇādyupādhibhedātpratibimbabhedāḥ /\n<lg>\n<l>evaṃ cānujñāparihārau laukikavaidikau sukhaduḥkhamuktisaṃsāravyavasthā copapadyeta /</l>\n<l>naca mokṣasyānarthabahulatā, yataḥ pratibimbānāmiva śyāmatāvadātatādirjīvānāmeva nānāvedanābhisaṃbandho brahmaṇastu bimbasyeva na tadabhisaṃbandhaḥ /</l>\n<l>yathāca darpaṇāpanaye tatpratibimbaṃ bimbabhāve 'vatiṣṭhate na kṛpāṇe pratibimbatamapi /</l>\n<l>evamavidyopadhānavigame jīve brahmabāveti siddhaṃ jīvo brahmāṃśa iva tattantratayā na tvaṃśa iti tātparyārthāḥ //43 //</l>\n</lg></p>\n\n<p>2.3.17.44.</p>\n\n<p>// 44 //</p>\n\n<p>2.3.17.45.</p>\n\n<p>// 45 //</p>\n\n<p>2.3.17.46.</p>\n\n<p>// 46 //</p>\n\n<p>2.3.17.47.</p>\n\n<lg>\n<l>saptadaśasaṃkhyāparimito rāśirgaṇaḥ saptadaśakaḥ /</l>\n<l>tadyathā-buddhikarmendriyāṇi bāhyāni daśa buddhimanasī vṛttibhedamātreṇa bhinne apyekīkṛtyaikamantaḥ karamaṃ śarīraṃ pca viṣayā iti saptadaśako rāśiḥ //47 //</l>\n</lg>\n\n<p>2.3.17.48.</p>\n\n<p>#anujñā#vidhirabhimato na tu pravṛttapravartanā /\napauruṣeye pravartayiturabhiprāyānurodhāsaṃbhavāt /\nkratvarthāyāmagnīṣomīyahiṃsāyāṃ pravṛttapravartanānupapatteśca /\npuruṣārthe 'pi niyamāṃśe pravṛtte- #kaḥ punardehasaṃbandha iti# /\nnahi kūṭasthanityasyātmanoparimāmino 'sti dehena saṃyogaḥ samavāyo vānyo vā kaścit saṃbandhaḥ sakaladharmātigatvādityabhisaṃdhiḥ /\nuttaram- #dehādirayaṃ saṃghāto 'hamevetyātmani viparītapratyayotpattiḥ# /\nayamarthaḥ-satyaṃ nāsti kaścidātmano dehādibhiḥ pāramārthikaḥ saṃbandhaḥ, kintu buddhyādijanitātmaviṣayā viparītā vṛttiḥ 'ahameva dehādisaṃghātaḥ' ityevaṃrūpā /\nasyāṃ dehādisaṃghāta ātmatādātmyena bhāsate /\nso 'yaṃ sāṃvṛttastādātmyalakṣaṇaḥ saṃbandho na pāramārthika ityarthaḥ /\ngūḍhābhisaṃdhiścodayati- #samyagdarśinastarhīti /\nuttaraṃ-na /\ntasyeti# /\nyadi sūkṣmasthūladehādisaṃghāto 'vidyopadarśita ekamevādvitīyaṃ brahmāsmīti samyagdarśanamabhimatam, addhā tadvantaṃ prati vidhiniṣedhayorānarthakyameva /\netadeva viśadayati- #heyopādeyayoriti# /\ncodako nigūḍhābhisaṃdhimāviṣkaroti-śarīravyatirekadarśina eva /\nāmuṣmikaphaleṣu ka4masu darsapūrṇamāsādiṣu niyojyatvamiti cotpariharati- #na /\n<lg>\n<l>tatsaṃhatatvābhimānāt# /</l>\n<l>etadvibhajate- #satyamiti# /</l>\n<l>yo hyātmanaḥ ṣāṭkauśikāddehādupapattyāvyatirekaṃ veda, na tu samastabuddhyādisaṃghātavyatirekaṃ, tasyāmuṣmikaphaleṣvādhikāraḥ /</l>\n<l>samastabuddhyādivyatirekavedinastu karmabhoktṛtvābhimānarahitasya nādhikāraḥ karmaṇi tathāca na yatheṣṭaceṣṭā, abhimānavikalasya tasyā apyabhāvāditi //48 //</l>\n</lg></p>\n\n<p>2.3.17.49.</p>\n\n<p>// 49 //</p>\n\n<p>2.3.17.50.</p>\n\n<p>yeṣāṃ tu sāṃkhyānāṃ vaiśeṣikāṇāṃ vā sukhaduḥkhavyavasthāṃ pāramārthikīmicchatāṃ bahava ātmānaḥ sarvagatāsteṣāmevaiṣa vyatikaraḥ prāpnoti /\ntatra praśnapūrvakaṃ sāṃkhyān prati vyatikramaṃ tāvadāha- #kathamiti# /\nyādṛśastādṛśo guṇaṃsaṃbandhaḥ sarvān puruṣān pratyaviśiṣṭa iti tatkṛte sukhaduḥkhe sarvān pratyaviśiṣṭe /\nnaca karmanibandhanā vyavasthā, karmaṇaḥ prākṛtatvena prakṛteśca sādhāraṇatvenāvyavasthātādavasthyāt /\ncodayati- #syādetaditi# /\nayamarthaḥ-na pradhānaṃ svavibhūtīkhyāpanāya pravartate, kintu puruṣārtham /\nyaṃ ca puruṣaṃ pratyanena bhogāpavargau puruṣārthau sādhitau taṃ prati samāptādhikāratayā nivartate puruṣāntaraṃ tu pratyasamāpyādhikāraṃ pravartate /\nevaṃ na muktasaṃsārivyavasthopapatteḥ sukhaduḥkhavyavasthāpi bhaviṣyatīti nirākaroti #-nahīti# /\nsarveṣāṃ puruṣāṇāṃ vibhutvāt pradhānasya ca sādhāraṇyadamuṃ puruṣaṃ pratyanenārthaḥ sādhita ityetadeva nāsti /\ntasmāt prayojanavaśena vinā hetuṃ vyavasthāstheyā /\nsā cāyuktā hetvabhāvādityarthaḥ /\nbhavatu sāṃkhyānāmavyavasthā, pradhānasamavāyādadṛṣṭasyasa, pradhānasya ca sādhāraṇyāt /\nkāṇādādīnāṃ tvātmasamavāpyadṛṣṭaṃ pratyātmamasādhāraṇaṃ tatkṛtaśca manasā sahātmanaḥ svasvāmibhāvalakṣaṇaḥ saṃbandho 'nādiradṛṣṭabhedānāmanāditvāt, tathā cātmanaḥsaṃyogasya sādhāraṇye 'pi svasvāmibhāvasyāsādhāraṇyādabhisaṃdhyādivyavasthopapadyata eva /\nnaca saṃyogo 'pi sādhāraṇaḥ /\nnahi tasya manasa ātmānatarairyaḥ saṃyogaḥ sa eva svāmināpi, ātmasaṃyogasya pratisaṃyogabhedena bhedāt /</p>\n\n<p>tasmādātmaikatvasyāgamasiddhatvāt, vyavasthāyāścaikatve 'pyupapatteḥ, nānekātmakalpanā, gauravādāgamavirodhācca /\nantyaviśeṣavattvena ca bhedakalpanāyāmanyonyāśrayāpatteḥ /\n<lg>\n<l>bhede hi tatkalpanā tataśca bheda iti /</l>\n<l>etadeva kāṇādamatadūṣaṇam /</l>\n<l>bhāṣyakṛtā tu prauḍhavāditayā kāṇādān pratyapyadṛṣṭāniyamādityādīni sūtrāṇi yojitāni /</l>\n<l>sāṃkhyamatadūṣaṇaparāṇyeveti tu rocayante kecittadāstāṃ tāvat //50 //</l>\n</lg></p>\n\n<p>2.3.17.51.</p>\n\n<p>/ .51 //</p>\n\n<p>2.3.17.52.</p>\n\n<p>// 52 //</p>\n\n<p>2.3.17.53.</p>\n\n<p>// 53 //</p>\n\n<l>iti śrīnācaspatimiśraviracite bhagavatpādaśārīrakabhāṣyavibhāge bhāmatyāṃ dvitīyādhyāyasya tṛtīyaḥ pādaḥ //3 //</l>\n\n<p>iti dvitīyādhyāyasya pañcamahābhūta-jīvaśrutīnāṃ virodhaparipārākhyastṛtīyaḥ pādaḥ #dvitīyādhyāye caturthaḥ pādaḥ#</p>\n\n<p>2.4.1.1.</p>\n\n<p>#tathā prāṇaḥ# /\nyadyapi brahmavedane sarvavedanapratijñātādupapādanaśrutivirodhādbahutarādvaitaśrutivirodhācca prāṇānāṃ sargādau sadbhāvaśrutirviyadasmṛtatvādiśrutaya ivānyathā kathañcinnetumucitā, tathāpyanyathānayanaprakāramavidvānanyathānupapadyamānaikāpi śrutirbahvīranthayediti manvānaḥ pūrvapakṣayati /\natra cātyuccatayā viyadadhikaraṇapūrvapakṣahetūn smārayati- #tatra tāvaditi# /\nśabdaikapramāṇasamadhigamyā hi mahābhūtotpattistasyā yatra śabdo nivartate tatra tatpramāṇabhāvena tadabhāvaḥ pratīyate /\nyathā caityavandanatatkarmadharmatāyā ityarthaḥ /\natrāpātataḥ śrucivipratipattyānadhyavasāyena pūrvapakṣayitvāthavetyabhihitaṃ pūrvapakṣamamavatārayati /\nabhiprāyo 'sya darśitaḥ /\n'pānavyāpacca tadvat' ityatrāśvapratigraheṣṭyādyadhikaraṇapūrvapakṣasūtrārthasādṛśyaṃ tadā parāmṛṣṭam /\nrāddhāntastu syādetadevaṃ yadi sargādau prāṇasadbhāvaśrutirananyathāsiddhā bhavet /\nanyathaiva tveṣā sidhyati /\navāntarapralaye hyagnisādhanānāṃ sṛṣṭirvaktavyeti tadartho 'bhāvupakramaḥ /\ntatrādhikāripuruṣaḥ prajāpatirapranaṣṭa eva trailokyamātraṃ pralīnamatastadīyān prāṇānapekṣya sā śrutirupapannārthā /\ntasmādbhūyasīnāṃ śrutīnāmanugrahāya sarvavijñānapratijñopapattyarthasya cottarasya saṃdarbhasya gauṇatve tu pratājñātārthānugumyābhāvenānapekṣitārthatvaprasaṅgātprāṇā api nabhovadbrahmaṇo vikārā iti /\nnaca caityavandanādivatsarvathā prāṇānāmutpattyaśrutiḥ, kkacit khalveṣāmutpattyaśravaṇamutpattiśrutistu tatra tatra darśitā /\ntasmādvaiṣamyaṃ caityavandanapoṣadhādibhiriti /\nkecidviyadadhikaraṇavyākhyānena gauṇyasaṃbhavāditi sūtraṃ vyācakṣate /\ngauṇī prāṇānāmatpattiśrutirasaṃbhavādutpatteriti /\ntadayuktam /\nvikalpāsahatvāt /\n<lg>\n<l>tathāhi-prāṇānāṃ jīvavadvāvikṛtabrahmātmatayānupapattiḥ syāt, brahmaṇastattvāntaratayā vā /</l>\n<l>na tāvajjīvavadeṣāmavikṛtabrahmātmatā, jaḍatvāt /</l>\n<l>tasmāttattvāntaratayaiṣāmanutpattirāstheyā /</l>\n<l>tathāca brahmavedanena sarvavedanapratijñāvyāhatiḥ, samastavedāntavyākopaścetyetadāha- #viyadadhikaraṇe hīti# //2 //</l>\n</lg></p>\n\n<p>2.4.1.3.</p>\n\n<lg>\n<l>#tatprākśruteśca# /</l>\n<l>nigadavyākhyātamasya bhāṣyam //3 //</l>\n</lg>\n\n<p>2.4.1.4.</p>\n\n<p>#tatpūrvakatvādvācaḥ# /\n<lg>\n<l>vāca iti vākprāṇamanasāmupalakṣaṇam /</l>\n<l>ayamarthaḥ-yatrāpi tejaḥprabhṛtīnāṃ sṛṣṭau prāṇasṛṣṭirnokteti brūṣe, tatrāpyukteti brūmahe /</l>\n<l>tathāhi-yasmin prakaraṇena tejobannapūrvakatvaṃ vākprāṇamanasāmāmnāyate 'annamayaṃ hi' ityādinā, tadyadi mukhyārthaṃ tatastatsāmānyātrveṣāmeva prāṇānāṃ sṛṣṭiruktā /</l>\n<l>atha gaumaṃ tathāpi brahmakartṛkāyāṃ nāmarūpavyākriyāyāmupakramopasaṃhāraparyālocanayā śrutyantaraprasiddheśca brahmakāryatvaprapañcārthameva prāṇādīnāmāpemayatvādyabhidhānamityuktaiva tatrāpi prāṇasṛṣṭiriti siddham //4 //</l>\n</lg></p>\n\n<p>2.4.2.5.</p>\n\n<p>#sapta gaterviśeṣitatvācca# /\navāntarasaṃgatimāha- #utpattiviṣaya iti# /\nsaṃśayakāraṇamāha- #śrutivipratiṣedhāditi /\nviśayaḥ#saṃśayaḥ /\n#kkacit sapta prāṇāḥ# /\ntadyathā-cakṣurghrāṇarasanavākśrotramanastvagiti /\nkkacidaṣṭau prāṇā #grahatvena#bandhanena guṇena saṃkīrtyante /\ntadyathā-ghrāṇarasanavākcakṣuḥ-śrotramanohastatvagiti, ta ete grahāḥ, eṣāṃ tu viṣayā atigrahāstvaṣṭāveva 'prāṇo vai grahaḥ so 'pānenātigraheṇa gṛhīto 'pānena hi gandhān jighrati' ityādinā saṃdarbheṇoktāḥ /\n#kkacinnava# /\ntadyathā- #sapta#</p>\n\n<p>#vai śīrṣaṇyāḥ prāṇāḥ dvāvavāñcāviti# /\ndve śrotre dve cakṣuṣī dve ghrāṇe ekā vāgiti sapta /\npāyūpasthau buddhimanasī vā dvāvavāñcāviti naca /\nkkaciddaśa /\n#nava vai puruṣe prāṇā#sta uktā nābhirdaśamīti /\nkkacidekādaśa- #'daśeme puruṣe prāṇāḥ'# /\ntadyathā-buddhīndriyāṇi ghrāṇādīni pañca karmendriyāṇyapi hastādīni pañca ātmaikādaśa, āpnotyadhiṣṭhānenetyātmā manaḥ sa ekādaśa iti /\n#kkacidvādaśa /\n'sarveṣāṃ sparśānāṃ tvagekāyanam' ityatra# /\ntadyathā-tvagnāsikārasanacakṣuḥśrotramonohṛdayahastapādopasthapāyūvāgiti /\nkkacideta eva prāṇā ahaṅkārādhikāstrayodaśa /\nevaṃ vipratipannāḥ prāṇeyattāṃ prati śrutayaḥ /\natra praśnapūrvaṃ pūrvapakṣaṃ gṛhṇāti- #kiṃ tāvat prāptaṃ /\nsaptaiveti /\nsaptaiva prāṇāḥ kutaḥ-gateḥ#avagate /\nśrutibhyaḥ 'sapta prāṇāḥ prabhavanti' ityādibhyaḥ /\nna kevalaṃ śrutito 'vagatiḥ, viśeṣaṇādapyevamevetyāha- #viśeṣitatvācca /\n<lg>\n<l>sapta vai śīrṣaṇyāḥ prāṇā iti# /</l>\n<l>ye sapta śīrṣaṇyāḥ śrotrādayaste prāṇā ityukte itareṣāmaśīrṣaṇyānāṃ hastādīnāmaprāṇatvaṃ gamyate /</l>\n<l>yathā dakṣiṇenākṣṇā paśyatītyukte vāmena na paśyatīti gamyate /</l>\n<l>etaduktaṃ bhavati-yadyapi śrutivipratiṣedo yadyapi ca pūrvasaṃkhyāsu na parāsāṃ saṃkhyānāṃ niveśastathāpyavacchedakatvena bahvīnāṃ saṃkhyānāmasaṃbhavādekasyāṃ kalpyamānāyāṃ saptatvameva yuktaṃ prāthamyāllāghavācca, vṛttibhedamātravivakṣayā tvaṣṭatvādayo gamayitavyā iti prāptam //5 //</l>\n</lg></p>\n\n<p>2.4.2.6.</p>\n\n<p>evaṃ prāpta ucyate- #hastādayastu sthite 'to naivam# /\ntuśabdaḥ pakṣaṃ vyāvartayati /\nna saptaiva kintu hastādayo 'pi prāṇāḥ /\npramāṇāntarādekādaśatve prāṇānāṃ sthite 'tosmin sati /\nsārvavibhaktikastasiḥ /\nnaivam /\nlāghavāt prāthamyācca saptatvamityakṣarārthaḥ /\netaduktaṃ bhavati-yadyapi śrutayaḥ svataḥpramāṇatayānapekṣāstathāpi parasparavirodhānnārthatattvaparicchedāyālam /\nnaca siddhe vastuni anuṣṭhāna iva vikalpaḥ saṃbhavati /\ntasmāt pramāṇāntacaropanītārthavaśena vyavasthāpyante /\n#yathā hīneti# /\n'sruveṇāvadyapi' iti māṃsapuroḍāśāvadānāsaṃbhavāt, saṃbhavācca dravāvadānasya sruvāvadāne dravāṇīti vyavasthāpyate /\nevamihāpi rūpādibuddhipañcakakāryavyavasthātaścakṣurādibuddhīndriyakaraṇapañcakavyavasthā /\nnahyandhādayaḥ satsvapītareṣu ghrāṇādiṣu gandhādyupalabdhyānumitasadbhāveṣu rūpādīnupalabhante /\ntathā vacanādilakṣaṇakāryapañcakavyavasthāto vākpāṇyādilakṣaṇakarmendriyapañcakavyavasthā /\nnahi jātu mūkādayaḥ satsvapi viharaṇādyavagatasadbhāveṣu pādādiṣu buddhīndriyeṣu vā vacanādimanto bhavanti /\nevaṃ karmabuddhīndriyāsaṃbhavinyā saṃkalpādikriyāvyavasthayāntaḥ karaṇavyavasthānumānam /\nekamapi cāntaḥkaraṇamanekakriyākāri bhaviṣyati, yathā pradīpa eko rūpaprakāśavartivikārasnehaśoṣaṇahetuḥ /\ntasmānnāntaḥkaraṇabhedaḥ /\nekameva tvantaḥkaraṇaṃ mananānmana iti cābhimānādahaṅkāra iti cādhyavasāyādbuddhiriti cākhyāyate /\nvṛttibhedāccābhinnamapi bhinnamivopacaryate trayamiti /\ntattvena tvekameva bhede pramāṇābhāvāt /\ntadevamekādaśānāṃ kāryāṇāṃ vyavasthānādekādaśa prāṇā iti śrutirāñjasī /\ntadanuguṇatayā tvitarāḥ śrutayo netavyāḥ /\ntatrāvayutyanuvādena saptāṣṭanavadaśasaṃkhyāśrutayo yathaikaṃ vṛṇīte dvau iti trīn vṛṇīta ityetadānuguṇyāt /\ndvādaśatrayodaśasaṃkhyāśrutī tu kathañcidvṛttibhedena bhedaṃ vivakṣitvopāsanādiparatayā netavye /\ntasmādekādaśaiva prāṇā netara iti siddham /\napica śīrṣaṇyānāṃ prāṇānāṃ yatsaptatvābidhānaṃ tadapi caturṣvevavyavasthāpanīyam, pramāṇāntaravirodhāt /\nna khalu dve cakṣuṣī, rūpolabdhilakṣaṇasya kāryasyābedāt /\npihitaikacakṣuṣastu na tādṛśī rūpopalabdhidharbhavati yādṛśī samagracakṣuṣaḥ, tasmādekameva cakṣuradhiṣṭhānabhedena tu bhinnamivopacaryate /\nkāṇasyāpyekagolakagatena cakṣuravayavenopalambhaḥ /\netena ghrāṇaśrotre api vyākhyāte /\niyamaparā sūtradvayayojanā- #saptaiva prāṇāḥ#cakṣurghāṇarasanavākśrotramanastvaca utkrāntimantaḥ syuḥ /\nsaptānāmeva gatiśruterviśeṣitatvāditi vyākhyātuṃ śaṅkate- #nanu sarvaśabdo 'pyatreti# /\nasyottaraṃ #viśeṣitatvāditi# /\ncakṣurādayastvakparyantā utkrāntau viśeṣitāḥ /\ntasmātsarvaśabdasya prakṛtāpekṣatvātsaptaiva prāṇā utkrāmanti na pāṇyādaya iti prāptam /\ncodayati-nanvatra vijñānamaṣṭamamiti /\n'na vijānātītyāhuḥ' ityanenānukrāntam /\npariharati-naiṣa doṣa iti /\nsiddhāntamāha- #hastādayastvapare saptabhyo 'tiriktāḥ prāṇāḥ#utkrāntibhājo 'vagamyante grahatvaśruterhastādīnām /\nevaṃ khalveṣāṃ grahatvāmnānamupapadyeta /\nyadyāmukterātmānaṃ badhnīyuritarathā ṣāṭkośikaśarīravadeṣāṃ grahatvaṃ nāmnāyeta /\nata eva ca smṛtireṣāṃ muktyavadhitāmāha #-puryaṣṭakeneti# /</p>\n\n<lg>\n<l>tathātharvaṇaśrutirapyeṣāmekādaśānāmutkrāntimabhivadati /</l>\n<l>tasmācchutyantarebhyaḥ smṛteśca sarvaśabdārthāsaṃkocācca sarveṣāmutkrameṇa sthite 'sminnaivaṃ yaduktaṃ saptaiveti, kintu pradarśanārthaṃ saptatvasaṃkhyeti siddham //6 //</l>\n</lg>\n\n<p>2.4.3.7.</p>\n\n<p>#aṇavaśca# /\natra sāṃkhyānāmāhaṅkārikatvādindriyāṇāmahaṅkārasya ca jagnāmaṇḍalavyāpitvātsarvagatāḥ prāṇāḥ /\nvṛttisteṣāṃ śarīradeśatayā prādeśikī tannibandhanā ca gatyāgatiśrutiriti manyante, tānpratyāha-aṇavaśca prāṇā anudbhūtarūpaspartā cāṇutvaṃ duradhigamatvānna tu paramāṇutvaṃ dehavyāpikāryānutpattiprasaṅgāttāpadūnasya śiśirahradanimagnasya sarvāṅgīṇaśītasparśopalabdhirastītyuktam /\n<lg>\n<l>etaduktaṃ bhavati-yadi sarvagatānīndriyāṇi bhaveyustato vyavabitavipravṛṣṭastūpalambhaprasaṅgaḥ /</l>\n<l>sarvagatatve 'pi dehāvacchinnānāmeva karaṇatvaṃ tena na vyavahitaviprakṛṣṭavastūpalambhaprasaṅga iti cet, hanta prāptāprāptāvivekena śarīrāvacchinnānāmeva teṣāṃ karaṇatvamindriyatvamiti na vyāpināmindriyabhāvaḥ /</l>\n<l>tathāca nāmamātre visaṃvādo nārthe 'smābhistadindriyamucyate bhavadbhistu vṛttiriti siddhamaṇavaḥ prāṇā iti /</l>\n<l>.7 //</l>\n</lg></p>\n\n<p>2.4.4.8.</p>\n\n<p>#śreṣṭhaśca# /\nna kevalamitare prāṇā brahmavikārāḥ /\nśreṣṭhaśca prāṇo brahmavikāraḥ /\n'nāsadāsīt' ityadhikṛtya pravṛtte brahmasūkte nāsadāsīye sargātprāgānīditi prāṇavyāpāraśravaṇādasati ca vyāpārānupapatte prāṇasadbhāvājjyeṣṭhatvaśruteśca na brahmavikāraḥ prāṇa iti manvānasya bahuśrutivirodhe 'pi ca śrutyoretayorgatimapaśyataḥ pūrvapakṣaḥ /\n<lg>\n<l>rāddhāntastu bahuśrutivirodhādevānīditi na prāṇavyāpārapratipādinī, kintu sṛṣṭikāraṇamānīt jīvati sma āsīditi yāvat /</l>\n<l>tena tatsadbhāvapratipādanaparā /</l>\n<l>jyeṣṭhatvaṃ ca śrotrādyapekṣamiti gamayitavyam /</l>\n<l>tasmādbahuśrutyanurodhānmukhyasyāpi prāṇasya brahmavikāratvamiti siddham //8 //</l>\n</lg></p>\n\n<p>2.4.5.9.</p>\n\n<p>#na vāyukriye pṛthagupadeśāt# /\nsaṃprati mukhyaprāṇasvarūpaṃ nirūpyate /\natra hi 'yaḥ prāṇaḥ sa vāyuḥ' iti śrutervāyureva prāṇa iti pratibāti /\nathavā 'prāṇa eva brahmaṇaścaturthaḥ pādaḥ sa vāyunā jyotiṣā' iti vāyorbhedena prāṇasya śravaṇādetadvirodhādvaraṃ tantrāntarīyameva prāṇasya svarūpamastu, śrutī ca viruddhārthe kathañcinneṣyete iti sāmānyakaraṇavṛttireva prāṇo 'stu /\nna cātrāpi karaṇebhyaḥ pṛthakprāṇasyānukramaṇaśrutivirodho vṛttivṛttimatorbhedāditi pūrvaḥ pakṣaḥ /\nsiddhāntastu-na sāmānyendriyavṛttiḥ prāṇaḥ /\nsa hi militānāṃ vendriyāṇāṃ vṛttirbhavet pratyekaṃ vā /\nna tāvanmilitānām, ekadvitricaturindriyābhāve tadabhāvaprasabhaṅgāt /\nno khalu cūrṇaharidrāsaṃyogajanmāruṇaguṇastayoranyatarābhāve bhavitumarhati /\nnaca bahuviṣṭisādhyaṃ śibikodvahanaṃ dvitriviṣṭisādhyaṃ bavati /\nna ca tvagekasādhyaṃ, tathā sati sāmānyavṛttitvānupapatteḥ /\n<lg>\n<l>apica yatsaṃbhūya kārakāṇi niṣpādayanti tatpradhānavyāpārānuguṇāvāntaravyāpāreṇaiva yathā vayasāṃ prātisviko vyāpāraḥ pañjaracālanānuguṇaḥ /</l>\n<l>na cendriyāṇāṃ prāṇe pradhānavyāpāre janayitavye 'sti tādṛśaḥ kaścidavāntaravyāpārastadanuguṇaḥ /</l>\n<l>ye ca rūpādipratyayā na te tadanuguṇāḥ, tasmānnendriyāṇāṃ sāmānyavṛttiḥ prāṇastathā ca vṛttivṛttimatoḥ kathañcidbhedavivakṣayā na pṛthagupadeśo gamayitavyaḥ /</l>\n<l>tasmānna kriyā, nāpi vāyumātraṃ prāṇaḥ, kintu vāyubheda evādhyātmāmāpannaḥ pañcavyūhaḥ prāṇa iti //9 //</l>\n</lg></p>\n\n<p>2.4.5.10.</p>\n\n<p>syādetat /\nyathā cakṣurādīnāṃ jīvaṃ prati guṇabhūtatvājjīvasya ca śreṣṭhatvājjīvaḥ svatantra evaṃ prāṇo 'pi prādhānyāt śreṣṭhatvācca svatantraḥ prāpnoti /\n<lg>\n<l>naca dvayoḥ svatantrayorekasmin śarīre ekavākyatvamupapadyata ityaparyāyaṃ viruddhānekadikkriyatayā deha unmathyeta /</l>\n<l>iti prāpte, ucyate- #cakṣurādivattu tatsahaśiṣṭyādibhyaḥ# /</l>\n<l>yadyapi cakṣurādyapekṣayā śreṣṭhatvaṃ prādhānyaṃ ca prāṇasya tathāpi saṃhatatvādacetanatvādbhautikatvāccakṣurādibiḥ sahaśiṣṭatvāccaca puruṣārthatvāt puruṣaṃ prati pāratantryaṃ śayanāsanādivadbhavet /</l>\n<l>tathāca yathā mantrītareṣu naiyogikeṣu pradhānamapi rājānamapekṣyāsvatantra evaṃ prāṇo 'pi cakṣurādiṣu pradhānamapi jīve 'svatantra iti //10 //</l>\n</lg></p>\n\n<p>2.4.5.11.</p>\n\n<p>syādetaccakṣurādibiḥ saha śāsanena karaṇaṃ cet prāṇaḥ /\nevaṃ sati cakṣurādiviṣayarūpādivadasyāpi viṣayāntaraṃ vakyavyam /\nnaca tacchakyaṃ vaktum /\n<lg>\n<l>ekādaśakaraṇagaṇanavyākopaśceti doṣaṃ pariharati- #akaraṇatvācca na doṣastathāhi darśayati# /</l>\n<l>na prāṇaḥ paricchedadhāraṇādikaraṇamasmābhirabhyupeyate yenāsya viṣayāntaramanviṣyeta /</l>\n<l>ekādaśatvaṃ ca karaṇānāṃ vyākupyetāpi tu prāṇāntarāsaṃbhavi dehendriyavidhāraṇakāraṇaṃ prāṇaḥ /</l>\n<l>tacca śrutiprabandhena darśitaṃ na kevalaṃ śarīrendriyadhāraṇamasya kāryam //11 //</l>\n</lg></p>\n\n<p>2.4.5.12.</p>\n\n<p>apica- #pañcavṛttirmanovadvyapadiśyate# /\n'viparyayo mithyājñānamatadrūpapratiṣṭham' yathā marumarīcikādiṣu salilādibuddhayaḥ /\natadrūpapratiṣṭhatā ca saṃśaye 'pyasti tasyaikāpratiṣṭhānāt /\nataḥ so 'pi saṃgṛhītaḥ /\n'śabdajñānānupātī vastuśūnyo vikalpaḥ' /\nyadyapi mithyājñāne 'pyasti vastuśūnyatā tathāpi na tasya vyavahārahetutāsti /\nasya tu paṇḍitarūpavicārāsahasyāpi śabdajñānamāhātmyādvyavahārāhetubhāvo 'styeva /\n<lg>\n<l>yatha puruṣasya caitanyamiti /</l>\n<l>nahyatra ṣaṣṭhyarthaḥ saṃbandho 'sti, tasya bhedādhiṣṭhānatvāt /</l>\n<l>caitanyasya puruṣādatyantābhedāt /</l>\n<l>yadyapi cātrābhāvapratyayālambanā vṛttirneṣyate tathāpi vikṣepasaṃskāralakṣaṇā manovṛttirihāstyeveti sajñavamavadātam //12 //</l>\n</lg></p>\n\n<p>2.4.6.13.</p>\n\n<p>#aṇuśca# /\n'samāstribhirlokaiḥ' iti vibhutvaśravaṇādvibhuḥ prāṇaḥ, 'samaḥ pluṣiṇā' ityādyāstu śrutayo vibhorapyavacchedādbhāviṣyanti /\nyathā vibhuna ākāśasya kuṭakarakādyavacchedātkuṭādisāmyamiti prāpta āha- #aṇuśca# /\n<lg>\n<l>utkrāntigatyāgatiśrutibhya ādhyātmikasya prāṇasyāvacchinnatā na vibhutvam /</l>\n<l>duradhigamatāmātreṇa ca śarīravyāpino 'pyaṇutvamupacaryate na tvaṇutvamityuktamadhastāt /</l>\n<l>yattvasya vibhutvānmānaṃ tadādhidaivikena sūtrātmanā samaṣṭivyaṣṭirūpeṇa na tvādhyātmikena rūpeṇa /</l>\n<l>tadāśrayāśca 'samaḥ pluṣiṇā' ityevamādyāḥ śrutayo dehasāmyameva prāṇasyāhuḥ svarūpato na tu karakākāśavatparopādhikatayā kathañcinnatavyā iti //13 //</l>\n</lg></p>\n\n<p>2.4.7.14.</p>\n\n<p>#jyotirādyadhiṣṭhānaṃ tu tadāmananāt# /\nyaddhi tatkāryaṃ kurvaddṛṣṭaṃ tatsvamahimnaiva karotityeṣa tāvadutsargaḥtha parādhiṣṭhānaṃ tu tasya balavatpramāṇāntaravaśāt. syādetat /\nvāsyādīnāṃ takṣādyadhiṣṭhitānāmacetanānāṃ kāryakāritvadarśanādacetanatvenondriyāṇāmapyadhiṣṭhātṛdevatākalpaneti cet /\nna /\njīvasthaivādhiṣṭhātuścetanasya vidyamānatvāt /\nnaca 'agnirvāgbhūtvavā mukhaṃ prāviśat' ityādiśrutibhyo devatānāmapyadhiṣṭhātṛtvamabhyupagantuṃ yuktam /\nanekādhiṣṭhānābhyupagame hi teṣāmekābhiprāyaniyamanimittābhāvānna kiñcitkāryamutpadyeta virodhāt /\napica ya indriyāṇāmadhiṣṭhātā sa eva bhokteti devatānāṃ bhoktṛtvena svāmitvaṃ śarīra iti na jīvaḥ svāmī syādbhoktā ca /\ntasmādagnyādyupacāro vāgādiṣu prakāśakatvādinā kenacinnimittena gamayitatavyo natu svarūpeṇāgnyādidevatānāṃ mukhādyanupraveśa iti prāptam /\nevaṃ prāpte ucyate-nānāvidhāsu tāvacchutiṣu smṛtiṣu ca tatra tatra vāgādiṣvagnyādidevatādhiṣṭhānavagamyate /\nnaca tadasatyāmanupapattau kleśena vyākhyātumucitam /\nnaca svarūpopayogabhedajñānavirahiṇo jīvasyendriyādhiṣṭhātṛtvasaṃbhavaḥ, saṃbhavati tu devatānāmindriyādyārṣeṇa jñānena sākṣātkṛtavatīnāṃ tatsvarūpabhedatadupayogabhedavijñānam /\ntasmāttāstā eva devatāstattatkaraṇādhiṣṭhātrya iti yuktaṃ na tu jīvaḥ /\nbhavatu vā jīvo 'pyadhiṣṭhātā tathāpyadoṣaḥ /\nanekeṣāmadhiṣṭhātaṇāmekaḥ parameśvaro 'sti niyantāntaryāmī tadśādvipratipitsavo 'pi na vipratipattumarhanti /\ntathā caikavākyatayā na tatkāryotpattipratyūhaḥ /\nna caitāvatā devatānāmatra śarīre bhoktṛtvam /\nnahi yantā rathamadhitiṣṭhinnapi tatsādhyavijayāderbhoktāpi tu svāmyeva /\n<lg>\n<l>evaṃ devatā adhiṣṭhātryo 'pi na bhoktryastāsāṃ tāvnamātrasya śrutatvāt /</l>\n<l>bhoktā tu jīva eva /</l>\n<l>naca narādiśarīrocitaṃ duḥkhabahulamupabhogaṃ sukhamapyo devatā arhanti /</l>\n<l>tasmāt prāṇānāmadhiṣṭhātryo devatā iti siddham, śeṣamatirohitārtham //14 //</l>\n</lg></p>\n\n<p>2.4.7.15.</p>\n\n<p>// 15 //</p>\n\n<p>2.4.7.16.</p>\n\n<p>// 16 //</p>\n\n<p>2.4.8.17.</p>\n\n<p>// 16 //</p>\n\n<p>#ta indriyāṇi tadvyapadeśādanyatra śreṣṭhāt# /\nmā bhūt prāṇo vṛttirindriyāmām /\nindriyāṇyevāsya jyeṣṭhasya ca prāṇasya vṛttayo bhaviṣyanti /\ntadbhāvābhāvānuvidhāyibhāvābhāvatvamindriyāṇāṃ śrutyanubhavasiddhaṃ, tathāca prāṇaśabdasyaikasyānyāṭyamanekārtvaṃ na bhaviṣyati /\nvṛttīnāṃ vṛttimatastattvāntaratvābhāvāt /\ntattvāntaratve tvindriyāṇāṃ, prāṇaśabdasyānekārthatvaṃ prasajyeta /\nindriyeṣu lākṣaṇikatvaṃ vā /\nnaca mukhyasaṃbhave lakṣaṇā yuktā ughanyatvāt /\nnaca bhedena vyapadeśo bhedasādhanam 'etasmājjāyate prāṇaḥ' ityādirmanaso 'pīndriyebhyo 'sti bhedena vyapadeśa ityanindriyatvaprasaṅgaḥ /\nsmṛtivaśāttu tasyendriyatve indriyāmāmapi prāṇādbhedena vyapadiṣṭānāmapyasti prāṇasvabhāvatve 'hanta asyaiva rūpamasāma' iti śrutiḥ /\ntasmādupapatteḥ śruteśca prāṇasyaiva vṛttasya ekādaśendriyāṇi na tattvāntarāṇīti prāptam /\nevaṃ prāpta ucyate-mukhyāt prāṇāttattvāntarāṇīndriyāmi, tatra tatra bhedena vyapadeśāt /\nmṛtyuprāptāprāptatvalakṣaṇaviruddhadharmasaṃsargaśruteḥ /\narthakriyābhedācca /\ndehadhāraṇaṃ hi prāṇasya kriyār'thālocanamanane cendriyāṇām /\nnaca tadbhāvābāvānuvidhānaṃ tadvṛttitāmāvahati /\ndehena vyabhicārāt /\nprāṇādayo hi dehānvayavyatirekānuvidhāyino naca dehātmanaḥ /\nyāpi ca prāṇarūpatāmindriyāṇāmabhidadhāti śrutiḥ, tatrāpi paurvāparyālocanāyāṃ bheda eva pratīyata ityuktaṃ bhāṣyakṛtā /\ntasmādbahuśrutivirodhāt pūrvāparavirodhācca prāṇarūpatābhidhānamindriyāṇāṃ prāṇāyattatayā bhāktaṃ gamayitavyam /\nmanasastvindriyatve smṛteravagate kkacidindriyebhyo bhedenopādānaṃ gobalīvardanyāyena /\nathavā indriyāṇāṃ vartamānamātraviṣayatvānmanasastu traikālyagocaratvādbhedenābhidhānam /\nnaca prāṇe bhedavyapadeśabāhulyaṃ tathā netuṃ yuktam /\nprāṇarūpatāśruteśca gatirdarśitā /\ntathā jyeṣṭhe prāṇaśabdasya mukhyatvādindriyeṣu tatastattvāntareṣu lākṣaṇikaḥ prāṇaśabda iti yuktam /\nnaca mukhyatvānurodhenāvagatabhedayoraikyaṃ yuktaṃ, mā bhūdgaṅgādīnāṃ tīrādibhiraikyamiti /\nanye tu bhedaśabdādhyayāhārabhiyā bhedaśruteśceti paunaruktyabhiyā ca tacchabdasya cānantaroktaparamārthakatvādanyathā varṇayāñcakruḥ /\nkimekādaśaiva vāgādaya indriyāṇyāho prāṇo 'pīti viśaye indrasyātmano liṅgamindriyaṃ, tathāca vāgādivatprāṇasyāpīndraliṅgamindriyāmiti vāgādivatprāṇo 'pīndriyamiti prāptam /\nevaṃ prāpte 'bhidhīyate-indriyāṇi vāgādini śreṣṭhāt prāṇādanyatra /\nkutaḥ-tenendriyaśabdena teṣāmeva vāgādīnāṃ vyapadeśāt /\nnahi mukhye prāṇā indriyaśabdo dṛṣṭacaraḥ /\nindraliṅgatā tu vyutpattimātranimittaṃ yathā gacchatīti gauriti /\npravṛttinimittaṃ tu dehādhiṣṭhānatve sati rūpādyālocanakaraṇatvam /\n<lg>\n<l>idaṃ cāsya dehādhiṣṭhānatvaṃ yaddehānugrahopaghātābhyāṃ tadanugrahopaghātau /</l>\n<l>tathāca nālokasyendriyatvaprasaṅgaḥ /</l>\n<l>tasmādrūḍhervāgādaya evendriyāṇi na prāṇa iti siddham /</l>\n<l>bāṣyakārīyaṃ tvadhikaraṇaṃ bhedaśruterityādiṣu sūtreṣu neyam //17 //</l>\n</lg></p>\n\n<p>2.4.8.18.</p>\n\n<p>// 18 //</p>\n\n<p>2.4.8.19.</p>\n\n<p>// 19 //</p>\n\n<p>2.4.9.20.</p>\n\n<p>saṃjñāmūrtikḷptistu trivṛtkurvata upadeśāt /\nsatprakriyāyāṃ 'tatteja aikṣata' ityādinā saṃdarbheṇa tejo 'bannānāṃ sṛṣṭiṃ vidhāyopadiśyate-'seyaṃ devataikṣata hantāhamimāstisro devatā anena jīvenātmanānupraviśya nāmarūpe vyākaravāṇi tāsāṃ trivṛtaṃ trivṛtamekaikāṃ karavāṇi' iti /\nasyārthaḥ-pūrvoktaṃ bahubhavanamīkṣaṇaprayojanamadyāpi sarvathā na niṣpannamiti punarīkṣāṃ kṛtavatī bahubhavanameva prayojanamuddiśya kathaṃ hantedānīmahamimā yathoktāsteja ādyāstisro devatāḥ pūrvasṛṣṭāvubhūtena saṃprati smaraṇasaṃnidhāpitena jīvena prāṇādharaṇakartrātmanānupraviśya buddhyādibhūtamātrāyāmadarśa iva mukhabimbaṃ toya iva candramaso bimbaṃ chāyāmātratayānupraviśya nāma ca rūpaṃ ca te vyākaravāṇi vispaṣṭaṃ karavāṇīdamasya nāmedaṃ ca rūpamiti /\ntāsāṃ tisṛṇāṃ devatānāṃ trivṛtaṃ trivṛtaṃ tejo 'bannātmanā tryātmikāṃ tryātmikāmekaikāṃ devatāṃ karavāṇīti /\ntatra saṃśayaḥ-kiṃ jīvakartṛkamidaṃ nāmarūpavyākaraṇamāho parameśvarakartṛkamiti /\nyadi jīvakartṛkaṃ tataḥ 'ākāśo ha vai nāma nāmarūpayornirvahitā' ityādiśrutivirodhādanadhyavasāyaḥ /\natha parameśvarakartṛkaṃ, tato na virodhaḥ /\ntatra ḍitthaḍavitthādināmakaraṇe ca ghaṭapaṭādirūpakaraṇe ca jīvakartṛtvadarśanādihāpi trivṛtkaraṇe nāmarūpakaraṇe cāsti saṃbhāvanā jīvasya /\ntathāca yogyatvādanena jīveneti vyākaravāṇīti pradhānakriyayā saṃbadhyate, na tvānantaryādanupraviśyetyanena saṃbadhyate /</p>\n\n<p>pradhānapadārthasaṃbandho hi sākṣātsarveṣāṃ guṇabhūtānāṃ padārthānāmautsargikastādarthyātteṣām /\ntasya tu kkacitsākṣādasaṃbhavātparamparāśrayaṇaṃ, sākṣātsaṃbhavaśca yogyatayā darśitaḥ /\nnanu seyaṃ devateti parameśvarakartṛtvaṃ śrūyate /</p>\n\n<p>satyam /\nprayojakatayā tu tadbhaviṣyati /\nyathā loke cāreṇāhaṃ parasainyamanupraviśya saṃkalayānīti /\nyadi punarasya sākṣātkartṛbhāvo bhavedanena jīvenetyanarthakaṃ syāt /\nnahi jīvasyānyathā karaṇabhāvo bhavitumarhati /\nprayojakakartustatsākṣātkartā karaṇaṃ bhavati pradhānakriyoddeśena prayojakena prayojyakarturvyāpanāt /\ntasmādatra jīvasya kartṛtvaṃ nāmarūpavyākaraṇe 'nyatra tu parameśvarasyeti virodhādanadhyavasāya iti prāptam /\nevaṃ prāpta ucyate-parameśvarasyaivehāpi nāmarūpavyākartṛtvamupadiśyate na tu jīvasya, tasya pradhānakriyāsaṃbandhaṃ pratyayogyatvāt /\nnanvanyatra ḍitthajavitthādināmaka4maṇi ghaṭaśarāvādirūpakarmaṇi ca kartṛtvadarśanādihāpi yogyatā saṃbhāvyata iti cet /\nna /\nnirinadīsamudrādinirmāṇāsāmarthyenārthāpattyabhāvaparicchinnena saṃbhāvanāpabādhanāt /\ntasmāt parameśvarasyaivātra sākṣātkartṛtvamupadiśyate na jīvasya /\nanupraviśyetyanena tu saṃnihitenāsya saṃbandho yogyatvāt /\n<lg>\n<l>na cānarthakyaṃ trivṛtkaraṇasya bhoktṛjīvārthatayā tadanupraveśābhidhānasyārthavattvāt /</l>\n<l>syādetat /</l>\n<l>anupraviśya vyākaravāṇīti samānakartṛtve ktvaḥ smaraṇāt praveśanakarturjīvasyaiva vyākartṛtvamupadiśyate 'nyathā tu parameśvarasya vyākartṛtve jīvasya praveṣṭṛtve bhinnakartṛkatvena ktvaḥ prayogo vyāhanyetetyatrāha- #naca jīvo nāmeti# /</l>\n<l>atirohitārthamanyat //20 //</l>\n</lg></p>\n\n<p>2.4.9.21.</p>\n\n<p>#māṃsādi bhaumaṃ yathāśabdamitarayośca# /\natra bhāṣyakṛtottarasūtraśeṣatayā sūtrametadviṣayopadarśanaparatayā vyākhyātam /\nśaṅkānirākaraṇārthatvamapyasya śakyaṃ vaktum /\ntathāhi-yo 'nnasyāṇiṣṭho bhāgastanmanastejasastu yo 'ṇiṣṭho bāgaḥ sa vāgityatra hi kāṇādānāṃ sāṃkhyānāṃ cāsti vipratipattiḥ /\ntatra kāṇādā mano nityamācakṣate /\nsāṃkhyāstvāhaṅkārike vāṅmanase /\nannabhāgatāvacanaṃ tvasyānnasaṃbandhalakṣaṇārtham /\nannopabhoge hi manaḥ svasthaṃ bhavati /\nevaṃ vāco 'pi pāṭavena tejaḥsāmyamabhyūhanīyam /\ntatredamupatiṣṭhate- #māṃsāditi# /\nvāṅmanasa iti vaktavye māṃsādyabhidhānaṃ siddhena saha sādhyasyopanyāso dṛṣṭāntalābhāya /\n<lg>\n<l>yathā māṃsādi bhaumādyevaṃ vāṅmanase api taijasabhaume ityarthaḥ /</l>\n<l>etaduktaṃ bhavati-na tāvadbrahmavyatiriktamasti kiñcinnatyam /</l>\n<l>brahmajñānena sarvajñānapratijñāvyāghātāt, bahuśrutivirodhācca nāpyāhaṅkārikam, ahaṅkārasya sāṃkhyābhimatasya tattvasyāprāmāṇikatvāt /</l>\n<l>tasmādasati bādhake śrutirāñjasī nānyathā kathañcinnetumuciteti kañciddoṣamityuktaṃ taṃ doṣaṃ darśayannāha pūrvapakṣī- #yadi sarvameva iti# //21 //</l>\n</lg></p>\n\n<p>2.4.9.22.</p>\n\n<l>#vaiśeṣyāttu tadvādastadvādaḥ# //22 //</l>\n\n<p>2.4.9.22.</p>\n\n<l>tribṛtkaraṇāviśeṣe 'pi yasya ca yatra bhūyastvaṃ tena tasya vyapadeśa ityarthaḥ //22 //</l>\n\n<l>iti śrīmadvācaspatimiśraviracite śrīmadbhagavatpādaśārīrakabhāṣyavibhāge bhāmatyāṃ dvitīyasyādhyāyasya caturthaḥ pādaḥ //4 //</l>\n\n<p>iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ ____________________________Adhyāya 3____________________________ /</p>\n\n<p>#atha tṛtīyo 'dhyāyaḥ# /</p>\n\n<p>3.1.1.1.</p>\n\n<p>#tadantarapratipattau raṃhati saṃpariṣvaktaḥ praśnanirūpaṇābhyām# /\ndvitīyatṛtīyādhyāyayorhetumadbhāvalakṣaṇaṃ saṃbandhaṃ darśayan sukhāvabodhārthamarthasaṃkṣepamāha- #dvitīye 'dhyāya iti# /\nsmṛtinyāyaśrutivirodhaparihāreṇa hi anadhyavasāyalakṣaṇamaprāmāṇyaṃ parihṛtaṃ tathāca niścalīkṛte tārtīyo vicāro bhavatyanyathā tu nirbījatayā na sidhyediti /\navāntarasaṃgatiṃ darśayitun #tatra va jīvavyatiriktāni tattvāni jīvopakaraṇāni#cetyuktam /\nadhyāyārthasaṃkṣepamuktvā pādārthasaṃkṣepamāha- #tatra prathame tāvatpada iti# /\ntasya prayojanamāha-vairāgya iti /\npūrvāparapariśodhanāya bhūmikāmāracayati #-jīvo mukhyaprāṇasaciva iti /\nkaraṇopādānavadbhūtopādānasyāśrutatvāditi# /\natra ca karaṇopādānaśrutyaiva bhautikatvāt karaṇānāṃ bhūtopādānasiddherindriyopādānātiriktabhūtavivakṣayādhikaraṇārambhaḥ /\nyadi bhūtānyādāyāgamiṣyattadā tadapi karaṇopādānadevaśroṣyat /\nnaca śrūyate tasmānna bhūtapariṣvakto raṃhasyapi tu karaṇamātrapariṣvaktaḥ /\nnahyāgamaikagamyer'the tadabhāvaḥ prameyābhāvaṃ na paricchettumarhati /\nnaca dehāntarārambhānyathānupapattyā bhūtapariṣvaktasya raṃhaṇakalpaneti yuktamityāha- #sulabhāśca sarvatra bhūtamātrā iti /\ndyuparjanya iti# /\niha hi kāyārambhaṇāmagnihotrāpūrvapariṇāmalakṣaṇaṃ śraddhāditvena pañcadhā pravibhajya dyuprabhṛtiṣvagniṣu hetavyatvenopāsanamuttaramārgapratipattisādhanaṃ vivakṣantyāha śrutiḥ-'asau vāva loko gautamāgniḥ' ityādi /\natra sāyaṃprātaragnihotrāhuto, hute paya ādisādhane śraddhāpūrvamāhavanīyāgnisamiddhūmārciraṅgāravisphuliṅgabhāvite kartrādikārakabhāvite cāntarikṣaṃ krameṇotkrāmya dyulokaṃ praviśantyau sūkṣmabhūte dravadravyapayaḥprabhṛtyapsaṃbandhādapśabdavācye, śraddhāhetukatvācca śraddhāśabdavācye /\ntayorāhutyoradhikaraṇamagniranye ca samiddhūmārciraṅgāravisphuliṅgā rūpakatvena nirdiśyante /\nasau vāva dyuloko gautamāgniḥ /\nyathāgnihotrādhikaraṇamāhavanīya evaṃ śraddhaśabdavācyāgnihotrāhutipariṇāmāvasthārūpāḥ sūkṣmā yā āpaḥ śraddhābhāvitāstadadhikaraṇaṃ dyulokaḥ /\nasyāditya eva samit /\ntena hīddho 'sau dyuloko dīpyate 'taḥ samindhanātsamit tasyādityasya raśmayo dhūmā indhanādivādityādraśmīnāṃ samutthānāt /\nahararthiḥ /\nprakāśasāmānyādādityakāryatvācca /\ncandramā aṅgāraḥ /\ntadetasminnagnau devā yajamānaprāṇā agnyādirūpā adhidevam /\nśraddhāṃ juhvati śraddhā coktā /\nparjanyo vāva gautamāgniḥ parjanyo nāma vṛṣṭyupakaraṇābhimānī devatāviśeṣaḥ /\ntasya vāyureva samit /\nvāyunā hi parjanyo 'gniḥ samidhyate, purovātādiprābalye vṛṣṭidarśanāt /\nabhraṃ dhūmaḥ /\ndhūkāryatvāt dhūmasādṛśyācca /\nvidyudarciḥ /\nprakāśasāmānyāt /\naśaniraṅgārāḥ kāṭhinyādvidyutsaṃbandhācca /\ngarjitaṃsa moghānāṃ visphuliṅgāḥ viprakīrṇatāsāmānyāt /\ntasmindevā yajamānaprāṇā agnirūpāḥ somaṃ rājānaṃ juhvati tasya somasyāhutervarṣaṃ bhavati /\netaduktaṃ bhavati-śraddhākhyā āpo dyulokamāhutitvena praviśya candrākāreṇa pariṇatāḥ satyo dvitīye paryāye parjanyāgnau hutā vṛṣṭitvena pariṇamanta iti /\n'pṛthivī vāva gautamāgniḥ' tasya pṛthivyākhyasyāgnaiḥ saṃvatsara eva samit /\nsaṃvatsareṇa kālena hi samiddhā bhūmirvrīhyādiniṣpattaye kalpate /\nākāśo dhūmaḥ pṛthivyagnerutthita ivākāśo dṛśyate /\nrātrirarciḥ pṛthivyā śyāmāyā anurūpā śyāmatayā rātriragnerivānurupamarciḥ /\ndiśoṅgārāḥ prage rātrirūpārciḥśamane upaśāntānāṃ prasannānāṃ diśāṃ darśanāt /\navāntaradiśo visphuliṅgāḥ kṣudratvasāmyāt /\ntasminnagnau śraddhāsomapariṇāmakrameṇāgatā apo vṛṣṭirūpeṇa pariṇatā devā juhvati tasyā āhuterannaṃ vrīhiyavādi bhavati /\npuruṣo vāva gautamāgnistasya vāgeva samit /\nvācā khalvayaṃ tālvādyaṣṭasthānasthitayā varṇapadavākyābhivyaktikrameṇārthajātaṃ prakāśayan samidhyate /\nprāṇo dhūmaḥ /\ndhūmavanmukhānnirgamanāt /\njihvārciḥ lohitatvasāmyāt /\ncakṣuraṅgārāḥ prabhāśrayatvāt /\nśrotraṃ visphuliṅgāḥ viprakīrṇatvāt /\ntā evāpaḥ śraddhādipariṇāmakrameṇāgatāḥ vrīhyādirūpeḥ pariṇatā satyaḥ puruṣe 'gnau hutāstāsāṃ pariṇāmo retaḥ saṃbhavati /\nyoṣā vāva gautamāgniḥ tasyā upastha eva samit /\ntena hi sā putrādyutpādanāya samidhyate yadupamantrayate sa dhūmaḥ /\nstrīsaṃbhavādupamantraṇasya lomāni vā dhūmaḥ yonirarciḥ lohitatvāt /\nyadantaḥ karoti maithunaṃ te 'ṅgārāḥ /\nabhinandāḥ sukhalavā visphuliṅgāḥ, kṣudratvāt /</p>\n\n<p>tasminnetasminnagnau devā reto juhvati tasyā āhutergarbhaḥ saṃbhavati /\nevaṃ śraddhāsomavarṣānnaretohavakrameṇa yoṣāgniṃ prāpyāpo garbhākhyā bhavanti /\ntatrāpsamavāyitvādāpaḥ puruṣavacaso bhavanti pañcamyāmāhutāviti /\nyataḥ pañcamyāmāhutāvāpaḥ puruṣavacaso bhavanti tasmādadbhiḥ pariveṣṭito jīvo rahatīti gamyate /\netaduktaṃ bhavati-śraddhāśabdavācyā āpa ityagre vakṣyati tāsāṃ trivṛtkatatayā tejo 'nnāvinābhāvenābgrahaṇena tejonnayorapi saṃgraha ityetadapi vakṣyate /\nyadyapyetāvatāpi bhūtaveṣṭitasya jīvasya raṃhaṇaṃ nāvagamyate tejobannānāṃ pañcamyāmāhutau puruṣavacastvamātraśravaṇāt, tathāpīṣṭādikāriṇāṃ dhūmādinā pitṛyāṇena pathā candralokaprāptikathanaparayā 'ākāśāccandramasameṣa somo rāṭ' iti śrutyā saha 'śraddhāṃ juhvati tasyā āhuteḥ somo rājā saṃbhavati' ityasyāḥ śruteḥ mānatvādgamyate bhūtapariṣvakto raṃhatīti /\ntathāhi-yā evāpo hutā dvitīyasyāmāhutau somabhāvaṃ gatāstābhireṣa pariṣvakto jīva iṣṭādikārī candrabhūyaṃ gataścandralokaṃ prāpta iti /\nnanu svatantrā āpaḥ śraddhādikrameṇa somabhāvamāpnuvantu tābhirapariṣvakta eva tu jīvaḥ sendriyamātro gatvā somabhāvamanubhavatu /\nko doṣaḥ /\nayaṃ doṣaḥ /\nyataḥ śrutisāmānyātikrama iti /\nevaṃ hi śrutisāmānyaṃ kalpeta yadi yena rūpeṇa yena ca krameṇāpāṃ somabhāvastenaiva jīvasyāpi somabhāvo bhavet /\nanyathā tu na śrutisāmānyaṃ syāt /\ntasmātpariṣvaktāpariṣvaktaraṃhaṇaviśaye śrutisāmānyānurodhena pariṣvaktaraṃhaṇaṃ niścīyate /\nato dadhipayaḥprabhṛtayo dravabhūyastvādāpo hutāḥ sūkṣmībhūtā iṣṭādikāriṇamāśritā nondhanena vidhinā dehe hūyamāne hutāḥ satya āhutimapya iṣṭādikāriṇaṃ pariveṣṭya svargaṃ lokaṃ nayantīti /\ncodayati- #nanvanyā śrutiriti# /\nayamarthaḥ-evaṃ hi sūkṣmadehapariṣvakto raṃhet yadyasya sthūlaṃ śarīraṃ raṃhato na bhavet /\nasti tvasya vartamānasthūlaśarīrayoga ādehāntaraprāptestṛṇajalāyukānidarśanena, tasmānnidarśanaśrutivirodhānna sūkṣmadehapariṣvakto raṃhatīti /\npariharati- #tatrāpīti# /\nna tāvatparamātmanaḥ saṃsaraṇasaṃbhavaḥ, tasya nityaśuddhabuddhamuktasvabhāvatvāt /\nkintu jīvānām /\nparamātmaiva copādhikalpitāvacchedo jīva ityākhyāyate, tasya ca dehendriyāderupādheḥ pradeśikatvānna tatra san dehāntaraṃ gantumarhati /\ntasmātsūkṣmadehapariṣvakto raṃhatikarmopasthāpitaḥ pratipattavyaḥ prāptavyo yo dehastadviṣayāyā bhāvanāyā utpādanāyā dīrghībhāvamātraṃ jalūkayopamīyate /\nsāṃkhyānāṃ kalpanāmāha- #vyāpināṃ karaṇānāmiti# /\nāhaṅkārikatvātkaraṇānāmahaṅkārasya ca jaganmaṇḍalavyāpitvātkaraṇānāmapi vyāpitetyarthaḥ /\nbauddhānāṃ kalpanāmāha- #kevalasyaivātmana iti# /\nālayavijñānasaṃtāna ātmā tasya vṛttiḥ ṣaṭ pravṛttivijñānāni /\npaścendriyāṇi tu cakṣurādīni abhinavāni jāyante /\nkaṇabhukklpanāmāha- #mana eva ceti# /\n<lg>\n<l>bhogasthānaṃ bhogāyatanaṃ śarīramabhinavamiti yāvat /</l>\n<l>digambarakalpanāmāha- #jīva evotplutyeti# /</l>\n<l>ādigrahaṇena lokāyatikānāṃ kalpanāṃ saṃgṛhṇāti /</l>\n<l>te hi śarīrātmavādino bhasmībhāvamātmana āhurna kasyacidgamanamiti //1 //</l>\n</lg></p>\n\n<p>3.1.1.2.</p>\n\n<p>codayati- #nanūdāhṛtābhyāmiti# /\natra sūtreṇottaramāha- #tryātmakatvāttu bhūyastvāt# /\ntejasaḥ kāryamaśitapītāhāraparipākaḥ /\napāṃ snehasvedādi /\npṛthivyāḥ kāryaṃ gandhādi /\nyastu gandhasvedapākaprāṇāvakāśadānadarśanāddehasya pāñcabhautikatvaṃ paśyaṃstejobannātmakatvena tryātmakatve na parituṣyati, taṃ pratyāha- #punaśca tryātmaka iti# /\n<lg>\n<l>vātapittaśleṣmabhistribhirdhātubhiḥ śarīradhāraṇātmakaistridhātutvāt /</l>\n<l>ato na sa deho bhūtāntarāṇi pratyākhyāya kevalābhiradbhirārabdhuṃ śakyate /</l>\n<l>abgrahaṇaniyamastarhi kasmādityata āha- #tasmādbhūyastvāpekṣa iti# /</l>\n<l>pṛthivīdhātuvarjamitarateja ādyapekṣayā kāryasya śarīrasya lohitādidravabhūyastvāttatkaraṇayoścopādānanimittayordravabhūyastvādapāṃ puruṣavacastvoktirna punarbhūtāntaranirāsārthā //2 //</l>\n</lg></p>\n\n<p>3.1.1.3.</p>\n\n<p>#prāṇagateśca# /\n<lg>\n<l>prāṇānāṃ jīvaddehe sāśrayatvamavagataṃ gacchati jīvaddehe tadanuvidhāyinaḥ prāṇā api gacchantīti dṛṣṭam /</l>\n<l>ataḥ ṣāṭkauśikā dehādutkrāmantaḥ kasmiṃścidutkrāmatyutkrāmanti /</l>\n<l>sa caiṣāmanuvidheyaḥ sūkṣmo deho bhūtendriyamaya iti gamyate /</l>\n<l>nahīndriyamātrāśrayatvameṣāṃ dṛṣṭaṃ yatastanmātrāśrayāṇāṃ gatirupapadyeteti //3 //</l>\n</lg></p>\n\n<p>3.1.1.4.</p>\n\n<p>#agnyādigatiśruteriti cenna bhāktatvāt# /\n<lg>\n<l>śrāvite 'pi spaṣṭe jīvasya prāṇaiḥ saha gamane 'gnyādigatiśaṅkā śrutivirodhotthāpanārthā /</l>\n<l>atra hi lomakeśayoroṣadhivanaspatigamanaṃ dṛṣṭavirodhādbhāktaṃ tāvadabhyupeyam /</l>\n<l>evaṃ ca tanmadhyapatitatvena teṣāmapi śrutivirodhādbhāktatvamevocitamiti /</l>\n<l>bhaktiścopakāranivṛttiruktā //4 //</l>\n</lg></p>\n\n<p>3.1.1.5.</p>\n\n<p>#prathame 'śravaṇāditi cenna tā eva hyupapatteḥ# /\npañcamyāmāhutāvapāṃ puruṣavacastvaprakāre pṛṣṭe prathamāyāmāhutau anapāṃ śraddhāyā hetavyatābhidhānasaṃbhavaddhamanupapannaṃ ca /\n<lg>\n<l>nahi yathā paśvādibhyo hṛdayādayo 'vayavā avadāya niṣkṛṣya hūyante, evaṃ śraddhā buddhiprasādalakṣaṇā niṣkraṣṭuṃ vā hotuṃ vā śakyate /</l>\n<l>na cāpyevamautsargikī kāraṇānurūpatā kāryasya yujyate /</l>\n<l>tasmādbhaktyāyamapsu śraddhāśabdaḥ prayukta iti /</l>\n<l>ata eva śrutiḥ 'āpo hātmai' iti //5 //</l>\n</lg></p>\n\n<p>3.1.1.6.</p>\n\n<lg>\n<l>#aśrutatvāditi cenneṣṭādikāriṇāṃ pratīteḥ# /</l>\n<l>asyārthaḥ pūrvamevoktaḥ /</l>\n<l>agnihotre ṣaṭsūtkrāntigatipratiṣṭhātṛptipunarāvṛttilokapratyutthāyiṣvagnisamiddhūmārciraṅgāravisphuliṅgeṣu praśnāḥ ṣaṭ, teṣāṃ yaḥ samāhāraḥ ṣaṇṇāṃ sā ṣaṭpraśnī, tasyā nirūpaṇaṃ prativacanam //6 //</l>\n</lg>\n\n<p>3.1.1.7.</p>\n\n<p>sūtrāntaramavatārayituṃ śaṅkate- #kathaṃ punariti /\nsomaṃ rājānamāpyāyasvāpakṣīyasvetyevamenāṃstatra bhakṣayantīti# /\nkriyāsamabhihāreṇāpyāyanāpakṣayau yathā somasya tathā bhakṣayanti somamayāṃllokānityarthaḥ /\nata uttaraṃ paṭhati- #bhāktaṃ vānātmavisttvāttathāhi darśayati# /\nkarmajanitaphalopabhogakartā hyadhikārī na punarupabhogyastasmāccandrasālokyamupagatānāṃ devādibhikṣyatve 'svargakāmo yajeta' iti yāgabhāvanāyaḥ kartrapekṣitopāyatārūpavidhiśrutivirodhādannaśabdo bhoktṛṇāmeva satāṃ devopājīvitāmātreṇa bhākto gamayitavyo na tu carvaṇanigaraṇābhyāṃ mukhya iti /\natraivārthe śrutyantaraṃ saṃgacchata ityāha- #tathāhi darśayati# /\nśrutiranātmavigāmanātmavittvādeva paśuvaddevopabhogyatāṃ na tu carvaṇīyatayā /\nyathā hi balīvardādayo bhuñjanā api svaphalaṃ svāmino halādivahanenopakurvāṇā bhogyāḥ, evaṃ paramatattvamavidvāṃsa iṣṭādikāriṇa iha dadhipayaḥpuroṭāśādināmuṣmiṃśca loke paricārakatayā devānāmupabhogyā iti śrutyarthaḥ /\nathavā #anātmavittvāttathāhi darśayati#ityasyānyā vyākhyā /\nātmavit pañcāgnividyāvit na ātmavit anātmavit /\nyo hi pañcāgnividyāṃ na vedaṃ taṃ devā bhakṣayantīti nindyate pañcāgnividyāṃ stotuṃ tasyā eva prakṛtatvāt /\ntadanenopacārasya projanamuktam /\n<lg>\n<l>upacāranimittamanupapattimāha- #tathāhi darśayati# /</l>\n<l>śrutirbhoktṛtvam /</l>\n<l>#sa somaloke vibhūtimanubhūyeti# /</l>\n<l>śeṣamatirohitārtham //7 //</l>\n</lg></p>\n\n<p>3.1.2.8.</p>\n\n<p>#kṛtātyaye 'nuśayavān iṣṭasmṛtibhyāṃ yathetamanevaṃ ca /\nyāvatsaṃpātamuṣitveti# /\nyāvadupabandhāt /\n#yatkiñceha karotyamiti# /\nca yatkiñceha karma kutaṃ tasyāntaṃ prāpyeti śravaṇāt, prāyaṇasya caikapraghaṭṭakena sakalakarmābhivyañjakatvāt /\nna khalvabhivyaktinimittasya sādhāraṇye 'bhivyaktiniyamo yuktaḥ /\nphaladānābhimukhīkaraṇaṃ cābhivyaktistasmātsamastameva karma phalamupabhojitavat /\nsvaphalavirodhi ca karma /\ntasmācchuterupapatteścaṃ niranuśayānāmeva caraṇādācārādavaroho na karmaṇaḥ /\nācārakarmaṇī ca śruteḥ prasiddhabhede /\nyathākārī yathācārī tathā bhavatīti /\ntathāca ramaṇīyacaraṇāḥ kapūyacaraṇā ityācārameva yoninimittamupadiśati na tu karma /\nstāṃ vā karmaśīle dve apyaviśeṣeṇānuśayastathāpi yadyapyayamiṣṭāpūrtakārī svayaṃ niranuśaye bhuktabhogatvāttathāpi pitrādigatānuśayavaśāttadvipākān jātyāyurbhogaṃścandralokādavaruhyānubhaviṣyati /\nsmaryate hyanyasya sukṛtaduṣkṛtābhyāmanyasya tatsaṃbandhinastatphalabhāgitā-'patatyardhaśarīreṇa yasya bhāryā surāṃ pibet' ityādi /\ntathā śrāddhavaiśvānarīyeṣṭyādeḥ pitāputrādigamiphalaśrutiḥ /\ntasmādyāvatsaṃpātamityupakramānurodhāt 'yat kiñceha karoti' iti ca śrutyantarānusārādramaṇīyacaraṇatvaṃ saṃbandhyantaragatamiṣṭāpūrtakāriṇi bhāktaṃ gamayitavyam /\ntathāca niranuśayānāmeva bhuktabhogānāmavaroha iti prāpta ucyate-yena karmakalāpena phalamupabhojitaṃ tasminnatīte 'pi sānuśayā eva candramaṇḍalādavarohanti /\nkutaḥ-dṛṣṭasmṛtibhyām /\npratyakṣadṛṣṭā śrutirdṛṣṭaśabdavācyā /\nsmṛtiścopanyastā /\nathavā dṛṣṭaśabdenoccāvacarūpo bhoga ucyate /\nayamabhisaṃdhiḥ-kapūyacaraṇā ramaṇīyacaraṇā ityavarohitāmetadviśeṣaṇam /\nnaca sati mukhyārthasaṃbhave saṃbandhimātreṇopacaritārthatvaṃ nyāṭyam /\nna copakramavirodhācchutyantaravirodhācca mukhyārthasaṃbhava iti sāṃpratam /\ndattaphaleṣṭāpūrtakarmāpekṣayāpi yāvatpadasya yatkiñcetipadasya copapatteḥ /\nnahi 'yāvajjīvamagnihotraṃ juhuyāt' iti yāvajjīvamahāravihārādisamaye 'pi homaṃ vidhatte nāpi madhyāhnādāvapi tu sāyaṃprātaḥkālāpekṣayā /\nsāyaṃprātaḥkālavidhānasāmarthyāt, kālasya cānupādeyatayānaṅgasyāpi nimittānupraveśāttatraivamiti cet /\nna /\nihāpi ramaṇīyacaraṇā ityādermukhyārthatvānurodhāttadupapatteḥ /\ntatkimidānīmupasaṃhārānurodhenopakramaḥ saṃkocayitavyaḥ /\nnetyucyate /\nnahyasāvupasaṃhārānurodhe 'pyasaṃkucadvṛttirupapattumarhati /\nnahi yāvantaḥ saṃpātā yāvatāṃ vā puṃsāṃ saṃpātāste sarve tatreṣṭādikāriṇā bhogena kṣayaṃ nīyante /\npuruṣāntarāśrayāṇāṃ karmāśayānāṃ tadbhogena kṣaye 'tiprasaṅgāt /\nciropabhuktānāṃ ca karmāśayānāmasatāṃ candramaṇḍalopabhogenāpanayanāt /\ntathāca svayaṃ saṃkucantī yāvacchutirupasaṃhārānurodhaprāptamapi saṃkocanamanumanyate /\netena 'yatkiñceha karoti' ityapi vyākhyātam /\napi ceṣṭāpūrtakārīha janmani kevalaṃ na tanmātramakārṣīdapi tu godohanenāpaḥ praṇayan paśuphalamapyapūrvaṃ samacaiṣīt /\nevamaharniśaṃ ca vāṅmanaḥ śarīraceṣṭābhiḥ puṇyāpuṇyamihāmutropabhogyaṃ saṃcitavato na martyalokādibhogyaṃ candraloke bhagyaṃ bhavitumarhati /\nnaca svaphalavirodhino 'nuśayasya ṛte prayāścittādātmajñānādvādattaphalasya dhvaṃsaḥ saṃbhavati /\ntasmāttenānuśayenāyamanuśayavān parāvartata iti śliṣṭam /\nna caikabhavikaḥ karmāśaya ityagre bhāṣyakṛdvakṣyati /\nanye tu sakalakarmakṣaye parāvṛttiśaṅkā nirbījeti manyamānā anyathādhikaraṇaṃ varṇayāñcakrurityāha- #kecittāvadāhuti# /\nanuśayo 'tra dattaphalasya karmaṇaḥ śeṣa ucyate /\ntatredamiha vicāryate-kiṃ dattaphalānāmiṣṭāpūrtakarmaṇāmavaśeṣādihāvartante uta tānyupabhogena nirāvaśeṣaṃ kṣapayitvānupabhuktakarmaśādihāvartanta iti /\ntatreṣṭādīnāṃ bhogena samūlakāṣaṃ kaṣitatvānniranuśayā evānupabhuktakarmavaśādāvartanta iti prāpta ucyate-sānuśayā evāvartanta iti /\nkutaḥ-dṛṣṭānusārāt /\nyathā bhāṇḍasthe madhuni sarpiṣi vā kṣālite 'pi bhāṇḍalepakaṃ taccheṣaṃ madhu vā sarpirvā na kṣālayituṃ śakyamiti dṛṣṭamevaṃ tadanusārādetadapi pratipattavyam /\nna cāvaśeṣamātrāccandramaṇḍale tiṣṭhāsannapi sthātuṃ pārayati /\nyathā sevako hāstikāśvīyapadātivrātaparivṛto mahārājaṃ sevamānaḥ kālavaśācchatrapādukāvaśeṣo na sevitumarhatīti dṛṣṭaṃ tanmūlā ca laukikī smṛtiriti dṛṣṭasmṛtibhyāṃ sānuśayā evāvartanta iti /\ntadedaddūṣayati- #na caitaditi# /\nevakāre prayoktavye ivakāro guḍajihvikayā prayuktaḥ /\nśabdaikagamyer'the na sāmānyatodṛṣṭānumānāvasara ityarthaḥ /\nśeṣamatirohitārtham /\npūrvapakṣahetumanubhāṣate- #yadapyuktaṃ prāyaṇamiti# /\ndūṣayati- #tadapyanuśayasadbhāveti# /\nramaṇīyacaraṇā kapūyacaraṇā ityādikayānuśayapratipādanaparayā śrutyā viruddhamityarthaḥ /\n#apicetyādi# /\niha janmani hi paryāyeṇa sukhaduḥkhe bhujyamāne dṛśyete /\nyugapaccedekapraghaṭṭakena prāyaṇena sukhaduḥkhaphalāni karmāṇi vyajyeran /\nyugapadeva tatphalāni bhujyeran /\ntasmādupabhogaparyāyadarśanādbalīyasā durbalasyābhibhavaḥ kalpanīyaḥ /\nevaṃ viruddhajātinimittopabhogaphaleṣvapi karmasu draṣṭavyam /\nna cābhivyaktaṃ ca karma phalaṃ na datta iti ca saṃbhavati /\nphalopajanābhimukhyaṃ hi karmaṇāmabhivyaktiḥ /\n<lg>\n<l>apica prāṇasyābhivyañjakatve svargarakatatiryagyonigatānāṃ jantūnāṃ tasmiñjanmani karmasvanadhikārānnāpūrvakarmopajanaḥ pūrvakṛtasya kramāśyasya prāyaṇābhivyaktatayā phalopabhogena prakṣayānnāsti teṣāṃ karmāśya iti na te saṃsareyuḥ /</l>\n<l>naca mucyerannātmajñānābhāvāditi kaṣṭāṃ batāliṣṭā daśām /</l>\n<l>kiñca svasamavetameva prāyamenābhivyajyate 'pūrvaṃ na parasamavetaṃ, yena pitrādigatena karmaṇā varteranniti /</l>\n<l>śeṣaṃ sugamam //8 //</l>\n</lg></p>\n\n<p>3.1.2.9.</p>\n\n<lg>\n<l>#caraṇāditi cennopalakṣaṇārtheti kārṣṇājiniḥ# /</l>\n<l>anena niranuśayā evāvarohantīti pūrvapakṣabījaṃ nigūḍhamuddhāṭya nirasyati /</l>\n<l>yadyapi 'akrodhaḥ sarvabhūteṣu karmaṇā manasā girā /</l>\n<l>anugrahaśca jñānaṃ ca śīlametādvidurbudhāḥ //</l>\n</lg>\n\n<lg>\n<l>' iti smṛteḥ śīlamācāro 'nuśayādbhinnastathāpyānuśayāṅgatayānuśayopalakṣaṇatvaṃ kārṣṇājinirācāryo mene /</l>\n<l>tathāca ramaṇīyacaraṇāḥ kapūyacaraṇā ityanenānuśayopalakṣaṇātsiddhaṃ sānuśayānāmevāvarohaṇamiti //9 //</l>\n</lg>\n\n<p>3.1.2.10.</p>\n\n<p>#ānarthakyamiti cenna tadapekṣatvāt# /\n<lg>\n<l>'ācārahīnaṃ na punaranti vedāḥ' iti hi smṛtyā vedapadena vedārthamupalakṣayantyā vedārthānuṣṭhānaśeṣatvamācārasyoktaṃ na tu svatantra ācāraḥ phalasya sādhanaṃ, tena vedārthānuṣṭhānopakārakatayācārasya nānarthakyaṃ kratvarthasya /</l>\n<l>tadanena samidādivadācārasya kratvarthatvamuktam /</l>\n<l>saṃprati snānādivatpuruṣārthatve puruṣasaṃskāratve 'pyadoṣa ityāha- #puruṣārthatve 'pyācārasyeti# /</l>\n<l>tadevaṃ caraṇaśabdenācāravācinā sarvo 'nuśayo lakṣita ityuktam //10 //</l>\n</lg></p>\n\n<p>3.1.2.11.</p>\n\n<lg>\n<l>bādaristu mukhya eva caraṇaśabdaḥ karmaṇītyāha- #sukṛtaduṣkṛte eveti tu bādariḥ# /</l>\n<l>brahmaṇaparivrājakanyāyo gobalīvardanyāyaḥ /</l>\n<l>śeṣamatirohitārtham //11 //</l>\n</lg>\n\n<p>3.1.3.12.</p>\n\n<p>#aniṣṭādikāriṇāmapi ca śrutam# /\n'ye vai ke cāsmāllokātprayanti candramasameva te sarve gacchanti' iti kauṣītakināṃ samāmnānāt, dehārambhasya ca candralokagamanamantareṇānupapatteḥ pañcamyāmāhutāvityāhitisaṃkhyāniyamāt /\ntathāhi-dyusomavṛṣṭyannaretaḥpariṇāmakrameṇa tā evāpo yoṣidagnau hutāḥ puruṣavacaso bhavantītyaviśeṣeṇa śrutam /\nna caitanmanuṣyābhiprāyaṃ, kapūyacaraṇāḥ svayonimityamanuṣyasyāpi śravaṇāt /\ngamanāgamanāya ca devayānapitṛyāṇayoreva mārgayorāmnānāt, pathyantarasyāśruteḥ, 'jāyasva mriyasveti tṛtīyaṃ sthānam' iti ca sthānatvamātreṇāvagamātpathitvenāpratīteścandralokādavatīrṇānāmapi ca tatsthānatvasaṃbhavādasaṃpūreṇa prativacanopapatteḥ,</p>\n\n<p>ananyamārgatayā ca tadbhogavirahiṇāmapi grāmaṃ gacchan vṛkṣamūlānyupasarpatītivatsaṃyamanādiṣu yamavaśyatāyai candralokagamanopapatteḥ, 'na katareṇavacana' ityasyāsaṃpūraṇapratipādanaparatayā mārgadvayaniṣedhaparatvābhāvāt, aniṣṭādikāriṇāmapi candralokagamane prāpte 'bhidhīyate-satyaṃ sthānatayāvagatasya na mārgatvaṃ tathāpi vettha yathāsau mārgo na saṃpūryate ityasya prativacanāvasare mārgadvayaniṣedhapūrvaṃ tṛtīyaṃ sthānamabhivadannasaṃpūraṇāya tatpratipakṣamācakṣīta /\nyadi punastenaiva mārgeṇāgatya janmamaraṇaprabandhavat sthānamadhyāsīta naitattṛtīyaṃ sthānaṃ bhavet /\nnahīṣṭādikāriṇaścandramaṇḍalādavaruhya ramaṇīyaṃ ninditāṃ vā yoniṃ pratipadyamānāstṛtīyaṃ sthānaṃ pratipadyante /\ntatkasya hetoḥ /\npitṛyāṇena pathāvarohāt /\ntadyadi kṣudrajantavo 'pyanenaiva pathāvaroheyuḥ, naitadeṣāṃ janmamaraṇaprabandhavattṛtīyaṃ sthānaṃ bhavet /\ntato 'vagacchāmaḥ saṃyamanaṃ sapta ca yātanābhūmīryamavaśatayā pratipadyamānā aniṣṭādikāriṇo na candramaṇḍalādavarohantīti /\ntasmāt 'ye vai ke ca' itīṣṭādikāriviṣayaṃ na sarvaviṣayam /\npañcamyāmāhutāviti ca svārthavidhānaparaṃ na punarapañcamyāhutipratiṣedhaparamapi, vākyabhedaprasaṅgāt /\nsaṃyamane tvanubhūyeti sūtreṇāvarohāpādānatayā saṃyamanasyopādānāccandramaṇḍalāpādānaniṣedha āñjasaḥ /\n<lg>\n<l>tathāca siddhāntasūtrameva /</l>\n<l>pūrvapakṣasūtratve tu śaṅkāntarādhyāhāreṇa kathañcidgamayitavyam /</l>\n<l>#jīvajañ#jarāyujam /</l>\n<l>#saṃśokajaṃ#saṃsvedajam //12 //</l>\n</lg></p>\n\n<p>3.1.3.13.</p>\n\n<p>// 13 //</p>\n\n<p>3.1.3.14.</p>\n\n<p>// 14 //</p>\n\n<p>3.1.3.15.</p>\n\n<p>// 15 //</p>\n\n<p>3.1.3.16.</p>\n\n<p>// 16 //</p>\n\n<p>3.1.3.17.</p>\n\n<p>// 17 //</p>\n\n<p>3.1.3.18.</p>\n\n<p>// 18 //</p>\n\n<p>3.1.3.19.</p>\n\n<p>// 19 //</p>\n\n<p>3.1.3.20.</p>\n\n<p>// 20 //</p>\n\n<p>3.1.3.21.</p>\n\n<p>// 21 //</p>\n\n<p>3.1.4.22.</p>\n\n<p>sābhāvyāpattirupapatteḥ /\nyadyapi yathetamākāśamākāśādvāyumityato na tādātmyaṃ sphuṭamavagamyate tathāpi vāyurbhūtvetyādeḥ sphuṭataraṃ tādātmyāvagamādyathetamākāśamityetadapi tādātmya evāvatiṣṭhate /\nna cānyasyānyabhāvānupapattiḥ /\nmanuṣyaśarīrasya nandikeśvarasya devadeharūpapariṇāmasmaraṇāddevadehasya ca nahuṣasya tiryaktvasmaraṇāt /\ntasmānmukhyārthaparityāgena na gauṇī vṛttirāśrayaṇīyā /\ngauṇyāṃ ca vṛttau lakṣaṇāśabdaḥ prayukto guṇe lakṣaṇāyāḥ saṃbhavāt /\nyathāhuḥ-'lakṣyamāṇaguṇairyogādvṛtteriṣṭā tu gauṇatā' iti /\nevaṃ prāpte brūmaḥ-sābhāvyāpattiḥ /\nsamāno bhāvo rūpaṃ yeṣāṃ te sabhāvāsteṣāṃ bhāvaḥ sābhāvyaṃ sārūpyaṃ sādṛśyamiti yāvat /\nkutaḥ- #upapatteḥ# /\netadeva vyatirekamukhena vyācaṣṭe- #nahyanyasyānyabhāvo mukhya upapadyate# /\nyuktametadyaddevaśarīramajagarabhāvena pariṇamate, devadehasamaye 'jagaraśarīrasyābhāvāt /\nyadi tu devājagaśarīre samasamaye syātāṃ na devaśarīramajagaraśarīraṃ śilpiśatenāpi kriyate /\n<lg>\n<l>nahi dadhipayasī samasamaye parasparātmanī śakye saṃpādayituṃ, tathehāpi sūkṣmaśarīrākāśayoryugapadbhāvānna parasparātmatvaṃ bhavitumarhati /</l>\n<l>evaṃ vāṭvādiṣvapi yojyam /</l>\n<l>tathāca tadbhāvastatsādṛśyenaupacāriko vyākhyeyaḥ /</l>\n<l>nanvākāśabhāvena saṃyogamātraṃ lakṣyatāṃ kiṃ sādṛśyenetyata āha- #vibhutvāccākāśeneti# //22 //</l>\n</lg></p>\n\n<p>3.1.5.23.</p>\n\n<lg>\n<l>#nāticireṇa viśeṣāt# /</l>\n<l>'durniṣprapataram' iti duḥkhena niḥsaraṇaṃ brūte na tu vilambeneti manyate pūrvapakṣī /</l>\n<l>vinā sthūlaśarīraṃ na sūkṣmaśarīre duḥkhabhāgīti durniṣprapataraṃ vilambaṃ lakṣayatīti rāddhāntaḥ //23 //</l>\n</lg>\n\n<p>3.1.6.24.</p>\n\n<p>#anyādhiṣṭhiteṣu pūrvavadabhilāpāt# /\nākāśasārūpyaṃ vāyudhūmādisaṃparko 'nuśayināmukta ihedānīṃ vrīhiyavā oṣādhivanaspatayastilamāṣā iti jāyanta iti śrūyate /\ntatra saṃśayaḥ-kimanuśayināṃ bhogādhiṣṭhānaṃ vrīhiyavādayaḥ sthāvarā bhavanti, āhosvit kṣetrajñāntarādhiṣṭhiteṣveṣu saṃsargamātramanubhavantīti /\ntatra manuṣyo jāyate devo jāyata ityādau prayoge janeḥ śarīraparigrahe prasiddhatvādatrāpi vrīhyādiśarīraparigraha eva janirmukhyārtha iti vrīhyādiśarīrā evānuśayina iti yuktam /\nnaca ramaṇīyacaraṇāḥ kapūyacaraṇā itivat karmaviśeṣāsaṃkīrtanāmāttadabhāve vrīhyādīnāṃ śarīrabhāvābhāvātkṣetrajñānantarādhiṣṭhitānāmeva yatsaṃparkamātramiti sāṃpratam /\niṣṭādikāriṇāmiṣṭādikarmasaṃkīrtanāttadabhāve vrīhyādīnāṃ śarīrabhāvābhāvātkṣetrajñāntarādhiṣṭhitānāmeva yatsaṃparkamātramiti sāṃpratam /\niṣṭādikāriṇāmiṣṭādikarmasaṃkīrtanādiṣṭādeśca hiṃsādoṣadūṣitatvena sāvadyaphalatayā candralokabhogāntaraṃ sthāvaśarīrabhogyaduḥkhaphalatvasyāpyupapatteḥ /\nnaca 'na hiṃsyātsarvā bhūtāni' iti sāmānyaśāstrasyāgnīṣomīyapaśuhiṃsāviṣayaviśeṣaśāstreṇa bādhanaṃ, sāmānyaśāstrasya hiṃsāmānyadvāreṇa viśeṣopasarpaṇaṃ vilambeneti sākṣādviśeṣaspṛśaḥ śāstracchīghratarapravṛttāddurbalatvāditi sāṃpratam /\nnahi balavadityeva durbalaṃ bādhate kintu sati virodhe /\nna cehāsti virodhaḥ, bhinnagocaracāritvāt /\n'agnīṣomīyaṃ paśumālabhet ' iti hi kratuprakaraṇe samāmnātaṃ kratvarthatāmasya gamayati na tvapanayati niṣedhāpāditāmasya puruṣaṃ pratyanarthahetutām /\ntenāstu niṣedhādasya puruṣaṃ pratyanarthahetutā vidheścha kratvarthatā ko virodhaḥ /\nyathāhuḥ-'yo nāma kratumadhyasthaḥ kalañjādīni bhakṣayet /\nna kratostatra vaiguṇyaṃ yathā coditasiddhitaḥ' iti /\ntasmājjanermukhyārthatvādvrīhyādiśarīrā anuśayino jāyanta iti prāpte 'bhidhīyate-bhavedetadevaṃ yadi ramaṇīyacaraṇāḥ kapūyacaraṇā itivadvrīhyādiṣvanuśayavatāṃ kamaviśeṣaḥ kīrtyeta na caitadasti /\nna ceṣṭādeḥ karmaṇaḥ sthāvaśarīropabhogyaduḥkhaphalaprasavahetubhāvaḥ saṃbhavati, tasya dharmatvena sukhaikahetutvāt /</p>\n\n<p>naca tadgataiyaiḥ paśuhiṃsāyā 'na hiṃsyāt' iti niṣedātkratvarthāyā api duḥkhaphalavatsaṃbhavaḥ /\npuruṣārthāyā eva na hiṃsyāditi pratiṣedhāt /\ntathāhi-na hiṃsyāditi niṣedhasya niṣedhyādhīnanirūpaṇatayā yadarthaṃ niṣedhyaṃ tadartha eva niṣedho vijñāyate /\nna caitat 'nānṛtaṃ vadet' 'na tau paśau karoti' itivatkasyacitprakaraṇe samāmnātaṃ yenānṛtatavadanavadasya niṣedhasya kratvarthate niṣedho 'pi kratvarthaḥ syāt /\npaśau niṣiddhayorājyabhāgayoḥ kratvarthatvena niṣedhasyāpi kratvarthatvaṃ bhavet /\nevaṃ hi satyājyabhāragaritairapyaṅgāntarairājyabhāgasādhyaḥ kratūpakāro vijñāyate /\ntasmādanārabhyādhītena na hiṃsyādityanenābhihitasya vidhyupahitasya puruṣavyāpārasya vidhivibhaktivirodhātprakṛtyarthahiṃsākarmabhāvyatparityāgena puruṣārtha eva bhāvyo 'vatiṣṭhate /\nākhyātānabhihitasyāpi puruṣasya kartṛvyāpārābhidhānadvāreṇopasthāpitatvāt /\nkevalaṃ tasya rāgataḥ prāptatvāttadanuvādena nañarthaṃ vidhirupasaṃkrāmati, tena puruṣārtho niṣedhya iti tadadhīnanirūpaṇo niṣedho 'pi puruṣārtho bhavati /\ntathā cāyamarthaḥ saṃpadyate-yatpuruṣārthaṃ hananaṃ tanna kuryāditi /\nkratvarthasyāpi na niṣedhe hiṃsāyāḥ kratūpakārakatvamapi kalpyate /\nnaca dṛṣṭe puruṣokārakatve pratyarthini sati tatkalpanāspadam /\nnaca svātantryapāratantrye sati saṃyogapṛthaktve svādiratādivadekatra saṃbhavataḥ /\ntasmātpuruṣārthapratiṣedho na kratvarthamapyāskandatīti śuddhasukhaphalatvameveṣṭādīnāṃ na sthāvaśarīropabhogyaduḥkhaphalatvamapīti /\nākāśādiṣviva karmavyāpāramantareṇābhilāpāt /\nanuśayināṃ vrīhyādisaṃyogamātraṃ na tu dehatvamiti /\nayamevārtha utsargāpavādakathanenopalakṣitaḥ /\n#apica mukhye 'nuśayināṃ vrīhyādijanmanīti# /\n<lg>\n<l>vrīhyādibhāvamāpannāḥ khalvanuśayinaḥ puruṣairupabhuktā retaḥ sigbhāvamanubhavantī śrūyate /</l>\n<l>tadetadvrīhyādidehatve 'nuśayināṃ nopapadyate /</l>\n<l>vrīhyādidehatve hi vrīhyādiṣu lūneṣvavahantinā phalīkṛteṣu ca vrīhyādidehavināśādanuśayinaḥ pravaseyuriti kathamanuśayināṃ retaḥsigbhāvaḥ saṃsargamātre tu saṃsargiṣu vrīhyādiṣu naṣṭeṣvapi na saṃsargiṇo 'nuśayinaḥ pravaseyuriti retaḥsigbhāva upapadyate /</l>\n<l>śeṣamuktam //24 //</l>\n</lg></p>\n\n<p>3.1.6.25.</p>\n\n<p>// 25 //</p>\n\n<p>3.1.6.26.</p>\n\n<lg>\n<l>#retaḥsigyogo 'tha# /</l>\n<l>sadyo jāto hi bālo na retaḥ sigbhavatyapi tu cirajātaḥ prauḍhayauvanaḥ, tasmādapi saṃsargamātramiti gamyate //26 //</l>\n</lg>\n\n<p>3.1.6.27.</p>\n\n<lg>\n<l>tatkimidānīṃ sarvatraivānuśayināṃ saṃsargamātraṃ tathāca ramaṇīyacaraṇā ityādiṣu tathābhāva āpadyeteti netyāha- #yoneḥ śarīram# /</l>\n<l>sugamam //27 //</l>\n</lg>\n\n<p>iti śrīvācaspatimiśraviracite śārīkamīmāṃsābhāṣyavibhāge bhāmatyāṃ tṛtīyasyādhyāyasya prathamaḥ pādaḥ //</p>\n\n<p>iti tṛtīyādhyāyasya gatyāgaticintayā vairāgyanirūpaṇākhyaḥ prathamaḥ pādaḥ #tṛtīyādhyāye dvitīyaḥ pādaḥ#</p>\n\n<l>#saṃdhye sṛṣṭirāha hi# //1 //</l>\n\n<p>3.2.1.1.</p>\n\n<lg>\n<l>idānīṃ tu tasyaiva jīvasyāvasthābhedaḥ svayañjyotiṣṭvasiddhyartha prapañcayate- #kiṃ prabodha iva svapne 'pi pāramārthikī sṛṣṭirāhosvinmāyāmayīti# /</l>\n<l>yadyapi brahmaṇo 'nyasyānirvācyatayā jāgratsvapnāvasthāgatayorubhayorapi sargayormāyamayatvaṃ tathāpi yathā jāgratsṛṣṭirbrahmātmabhāvasākṣātkārātprāganuvartate /</l>\n<l>brahmātmabhāvasākṣātkārāttu nivartate /</l>\n<l>evaṃ kiṃ svapnasṛṣṭirāhosvit pratidinameva nivartata iti vimarśārthaḥ //</l>\n</lg>\n\n<p>#dvayoḥ#ihalokaparalokasthānayoḥ /\nsaṃdhau bhavaṃ saṃdhyam /\naihalaukikacakṣurādyavyāpārādrūpādisākṣātkāropajananādanaihalaukikaṃ pāralaukikendriyādivyāpārasya ca bhaviṣyato 'pratyupannatvena na pāralaukikam /\nnaca na rūpādisākṣātkāro 'sti svapnadṛśaḥ /</p>\n\n<p>tasmādubhayorlokayorasyāntarālatvamiti brahmātmabhāvasākṣātkārātprāk tathyarūpaiva sṛṣṭirbhavitumarhati /\nayamabhisaṃdhiḥ-iha hi sarvāṇyeva mithyājñānānyudāharaṇaṃ teṣāṃ satyatvaṃ pratijñāyate /\nprakṛtopayogitayā tu svapnajñānamudāhṛtam /\njñānaṃ yamarthamavabodhayati sa tathaiveti yuktam /\ntathābhāvasya jñānārohāt /\natathātvasya tvapratīyamānasya tathābhāvaprameyavirodhena kalpanāspadatvāt bādhakapratyayādatathātvamiti cet /\nna /\ntasya bādhakatvāsiddheḥ /\nsamānagocare hi viruddhārthopasaṃhāriṇī jñāne virudhyate /\nbalavadabalavattvāniścayācca bādhyabādhakabhāvaṃ pratipadyete /\nna ceha samānaviṣayatvaṃ, kālabhedena vyavasthopapatteḥ /\nyathāhi kṣīraṃ dṛṣṭaṃ kālāntare dadhi bhavati, evaṃ rajataṃ dṛṣṭaṃ kālāntare śuktirbhavet /\nnānārūpaṃ vā tadvastu /\nyadyasya tīvrātapaklāntisahitaṃ cakṣuḥ sa tasya rajatarūpatāṃ gṛhṇāti /\nyasya tu kevalamālokamātropakṛtaṃ, sa tasyaiva śuktirūpatāṃ gṛhṇāti /\nevamutpalamapi nīlalohitaṃ divā saurībhirbhābhirabhivyaktaṃ nīlatayā gṛhyate /\npradīpābhivyaktaṃ tu naktaṃ lohitatayā /\nevamasatyāṃ nidrāyāṃ sato 'pi rathādīnna gṛhṇāti nidrāṇastu gṛhṇātīti sāmagrībhedādvā kālabhedādvā virodhābhāvaḥ /\nnāpi pūrvottarayorbalavadabalavattvanirṇayaḥ /\ndvayorapi svagocaracāritayā samānatvena vinigamanāhetorabhāvāt /\ntasmādapyavaśyamavirodho vyavasthāpanīyaḥ /\ntatsiddhametat /\nvivādāspadaṃ pratyayāḥ, samyañcaḥ, pratyayatvāt, jāgratstambhādipratyayavaditi /\nimamarthaṃ śrutirapi darśayati-'atha rathān rathayogān pathaḥ sṛjate' iti /\nnaca 'na tatra rathā na rathayogā na canthāno bhavanti' iti virodhādupacaritārthāṃ sṛjata iti śrutirvyākhyeyā /\nsṛjata iti hi śruterbahuśrutisaṃvādātpramāṇāntarasaṃvādācca balīyastvena tadanuguṇatayā na tatra rathā ityasyā bhāktatvena vyākhyānāt /\njāgradavasthādarśanayogyā na santi na tu rathā na santīti /\nata eva kartṛśrutiḥ śākhāntaraśrutirudāhṛtā /\nprājñakartṛkatvāccāsya pāramārthikatvaṃ viyadādisargavat /\nnaca jīvakartṛkatvānna prājñakartṛkatvamiti sāṃpratam /\n'anyatra dharmādanyatrādharmāt' iti prājñasyaiva prakṛtatvāt /\njīvakartṛkatve 'pi ca prājñadabhedena jīvasya prājñatvāt /\n<lg>\n<l>apica jāgratpratyayasaṃvādavanto 'pi svapnapratyayāḥ keciddṛśyante /</l>\n<l>tadyathā svapne śuklāmbaradharaḥ śuklamālyānulepano brāhmaṇāyanaḥ priyavrataṃ pratyāha-priyavrata, pañcame 'hani prātarevorvarāprāyabhūmidānena narapatistvāṃ mānayiṣyatīti /</l>\n<l>sa ca jāgrattathātmano mānamanubhūya svapnapratyayaṃ satyamabhimanyate /</l>\n<l>tasmātsaṃdhye pāramārthikī sṛṣṭiḥ //1 //</l>\n</lg></p>\n\n<p>3.2.1.2.</p>\n\n<p>// 2 //</p>\n\n<p>3.2.1.3.</p>\n\n<p>iti prāpte ucyate- #māyāmātraṃ tu kātsnaryenānabhivyaktasvarūpatvāt# /\nidamatrakūtam /\nna tāvat kṣīrasyeva dadhi rajatasya pariṇāmaḥ śuktiḥ saṃbhavati /\nnahi jātvīśvaragṛhe cirasthitānyapi rajatabhājanāni śuktibhāvamanubhavanti dṛśyante /\nna cetarasya rajatānubhavasamaye 'nyo 'nākulendriyo na tasya śuktibhāvamanubhavati pratyeti ca /\nna cobhayarūpaṃ vastu /\nsāmagrībhedāttu kadācidasya toyabhāvo 'nubhūyate kadācinmarīciteti sāṃpratam /\npāramārthike hāsya toyabhāve tatsādhyāmudānyopaśamalakṣaṇārthakriyāṃ kuryānmarīcisādhyāmapi rūpaprakāśalakṣaṇām /\nna marīcibhiḥ kasyacittṛṣṇaja udanyopaśāmyati /\nnaca toyameva dvividhamudanyopaśamanamatadupaśamanamiti yuktam /\ntadarthakriyākāritvavyāptaṃ toyatvaṃ mātrayāpi tāmakurvattoyameva na syāt /\napica toyapratyayasamīcīnatvāyāsya dvaividhyamabhyupeyate taccābhyupagame 'pi na seddhumarhati /\ntathāhi-asamarthavidhāpāti toyametaditi manvāno na tṛṣṇayāpi marīcitoyamabhidhāvet yathā marīcīnanubhavan /\nathāśaktamabhimanyamāno 'bhidhāvati /\nkimaparāddhaṃ marīciṣu toyaviparyāsena sarvajanīnena yattamatilaṅghya viparyāsāntaraṃ kalpyate /\nnaca kṣīradadhipratyayavadācāryamātulabrāhmaṇapratyayavadvā toyamarīcivijñāne samuccitāvagāhinīsa svānubhavātparasparaviruddhayorbādhyabādhakabhāvāvabhāsanāt /\ntatrāpi rajatajñānaṃ pūrvamutpannaṃ bādhyamuttaraṃ tu bādhakaṃ śuktijñānaṃ prāptipūrvakatvātpratiṣedhasya /\nrajatajñānātprākprāpakābhāvena śukteraprāptāyāḥ pratiṣedhasaṃbhavātpūrvajñānaprāptaṃ tu rajataṃ śuktijñānamapabadhitumarhati /\ntadapabādhātmakaṃ ca svānubhavādavasīyate /\nyathāhuḥ-'āgāmitvādabādhitvā paraṃ pūrvaṃ hi jāyate /\npūrvaṃ punarabādhitvā paraṃ notpadyate kkacit' /\nnaca vartamānarajatāvabhāsi jñānaṃ bhaviṣyattāmasyāgocarayanna bhaviṣyatā svasamayavartinīṃ śuktiṃ gocarayatā pratyayena bādhyate, kālabhedena virodhābhāvāditi yuktam /\nmā nāmāsya jñāsītpratyakṣaṃ bhaviṣyattāṃ tatpṛṣṭhabhāvi tvanumānamupakārabhāvahetumivāsati vināśapratyayopanipāte sthemānamākalayati /\nasati vināśapratyayopanipāte rajatamidaṃ sthiraṃ rajatatvādanubhūtapratyabhijñātarajatavat /\n<lg>\n<l>tathāca rajatagocaraṃ pratyakṣaṃ vastutaḥ sthirameva rajataṃ gocarayet /</l>\n<l>tathāca bhaviṣyacchuktikājñānakālaṃ, rajataṃ vyāpnuyāditi virodhācchuktijñānena bādhyate /</l>\n<l>yathāhaḥ-'rajate gṛhyamāṇaṃ hi cirasthāyīti gṛhyate /</l>\n<l>bhaviṣyacchuktikājñānakālaṃ vyāpnoti tena tat //</l>\n</lg></p>\n\n<p>' iti /\npratyakṣeṇa cirasthāyīti gṛhyata iti kecidvyācakṣate /\ntadayuktam /\nyadi cirasthāyitvaṃ yogyatā na sā pratyakṣagocaraḥ śakteratīndriyatvāt /\natha kālāntaravyāpitvaṃ, tadapyayuktaṃ, kālāntareṇa bhaviṣyatendriyasya saṃyogāyogāttadupahitasīmno vyāpitvasyātīndriyatvāt /\nnaca pratyabhijñāpratyayavadatrāsti saṃskāraḥ yenāvartamānamapyākalayet /\ntasmādatyantābhyāsavaśena pratyakṣānantaraṃ śīgratarotpannavinaśyadavasthānumānasahitapratyakṣābhiprāyemeva cirasthāyīti gṛhyata iti mantavyam /\nata evaitatsūkṣmataraṃ kālavyavadhānamavivecayantaḥ saugatāḥ prāhuḥ, dvividho hi viṣayaḥ pratyakṣasya grāhyaścādhyavaseyaśca /\ngrāhyakṣaṇa ekaḥ svalakṣaṇo 'dhyavaseyaśca /\ngrāhyakṣaṇa ekaḥ slakṣaṇo 'dhyavaseyaśca saṃtāna iti /\netena svapnapratyayo mithyātvena vyākhyātaḥ /\nyattu satyaṃ svapnadarśanamuktaṃ tatrāpyākhyātrā brāhmaṇāyanenākhyāte saṃvādābhāvāt /\n<lg>\n<l>priyavratasyākhyātasaṃvādastu kākatālīyo na svapnajñānaṃ pramāṇayitumarhati /</l>\n<l>tādṛśasyaiva bahulaṃ visaṃvādadarśadarśitaśca visaṃvādo bhāṣyakṛtā kātsnryenānabhivyaktiṃ vivṛṇvatā /</l>\n<l>#rajanyāṃ supta iti# /</l>\n<l>rajanīsamaye 'pi hi bhāratādvarṣāntare ketumālādau vāsaro bhavatīti bhārate varṣa ityuktam //3 //</l>\n</lg></p>\n\n<p>3.2.1.4.</p>\n\n<p>#sūcakaśca hi śruterācakṣate ca tadvidaḥ# /\ndarśanaṃ sūcakaṃ tacca svarūpeṇa sat /\nasattu dṛśyam /\nata eva strīdarśanasvarūpasādhyāścaramadhātuvisargādayo jāgradavasthāyāmanuvartante /\n<lg>\n<l>strīsādhyāstu mālyavilepanadantakṣatādayo nānuvartante /</l>\n<l>#na cāsmābhiḥ svapne 'pi prājñavyāpāra iti# /</l>\n<l>prājñavyāpāratvena pāramārthikatvānumānaṃ pratyakṣeṇa bādhakapratyayena virudhyamānaṃ nātmānaṃ labhata iti bhāvaḥ /</l>\n<l>bandhamokṣayorāntarālikaṃ tṛtīyamaiśvaryamiti //4 //</l>\n</lg></p>\n\n<p>3.2.1.5.</p>\n\n<lg>\n<l>#parāmidhyānāttu tirohitaṃ tato hyasya bandhaviparyayau /</l>\n<l>dehayogādvā so 'pi#iti sūtradvayaṃ kṛtopapādanamasmābhiḥ prathamasūtre /</l>\n<l>nigadavyākhyātaṃ caitayorbhāṣyamiti //5 //</l>\n</lg>\n\n<p>3.2.1.6.</p>\n\n<p>// 6 //</p>\n\n<p>3.2.2.7.</p>\n\n<p>#tadabhāvo nāḍīṣu tacchuterātmani ca# /\niha hi nāḍīpuritatparamātmāno jīvasya suṣuptāvasthāyāṃ sthānatvena śrūyante /\ntatra kimeṣāṃ sthānānāṃ vikalpa āhosvitsamuccayaḥ /\nkimato yadyevam /\netadato bhavati /\nyadā nāḍyo vā purītadvā suṣuptasthānaṃ tadā viparītagrahaṇanivṛttāvapi na jīvasya paramātmabhāva iti /\navidyānivṛttāvapi jīvasya paramātmabhāvāya kāraṇāntaramapekṣitavyaṃ tacca karmaiva na tu tattajñānaṃ viparītajñānanivṛttimātreṇa tasyopayogāt, viparītajñānanivṛtteśca vināpi tattvajñānaṃ suṣuptāvapi saṃbhavāt /\ntataśca karmaṇaivāpavargo na jñānena /\nyathāhuḥ-'karmaṇaiva tu saṃsiddhimāsthitā janakādayaḥ' iti /\nata tu paramātmaiva nāḍīpurītasmṛtidvārā suṣuptisthānaṃ tato viparītajñānanivṛtterasti mātrayā paramātmabhāva upayogaḥ /\ntayā hi tāvadeṣa jīvastadavasthāno bhavati kevalam /\ntattvajñānābhāvena samūlakāṣamavidyāyā akāṣājjāgratsvapnalakṣaṇaṃ jīvasya vyutthānaṃ bhavati /\ntasmātprayojanavatyeṣā vicāraṇeti /\nkiṃ tāvaprāptaṃ, nāḍīpurītatparamātmasu sthāneṣu suṣuptasya jīvasya nilayaṃ prati vikalpaḥ /\nyathā bahuṣu prāsādeṣveko narendraḥ kadācitkkacinnilīyate kadācitkkacidevameko jīvaḥ kadācinnāḍīṣu kadācitpurītati kadācidbrahmaṇīti /\nyathā nirapekṣā vrīhiyavāḥ kratusādhanībhūtapuroḍāśaprakṛtitayā śrutā ekārthā vikalpyante, evaṃ saptamīśrutyā vāyatanaśrutyā vekanilayanārthāḥ parasparānapekṣā nāḍyadayo 'pi vikalpamarhanti /\nyatrāpi nāḍībhiḥ pratyavasṛpya purītati śeta iti nāḍība3hmaṇorādhārayoḥ samuccayaśravaṇam /\nprāṇaśabdaṃ ca brahma 'athāsmin prāṇe brahmaṇi sa jīva ekadhā bhavati' nnirapekṣayoravedhāratvam /\niyāṃstu viśeṣaḥ /\nkadācinnāḍya evādhāraḥ kadācinnāḍībhiḥ saṃcaramāṇasya purītadeva /\nevaṃ tābhireva saṃcaramāṇasya kadācidbrahmaivādhāra iti siddhamādhāratve nāḍīpurītatparamātmanāmanapekṣatvam /\ntathāca vikalpo vrīhiyavavadbṛhadrathantaravadveti prāptam /\nprāpte 'bhidhīyate-jīvaḥ samuccayenaivaitāni nāḍyādīni svāpāyopaiti na vikalpena /\nayamabhisaṃdhiḥ-nityavadāmnātānāṃ yatpākṣikatvaṃ nāma tadgatyantarābhāve kalpyate /\nyathāhuḥ-'evameṣo 'ṣṭadoṣo 'pi yadvrīhiyavavākyayoḥ /\nvikalpa āśritastatra gatiranyā na vidyate' iti /\nprakṛtakratusādhanībhūtapuroḍāśadravyaprakṛtitayā hi parasparānapekṣau vrīhiyavau vihitauśakrutaścaitau pratyekaṃ puroḍāśamabhinirvartayitum /\ntatra yadi miśrābhyāṃ puroḍāśo 'bhinirvartyeta parasparānapekṣavrīhiyavavidhātṛṇī ubhe api śāstre bādhyeyātām /\nna caitau prayogavacanaḥ samuccatumarhati /\nsa hi yathā vihitānyaṅgānyabhisamīkṣya pravartamāno naitānyanyathayitaṃ śakroti /\nmiśraṇe cānyathātvameteṣām /\nna cāṅgānurodhena pradhānābhyāso 'gosave ubhe kuryāt' itivadyuktaḥ /\naśruto hyatra pradhānābhyāso 'ṅgānurodhena ca so 'nyāyyaḥ /\nna cāṅgabhūtaindravāyavādigrahānurodhena yathā pradhānasya somayāgasyāvṛttirevamatrāpīti yuktam /\n'somenayajeta' iti hi tatrāpūrvayāgavidhiḥ /\ntatra ca daśamuṣṭiparimitasya somadravyasya 'somamabhiṣuṇoti', 'somamabhiplāvayati' iti ca vākyāntarānulocanayā rasadvāreṇa yāgasādhanībhūtasyendravāyvādyuddeśena prādeśamātreṣūrdhvapātreṣu grahaṇāni pṛthakprakalpanāni saṃskārā vidhīyante, natu somayāgoddeśenendravāyvādayo devatāścodyante, yena tāsāṃ yāganiṣpattilakṣaṇaikārthatvena vikalpaḥ syāt /\nnaca prādeśamātramekaikamūrdhvapātraṃ daśamuṣṭiparimitasomarasagrahaṇāya kalpate, yena tulyārtatayā grahaṇāni vikalperan /\nnaca yāvanmātramekamūrdhvapātraṃ vyāpnoti tāvanmātraṃ gṛhītvā pariśaṣṭaṃ tyajyeteti yujyate /\ndaśamuṣṭiparimitopādānasyādṛṣṭārthatvaprasaṅgāt /\nevaṃ taddṛṣṭārthaṃ bhavedyadi tatsarvaṃ yāga upayujyeta /\nnaca dṛṣṭe saṃbhavatyadṛṣṭakalpanā nyāyyā /\ntasmātsakalasya somarasasya yāgaśeṣatvena saṃskārārhatvādekaikena ca grahamena sakalasya saṃskartṛmaśakyatvāttadavayavasyaikena saṃskāre 'vayavāntarasya grahaṇāntareṇa saṃskāra iti kāryabhedādgrahaṇāni samuccīyeran /\nata eva samuccayadarśanaṃ 'daśautānadhvaryuḥ prātaḥ savane grahan gṛhṇāti' iti /\nsamuccaye ca sati kramo 'pyupapadyate /\n'āśvino daśamo gṛhyate tṛtīyo hūyate' /\ntathaiva 'aindravāyavāgrāngrahāngṛhṇāti' iti /\nteṣāṃ ca samuccaye sati yāvadyaduddeśena gṛhītaṃ tāvattasyai devatāyai tyaktavyamityarthādyāgasyāvṛttyā bhavativyam /\nyadi punaḥ pṛthakkṛtānyapyekīkṛtya kāñcana devatāmuddiśya tyajeran, pṛthakkaraṇāni ca devatoddeśāścādṛṣṭārthā bhaveyuḥ /\nnaca dṛṣṭe saṃbhavatyadṛṣṭakalpanā nyāyyetyuktam /\ntasmāttatra samuccayasyāvaśyaṃbhāvityādguṇānurodhenāpi pradhānābhyāsa āsthīyate /\niha tvabhyāsakalpanāpramāṇābhāvātpuroḍāśadravyasya cāniyamena prakṛtidravye yasminkasmiṃścitprāpte ekaikā parasparānapekṣā vrīhiśrutiryavaśrutiśca niyāmikaikārtatayā vikalpamarhataḥ /\nna tu nāḍīpurītatparamātmanāmanyonyānapekṣaṇāmekanilayanārthasaṃbhavo yena vikalpo bhavet /\nnahyekavibhaktinirdeśamātreṇaikārthatā bhavati samuccitānāmapyekavibhaktinirdeśadarśanāt /\nparyaṅke śete prasāde śeta iti /\ntasmādekavibhaktinirdeśasyānaikāntikatvādanyato vinigamanā vaktavyā /\nsā coktā bhāṣyakṛtā- #yatrāpi nirapekṣā iva nāḍīḥ#</p>\n\n<p>#suptisthānatvena śrāvayatītyādinā# /\nsāpekṣaśrutyanurodhena nirapekṣaśrutirnetavyetyarthaḥ /\nśeṣamatirohitārtham /\nnanu yadi brahmaiva nilayanasthānaṃ tāvanmātramucyatāṃ kṛtaṃ nāḍyupanyāsenetyata āha- #apicātreti# /\napiceti /\nsamuccaye na vikalpe /\netadupapattisahitā pūrvopapattirarthasādhinīti /\nmārgopadeśopayuktānāṃ nāḍīnāṃ stutyarthamatra nāḍīsaṃkīrtanamityarthaḥ /\npittenābhivyāptakaraṇo na bāhyānviṣayānvedeti taddvārā sukhaduḥkhābhāvena tatkāraṇapāṣmāsparśena nāḍīstutiḥ /\nyadā tu tejo brahma tadā sugamam /\napica #nāḍyaḥ purītadvā jīvasyopādhyādhāra eva bhavatīti# /\nayamarthaḥ-abhyupetya jīvasyādheyatvamidamuktam /\nparamārthatastu na jīvasyādheyatvamasti /\ntathāhi-nāḍyaḥ purītadvā jīvasyopādhīnāṃ karaṇānāmāśrayo jīvastu brāhmāvyatirekātsvamahipratiṣṭhaḥ /\nna cāpi brahma jīvasyādhāraḥ, tādātmyāt /\nvikalpa tu vyatirekaṃ brahmaṇa ādhāratvamucyate jīvaṃ prati /\ntathāca suṣuptāvasthāyāmupādhīnāmasamudācārājjīvasya brahmātmatvameva brahmādhāratvaṃ na tu nāḍīpurītādhāratvam /\ntadupādhikaraṇamātrādhāratayā tu suṣuptadaśārambhāya jīvasya nāḍīpurītadādhāratvamityatulyārthatayā na vikalpa iti /\napica na kadācijjīvasyeti /\nautsagikaṃ brahmasvarūpatvaṃ jīvasyāsati jāgratsvapnadaśārūpe 'pavāde suṣuptavasthāyāṃ nānyathayituṃ śakyamityarthaḥ /\napica ye 'pi sthānavikalpamāsthiṣacata tairapi viśeṣavijñānopaśamalakṣaṇā suṣuptyavasthāṅgīkartavyā /\nna ceyamātmatādātmyaṃ vinā nāḍyādiṣu paramātmavyatirikteṣu sthāneṣūpapadyate /\ntatra hi sthito 'yaṃ jīva ātmavyatirekābhimānī sannavaśyaṃ viśeṣajñānavān bhavet /\ntathāhi śrutiḥ-'yatra vā anyadiva syāttatrānye 'nyatpaśyet' iti /\nātmasthānatve tvadoḥ /\n'yatra tvasya sarvamātmaivābhūtatkena kaṃ paśyedvijānīyāt' iti śruteḥ /\ntasmādapyātmasthānavasya dvāraṃ nāḍyādītyāha- #apica sthānavikalpābhyupagame 'pīti# /\natra codayati- #nanu bhedaviṣayasyāpīti# /\nbhidyata iti bhedaḥ /\nbhidyamānasyāpi viṣayasyetyarthaḥ /\npariharati- #bāḍhamevaṃ syāditi# /\nna tāvajjīvasyāsti svataḥparicchedastasya brahmātmatvena vibhutvāt /\naupādhike tu paricchede yatropādhisaṃnihitastanmātraṃ na jānīyānna tu sarvam /\nnahyasaṃnidhānātsumerumavidvān devadattaḥ saṃnihitamapi na veda /</p>\n\n<p>tasmātsarvaviśeṣavijñānapratyastamayīṃ suṣuptiṃ na samapradhānatayāganyedivaditi vadanvikalpamapyapākaroti- #naca vayamiheti# /\n<lg>\n<l>svādhyāyādhyayanavidhyāpāditupuruṣārthatvasya vedarāśerekenāpi varṇena nāpuruṣārthena bhavituṃ yuktam /</l>\n<l>naca suṣuptāvasthāyāṃ jīvasya svarūpeṇa nāḍyādisthānatvapratipādena kiñcitprayojanaṃ brahmabhūyapratipādena tvasti /</l>\n<l>tasmānna samapradhānabhāvena samuccayo nāpi vikalpa iti bhāvaḥ /</l>\n<l>nītārthamanyat //7 //</l>\n</lg></p>\n\n<p>3.2.2.8.</p>\n\n<p>// 8 //</p>\n\n<p>3.2.3.9.</p>\n\n<p>#sa eva tu karmānusmṛtiśabdavidhibhyaḥ# /\nyadyapīśvarādibhinno jīvastathāpyupādhyavacchedena bhedaṃ vivakṣitvādhikaraṇāntarārambhaḥ /\nsa eveti duḥsaṃpādamiti /\nsa vānyo veti īśvaro veti saṃbhavamātreṇopanyāsaḥ /\nnahi tasya śuddhamuktasvabhāvasyāvidyākṛtavyutthānasaṃbhavaḥ /\nata eva vimarśāvasare 'syānupanyāsaḥ /\nyadvi dvyahādinirvartanīyamekasya puṃsaścoditaṃ karma tasya pūrvedyuranuṣṭhitasyāsti smṛtiriti vakyavye 'nuḥ pratyabhijñānasūcanārthaḥ /\nata eva so 'hamasmītyuktam /\n#punaḥ pratinyāyaṃ pratiyonyādravatīti# /\nayanaṃ āyaḥ niyamena gamanaṃ nyāyaḥ /\njīvaḥ pratinyāyaṃ saṃprasāde suṣuptāvasthāyāṃ buddhāntāyādravati āgacchati pratiyoni /\nyohi vyāghrayoniḥ suṣupto buddhāntamāgacchan sa vyāghra eva bhavati na jātyantaram /\ntadidamuktam- #na iha vyāghro vā siṃho veti /\natha tatra supta utiṣṭhediti# /\nyo hi jīvaḥ suptaḥ sa śarīrāntaraṃ uttiṣṭhati śarīrāntaragatastu suptajīvasaṃbandhini śarīra uttiṣṭhati, tataśca na śarīrāntare vyavahāralopa ityarthaḥ /\n#apica na jīvo nāma kaścitparasmādanya iti# /\nyathā ghacākāśo nāma na paramākāśādanyaḥ /\natha cānya iva yāvaddhaṭamanuvartate /\n<lg>\n<l>na cāsau durvivecastadupādherghacaṭasya viviktatvāt /</l>\n<l>evamanādyanirvacanīyāvidyopadhānabhedopādhikalpito jīvo na vastutaḥ paramātmano bhidyate tadupādyudbhavābhibhavābhyāṃ codbhūta ivābhibhūta iva pratīyate /</l>\n<l>tataśca suṣuptādāvapi abhibhūta iva jāgradavasthādiṣudbhūta iva /</l>\n<l>tasya cāvidyātadvāsanopādheranāditayā kāryakāraṇabhāvena pravahataḥ suvivecatayā tadupahito jīvaḥ suviveca iti //9 //</l>\n</lg></p>\n\n<p>3.2.4.10.</p>\n\n<p>#sugdher'dhasaṃpattiḥ pariśeṣāt# /\nviśeṣavijñānābhāvānmūrcchā jāgarasvapnāvasthābhyāṃ bhidyate punarutthānācca maraṇāvasthāyāḥ /\nataḥ suṣuptireva mūrcchā viśeṣajñānābhāvāviśeṣāt /\ncirānucchvāsavepathuprabhṛtayastu supteravāntaraprabhedāḥ /</p>\n\n<p>tadyathā kaścitsuptotthitaḥ prāha sukhamahamasvāpsaṃ laghūni me gātrāṇi prasannaṃ me mana iti, kaścitpunarduḥkhasamasvāpsaṃ gurūṇi me gātrāṇi bhramatyanavasthitaṃ me mana iti /\nna caitāvatā suṣuptirbhidyate /\ntathā vikārāntare 'pi mūrcchā na suṣupterbhidyate /\ntasmāllokaprasiddhyabhāvānneyaṃ pcamyavastheti prāptam /\nevaṃ prāpta ucyate-yadyapi viśeṣavijñānopaśamena mohasuṣuptayoḥ sāmyaṃ tathāpi naikyam /\nnahi viśeṣavijñānasadbhāvasāmyamātreṇa svapnajāgarayorabhedaḥ /\nbāhyendriyavyāpārabhāvābhāvābhyāṃ tu bhede tayoḥ suṣuptamohayorapi prayojanabhedātkāraṇabhedāllakṣaṇabhedācca bhedaḥ /\nśramāpanuttyarthā hi brahmaṇā saṃpattiḥ suṣaptam /\nśarīratyāgārthā tu brahmaṇā saṃpattirmohaḥ /\nyadyapi satyapi mohe na maraṇaṃ tathāpyasati mohe na maraṇamiti maraṇārtho mohaḥ /\nmusalasaṃpātādinimittatvānmohasya śramādinimittatvācca suṣuptasya sukhanetrādivikāralakṣaṇatvānmohasya prasannavadanatvādilakṣaṇabhedācca suṣuptasyāsuṣuptasya tvavāntarabhede 'pi nimittaprayojanalakṣaṇābhedādekatvam /\n<lg>\n<l>tasmāt suṣuptamohāvasthayorbrahmaṇā saṃpattāvapi suṣupte yādṛśī saṃpattirna tādṛśī moha ityardhasaṃpattiruktā /</l>\n<l>sāmyavaiṣamyābhyāmardhatvam /</l>\n<l>yadā naitadavasthāntaraṃ tadā bhedāttatpravilāya yatnāntaramāstheyam /</l>\n<l>abhede tu na yatnānramiti cintāprayojanam //10 //</l>\n</lg></p>\n\n<p>3.2.5.11.</p>\n\n<p>#na sthānato 'pi parasyobhayaliṅgaṃ sarvatra hi# /\navāntarasaṃgatimāha- #yena brahmaṇā suṣuptādiṣviti# /\nyadyapi 'tadananyatvamārambhaṇaśabdādibhyaḥ' ityatra niṣprapañcameva brahmopapāditaṃ tathāpi prapañcaliṅgānāṃ bahvīnāṃ śrutīnāṃ darśanādbhavati punarvicikitsā atastannivāraṇāyārambhaḥ /\ntasya ca tattvajñānamapavargopayogīti prayojanavān vicāraḥ /</p>\n\n<p>tatrobhayaliṅgaśravaṇādubhayarūpatvaṃ brahmaṇaḥ prāptam /\ntatrāpi saviśeṣatvanirviśeṣatvayorvirodhātsvābhāvikatvānupapatterekaṃ svato 'paraṃ tu parataḥ /\nnaca yatparatastadapāramārthikam /\nnahi cakṣurādīnāṃ svataḥpramāṇabhūtānāṃ doṣato 'prāmāṇyamapāramārthikam /\nviparyajñānalakṣaṇakāryānutpādaprasaṅgāt /\ntasmādubhayaliṅgakaśāstraprāmāṇyādubhayarūpatā brahmaṇaḥ pāramārthikīti prāpta ucyate-na sthānata upādhito 'pi parasya brahmaṇa ubhayacihnatvasaṃbhavaḥ /\nekaṃ hi pāramārthikamanyadadhyāripatam /\npāramārthikatve hyupādhijanitasya rūpasya brahmaṇaḥ pariṇāmo bhavet /\nsa ca prākpratiṣiddhaḥ /\ntatpāriśeṣyātsphaṭikamaṇeriva svabhāvasvacchaghavalasya lākṣārasavasekopādhirūpaṇimā sarvagandhatvādiraupādhiko brahmaṇyadhyasya iti paśyāmo nirviśeṣatāpratipādanārthatvācchutīnām /\nsaviśeṣatāyāmapi 'yaścāyamasyāṃ pṛthivyāṃ tejomayaḥ' ityādīnāṃ śrutīnāṃ brahmaikatvapratipādanaparatvādekatvanānātvayoścaikasminnasaṃbhavādekatvāṅgatvenaiva nānātvapratipādanaparyavasānāt, nānātvasya pramāṇāntarasiddhatayānuvādyatvādekatvasya cānadhigatervidheyatvopapatterbhedadarśananindayā ca sākṣādbhūyasībhiḥ śrutibhirabhedapratipānādākāravadbrahmaviṣayāṇāṃ ca kāsāṃcicchutīnāmupāsanāparatvamasati bādhake 'nyaparādvacanātpratīyamānamapi gṛhyate /\nyathā devatānāṃ vigrahavattvam /\n<lg>\n<l>santi cātra sākṣādvaitāpavādenādvaitapratipādanaparāḥ śataśaḥ śrutayaḥ /</l>\n<l>kāsāṃcicca dvaitābhidhāyinīnāṃ tatpravilayaparatvam /</l>\n<l>tasmānnirviśeṣamekarūpaṃ caitanyaikarasaṃ sadbrahma paramārthataḥ, viśeṣāśca sarvagandhatvavāmanītvādaya upādhivaśādadhyastā iti siddham /</l>\n<l>śeṣamatirohitārtham //11 //</l>\n</lg></p>\n\n<p>3.2.5.12.</p>\n\n<p>// 12 //</p>\n\n<p>3.2.5.13.</p>\n\n<p>// 13 //</p>\n\n<p>3.2.5.13.</p>\n\n<p>// 13 //</p>\n\n<p>3.2.5.14.</p>\n\n<p>// 14 //</p>\n\n<p>3.2.5.15.</p>\n\n<p>// 15 //</p>\n\n<p>3.2.5.16.</p>\n\n<p>// 16 //</p>\n\n<p>3.2.5.17.</p>\n\n<p>// 17 //</p>\n\n<p>3.2.5.18.</p>\n\n<p>// 18 //</p>\n\n<p>3.2.5.19.</p>\n\n<p>// 19 //</p>\n\n<p>3.2.5.20.</p>\n\n<p>// 20 //</p>\n\n<p>3.2.5.21.</p>\n\n<p>#atra keciddve adhikaraṇe kalpayantīti# /\nkiṃ sāllakṣaṇaṃ ca prakāśalakṣaṇaṃ ca brahma kiṃ sallakṣaṇameva brahmeti prakāśalakṣaṇameveti tatra pūrvapakṣaṃ gṛhṇāti- #prakāśavaccāvaiyarthyāt# /\ncakārātsacca /\navaiyarthyāt /\nbrahmaṇi sacchuteḥ siddhāntayati- #āha ca tanmātram# /\nprakāśamātram /\nnahi sattvaṃ nāma prakāśarūpādanyat, yathā sarvagandhatvādayo 'pi tu prakāśarūpameva saditi nobhayarūpatvaṃ brahmaṇa ityarthaḥ /\ntadetadanenopanyasya dūṣitam /</p>\n\n<p>sattāprakāśayorekatve nobhayalakṣaṇatvam /\nbhede na sthānato 'pīti nirākṛtamiti nādhikaraṇāntaraṃ prayojayati /\nparamārthastvabheda eva prakarṣaprakāśavaditi /\n#sarveṣāṃ ca sādhāraṇe pravilayārthatve sati 'arūpavadeva hi tatpradhānatvāt' iti vinigamanakāraṇavacanamanavakāśaṃ syāt# /\nevaṃ hi tasyāvakāśaḥ syādyāda kāścidupāsanāparatayā rūpamācakṣīran kāścinnīrūpabrahmapratipādanaparā bhaveyuḥ /\nsarvāsāṃ tu pravilayārthatvena nīrūpabrahmapratipādanārthatve ukto vinigamanaheturna syādityarthaḥ /\n#ekaniyogapratīteḥ prayājadarśapūrṇamāsavākyavadityadhikārābhiprāyam,#anubandhabhedāttu bhinno 'nayorapi niyoga iti /\n#ko 'yaṃ prapañcapravilaya iti# /\nvāstavasya vā prapañcasya pravilayaḥ sarpiṣa ivāgnisaṃyogāt /\nsamāropitasya vā rajjvāṃ sarpabhāvasyeva rajjutattvaparijñānāt /\nna tāvadvāstavaḥ sarvasādhāraṇaḥ pṛthivyādiprapañcaḥ puruṣamātreṇa śakyaḥ samucchettum /\napica prahlādaśukādibhiḥ puruṣadhaureyaiḥ samūlamunmūlitaḥ prapañca iti śūnyaṃ jagadbhavet /\nnaca vāstavaṃ tattvajñānena śakyaṃ samucchettum /\nāropitarūpavirodhitvāttvajñānasyetyuktam /\nsamāropitarūpastu prapañco brahmatattvajñāpanaparaireva vākyairbrahmatattvamavabodhayadbhiḥ śakyaḥ samucchettumiti kṛtamatra vidhinā /\nnahi vidhiśatenāpi vinā tattvāvabodhanaṃ pravartasvātmajñāna iti vā kuru prapañcapravilayaṃ veti pravartitaḥ śaknoti prapañcapravilayaṃ kartum /\nna cāsyātmajñānavidhiṃ vinā vedāntārthabrahmatattvāvabodho na bhavati /\nmaulikasya svādhyāyādhyayanavirodhereva vivakṣitārthatayā sakalasya vedarāśeḥ phalavadarthāvabodhanaparatāmāpādayato vidyamānatvāt /\nanyathā karmavidhivākyānyapi vidhyantaramapekṣeranniti /\nnaca cintāsākṣātkārayorvidhiriti tattvasamīkṣāyāmasmābhirūpapāditam /\nvistareṇa cāyamarthastatraiva prapañcitaḥ /\ntasmāt 'jartilayavāgvā juhuyāt' itivadvidhisarūpā ete 'ātmā vā are draṣṭavya' ityādayo na tu vidhaya iti /\ntadidamuktam- #draṣṭavyādiśabdā api tattvābhimudhīkaraṇapradhānā na tattvāvabodhavidhipradhānā iti# /\napica brahmatattvaṃ niṣprapañcamuktaṃ na tatra niyojyaḥ kaścitsaṃbhavati /\njīvo hi niyojyo bhavet, sa cetprapañcapakṣe vartate ko niyojyastasyocchinnatvāt /\natha brahmapakṣe tathāpyaniyojyaḥ, brahmaṇo 'niyojyatvāt /\natha brahmaṇo 'nanyo 'pyavidyayānya iveti niyojyaḥ /\ntadayuktam /\nbrahmabhāvaṃ pāramārthikamavagamayatāgamenāvidyāyā nirastatvāt /\ntasmānniyojyābhāvādapi na niyogaḥ /\ntadidamuktam- #jīvo nāma prapañcapakṣasyaiveti# /\napica jñānavidhaparatve tanmātrāttu jñānasyānutpattestattvapratipādanaparatvamabhyupagamanīyam /\ntatra varaṃ tattvapratipādanaparatvamevāstu tasyāvaśyābhyupagantavyatvenobhayavādisiddhatvāt /\nevaṃ ca kṛtaṃ tattvajñānavidhinetyāha- #jñeyābhimukhasyāpīti# /\nnaca tacchakyaṃ vāpi yuktamityāha- #naca pramāṇāntareṇeti /\nkiñcānyanniyoganiṣṭhatayaiva ca paryavasyatyāmnāye yadabhyupagataṃ#bhavadbhiḥ śāstraparyālocanayāniyojyabrahmātmatvaṃ jīvasyeti tadetacchāstrāvirodhādapramāṇakam /\nathaitacchāstramaniyojyabrahmātmatvaṃ ca jīvasya pratipādayati jīvaṃ ca niyuktaṃ tato dvyarthaṃ ca viruddhārtha ca syādityāha- #atheti# /\ndarśapaurṇamāsādivākyeṣu jīvasyāniyojyasyāpi vastuto 'dhyastaniyojyabhāvasya niyojyatā yuktā /\nnahi tadvākyaṃ tasya niyojyatāmāhāpi tu laukikapramāṇasiddhāṃ niyojyatāmāśritya darśapūrṇamāsau vidhatte /\nidaṃ tu niyojyatāmapanayati ca niyuṅkte ceti durghaṭamiti bhāvaḥ /\n#niyogaparatāyāṃ ceti# /\npaurvāparyālocanayā vedāntānāṃ tattvaniṣṭhatā śrutā na śrutā niyoganiṣṭhatetyarthaḥ /\napica niyoganiṣṭhatve vākyasya darśapaurṇāmāsakarmaṇa ivāpūrvāvāntaravyāpārādātmajñānakarmaṇo 'pyapūrvāvāntaravyāpārādeva svargādiphalavanmokṣasyānandarūpaphalasya siddhiḥ /\n<lg>\n<l>tathā cānityatvaṃ sātiśayatvaṃ svargavadbhavedityāha- #karmaphalavaditi /</l>\n<l>apica brahmavākyeṣviti# /</l>\n<l>saprapañcaniṣprapañcopadeśeṣu hi sādhyānubandhabhedādekaniyogatvamasiddham /</l>\n<l>darśaporṇamāsaprayājavākyeṣu tu yadyapyanubandhabhedastathāpyadhikārāṃśasya sādhyasya bhedābhāvādabheda iti //21 //</l>\n</lg></p>\n\n<p>3.2.6.22.</p>\n\n<p>#prakṛtaitāvattvaṃ hi pratiṣedhati tato vravīti ca bhūyaḥ /\nadhikaraṇaviṣayamāha-dve vāva brahmaṇo rūpe iti# /\ndve eva brahmaṇo rūpe brahmaṇaḥ paramārthato 'rūpasyādhyāropite dve eva rūpe tābhyāṃ hi tadrūpyate /\nte darśayati- #mūrte caivāmūrte ca# /\nsamuccīyamānāvadhāraṇam /\natra pṛthivyaptejāṃsi trīṇi bhūtāni brahmaṇo rūpaṃ mūrtaṃ mūrcchitāvayavamitaretarānupraviṣṭāvayavaṃ kaṭhinamiti yāvat /\ntasyaiva viśeṣaṇāntarāṇi-martyaṃ maraṇadharmakam /\nsthitamavyāpi /\navacchinnamiti yāvat /\nsat anyebhyo viśiṣyamāṇamasādhāraṇadharmavaditi yāvat /\ngandhasnehoṣṇatāścānyonyavyavacchedahetavo 'sādhāraṇā dharmāḥ /\ntasyaitasya brahmarūpasya tejo 'bannasya caturviśeṣaṇasyaiṣa rasaḥ sāro ya eṣa savitā sapati /\nathāmūrtaṃ vāyuścāntarikṣaṃ ca taddhi na kaṭhinamityamūrtametadamṛtamamaraṇadharmakam /\nmūrtaṃ hi mūrtāntareṇābhihanyamānamavayavaviśleṣāddhvaṃsate natu tathābhāvaḥ saṃbhavatyamūrtasya /\netadyadeti gacchati vyāpnotīti /\netattyaṃ nityaparokṣamityarthaḥ /\ntasyaitasyāmūrtasyāmṛtasyaitasya yata etasya tyasyaiṣa raso ya eṣa gatasmin savitṛmaṇḍale puruṣaḥ /\nkaraṇātmako hiraṇyagarbhaprāṇāhvayastyasya hyeṣa rasaḥ sāro nityaparokṣatā ca sāmyamityadhidaivatam /\nathādhyātmamidameva mūrtaṃ yadanyatprāṇāntarākāśābhyāṃ bhūtatrayaṃ rīrārambhakametanmartyametatsthitametatsattasyaitasya mūrtasyaitasya martyasyaitasya sthitasyaitasya sata eṣa raso yaccakṣuḥ sato hyoṣa rasa iti /\nathāmūrtaṃ prāṇaśca yaścāyamantarātmannākāśa etadamṛtametadyadetattyaṃ tasyaitasyāmūrtasyaitasyāmṛtasyaitasya yata etasya tyasyaiṣa raso yo 'yaṃ dakṣiṇekṣan puruṣastyasya hyeṣa rasaḥ /\nliṅgasya hi karaṇātmakasya hiraṇyagarbhasya dakṣiṇamakṣyadhiṣṭhānaṃ śruteradhigatam /\ntadevaṃ brahmaṇa aupādhikayormūrtāmūrtayorādhyātmikādhidaivikayoḥ kāryakāraṇabhāvena vibhāgo vyākhyātaḥ sattyacchabdavācyayoḥ /\nathedānīṃ tasya karaṇātmanaḥ puruṣasya liṅgasya rūpaṃ vaktavyam /\netaduktaṃ bhati-mūrtāmūrtavāsanāvijñānamayasya vicitraṃ rūpaṃ liṅgasyeti /\ntadevaṃ niravaśeṣaṃ savāsanaṃ satyarūpamuktvā yattatsatyasya satyamuktaṃ brahma tatsvarūpāvadhāraṇārthamidamārabhyate /\nyataḥ satyasya rūpaṃ niḥśeṣamuktamato 'vaśiṣṭaṃ satyasya yatsatyaṃ tasyānantaraṃ taduktihetukaṃ svarūpaṃ vakyavyamityāha- #athāta ādeśaḥ#kathanaṃ satyasatyasya paramātmanastamāha- #neti netīti# /\netadarthakathanārthamidamadhikaraṇam /\nnanu kimetāvadevādeśyaṃ nāparamastītyarthaḥ /\natraivamarthenetinā yatsaṃnihitaṃ parāmṛṣṭaṃ tanniṣidhyate nañā saṃnihitaṃ ca mūrtāmūrtaṃ savāsanaṃ rūpadvayam /\ntadavacchedakatvena ca brahma /\ntatredaṃ vicāryate-kiṃ rūpadvayaṃ savāsanaṃ brahma ca sarvameva ca pratiṣidhyate, uta brahmaivātha savāsanaṃ rūpadvayaṃ brahma tu pariśiṣyata iti /\nyadyapi teṣu teṣu vedāntapradeśeṣu brahmasvarūpaṃ pratipāditaṃ tadasadbhāvajñānaṃ ca ninditam /\n'astītyevopalabdhavyaḥ' iti cāsya sattvamavadhāritaṃ tathāpi sadbodharūpaṃ tadbrahma savāsanamūrtāmūrtarūpasādhāraṇatayā ca sāmānyaṃ tasya caite viśeṣā mūrtāmūrtādayaḥ /\nnaca tattadviśeṣaniṣedhe sāmānyamavasthātumarhati nirviśeṣasya sāmānyasyāyogāt /\nyathāhuḥ-'nirviśeṣaṃ na sāmānyaṃ bhavecchuśaviṣāṇavat' iti /\ntasmāttadviśeṣedhe 'pi tatsāmānyasya brahmaṇo 'navasthānātsarvasyaivāyaṃ niṣedhaḥ /\nata eva nahyetasmāditi netyanyatparamastīti niṣedhāt paraṃ nāstīti sarvaniṣedhameva tattvamāha śrutiḥ /\n'astītyevopalabdhavyaḥ' iti copāsanāvidhānavanneyaṃ, na tvastitvamevāsya tattvam /\ntatpraśaṃsārthaṃ cāsadbhāvajñānanindā /\nyaccānyatra brahmasvarūpapratipādanaṃ tadapi mūrtāmūrtarūpapratipādanavanniṣedhārtham /\nasaṃnihito 'pi ca tatra niṣedho yogyatvātsaṃbhansyate /\nyathāhuḥ-'yena yasyābhisaṃbandho dūrasthasyāpi tena saḥ' iti /\ntasmātsarvasyaivāviśeṣeṇa niṣedha iti prathamaḥ pakṣaḥ /\nathavā pṛthivyādiprapañcasya samastasya pratyakṣādipramāṇasiddhatvāt, brahmaṇastu vāṅmanasāgocaratayā sakalapramāṇavirahāt, katarasyāstu niṣedha iti viśaye prapañcapratiṣedhe samastapratyakṣādivyākopaprasaṅgāt, brahmapratiṣedho tvavyākopādbrahmaiva pratiṣedhena saṃbadhyate yogyatvānna prapañcastadvaiparītyāt, vīpsā tu tadatyantābhāvasūcanāyeti madhyamaḥ pakṣaḥ /\ntatra prathamaṃ pakṣaṃ nirākaroti- #na tāvadubhayapratiṣedha upapadyate śūnyavādaprasaṅgāditi# /\nayamabhisaṃdhiḥ-upādhayo hyamī pṛthivyādayo 'vidyākalpitā na tu śoṇakarkādaya iva viśeṣā aśvatvasya /\nna copādhivigame upahitasyābhāvo 'pratītirvā /\nnahyupādīnāṃ darpaṇamaṇikṛpāṇādīnāmapagame mukhasyābhāvo 'pratitirvā /\ntasmādupādhiniṣedhe 'pi nopahitasya śaśaviṣāṇāyamānatāpratyayo vā /\nna cetīti saṃnidhānāviśeṣātsarvasya pratiṣedhyatvamiti yuktam /\nnahi bhāvamanupāśritya pratiṣedha upapadyate /\nkiñciddha kkacinniṣidhyate /\nnahyanāśrayaḥ pratiṣedhaḥ śakyaḥ pratipattum /\ntadidamuktam- #apariśiṣyamāṇe cānyasminya itaraḥ pratiṣeddhumārabhyate tasya pratiṣedbhumaśakyatvāttasyaiva paramārthatvāpatteḥ pratiṣādhānupapattiḥ# /\nmadhyamaṃ pakṣaṃ pratikṣipati- #nāpi brahmapratiṣedha upapadyate# /\nyuktaṃ yannaisargikāvidyāprāptaḥ prapañcaḥ pratiṣidhyate prāptipūrvakatvātpratiṣedhasya /\nbrahma tu nāvidyāsiddhaṃ, nāpi pramāṇāntarāt /\ntasmācchabdena prāptaṃ pratiṣedhanīyam /\ntathāca yastasya śabdaḥ prāpakaḥ sa tatpara iti sa brahmaṇi pramāṇamiti kathamasya niṣedho 'pi pramāṇavān /\nnaca paryudāsādhikaraṇapūrvapakṣanyāyena vikalpaḥ vastuni siddhasvabhāve tadanupapatteḥ /\nna cāvāṅmanasagocaro buddhāvalokhituṃ śakyaḥ /\naśakyaśca kathaṃ niṣidhyate /\nprapañcastvanādyavidyāsiddho 'nūdya brahmaṇi pratiṣidyata iti yuktam /\ntadimāmanupapattimabhipretyoktam-'nāpi brahmapratiṣedha upapadyate' iti /\nhetvantaramāha-brahma te bravāṇīti /\nupakramavirodhāditi /\nupakramaparāmarśopasaṃhāraparyālocanayā hi vedāntānāṃ sarveṣāmeva brahmaparatvamupapāditaṃ prathame 'dhyāye /\nna cāsatyāmākāṅkṣāyāṃ dūratasthena pratiṣedhenaiṣāṃ saṃbandhaḥ saṃbhavati /\nyacca vāṅmanasātītatayā brahmaṇastatpratiṣedhasya na pramāṇāntaravirodha iti tatrāha- #vāṅmanasātītatvamapīti# /\npratipādayanti vedāntā mahatā prayatnena brahma /\nnaca niṣedhasya tatpratipādanam, anupapatterityuktamadhastāt /\nidānīṃ tu niṣprayojanamityuktaṃ 'prakṣālanāddhi paṅkasya' iti nyāyāt /\ntasmādvedāntavācā manasi saṃnidhānādbrahmaṇo vāṅmanasātītatvaṃ nāñjasamapi tu pratipādanaprakriyopakrama eṣaḥ /\nyathā gavādayo viṣayāḥ sākṣācchṛṅgagrāhikayā pratipādyante pratiyante ca naivaṃ brahma /\nyathāhuḥ-'bhedaprapañcavilayadvāreṇa ca nirūpaṇam' iti /\nnanu prakṛtapratiṣedhe brahmaṇo 'pi kasmānna pratiṣejha ityata āha- #yaddhi prakṛtaṃ prapañcitaṃ ceti# /\npradhānaṃ prakṛtaṃ prapañcasya pradhānaṃ na brahma tasya ṣaṣṭhyantatayā prapañcāvacchekatvenāpradhānatvādityarthaḥ /\ntato 'nyadbravītīti neti netīti pratiṣedhādanyadbhūyo bravītīti tannirvacanam /\nnahyetasmādityasya yadā nahyetasmāditi neti netyādiṣṭādbrahmaṇo 'nyatparamastīti vyākhyānaṃ tadā prapañcapratiṣedhādanyadbrahmaiva bravītīti vyākhyeyam /\nyadā tu nahyetasmāditi sarvanāmnā pratiṣedho brahmaṇa ādeśaḥ parāmṛśyate tadāpi prapañcapratiṣedhamātraṃ na pratipattavyamapi tu tena pratiṣedhena bhāvarūpaṃ brahmopalakṣyate /\nkasmādtyata āha- #tato bravīti ca bhūya iti# /\nyasmātpratiṣedhasya parastādapi bravīti /\natha brahmaṇo nāmadheyaṃ nāma satyasya satyamiti tadvyācaṣṭe śrutiḥ-'prāṇā vai satyam' iti /\nmāhārajanādyupamitaṃ liṅgamupalaṅayati /\ntat khalu satyamitarāpekṣayā tasyāpi paraṃ satyaṃ brahma /\n<lg>\n<l>tadevaṃ yataḥ pratiṣedhasya parastadbravīti tasmānna prapañcapratiṣedhamātraṃ brahmāpi tu bhāvarūpamiti /</l>\n<l>tadevaṃ pūrvasmin vyākhyāne nirvacanaṃ bravītīti vyākhyātam /</l>\n<l>asmistuṃ satyasya satyamiti bravītīti vyākhyeyam /</l>\n<l>śeṣamatirohitārtham //23 //</l>\n</lg></p>\n\n<p>3.2.6.24.</p>\n\n<p>// 24 //</p>\n\n<p>3.2.6.25.</p>\n\n<p>// 25 //</p>\n\n<p>3.2.5.26.</p>\n\n<p>// 26 //</p>\n\n<p>3.2.6.27.</p>\n\n<p>#ubhayavyapadeśāttvahikuṇḍalavat# /\n<lg>\n<l>anenāhirūpeṇābhedaḥ /</l>\n<l>kuṇḍalādirūpeṇa tu bheda ityuktaṃ tena viṣayabhedādbhedābhedayoravirodha ityekaviṣayatvena vā sarvadopalabdheravirodhaḥ /</l>\n<l>viruddhamiti hi naḥ kka saṃpratyayo na yatpramāṇenopalabhyate /</l>\n<l>āgamataśca pramāṇādekagocarāvapi bhedābhedau pratīyamānau na virodhamāvahataḥ savitṛprakāśayoriva pratyakṣātpramāṇādbhedābhedāviti //27 //</l>\n</lg></p>\n\n<p>3.2.6.28.</p>\n\n<l>prakārāntareṇa bhedābhedayoravirodhamāha-prakāśāśrayavadvā tejastvāt //28 //</l>\n\n<p>3.2.6.29.</p>\n\n<p>tadevaṃ paramatamupanyasya svamatamāha- #pūrvavadvā# /\nayamabhisaṃdhiḥ-yasya mataṃ vastuno 'hitvenābhedaḥ /\nkuṇḍalatvena bheda iti,</p>\n\n<p>sa evaṃ bruvāṇaḥ praṣṭavyo jāyate, kimahitvakuṇḍalatve vastuno bhinne utābhinne iti /\nyadi bhinne, ahitvakuṇḍalatve bhinne iti vaktavyaṃ na tu vastunastābhyāṃ bhedābhedau /\nnahyanyabhedābhedābhyāmanyadbhinnamabhinnaṃ vā bhavitumarhati /\natiprasaṅgāt /\natha vastuno na bhidyete ahitvakuṇḍalatve tathā sati ko bhedābhedayorviṣayabhedastayorvastuno 'nanyatvenābhedāt /\nna caikaviṣayatve 'pi sadānubhūyamānatvādbhedābhedayoravirodha svarūpaviruddhayorapyavirodhe kka nāma virodho vyavatiṣṭheta /\nnaca sadānubhūyamānaṃ vicārāsahaṃ bhāvikaṃ bhavitumarhati /\ndehātmabhāvasyāpi sarvadānubhūyamānasya bhāvikatvaprasaṅgāt /\nprapañcitaṃ caitadasmābhiḥ prathamasūtra iti neha prapañcitam /\ntasmādanādyavidyāvikrīḍitamevaikasyātmano jīvabhāvabhedo na bhāvikaḥ /\ntathāca tattvajñānadavidyānivṛttāvapavargasiddhiḥ /\n<lg>\n<l>tāttvikatve tvasya na jñānānnivṛttisaṃbhavaḥ /</l>\n<l>naca tattvajñānādanyadapavargasādhanamasti /</l>\n<l>yathāha śrutiḥ-'tameva viditvātimṛtyumeti nānyaḥ panthā vidyate 'yanāya' iti /</l>\n<l>śeṣamatirohitārtham //29 //</l>\n</lg></p>\n\n<p>3.2.6.30.</p>\n\n<p>// 30 //</p>\n\n<p>3.2.7.31.</p>\n\n<p>#paramataḥ setūnmānasaṃbandhabhedavyapadeśebhyaḥ# /\nyadyapi śrutiprācuryādbrahmavyatiriktaṃ tattvaṃ nāstītyavadhāritaṃ tathāpi setvādiśrutīnāmāpātatastadvirodhadarśanāttatpratisamādhānārthamayamārambhaḥ /\n#jāṅgalaṃ#sthalam /\nprakāśavadanantavajjyotiṣmadāyatanavaditi pādā brahmaṇaścatvārasteṣāṃ pādānāmardhānyaṣṭau śaphāḥ /\nte 'ṣṭāvasya brahmaṇa ityaṣṭaśaphaṃ brahma /\nṣoḍaśa kalā asyeti ṣośakalam /\ntadyathā prācī pratīcī dakṣiṇodīcīti catasraḥ kalā avayavā iva kalāḥ sa prakāśavānnāma prathamaḥ pādaḥ /\netadupāsanāyāṃ prakāśavān mukhyo bhavatīti prakāśavān pādaḥ /\nathāparāḥ pṛthivyantarikṣaṃ dyauḥ samudra iti catasraḥ kalā eṣa dvitīyaḥ pādo 'nantatavānnāma /\nso 'yamanantavattvena guṇonopāsyamāno 'nantatvamupāsakasyāvahatīti anantavān pādaḥ /\nathāgniḥ sūryaścandramā vidyuditi catasraḥ kalāḥ sa jyotiṣmānnāma pādastṛtīyastadupāsanājjyotiṣmān bhavatīti jyotiṣmān pādaḥ /\natha ghrāṇaścakṣuḥ śrotraṃ vāgiti catasraḥ kalāścaturthaḥ pāda āyatanavānnāma /\nete ghrāṇādayo hi gandhādiviṣayā mana āyatanamāśritya bhogasādhanaṃ bhavantītyāyatanavānnāma pādaḥ /\ntadevaṃ catuṣpādbrahmāṣṭaśaphaṃ ṣoḍaṣakalamunmiṣitaṃ śrutyā /\natastato brahmaṇaḥ paramanyadasti /\nsyādetat /\nasti cet parisaṃkhyāyocyatāmetāvaditi /\n<lg>\n<l>ata āha-amitamastīti /</l>\n<l>pramāṇasiddham /</l>\n<l>na tvetāvadityarthaḥ /</l>\n<l>bhedavyapadeśaśca triprakāraḥ-ādhārataścātideśataścāvadhitaśca //31 //</l>\n</lg></p>\n\n<p>3.2.7.32.</p>\n\n<p>sāmānyāttu /\njagatastanmaryādānāṃ ca vidhārakatvaṃ ca setusāmānyam /\nyathā hi tantavaḥ paṭaṃ vidhārayanti tadupādānatvādevaṃ brahmāpi jagadvidhārayati tadupapādakatvāt /\ntanmaryādānāṃ ca vidhārakaṃ brahma /\n<lg>\n<l>itarathāticapalasthūlabalavatkallolamālākalilo jalanidhirilāparimaṇḍalamavagilet /</l>\n<l>vaḍavānalo vā visphurjitajvālājaṭilo jagadbhasmasādbhāvayet /</l>\n<l>pavanaḥ pracaṇḍo vākāṇḍameva brahmāṇḍaṃ vighaṭa...diti(?) /</l>\n<l>tathāca śrutiḥ-'bhīṣāsmādvātaḥ pavate' ityādikā //32 //</l>\n</lg></p>\n\n<p>3.2.7.33.</p>\n\n<p>#buddhyarthaḥ pādavat# /\nmanaso brahmapratīkasya samāropitabrahmabhāvasya vāgghrāṇaścakṣuḥ śrotramiti catvāraḥ pādāḥ /\nmano hi vaktavyaghrātavyadraṣṭavyaśrotavyān gocarān vāgādibhiḥ saṃcaratīti saṃcaraṇasādhāraṇatayā manasaḥ pādastadidamadhyātman /\nākāśasya brahmapratīkasyāgnirvāyurādityo diśa iti catvāraḥ pādāḥ /\n<lg>\n<l>te hi vyāpino nabhasa udara iva goḥ pādā vilagnā upalakṣyanta iti pādastadidamadhidaivatam /</l>\n<l>tadanena pādavaditi vaidikaṃ nidarśanaṃ vyākhyāya laukikaṃ cedaṃ nidarśanamityāha- #athavā pādavaditi /</l>\n<l>tadvaditi# /</l>\n<l>ihāpi mandabuddhīnāmādhyānavyavahārāyetyarthaḥ //33 //</l>\n</lg></p>\n\n<p>3.2.7.34.</p>\n\n<lg>\n<l>#sthānaviśeṣātprakāśādivat# /</l>\n<l>buddhyādyupādhisthānaviśeṣayogādudbhūtasya jāgratsvapnayorviśeṣavijñānasyopādhyupaśame 'bhibhave suṣuptāvasthānamiti /</l>\n<l>tathā bhedavyapadeśo 'pi trividho brahmaṇa upādhibhedāpekṣayeti /</l>\n<l>yathā saudhajālamārganiveśinyaḥ savitṛbhāso jālamārgopādhibedādbhinnā bhāsante tadvigame tu gabhastimaṇḍalenaikībhavantyatastena saṃbadhyanta evamihāpīti //34 //</l>\n</lg>\n\n<p>3.2.7.35.</p>\n\n<p>syādetat /\n<lg>\n<l>ekībhāvaḥ kasmādiha saṃbandhaḥ kathañcidvyākhyāyate na mukhya evetyetatsūtreṇa pariharati- #upapattaśca# /</l>\n<l>svamapīta iti hi svarūpasaṃbandhaṃ brūte /</l>\n<l>svabhāvaścedanena saṃbandhatvena spṛṣṭastataḥ svābhāvikastādātmyānnātiricyata iti tarkapāda upapāditamityarthaḥ /</l>\n<l>tathā bhedo 'pi trividho vānyādṛśaḥ svābhāvika ityarthaḥ //35 //</l>\n</lg></p>\n\n<p>3.2.7.36.</p>\n\n<lg>\n<l>#tathānyapratiṣedhāt# /</l>\n<l>sugamena bhāṣyeṇa vyākhyātam //36 //</l>\n</lg>\n\n<p>3.2.7.37.</p>\n\n<lg>\n<l>#anena sarvagatatvamāyāmaśabdādibhyaḥ# /</l>\n<l>brahmādvaitasiddhāvapi na sarvagatatvaṃ sarvavyāpitā sarvasya brahmaṇā svarūpeṇa rūpavattvaṃ sidhyatītyata āha- #anena setvādinirākaraṇena#parahetunirākaraṇenānyapratiṣedhasamāśrayaṇena ca svasādhanopanyāsena ca sarvagatatvamapyātmanaḥ siddhaṃ bhavati /</l>\n<l>advaita siddhe sarvo 'yamanirvacanīyaḥ prapañcāvabhāso brahmādhiṣṭhāna iti sarvasya brahmasaṃbandhādbrahma sarvagatamiti siddham //37 //</l>\n</lg>\n\n<p>3.2.8.38.</p>\n\n<p>#phalamata upapatteḥ#siddhāntopakramamidamadhikaraṇam /\nsyādetat /\nnityaśuddhabuddhamuktasvabhāvasya brahmaṇaḥ kuta īśvaratvaṃ kutaśca phalahetutvamapītyata āha- #tasyaiva brahmaṇo vyāvahārikyāmiti# /\nnāsya pāramārthikaṃ rūpamāśrityaitaccintyate kintu sāṃvyavahārikam /\netacca 'tapasā cīyate brahma' iti vyācakṣāṇerasmābhirūpapāditam /\n#iṣṭaṃ#phalaṃ svargaḥ /\nyathāhuḥ-'yanna duḥkhana saṃbhinnaṃ naca grastamanantaram /\nabhilāṣopanītaṃ ca sukhaṃ svargapadāspadam' iti /\n#aniṣṭa#mavīcyādisthānabhogyaṃ, #vyāmiśraṃ#manuṣyabhogyam /\n#tatra tāvatpratipādyate-phalamata īśvarā#tkarmabhirārādhitādbhavitumarhati /\natha karmaṇa eva phalaṃ kasmānna bhavatītyata āha- #karmaṇastvanukṣaṇavināśinaḥ#pratyakṣavināśina iti /\ncodayati- #sayādetatkarma# #syādetatkarma vinaśyaditi# /\nupāttamapi phalaṃ bhoktumayogyatvādvā karmāntarapratibandhādvā na bhujyata ityarthaḥ /\npariharati- #tadapi na pariśudhyatīti# /\nnahi svarga ātmānaṃ labhatāmityadhikāriṇaḥ kāmayante kintu bhogyo 'smākaṃ #bhavatviti# /\ntena yādṛśamebhiḥ kāmyate tādṛśasya phalatvamiti bhogyameva satphalamiti /\nnaca tādṛśaṃ karmānantaramiti kathaṃ phalaṃ, tadapi svarūpeṇa /\napica svarganarakau tīvratame sukhaduḥkhe iti tadviṣayeṇānubhavena bhogāparanāmnāvaśyaṃ bhavitavyam /\ntasmādanubhavayogye ananubhūyamāne śaśaśṛṅgavanna sta iti niścīyate /\ncodayati- #athocyeta mā bhūtkarmānantaraṃ phalotpādaḥ karmākāryādapūrvātphalamutpatsyata iti# /\npariharati- #tadapi neti# /\nyadyadacetanaṃ tattatsarvaṃ cetanādhiṣṭhitaṃ pravartata iti pratyakṣagamābhyāmavadhāritam /\ntasmādapūrvoṇāpyacetanena cetanādhiṣṭhitenaiva pravartitavyaṃ nānyathetyarthaḥ /\nna cāpūrvaṃ prāmāṇikamapītyāha- #tadastitve#</p>\n\n<l>#iti# //38 //</l>\n\n<p>3.2.8.39.</p>\n\n<lg>\n<l>#śrutatvācca /</l>\n<l>annādaḥ#annapradaḥ //39 //</l>\n</lg>\n\n<p>3.2.8.40.</p>\n\n<p>#siddhāntenopakramya pūrvapakṣaṃ gṛhṇāti-dharmaṃ jaiminirata eva# /\nśrutimāha- #śrūyate tāvaditi# /\nnanu 'svargakāmo yajeta' ityādayaḥ śrutayaḥ phalaṃ prati na sādhanatayā yāgaṃ vidadhati /\ntathāhi-yadi yāgādaya eva kriyā na tadatiriktā bhāvanā tathāpi na eva svapadebhyaḥ pūrvāparībhūtāḥ sādhyasvabhāvā avagamyanta iti na sādhyāntaramapekṣanta iti na svargeṇa sādhyāntareṇa saṃbaddhumarhanti /\nathāpi taditarekiṇī bhavānāsti tathāpyasau bhāṣyapekṣāpi svapadopāttaṃ pūrvāgataṃ na bhāvyaṃ dhātvarthamapahāya na bhinnapadopāttaṃ puruṣaviśeṣaṇaṃ ca svargādi bhāṣyatayā svīkartumarhati /\nna caikasmin vākye sādhyadvayasaṃbandhasaṃbhavaḥ, vākyabhedaprasaṅgāt /\nna kevalaṃ śabdato vastutaśca puruṣaprayatnasya bhāvanāyāḥ sākṣāddhātvartha eva sādhyo na tu svargādistasya tadavyāpyatvāt /\nsvargādestu nāmapadābhidheyatayā siddharūpasyākhyātavācyaṃ sādhyaṃ dhātvarthe prati 'bhūtaṃ bhavyāyopadiśyate' iti nyāyātsādhanatayā guṇatvenābhisaṃbandhaḥ /\ntathāca pāramarṣe sūtram-'dravyāṇāṃ karmasaṃyoge guṇatvenābhisaṃbandhaḥ' iti /\ntathāca karmaṇo yāgāderduḥkhatvena puruṣeṇāsamīhitatvāt, samīhitasya ca svargāderasādhyatvānna yāgādayaḥ puruṣasyopakurvanyanupakāriṇāṃ caiṣāṃ na puruṣa īṣṭe anīśānaśca na teṣu saṃbhavatyadhikārītyadhikārābhāvapratipāditānarthakyaparihārāya kṛtsnasyaivāmnāyasya nirmṛṣṭanikhiladuḥkhānuṣaṅganityasukhamayabrahmajñānaparatvaṃ bhedaprapañcavilayanadvāreṇa tathāhi-sarvatraivāmnāye kkacitkasyacidbhedasya pravilayo gamyate-yathā 'svargakāmo yajeta' iti śarīrātmabhāvapraliyaḥ /\niha khalvāpātato dehātirikta āmuṣmikaphalopabhogasamartho 'dhikārī gamyate /\ntatrādhikārasyoktena krameṇa nirākaraṇādasato 'pi pratīyamānasya vicārāsahasyopāyatāmātreṇāvasthānādanena vākyena dehātmabhāvapravīlayastatpareṇa kriyate /\n'godohanena paśukāmasya praṇayet' ityatrāpyāpātato 'dhikṛtādhikāravagamādadhikāribhedapravilayaḥ /\nniṣedhavākyāni ca sākṣādeva pravṛttiniṣedhena vidhivākyāni cānyāyi 'sāṃgrahaṇyā yajeta grāmakāmaḥ' ityādīnā na sāṃgrahaṇyādipravṛttipāraṇyapi tūpāyāntaropadeśena saṃvādidṛṣṭopāyapratiṣedhārthāni /\nyathā viṣaṃ bhuṅkṣava māsya gṛhe bhuṅkṣveti /\ntathāca rāgādyakṣiptapravṛttiṣedhena śāstrasya śāstratvamapyupapadyate /\nrāganibandhanāṃ tūpāyopadeśadvāreṇa pravṛttimanujānato rāgasaṃbardhanādaśāstratvaprasaṅgaḥ /\ntanniṣedhena tu brahmaṇi praṇidhānamādadhacchāstraṃ śāstra bhavet /\ntasmātka4maphalasaṃbandhasyāprāmāṇikatvādanādivicitrāvidyāsahakāriṇa īśvarādeva karmānapekṣādvicitraphalotpattirita /\nkathaṃ tarhi vidhiḥ kimatra kathaṃ pravartanāmātratvādvidhestasya cādhikāramantareṇāpyupapatteḥ /\nnahi yo yaḥ pravartayati sa sarvo 'dhikṛtamapekṣate /\npavanādeḥ pravartakasya tadanapekṣatvāditiśaṅkāmapācikīrṣarāha- #tatra ca vidhiśruterviṣayabhāvopagamādyāgaḥ svargasyotpādaka iti gamyate /\nanyathā hyananuṣṭhātṛko yāga āpadyeta# /\nayamabhisaṃdhiḥ-upadeśo hi vidhiḥ /\nyathoktam-'tasya jñānamupadeśaḥ' iti /\nupadeśaśca niyojyaprayojane karmaṇi lokaśāstrayoḥ prasiddhaḥ /\ntadyathārogyakāmo jīrṇe bhuñjīta /\neṣa supanthā gacchatu bhavānaneneti /\nna tvajñādiriva niyoktṛprayojanastatrābhiprāyasya pravartakatvāt, tasya cāpauruṣeye 'saṃbhavāt /\nasya copadeśasya niyojyaprayojanavyāpāraviṣayatvamanuṣṭhātrapekṣitānukūlavyāpāragocaratvamasmābhirūpapāditaṃ nyāyakaṇikāyām /\ntathāca 'svargakāmo yajeta' ityādiṣu svargakāmādeḥ samīhitopāyā gamyante yāgādayaḥ /\nitarathā tu na sādhayitāramanugaccheyuḥ /\ntaduktamṛṣiṇā-'asādhakaṃ tu tādarthyāt' iti /\nanuṣṭhātrapekṣitopāyatārahitapravartanāmātrārthatve yajetetyādīnāmasādhakaṃ karma yāgādi syāt /\nsādhayitāraṃ nādhigacchedityarthaḥ /\nna caite sākṣādbhāvanābhāvyā api kartrapekṣitasādhanatāvidhyupahitamaryādā bhāvanoddeśyā bhavitumarhanti, yena puṃsāmanupakārakāḥ santo nādhikārabhājo bhaveyuḥ /\nduḥkhatvena karmaṇāṃ cetanasamāhānāspadatvāt /\nsvargādīnāṃ tu bhāvanāpūrvarūpakāmanopadhānācca /</p>\n\n<p>prītyātmakatvācca /\nnāmapadābhidheyānāmapi puruṣaviśeṣaṇānāmapi bhāvanoddeśyatālakṣaṇabhāvyatvapratīteḥ /\nphalārthapravṛttabhāvanābhāvyatvalakṣaṇena ca yāgādisādhyatvena phalārthapravṛttabhāvanābhāvyatvarūpasya phalasādhyatvasya samapradhānatvābhāvenaikavākyasamavāyasaṃbhavāt, bhāvanābhāvyatvamātrasya ca yāgādisādhyatvasya karaṇe 'pyavirodhāt /\nanyathā sarvatra taducchedāt /\nparaśvāderapi chidādiṣu tathābhāvāt /\nphalasya sākṣādbhāvanāvyāpyatvavirahiṇo 'pi taduddeśyatayā sarvatra vyāpitayā vyavasthānātsvargasādhane yāgādau svargakāmāderadhikāra iti siddham /\nna cāprāptārthaviṣayāḥ sāṃgrahaṇyādiyāgavidhayaḥ parisaṃkhyāyakā niyāmakā vā bhavitumarhanti /\nna cādhikārābhāve dehātmapravilayo vādhikāribhedapravilayo vā śakya upapādayitum /\nāpātataḥ pratibhāne cāsya tatparatvameva nārthāyātaparatvam /\nsvarasataḥ pratīyamāner'the vākyasya tādarthye saṃbhavati na saṃpātāyātaparatvamucitam /\nna caitāvatā śāstravyāghātaḥ /\ntasya svargādyupāyāśane 'pi śāstratvopapatteḥ /\npuruṣaśreyo 'bhidhāyakatvaṃ hi śāstratvam /\nsarāgavītarāgapuruṣaśreyo 'bhidhāyakatvena sarvapāriṣadatayā na tattvavyāghātaḥ /\ntasmādvidhiviṣayabhāvopagamādyāgaḥ svargasyotpādaka iti siddham /\n#karmaṇo vā kācidavastheti# /\nkarmaṇo 'vāntaravyāpāraḥ /\netaduktaṃ bhavati-karmaṇo hi phalaṃ prati yatsādhanatvaṃ śrutaṃ, tannirvāhayituṃ tasyaivāvāntaravyāpāro bhavati /\nnaca vyāpāravati satyeva vyāpāro nāsatīti yuktam /\nasatsvapyāgneyādiṣu tadupattyapūrvāṇāṃ paramāpūrve janayitavye tadavāntaravyāpāratvāt /\nasatyapi ca tailapānakarmaṇi tena puṣṭau kartavyāyāmantarā tailapariṇāmabhedānāṃ tadavāntaravyāpāratvāt /\ntasmātkarmakāryamapūrve karmaṇā phale kartavye tadavāntaravyāpāra iti yuktam /\n<lg>\n<l>yadā punaḥ phalopajananānyathānupapattyā kiñcitkalpyate tadā #phalasya vā pūrvāvasthā /</l>\n<l>avicitrasya kāraṇasyeti# /</l>\n<l>yadīśvarādeva kevalāditi śeṣaḥ /</l>\n<l>karmabhirvā śubhāśubhaiḥ kāryadvaidhotpāde rāgādimattvaprasaṅga ityāśayaḥ //40 //</l>\n</lg></p>\n\n<p>3.2.8.41.</p>\n\n<p>#pūrvaṃ tu bādarāyaṇo hetuvyapadeśāt# /\ndṛṣṭānusāriṇī hi kalpanā yuktā nānyathā /\nnahi jātu mṛtpiṇḍadaṇḍādayaḥ kumbhakārādyanadhiṣṭhitāḥ kumbhādyārambhāya vibhavavanto dṛṣṭāḥ /\nnaca vidyutpavanādibhiraprayatnapūrvairvyabhicāraḥ, teṣāmapi kalpanāspadatayā vyabhicāranidarśanatvānupapatteḥ /\ntasmādacetanaṃ karma vāpūrve vā na cetanānadhiṣṭhitaṃ svatantraṃ svakārye pravartitumutsahate naca caitanyamātraṃ karmasvarūpasāmānyaviniyogādiviśeṣavijñānaśūnyamupayujyate, yena tadrahitakṣetrajñamātrādhiṣṭhānena siddhasādhyatvamudbhāvyeta /\ntasmāttattatprāsādāṭṭālagopuratoraṇādyupajananidarśanasahasraiḥ supariniścitaṃ yathā cetanādhiṣṭhānādacetanānāṃ kāryārambhakatvamiti tathā caitanyaṃ devatāyā asati bādhake śrutismṛtītihāsapurāṇaprasiddhaṃ na śakyaṃ pratiṣedhdhumityapi spaṣṭaṃ niraṭaṅki devatādhikaraṇe /\nlaukikaśceśvaro dānaparicaraṇapraṇāmañjalikaraṇastutimayībhiratiśraddhāgarbhābhirbhaktibhirārādhitaḥ prasannaḥ svānurūpamārādhakāya phalaṃ prayacchati virodhataścāpakriyābhirvirodhakāyāhitāmityapi suprasiddham /\ntadiha kevalaṃ karma vāpūrvaṃ vā cetanānadhiṣṭhitamacetanaṃ phalaṃ prasūta iti dṛṣṭaviruddham /\nyathā vinaṣṭaṃ karma na phalaṃ prasūta iti kalpyate dṛṣṭavirodhādevamihāpīti /\ntathā devapūjācmako yāgo devatāṃ naprasādayan phalaṃ prasūta ityapi dṛṣṭaviruddham /\nnahi rājapūjātmakamārādhanaṃ rājānamaprasādya phalāya kalpate /\ntasmāddṛṣṭānuguṇyāya yāgādibhirapi devatāprasattirutpādyate /\ntathāca devatāprasādādeva sthāyinaḥ phalotpatterupapatteḥ kṛtamapūrveṇa /\nevamaśubhenāpi karmaṇā devatāvirodhanaṃ śrutismṛtiprasiddham /\ntataḥ sthāyino 'niṣṭaphalaprasavaḥ /\nnaca śubhāśubhakāriṇāṃ tadanurūpaṃ phalaṃ prasuvānā devatā dveṣapakṣapātavatīti yujyate /\nnahi rājā sādhukāriṇamanugṛhṇannigṛhṇan vā pāpakāriṇaṃ bhavati dviṣṭo rakto vā tadvadalaukiko 'pīśvaraḥ /\nyathā ca paramāpūrve kartavye utpattyapūrvāṇāmaṅgāpūrvāṇāṃ copayogaḥ /\n<lg>\n<l>evaṃ pradhānārādhane 'ṅgārādhanānāmutpattyārādhanānāṃ copayogaḥ /</l>\n<l>svāmyārādhana iva tadamātyatatpraṇayijanārādhanānāmiti sarve samānamanyatrābhiniveśāt /</l>\n<l>tasmāddṛṣṭāvirodhena devatārādhanāt phalaṃ na tvapūrvātkarmaṇo vā kevalādvirodhato hetuvyapadeśaśca śrautaḥ smārtaśca vyākhyātaḥ /</l>\n<l>ye punarantaryimivyāpārāyā phalotpādanāyā nityatvaṃ sarvasādhāraṇatvamiti manyamānā bhāṣyakārīyamadhikaraṇaṃ dūṣavibhāge bhāmatyāṃ tṛtīyasyādhyāyasya dvitīyaḥ pādaḥ //2 //</l>\n</lg></p>\n\n<p>iti tṛtīyādhyāyasya tattvampadārthapariśodhanākhyo dvitīyaḥ pādaḥ #tṛtīyādhyāye tṛtīyaḥ pādaḥ# /</p>\n\n<p>3.3.1.1.</p>\n\n<p>#sarvavedāntapratyayaṃ codanādyaviśeṣāt# /\npūrveṇa saṃgatimāha- #vyākhyātaṃ vijñeyasya brahmaṇa iti# /\nnirūpādhibrahmatattvagocaraṃ vijñānaṃ manvāna ākṣipati- #nanu vijñeyaṃ brahmeti# /\nsāvayavasya hyavayavānāṃ bhedāttadavayavaviśiṣṭabrahmagocarāṇi vijñānāni gocarabhedādbhidyerannityavayavā brahmaṇo nirākṛtāḥ pūrvāparādītyanena /\nnaca nānāsvabhāvaṃ brahma yataḥ svabhāvabhedādbhinnāni jñānānītyuktam- #ekarasamiti /\ndhanaṅ#kaṭhinam /\nnanvekamapyanekarūpaṃ loke dṛṣṭaṃ, yathā somaśarmaiko 'pyācāryo māyulapitā putro bhrātā bhartā jāmātā dvijottama ityanekarūpa ityata uktam- #ekarūpatvācca# /\nekasmin gocare saṃbhavanti bahūni vijñānāni na tvanekākāraṇītyuktam- #anekarūpāṇi# /\nrūpamākāraḥ /\nsamādhatte- #ucyate-saguṇeti# /\ntattadguṇopādhānabrahmaviṣayā upāsanāḥ prāṇādiviṣayāśca dṛṣṭādṛṣṭakamuktiphalā viṣayabhedādbhidyanta ityarthaḥ /\ntata upapanno vimarśa ityāha- #teṣveṣā cintā# /\npūrvapakṣaṃ gṛhṇāti- #tatreti /\nnāmnastāvaditi# /\nasti 'athaiṣa jyotiḥ-etena sahasradakṣiṇena yajeta' iti /\ntatra saṃśayaḥ-kiṃ yajeteti saṃnihitajyotiṣṭomānuvādena sahasradakṣiṇālakṣaṇaguṇavidhānam, utaitadguṇaviśiṣṭakarmāntaravidhānamiti /\nkiṃ tāvat prāptam, jyotiṣṭomasya prakrāntatvādyajeteti tadanuvādājjyotiriti prātipadikamātraṃ paṭhitvā etenetyanukṛṣya karmasāmānādhikaraṇyena karmanāmavyavasthāpanāt, karmaṇaścānuvādyatvena tattantrasya nāmno 'pi tathaiva vyavasthāpanāt, jyotiḥśabdasya 'vasante vasante jyotiṣā' iti ca jyotiṣṭome yogadarśanāt nāmaikadeśena ca nāmopalakṣaṇasya lokasiddhatvādbhīmasenopalakṣaṇabhīmapadavat, athaśabdasya cānantaryārthasyāsaṃbandhitve 'nupapatteḥ, guṇaviśiṣṭakarmāntaravidheśca guṇamātravidhānasya lāghavāt, dvādaśaśatadakṣiṇāyāścotpattyaśiṣṭatayā samaśiṣṭatayā sahasradakṣiṇayā saha vikalpopapatteḥ, prakṛtasyaiva jyotiṣṭomasya sahasradakṣiṇālakṣaṇaguṇavidhānārthamayamanuvādo na tu karmāntaramiti prāptam /\nevaṃ prāpta ucyate-bhavetpūrvasmin guṇavidhiryadi tadeva prakaraṇaṃ syāt /\nvicchinnaṃ tu tat /\ntathāhi saṃnidhāvapi pūrvāsaṃbaddhārthaṃ saṃjñāntaraṃ pratīyamānam 'anyāyaścānekārthatvam' iti nyāyādutsargator'thāntarārthatvātpūrvabuddhiṃ vyavacchinattyapūrvabuddhiṃ ca prasūta iti lokasiddham /\nna jātu dehi devadattāya gāmatha devāya vājinamiti devaśabdāddevadattaṃ vājibhājamavasyanti laukikāḥ /\ntathā copariṣṭāt 'yajeta' iti śrūyamāṇamasaṃbaddhārthapadavyavāyāttatkarmabuddhimanādadhat tatra guṇavidhānamātrāsamarthaṃ karmāntarameva vidhatte /\nna caikatrānupapattyā lakṣaṇayā jyotiḥśabdo jyotiṣṭome pravṛtta ityasatyāmanupapattau lākṣaṇiko yuktaḥ /\nnahi gāṅgāyāṃ ghoṣa ityatra gāṅgāpadaṃ lākṣaṇikamiti mīno gāṅgāyāmityatrāpi lākṣaṇikaṃ bhavati /\nbhede 'pi ca prathamaṃ saṃjñāntareṇollikhite yajiśabdasāmānādhikaraṇyaṃ karmanāmadheyatāmātratāmāvahati natu saṃjñāntaropajanitāṃ bhedadhiyamapanetumutsahate /\ntathā cāthaśabdo 'dhikārārthaḥ prakaraṇāntaratāmavadyotayati /\neṣaśabdaścādhikriyamāṇaparāmarśaka iti so 'yaṃ saṃjñāntarādbheda iti /\nbhavatu saṃjñāntarātkarmabhedaḥ prastute tu kimāyātamityata āha- #asti cātra vedāntāntaravihiteṣviti# /\nyathaiva kāṭhakādisamākhyā granthe prayujyanta evaṃ jñāne 'pi laukikāḥ /\nna cāsti viśeṣo yato granthe mukhyāvijñāne gauṇī bhavet /\npraṇayanaṃ ca granthajñānayorabhinnaṃ pravṛttinimittam /\ntasmājjñānasyāpi vācikā samākhyā /\ntathāca yadā jyotiṣṭomasaṃnidhau śrūyamāṇaṃ samākhyāntaraṃ tatpratikamapi karmaṇo bhedakaṃ tadā kaiva kathā śākhāntarīye viprakṛṣṭatame 'tatpratīkabhūtasamākhyāntarābhidheye jñāta iti /\ntathā rūpabhedo 'pi karmabhedasya pratipādakaḥ prasiddho yathā 'vaiśvadevyāmikṣā vājibhyo vājinam' ityevamādiṣu /\nidamāmnayate-'tapte payasi dadhyānayati sā vaiśvadevyāmikṣā' iti /\natra hi dravyadevatāsaṃbandhānumito yāgo vidhīyate /\ntadanantacaraṃ cadamāmnāyate-'vājibhyo vājinam' iti /\natredaṃ saṃdihyate-kiṃ pūrvāsminneva karmaṇi vājinaṃ guṇo vidhīyate uta karmāntaraṃ dravyadevatāntaraviśiṣṭamapūrvaṃ vidhīyata iti /\nkiṃ tāvat prāptam, dravyadevatāntaraviśiṣṭakarmāntaravidhau vidhigauravaprasaṅgāt karmāntarāpūrvāntarakalpanāgauravaprasaṅgācca na karmāntaravidhānamapi tu pūrvasminneva karmaṇi vājinadravyavidhiḥ /\nna cotpattiśiṣṭamikṣāguṇāvarodhāttatra vājinamalabdhāvakāśaṃ karmāntaraṃ gocarayatīti yuktam /</p>\n\n<p>ubhayorapi vākyayoḥ samasamayapravṛtterāmikṣāvājinayorutpattau samaṃ śiṣyamāṇatvena nāmikṣāyāḥ śiṣṭatvam /\ntatkathamanayāvaruddhaṃ karma na vājinaṃ niviśet /\nna ca vaiśvadevītyatra śrauta āmikṣāsaṃbandho viśveṣāṃ devānāṃ yena vājinasaṃbandhādvākyagamyādbalavānbhavedubhayorapi padāntarāpekṣapratītitayā vākyagamyatvāviśeṣāt /\nno khalu vaiśvadevītyukte āmikṣāpadānapekṣāmāmikṣāmadhyavasyāmaḥ /\nastu vā śrautatvaṃ tathāpi vājibhya iti padaṃ vājamannamāmikṣā tadeṣāmastīti vyutpattyā tatsaṃbandhino viśvāndevānupalakṣayati /\nyadyapi viśvadevaśabdādvājipadaṃ bhinnaṃ, yena ca śabdena codanā tenaivoddeśe devatātvaṃ na śabdāntareṇānyathārthaikatvena sūryādityapadayoḥ sūryādityacarvorekadaivatyaprasaṅgāt, tathāpi vājinnitīneḥ sarvanāmārthe smaraṇāt saṃnihitasya ca sarvanāmārthatvāt, viśveṣāṃ devānāṃ ca viśvadevāpadena saṃnidhāpanāttatpadapuraḥsarā evaite vājipadenopasthāpyā na tu sūryādityapadavatsvatantrāḥ /\ntathāca tadupalakṣaṇārthaṃ vājipadaṃ viśvadevopahitāmeva devatāmupalakṣayatīti na śabdāntarāddevatābhedaḥ /\ntataścāmikṣāsaṃbandhopajīvanena viśvebhyo vājinaṃ vidhīyamānaṃ nāmikṣayā bādhyate kintu tayā saha samuccīyata iti na karmāntaramapi tu vākyābhyāṃ dravyayuktamekaṃ karma vidhīyata iti prāpta ucyate-syādetadevaṃ yadi vaiśvadevīti taddhitaśrutyāmikṣā nocyeta /\ntaddhitasya tvasyeti sarvanāmārthe smaraṇāt saṃnihitasya ca viśeṣyasya sarvanāmārthatvāttatraiva taddhitasyāpi vṛttirnatu viśveṣu deveṣaṣu /\nna tatsaṃbandhe, nāpi tatsaṃbandhimātre /\nnanvevaṃ sati kasmādvaiśvadevīśabdamātrādeva nāmikṣāṃ pratīmaḥ kimiti cāmikṣāpadamapekṣāmahe /\ntaddhitāntasya padasyābhidhānāparyavasānānna pratīmastatparyavasānāya cāpekṣamahe /\navasitābhidhānaṃ hi padaṃ samarthamarthadhiyamādhātum /\nidaṃ tu saṃnihitaviśeṣābhidhāyi tatsaṃnidhimapekṣamāṇaṃ saṃnidhāpakamāmikṣāpadamapekṣata iti kuta āmikṣāpadānapekṣa āmikṣāpratyayaprasaṅgaḥ /\nkuto vā tatrānapekṣā /\nataśca satyāmapi padāntarāpekṣāyāṃ yatpadaṃ padāntarāpekṣamabhidhatte tatpramāṇabhūtaprathamabhāvipadāvagamyatvācchrautaṃ balīyaśca /\nyattu paryavasitābhidhānapadābhihitapadārthavagamagamyaṃ tattaccaramapratītivākyagamyaṃ durbalaṃ ceti taddhitaśrutyavagatāmikṣālakṣaṇaguṇāvarodhātpūrvakarmāsaṃyogi vājinadravyaṃ sasaṃbandhi pūrvasmādbhinatti vājipadaṃ kathañcidyaugikaṃ sāpekṣāvṛtti viśvadevaśabdāṃ devatāṃ vaiśvadevīpadādāmikṣādravyaṃ pratyupasarjanībhūtāmavagatāmupalakṣayiṣyati /\nprakṛtaṃ hi sarvanāmapadagocaraḥ /\npradhānaṃ ca prakṛtamucyate nopasarjanam /\nprāmāṇike ca vidhikalpanāgaurave abhyupetavye eva pramāṇasya tattvaviṣayatvāt /\ntasmādyatheha pūrvakarmāsaṃbhavino guṇātkarmabheda evamihāpi pañcāgnividyāyāḥ ṣaḍagnividyā bhinnā, evaṃ prāṇasaṃvādeṣūnādhikabhāvena vidyābeda iti /\ntathā dharmaviśeṣo 'pi karmabhedasya pratipādaka iti /\ntathāhi-kārīrivākyānyadhīyānāstaittirīyā bhūmau bhojanamācaranti nācarantyanye /\ntathāgnimadhīyānāḥ kecidupādhyāyasyodakumbhamāharanti nāharantyanye /\ntathāśvamedhadhīyānāḥ kecidaśvasya ghāsamānayanti nānayantyanye /\nkecittyanye /\nkecittvācarantyanyameva dharmam /\nnaca tānyeva karmāṇi bhūmibhojanādijanitamupakāramākāṅkṣanti nākāṅkṣanti ceti yujyate /\nato 'vagamyate bhinnāni tāsu śākhāsu karmāṇīti /\nastu prastute kimāyātamityata āha- #asti cātreti# /\nanyeṣāṃ śākhināṃ nāstīti śeṣaḥ /\n#evaṃ punaruktyādayo 'pīti# /\n' samidho yajati' ityādiṣu pañcakṛtvo 'bhyasto yajatiśabdaḥ /\ntatra kimekā karmabhāvanā kiṃvā pañcaiveti /\nkiṃ tāvatprāptaṃ, dhātvarthānubandhabhedena śabdāntarādhikaraṇe bhāvanābhedābhidhānāddhātvarthasya ca dhātubhedamantareṇa bhedānupapatteḥ 'samidho yajati' iti prathamabhāvinā vākyena vihitā karmabhāvanā viparīvartamānoparitanairvākyaranūdyate /\nnaca prayojanābhāvādananuvādaḥ pramāṇasiddhasyāprayojanasyānanuyojyatvāt /\nkarmabhāvanābhede cānekāpūrvakalpanāprasaṅgādekāpūrvavāntaravyāpāramekaṃ karmeti prāptam /\nevaṃ prāpta ucyate-parasparānapekṣāṇi hi samidādivākyānīti /\nsarvāṇyeva prāthamyārhaṇyapi yugapadadhyayanānupapatteḥ krameṇādhītānīti /\nna tvayameṣāṃ prayojakaḥ kramaḥ /\nparasparāpekṣāṇāmekavākyatve hi prayojakaḥ syāt /\ntena prāthamyābhāvāt prāptamityeva nāstīti kasya ko 'nuvādaḥ /\nkathañcidvaparivṛttimātrasyautsargikāpravṛttapravartanālakṣaṇavidhitvāpavādasāmarthyābhāvāt /\nguṇaśravaṇe hi guṇaviśiṣṭakarmavidhāne vidhigauravabhiyā guṇamātravidhānalāghavāya karmānuvādapekṣāyāṃ viparivṛtterupakāraḥ /\nyathā 'dadhnā juheti' iti dadhividhipare vākye viparivṛttyapekṣāyām 'agnihotraṃ juheti' iti vihitasya homasya viparīvartamānasyānuvādaḥ /\nna cātra guṇādbhedaḥ, samidādipadānāṃ karmanāmadheyānāṃ guṇavacanatvābhāvāt /</p>\n\n<p>agṛhyamāṇaviśeṣatayā ca kiṃvacanavihitakiṅkarmānuvādena kasya guṇavidhitvamiti na vinigamyate /\nna cāpūrvā nāma jyotirādivadvidhānasaṃbandhaṃ prathamamavagataṃ, yataḥ pūrvabuddhivicchedena vidhīyamānaṃ ka4ma pūrvasmātsaṃjñāto vyavacchindyāt /\nkintu prathamata eva karmasāmānādhikaraṇyenāvagatāḥ samidādayastadvaśātkarmanāmadheyatāṃ pratipadyamānā ākhyātasyānuvādatve 'nuvādā vidhitve vidhayo na tu svātantryeṇa kasyacidīśate /\ntasmāt svarasasiddhāprāptakarmavidhiparatvātkarmaṇyayamabhyāso bhāvanānubandhabhūtāni bhindāno bhāvanāṃ bhinatti yathā tathā śākhāntaravihitā api vidyāḥ śākhāntaravihitābhyo vidyābhyo 'bhyāso bhetsyatīti /\naśakteśca /\nnahyekaḥ puruṣaḥ sarvavedāntapratyayātmikāmupāsanāmupasaṃhartuṃ śaknoti sarvavedāntādhyayanāsāmarthyādanadhītārthopasaṃhāre 'dhyayanavidhānavaiyarthyaprasaṅgāt /\npratiśākhaṃ bhede tūpāsanānāṃ nāyaṃ doṣaḥ /\nsamāptibhedācca /\nkeṣāñcit śākhināmoṅkārasārvātmyakathane samāptiḥ /\nkeṣāñcidanyatra /</p>\n\n<p>tasmādapyupāsanābhedaḥ /\nanyārthadarśanādapi bhedaḥ /\ntathāhi-'naitadacīrṇavrato 'dhīte' iti acīrṇavratasyādhyayanābhāvadarśanādupāsanābhāvaḥ /\nkkacidacīrṇavratasyādhyayanadarśanādupāsanāvagamyate /\ntasmādupāsanābheda iti /\natra siddhāntamāha- #sarvavedāntapratyayaṃ cedanādyaviśeṣāt# /\ntadvyācaṣṭe- #sarvavedāntapratyayāni#sarvavedāntapramāṇāni #vijñānāni tasmiṃstasmin vedānte tāni tānyeva bhavitumarhanti# /\nyānyekasmin vedānte tānyeva vedāntāntareṣvapītyarthaḥ /\ncodanādyaviśeṣāt /\nādiśabdena saṃyogarūpākhyāḥ saṃgṛhyante /\natra ca codyata iti codanā puruṣaprayatnaḥ /\nsa hi puruṣasya vyāpāraḥ /\ntatra khalvayaṃ homādidhātvarthāvicchinne pravartate /\ntasya devatoddeśena tyāgasyāsecanādikasyāvacchedyaḥ puruṣaprayatnaḥ sa eva śākhāntare yathaivamihāpi prāṇajyeṣṭhatvaśreṣṭhatvavedanaviṣayaḥ puruṣaprayatnaḥ sa eva śākhāntareṣvapīti /\n<lg>\n<l>evaṃ phalasaṃyogo 'pi jyeṣṭhaśreṣṭhabhavanalakṣaṇaḥ sa eva /</l>\n<l>rūpamapi tadeva /</l>\n<l>yathā yāgasya yadekasyāṃ śākhāyāṃ dravyadevatārūpaṃ tadeva śākhāntareṣvapīti /</l>\n<l>evaṃ vedanasyāpi yadekatra prāṇajyeṣṭhatvaśreṣṭhatvarūpaṃ viṣayastacchākhāntareṣvapīti //1 //</l>\n</lg></p>\n\n<p>3.3.1.2.</p>\n\n<p>#kañcidviśeṣamiti# /\nyuktaṃ yadagnīṣomīyasyotpannasya paścādekādaśakapālatvādisaṃbandhe 'pyabheda iti /\nyathotpannasya tasya sarvatra pratyabhijñāyamānatvādiha tvagniṣūtvapattigata eva guṇabheda iti kathaṃ vaiśvadevīvanna bhedaka iti viśeṣaḥ /\ntamimaṃ viśeṣamabhipretyāśaṅkate sūtrakāraḥ- #bhedānneti cediti# /\nparihāraḥ sūtrāvayavaḥ- #na ekasyāmapīti# /\npañcaiva sāṃpādikā agnayo vājasaneyināmapi chāndogyānāmiva vidhīyante /\nṣaṣṭhastvagniḥ saṃpadvyatirekāyānūdyate na tu vidhīyate /\nvaiśvadevyāṃ tūtpattau guṇo vidhīyata iti bhavatu bhedaḥ /\n<lg>\n<l>athavā chāndogyānāmapi ṣaṣṭho 'gniḥ paṭhyata eva /</l>\n<l>athavā bhavatu vājasaneyināṃ ṣaṣṭhāgnividhānaṃ mā ca bhūcchāndogyānāṃ tathāpi pañcatvasaṃkhyāyā avidhānānnotpattiśiṣṭatvaṃ saṃkhyāyāḥ kintūtpanneṣvagniṣu pracayaśiṣṭā saṃkhyānūdyate sāṃpādikānagnīnavacchetuṃ, tena yeṣāmutpattisteṣāṃ pratyabhijñānāt /</l>\n<l>apratyabhijñāyamānāyāśca saṃkhyāyā anuvādyatvenānutpattervidhīyamānasya cādhikasya ṣoḍaśigrahaṇavadvikalpasaṃbhavānna śākhāntare jñānabhedaḥ /</l>\n<l>utpattiśiṣṭatve 'siddhe prāṇasaṃvādādayo 'pi prāṇasaṃvādādayo 'pi bhavanti pratyabhijñānādabhinnāstāsu tāsu śākhāsviti //2 //</l>\n</lg></p>\n\n<p>3.3.1.3.</p>\n\n<p>#svādhyāyasya tathātvena hi samācāre 'dhikārācca savavacca tanniyamaḥ# /\nyairātharvaṇikagranthopāyā vidyā veditavyāṃ teṣāmeva śirovratapūrvādhyayanaprāptagranthabodhitā phalaṃ prayacchati nānyathā /\n<lg>\n<l>anyeṣāṃ tu chāndogyādīnāṃ saiva vidyā cīrṇaśirovratānāṃ phaladetyātharvaṇagranthādhyayanasaṃbandhādavagamyate /</l>\n<l>tatsaṃbandhaśca vedavrateneti 'naitadacīrṇavrato 'dhīte' iti samāmnānādavagamyate /</l>\n<l>'teṣāmevaitāṃ brahmavidyāṃ vadeta' iti vidyāsaṃyoge 'pyetāmiti prakṛtaparāmarśinā sarvanāmnādhyāyanasaṃbandhāvirodhādātharchavihitaiva vidyocyata iti /</l>\n<l>savā homāḥ sapta sauryādayaḥ śataudanāntā śataudanāntā ātharvaṇikānāṃ ta ekasminnevārtharvaṇike 'gnau kriyante na tretāyām //3 //</l>\n</lg></p>\n\n<p>3.3.1.4.</p>\n\n<p>#vidyaikatvaṃ darśayati ca# /\nbhūyobhūyo vidyaikatvasya vedadarśanādyatrāpi saguṇabrahmavidyānāṃ na sākṣādveda ekatvamāha tāsāmapi tatprāyapaṭhitānāṃ tadvidhānāṃ prāyadarśanādekatvameva /\ntathāhyagryaprāye likhitaṃ dṛṣṭvā bhavedayamagrya iti buddhiriti /\nyacca kāṭhakādisamākhyayopāsanābheda iti tadayuktam /\netā hi pauruṣeyyaḥ samākhyāḥ kāṭakādipravacanayogāttāsāṃ śākhānāṃ na tūpāsanānām /\nnahyetāḥ kāṭhādibhiḥ proktā naca kaṭhādyanuṣṭhānamāsāmitarānuṣṭhānebhyo viśeṣyate /\nnaca kāṭhaproktānimittamātreṇa granthe pravṛttau tadyogācca kathañcillakṣaṇayopāsanāsu pravṛttau saṃbhavantyāmupāsanābhidhānāmapyāsāṃ śakyaṃ kalpayitum /\nnaca tadbhedābhedau jñānabhedābhedaprayojakau, mā bhūdyathāsvamāsāmabhedājjñānānāmekaśākhāgatānāmaikyam /\nkaṭhādipuruṣapravacananimittāścaitāḥ samākhyāḥ kaṭhādibhyaḥ prāk nāsanniti tannibandhano jñānabhedo nāsīdidānīṃ cāstīti durghaṭamāpadyeta /\ntasmānna samākhyāto bhedaḥ /\nabhyāso 'pi nātra bhedakaḥ /\nyuktaṃ yadekaśākhāgato yajatyabhyāsaḥ samidādīnāṃ bhedaka iti /\ntatra hi vidhitvamautsargikamajñātajñāpanamapravṛttapravartanaṃ ca kupyeyātām 'śākhāntare tvadhyetṛpuruṣabhedādekatve 'pi nautsragikavidhitvavyākopa iti /\naśaktirapi na bhedahetuḥ svādhyāyo 'dhyetavya iti svaśākhāyāmadhyayananiyamaḥ /\n<lg>\n<l>tataśca śākhāntaraparīyānarthānanyebhyastadvidyebhyo 'dhigamyopasaṃhariṣyati /</l>\n<l>samāptiścaikasminnapi tatsaṃbandhini samāpte tasya vyapadiśyate /</l>\n<l>yathādhvaryave karmaṇi jyotiṣṭomasya samāpti vyapadiśanti-'jyotiṣṭomaḥ samāptaḥ' iti tasmātsamāptibhedo 'pi na sādhanamupāsanābhedasya /</l>\n<l>tadevamasati bādhake codanādyaviśeṣātsarvavedāntapratyayāni karmāṇi tāni tānyeveti siddham //4 //</l>\n</lg></p>\n\n<p>3.3.2.5.</p>\n\n<lg>\n<l>kañcidviśeṣamāśaṅkya pūrvatantraprasādhitam /</l>\n<l>vakṣyamāṇārthasiddhyarthamarthamāha rasa sūtrakṛt //</l>\n</lg>\n\n<p>cintāprayojanapradarśanārthaṃ sūtram- #upasaṃhāror'thābhedādvidhiśeṣavatsamāne ca# /\natraidamāśaṅkate-bhavatu sarvaśākhāpratyayamekaṃ vijñānaṃ tathāpi śākhāntaroktānāṃ tadaṅgāntarāṇāṃ na śākhāntarokte tasminnupasaṃhāro bhavitumarhati /\ntasyaikasya karmaṇo yāvanmātramaṅgajātamekasyāṃ śākhāyāṃ vihitaṃ tāvnamātreṇaivopakārasiddheradhikānapekṣaṇāt /\napekṣaṇe cādhikamapi tatra vidhīyate /\nnaca vihitam /\ntasmādyathā naimittikaṃ karma sakalāṅgavadvihitamapi aśaktau yāvacchakyamaṅgamanuṣṭhātuṃ tāvanmātrajanyenopakāreṇaupakṛtaṃ bhavatyevamihāpyaṅgāntarāvidhānādeva bhaviṣyatīti /\nevaṃ prāpta ucyate-sarvatraikatve karmaṇaḥ sthite gṛhamedhīyanyāyena nopakārāvacchedo yujyate /\nnahi tadeva karma sattadaṅgamapekṣate nāpekṣate ceti yujyate /\nnaimittike tu nimittānurodhādavaśyakartavye sarvāṅgopasaṃhārasya sadātanatvāsaṃbhavādupakārāvacchedaḥ kalpyate /\n<lg>\n<l>prākṛtopakārapiṇḍe codakaprāpte ājyabhāgavidhānādgṛhamedhīye 'pyupakārāvacchedaḥ syāt /</l>\n<l>iha tu śākhāntare katipayāṅgavidhānaṃ tāni vidhatte netarāṇi parisaṃcaṣṭe /</l>\n<l>naca tadupakārapiṇḍe codakaprāpte ājyabhagavattanmātravidhānam /</l>\n<l>tasmāttattvena karmaṇāṃ sarvāṅgasaṅgama autsargiko 'sati balavati bādhake nāpavadituṃ yukta iti //5 //</l>\n</lg></p>\n\n<p>3.3.3.6.</p>\n\n<p>#anyathātvaṃ śabdāditi cennāviśeṣāt# /\ndvayā dviprakārāḥ prājāpatyā devāścāsurāśca /\ntataḥ kānīyasā eva devā jyāyasā asurāḥ /\nśāstrajanyayā sāttvikyā buddhyā saṃpannā devāḥ /\nte hi dīvyanta iti devāḥ /\nśāstrayuktyaparikalpitamatayastāmasavṛttipradhānā asurā asubhiḥ prāṇairanindriyairagṛhītaisteṣu teṣu viṣayeṣu ramanta ityasurā ata eva te jyāyāṃsaḥ /\nyato 'mī tattvajñānavantaḥ kānīyasāstu devāḥ /\najñānapūrvakatvāttattvajñānasya /\nprāṇasya prajāpateḥ sāttvikavṛttyudbhavastāmasavṛttyabhibhavaḥ kadācit /\nkadācittāmasavṛttyudbhavo 'bhibhavaśca sāttvikyā vṛttaiḥ /\nseyaṃ spardhā /\nte ha devā ūcuḥ, hanta asurān yajña udgīthenātyayāma asurān jayāmāsminnābhicārike yajña udgīthalakṣaṇasāmabhaktyupalakṣitenodgātreṇa karmaṇoti /\nte ha vācamūcurityādinā saṃdarbheṇa vākprāṇacakṣuḥśrotramanasāmāsurapāpmaviddhatayā ninditvā atha hemamāsanyamāsye ūvamāsanyaṃ mukhāntarbilasthaṃ mukhyaṃ prāṇaṃ prāṇābhimānavatīṃ devatāmūcustvaṃ na udgāyeti /\ntathetyabhyupagamya tebhya eva prāṇa udagāyat te 'surā viduranena prāṇenodgātrā no 'smān devā atyeṣyantīti /\ntamabhidrutya pāpmanāvidhyannasurā yathāśmānamṛtvā prāpya mṛttvālloṣṭo vā vidhvaṃsata evaṃ vidhvaṃsamānā viṣvañco 'surā vineśuḥ /\ntadetat saṃkṣipyāha- #vājasaneyaka iti# /\ntathā chāndogye 'pyetaduktamityāha- #tathā chāndogye 'pīti# /\nviṣayaṃ darśayitvā vimṛśati- #tatra saṃśaya iti# /\npūrvapakṣaṃ gṛhṇāti- #vidyaikatvamiti# /\npūrvapakṣamākṣipati- #nanu na yuktamiti# /\nekatrodgātṛtvenocyate prāṇa ekatra codgānatvena kriyākartrośca sphuṭo bheda ityarthaḥ /\n<lg>\n<l>samādhatte- #naiṣa doṣa iti# /</l>\n<l>bahutararūpapratyabhijñā nādapratyabhijñāyamānaṃ kiñcillakṣaṇayā netavyam /</l>\n<l>na kevalaṃ śākhāntare, ekasyāmapi śākhāyāṃ dṛṣṭametanna ca tatra vidyābheda ityāha- #vājasanetyake 'pi ceti# /</l>\n<l>bahutararūpapratyabhijñānānugrahāya comityanenāpi udgīthāvayavena udgītha eva lakṣaṇīya iti pūrvapakṣaḥ //6 //</l>\n</lg></p>\n\n<p>3.3.3.7.</p>\n\n<p>#na vā prakaraṇabhedātparovarīyastvādivat# /\nbahutarapratyabhijñāne 'pi upakramabhedāttanurodhena copasaṃhāravarṇanādekasminvākye tasyaiva codgīthasya punajhapunaḥ saṃkīrtanāllakṣaṇāyāṃ ca chāndogye vājasaneyake pramāṇābhāvādvidyābheda iti rāddhāntaḥ /\n#oṃkārasyopāsyatvaṃ prastutya rasatamādiguṇopavyākhyānamoṅkārasya# /\noṃkāra tathāhi-bhūtapṛthivyoṣadhipuruṣavāgṛksāmnāṃ pūrvasyottaramuttaraṃ rasatayā sāratayoktam /\nteṣāṃ sarveṣāṃ rasatama oṃkāra uktaśchāndogye /\n#naca vivakṣitārthabheda iti# /\nekatrodgīthodgātārāvupāsyatvena vivakṣitāvekatra tadavayava oṃkāra iti /\ntathā hyabhyudayavākye iti /\nevaṃ hi śrūyate-'vivā etaṃ prajayā paśubhirardhayati vardhayatyasya bhrātṛvyaṃ yasya havirniruptaṃ purastāccandramā abhyudeti sa tredhā taṇḍulānvibhajedye madhyamāḥ syustānagnaye dātre puroḍāśamaṣṭākapālaṃ nirvapedye sthiviṣṭhāstānindrāya pradātre dadhaṃścaruṃ ye kṣodiṣṭhāstān viṣṇave śipiviṣṭāya śṛte carum' iti /\ntatra saṃdehaḥ-kiṃ kālārādhe yāgāntaramidaṃ codyata uta teṣveva karmasu prakṛteṣu kālāparādhe nimitte devatāpanaya iti /\neṣa tāvadatra viṣayaḥ-amāvāsyāyāmeva darśakarmārthaṃ vedikriyāgnipraṇayanakriyā vratādiśca yajamānasaṃskāraḥ /\ndadhyarthaśca dohaḥ /\npratipadi ca darśakarmapravṛttirityanuṣṭhānakramastāttvikaḥ /\nyasya tu yajamānasya kutaścidbhamanibandhanāccaturdaśyāmevāmāvāsyābuddhau pravṛttaprayogasya candramā abhyudīyate tatredaṃ śrūyate-'yasya havirniruptam' iti /\ntena yajamānenābhyuditenāmāvāsyāyāmeva nimittādhikāraṃ parisamāpya purastadahareva vedyuddharaṇādikarma kṛtvā pratipadi darśaḥ pravartayitavyaḥ /\ntatrābhāyudaye kiṃ naimittikamidaṃ karmāntaraṃ darśāccodyata uta tasminneva darśakarmaṇi pūrvadevatāpanayanena devanāntaraṃ vidhīyata iti /\ntatra havirbhāgamātraśravaṇāccaruvidhānasāmarthyācca karmāntaram /\nyadi hi pūrvadevatābhyo havīṃṣi vibhajediti śrūyate tatastānyeva havīṃṣi devatāntareṇa yujyamānāni na karmāntaraṃ gamayitumarhanti kintu prakṛtameva karma taddhaviṣkamapanītapūrtadevatākaṃ devatāntarayuktaṃ syāt /\natra punastredhā taṇḍulān vibhajediti haviṣa eva madhyamādikrameṇa vibhāgaśravaṇādanapanītā haviṣi pūrvadevatā iti pūrvadavatāvaruddhe haviṣi devatāntaramalabdhāvakāśaṃ śrūyamāṇaṃ karmāntarameva gocarayet /\napica prāpte pūrvasmin karmaṇi dadhnastaṇḍulānāṃ cendrādidevatā saṃbandhaśca vidhātavyaḥ /\ncarutvaṃ cātra vihitaṃ nāstīti tadapiva vidhātavyam /\ntathā prāpte karmaṇyanekaguṇavidhānādvākyaṃ bhidyeta /\nkarmāntaraṃ tvapūrvaṃ śakyamekenaiva prayatnenānekaguṇaviśiṣṭaṃ vidhātumiti nimitte karmāntarameva vidhīyate /\ndarśastu lupyate kālāparādhāditi prāpta ucyate-na karmāntaram /\npūrvadavatāto haviṣo vibhāgapūrvaṃ nimitte devatāntaravidhānāt /\ncarvarthasya cārthaprāpteḥ /\nbhavedetadevaṃ yadā tredhā taṇḍulān vibhajediti taṇḍulānāṃ tredhā vibhāgavidhānaparametadvākyaṃ syādapi tu vākyāntaraprāptaṃ taṇḍulānāṃ tredhātvamanūdya vibhajedityetāvadvidhatte tatra vākyānyapanīte pūrvavat devatāsaṃbandhe haviṣastasminneva karmaṇyapratyūhaṃ devatāntarasaṃbandhaṃ vidhātuṃ śaknuvanti /\ntathāca dravyamukhena prakṛtamukhapratyabhijñānāt devatāntarasaṃbandhe 'pi na karmāntarakalpanābhavitumarhati /\ntataśca samāpte 'pi naimittikādhikārasiddhyarthaṃ tānyeva punaḥ karmāṇyanuṣṭheyāni /\nnaca dadhani carumiti carusaptamyarthayorvidhānaṃ tayorapyarthaprāptatvāt /\nprakṛte hi karmaṇi taṇḍulapeṣaṇaprathanaṃ puroḍāśapākādi dadhipayasī ca prāptāni tatrābhyudayanimitte dadhiyuktānāṃ payoyuktānāṃ ca taṇḍulānāṃ vibhajediti vākyena pūrvadevatāpanayaṃ kṛtvā ye madhyamā ityādibhirvākyairdevatāntarasaṃbandhaḥ kṛtaḥ /\nnaca prabhūtadhipayaḥ saṃsaktairalpaistaṇḍulaiḥ puroḍāśakriyā saṃbhavati /\niti puroḍāśanivṛttau tadarthasya prathanasyāpi nivṛttiranivṛttastu pāko 'pavādābhāvāttathā cārthaprāptaścodyate /\nbhavatu vā anekavākyakalpanam /\nprakṛtādhikārāvagamabalādasyāpi nyāyyatvāditi /\ntasmāttadevedaṃ karma na tu karmāntaramiti siddham /\npaśukāmavākye tvapūrvakarmavidhirabhyudayavākyasārūpye 'pi /\n'yaḥ paśukāmaḥ syātso 'māvāsyāmiṣṭvā vatsānapākuryādye sthaviṣṭhāstānagnaye sanimate 'ṣṭhākapālaṃ nirvapedye madhyamāstān viṣṇave śipiviṣṭāya śṛte caruṃ ye kṣodiṣṭhāstanindrāya pradātre dadhaṃścarum' iti /\natra hi amāvāsyāmiṣṭveti samāpte yāge paśukāmeṣṭividhānaṃ nātra pūrvasya karmaṇo 'nanuvṛtteryāgāntaravidhiriti yuktam /\n#parovarīyastvādivat# /\n<lg>\n<l>yathodgīthopāsanāsāmye 'pi ādityagatahiraṇyaśmakṣutvādiguṇaviśiṣṭodgīthopāsanātaḥ parovarīyastvaguṇaviśiṣṭodgīthopāsanā bhinnā tadvadidamapīti /</l>\n<l>parasmāt paro varācca varīyāniti parovarīyānudgīthaḥ paramātmarūpaḥ saṃpannaḥ /</l>\n<l>ata eva anantaḥ /</l>\n<l>paramātmadṛṣṭimudgīthe bhavayitum 'ākāśo hyevaibhyo bhūtebhyo jyāyān' ityākāśaśabdena paramātmānaṃ nirdiśati //7 //</l>\n</lg></p>\n\n<p>3.3.3.8.</p>\n\n<p>#saṃjñātaścettaduktamasti tu tadapi# /\n<lg>\n<l>sphuṭatare medāvagame saṃjñaikatvaṃ nābhedasādhanamatiprasaṅgapātāt /</l>\n<l>apica śrutyakṣarālocanayāṃ bhedapratyayo 'ntaraṅgaścānapekṣaśca /</l>\n<l>saṃjñaikatvaṃ tu śrutibāhyatayā bahiraṅgaṃ ca pauruṣeyatayā sāpekṣaṃ ca /</l>\n<l>tasmādurbalaṃ nāmedasādhanāyālamiti //8 //</l>\n</lg></p>\n\n<p>3.3.4.9.</p>\n\n<p>#vyāpteśca samañjasam /\nadhyāso nāmeti# /\ngauṇī buddhiradhyāsaḥ /\nyathā māṇavake 'nivṛttāyāmeva māṇavakabuddhivyāpadeśavṛttau siṃhabuddhivyapadeśavṛttiḥ siṃho māṇavaka iti, evaṃ pratimāyāṃ vāsudevabuddhirnāmni ca brahmabuddhistathoṅkāga udgīthabuddhivyapadeśāviti /\napavādaikatvaviśeṣaṇāni coktāni /\nekārthe '</p>\n\n<p>pi ca śabdadvayaprayogo dṛśyate /\nyathā vaiśvadevyāmikṣā vijñānamānandam /\nvyākhyāyāṃ ca paryāyāṇamapi sahaprayogo yathā sindhuraḥ karī pikaḥ kokila iti /\nvimṛśyānadhyavasāyalakṣaṇaṃ pakṣaṃ gṛhṇāti- #tatrānyatama iti# /</p>\n\n<p>siddhāntamāha-idamucyate- #vyāpteśca# /\npratyanuvākaṃ pratyṛcamupakrame ca samāptau cokāraḥ sardavedavyāpīti kiṅgato 'yamoṅkārastattadāpyādiguṇaviśiṣṭastasmai tasmai kāmāvāptyādiphalāyopāsyatvenādhikriyata ityapekṣāyāmudgīthapadeneti viśiṣyate /\nudgīthapadenokārādyavayavaghaṭitasāmabhaktibhedābhidhāyinā samudāyasyāvayavabhāvānupapattestatsaṃbandhavayava oṃkāro lakṣyate, na punaroṅkāreṇāvayavina udgīthasya lakṣaṇā /\noṃkārasyaivopariṣṭāttu tattadguṇaviśiṣṭasya tattatphalaviśiṣṭasya copavyākhyāsyamānatvāt /\ndṛṣṭaśca samudāyaśabdo 'vayave lakṣaṇayā yathā grāmo dagdhaḥ paṭo dagdha iti tadekadeśadāhe /\nadhyāse tu lakṣaṇā phalakalpanā ca /\ntathāhi āptyādiguṇakapraṇavopāsanādidamudgīthatopāsanaṃ praṇavasyānyat /\nnacātrāpyādi upāsaneṣviva phalaṃ śrūyate /\ntasmāt kalpanīyam /\nudgīthasaṃbandhipraṇavopāsanādhikārapare vākye nāyaṃ doṣaḥ /\napica gauṇyā vṛtterlakṣaṇāvṛttirbalīyasī lāghavāt /\nlakṣaṇāyā hi lakṣaṇīyaparatvaṃ padasya tasyaiva vākyārthāntarbhāvāt /\nyathā gāṅgāyāṃ ghoṣa iti lakṣyamāṇasya tīrasya vākyārthe 'ntarbhāvo 'dhikaraṇatayā /\ngaurvāhīka ityatra tu gosaṃbandhitīṣṭhanmūtrapurīṣādilakṣaṇayā na tatparatvaṃ gośabdasya /\napitu tatkakṣādhyavasitatadguṇayuktavāhīkaparatvamiti gauṇyā vṛtterdurbalatvaṃ tadidamuktaṃ-lakṣaṇāyāmapi tviti /\ngauṇyapi vṛttirlakṣaṇāvayavatvāllakṣaṇoktā /\nyadyapi vaiśvadevīpadamāmikṣāyāṃ pravartate tathāpyarthamedaḥ sphuṭataraḥ /\nāmikṣāpadaṃ hi rūpeṇāmikṣāyāṃ pravartate /\n<lg>\n<l>vaiśvadevīpadaṃ tu tasyāmeva viśvadevaviśiṣṭāyām /</l>\n<l>evaṃ hi vijñānāndayorapi sphuṭataraḥ pravṛttinimittabhedaḥ satyapi brahmaṇyaikārthye /</l>\n<l>naca vyākhyānamubhayorapi prasiddhārthatvādbhinnārthatvācca /</l>\n<l>śeṣamatirohitārtham //9 //</l>\n</lg></p>\n\n<p>3.3.5.10.</p>\n\n<p>#sarvābhedādanyatreti# /\nevaṃśabdasya sannihitaprakārabhedaparāmarśārthatvātsākṣācchabdopasthāpitasya ca saṃnidhānācchākhāntaragatasya cānukramatayā(?) saṃnidhānābhāvānna kauṣītakiprāṇasaṃvādavākye prāṇasya vasiṣṭhatvādibhirguṇairupāsyatvamapi tu jyeṣṭhatreṣṭhatvamātreṇeti pūrvaḥ pakṣaḥ /\nsiddhāntastu-satyaṃ saṃnihitaṃ parāmṛśati evaṅkāro na tu śabdopāttamātraṃ saṃnihitam /\nkintu yacchabdābhihitārthanāntarīyakatayā prāptaṃ tadapi hi buddhau saṃnihitaṃ saṃnihitameva /\nyathā 'yasya parṇamayī juhūrbhavati' ityavyabhicāritakratusamanvayayā juhvopasthāpitaḥ kratuḥ /\ntasmādupāsyaphalapratyabhijñānāttadavyabhicāriṇaḥ prakārabhedasyehānuktasyāpi buddhau saṃnidhānātprakṛtaparāmarśinaivaṅkāreṇa parāmarśo yukta iti siddhaṃ kauṣītakibrāhmaṇagatena tāvadevaṅkāreṇa śakyate parāmraṣṭum /\n<lg>\n<l>tathāpyabhyupetyāpi brūma ityāśayavatā bhāṣyakṛtoktam- #tathāpi tasminneva vijñāne vājasaneyibrāhmaṇagateneti /</l>\n<l>śrutahāniriti# /</l>\n<l>kevalasya śrutasya hāniritarasahitasya cākṣutasya kalpanā na cetyarthaḥ /</l>\n<l>atirohitamanyat //10 //</l>\n</lg></p>\n\n<p>3.3.6.11.</p>\n\n<p>ānandādayaḥ pradhānasya /\nguṇavadupāsanāvidhānasya vāstavaguṇavyākhyānādvivekārthamidamadhikaraṇam /\nyathaikasya brahmaṇaḥ /\nsaṃyadvāmatvādayaḥ satyakāmādayaśca guṇā na saṃkīryeran /\nevāmānandavijñānatvādayo vibhutvanityatvādibhirguṇaiḥ pradeśāntaroktairna saṃkīryeran /\ntatsaṃkare vā saṃyadvāmatvādayo 'pi satyakāmādibhiḥ saṃkīryeran /\nnahi brahmaṇo dharmiṇaḥ sattve kaścidviśeṣa iti pūrvaḥ pakṣaḥ /\nrāddhāntastu vāstavavidheyayorvastudharmatayā cānuṣṭheyatayā cāvyavasthāvyavasthe vyavatiṣṭhete /\nvastudharmo hi yāvadvastu vyavatiṣṭhate /\nnāsāvekatrokte 'nyatrānukto nāstīti śakyaṃ vaktum /\nvidheyastu puruṣaprayatnatantraḥ puruṣaprayatnaśca yatra yāvadguṇaviśiṣṭe brahmaṇi coditaḥ sa tāvatyevāvatiṣṭhate nāvihitamapi guṇaṃ cotarīkartumarhati /\ntasya vidhitantratvādvidheśca vyavasthānāt /\ntasmādānandavijñānādayo brahmatattvātmatayoktā yatra yatra brahma śrūyate tatra tatrānuktā api labhyante /\nsaṃyadvāmādayaścopāsanāprayatnavidhiviṣayā yathāvidhyavatiṣṭhante na tu yathāvastviti siddham /\n<lg>\n<l>priyaśirastvādīnāṃ tūpāsyatvamāropya nyāyo darśitaḥ /</l>\n<l>tasya (?) tu saṃyadvāmādiruktaḥ /</l>\n<l>modanamātraṃ modaḥ /</l>\n<l>pramodaḥ prakṛṣṭo modastāvimau parasparāpekṣāvupacayāpacayau //11 //</l>\n</lg></p>\n\n<p>3.3.6.12.</p>\n\n<p>// 12 //</p>\n\n<p>3.3.6.13.</p>\n\n<p>// 13 //</p>\n\n<p>3.3.7.14.</p>\n\n<p>#ādhyānāya prayojanābhāvāt /\nindriyebhyaḥ parā hyarthā iti# /\nkimatra sarveṣāmevārthādīnāṃ paratvaṃ pratipādayiṣitam, āho puruṣasyaiva tatpratipādanārthaṃ cetareṣāṃ paratvapratipādanam /\ntatra pratyekamarthādiparatvapratipādanaśruteḥ śrūyamāṇatattatparatve ca saṃbhavati na tattadatikarme sarveṣāmekaparatvādhyavasānaṃ nyāṭyam /\nna ca prayojanābhāvādasaṃbhavaḥ /\n<lg>\n<l>sarveṣāmeva pratyekaṃ paratvābhidhānasyādhyānaprayojanatvāt /</l>\n<l>tattadādhyānānāṃ ca prayojanavattvasmṛteḥ /</l>\n<l>tathāhi smṛtiḥ- 'daśa manvantarāṇīha tiṣṭhantīndriyacintakāḥ /</l>\n<l>bhautikāstu śataṃ pūrṇaṃ sahasraṃ tvābhimānikāḥ //</l>\n</lg></p>\n\n<p>bauddhā daśa sahasrāṇi tiṣṭhanti vigatajvarāḥ /\npūrṇaṃ śatasahasraṃ tu tiṣṭhantyanyaktacintakāḥ /\npuruṣaṃ nirguṇaṃ prāpya kālasaṃkhyā na vidyate /\n' iti /\nprāmāṇikasya vākyabhedasyābhyupeyatvāt pratyekaṃ teṣāmarthādīnāṃ paratvaparāṇyetāni vākyānīti prāptaya ucyate-indriyebhyaḥ parā hyarthā ityeṣa tāvatsaṃdarbho vastutattvapratipādanaparaḥ pratīyate nādhyānavidhiparaḥ /\ntadaśruteḥ /\ntadatra yatpratyasya sākṣātprayojanavattvaṃ dṛśyate tatpratyayaparatvaṃ sarveṣām /\ndṛṣṭaṃ ca viṣṇoḥ paramapadajñānasya nikhilānarthasaṃsārakāraṇāvidyopaśamaḥ /\ntattvajñānodayasya viparyāsopaśamalakṣaṇatveta tatra tatra darśanāt /\narthādiparatvapratyayasya tu na dṛṣṭamasti prayojanam /\nnaca dṛṣṭe saṃbhavati adṛṣṭakalpanā nyāṭyā /\n<lg>\n<l>naca paramapuruṣārthahetuparatve saṃbhavati avāntarapuruṣārthatocitā /</l>\n<l>tasmāddṛṣṭaprayojanavattvāt, puruṣaparatvapratupādanārtho 'yaṃ saṃdarbha iti gamyate /</l>\n<l>kiñcādarādapyayamevāsyārtha ityāha- #apica parapratiṣedheneti# /</l>\n<l>nanvatrādhyānavidhirnāsti tatkathamucyate ādhyānāyetyata āha- #ādhyānāyeti# //14 //</l>\n</lg></p>\n\n<p>3.3.7.15.</p>\n\n<p>#ātmaśabdācca# /\nanadhigatārthapratipādanasvabhāvatvāpramāṇānāṃ viśeṣataścāgamasya, puruṣaśabdavācyasya cātmanaḥ svayaṃ śrutyaiva duradhigamatvāvadhāraṇādvastutaśca duradhigamatvādarthādīnāṃ ca sugamatvāttatparatvamevārthādiparatvābhidhānasyetyarthaḥ /\n<lg>\n<l>śruterāśayātiśa ivāśayātiśayaḥ /</l>\n<l>tattātparyateti yāvat /</l>\n<l>kiñca śrutyantarāpekṣitābhidhānādapyevameva /</l>\n<l>arthādiparatve tu svarūpeṇa vivakṣite nāpekṣitaṃ śrutirācaṣṭe ityāha- #apica so 'dhvanaḥ pāramāpnotīti# //15 //</l>\n</lg></p>\n\n<p>3.3.8.16.</p>\n\n<p>#ātmagṛhītiritaravaduttarāt# /\nśrutismṛtyorhi lokasṛṣṭiḥ parameśvarādhiṣṭhitā parameśvarahiraṇyagarbhakartṛkopalabdhā seyamiha mahābhūtasargamanabhidhāya prāthamikī lokasṛṣṭirupalabhyamānāvāntareśvarakāryā prāgutpatterātmaikatvāvadhāraṇaṃ cāvāntareśvarasaṃbandhitayā gamayati /\npārameśvarasargasya mahābhūtākāśāditvādasya ca tadvaiparītyāt /\nasti hi tasyaivaikasya vikārāntarāpekṣayāgnatvamasti cekṣaṇam /\napi caitasminnaitareyake pūrvasminprakaraṇe prajāpatikartṛkaiva lokasṛṣṭiruktā /\ntadanusārādapyetadeva vijñāyate /\napica tābhyo gāmānayadityādayaśca vyavahāraḥ śrutyoktā viśeṣavatsvātmaparamātmaṣu prasiddhāḥ /\ntato 'pyavāntareśvara eva vijñāyate /\nātmaśabdaprayogaścātrāpi dṛṣṭastasmādaparātmābhilāpo 'yamiti prāpta ucyati-paramātmano gṛhītiriha yathā itareṣu sṛṣṭiśravaṇeṣu 'etasmādātmana ākāśaḥ saṃbhūtaḥ' ityādiṣu /\ntasmāduttarātsa aikṣatetīkṣaṇapūrvakasraṣṭṛtvaśravaṇādātmetyavadhāraṇācca /\netadabhisaṃhitam-mukhyaṃ tāvat sargātprākkevalatvamātmapadatvaṃ sraṣṭṛtvaṃ ca parameśvarasyātra bhavataḥ /\ntadasatyāmanupapattau nānyatra vyākhyātumucitam /\nnaca mahābhūtasṛṣṭyanabhidhānena lokasṛṣṭyabhidhānamanupapattibījam /\nākāśapūrvikāyāṃ vastuto brahmaṇaḥ sṛṣṭau yathā kkacittejaḥpūrvakasṛṣṭyabhidhānaṃ na virudhyate 'etasmādātmana ākāśaḥ saṃbhūtaḥ' iti darśanāt /\nākāśaṃ vāyuṃ sṛṣṭveti hi tatra pūrayitavyamevahāpi mahābhūtāni sṛṣṭveti kalpanīyam /\nsarvaśākhāpratyayatvena jñānasya śrutisidvyarthamaśrutopalabdhau yatnavatā bhavitavyaṃ na punaḥ śrute mahābhūtāditve sargasya śaithilyamādaraṇīyam /\napica svādhyāyavidhyadhīnagrahaṇo vedarāśiradhyayanavidhyāpāditaprayojanavadarthamabhidadhāno yathā yathā prayojanādhikyamāpnoti tathā tathānumanyatetarām /\nyathā cāsya brahmagocaratve paramapuruṣārthaupayikatvaṃ naivamanyagocaratve /\ntadidamuktam- #yo 'pyayaṃ vyāpāraviśeṣānugama iti# /\nnaca lokasargo 'pi hiraṇyagarbhavyāpāro 'pi tu tadanupraviṣṭasya paramātmana ityatraivoktam /</p>\n\n<p>tasmādātmaivāgna ityupakramāttadvyāpāreṇa cekṣaṇena madhye parāmarśādupariṣṭācca bhedajātaṃ mahābhūtaiḥ sahānukamya brahmapratiṣṭhatvena brahmaṇa upasaṃhārādbrahmābhilāpatvamevāsyeti niścīyate /\nyatra tu puruṣavidhādiśravaṇaṃ tasya bhavettvanyaparatvaṃ gatyantarābhāvāditi sarvamavadātam /\naparaḥ kalpaḥ /\nsadupakramasya saṃdarbhasyātmopakramasya ca kimaikārthyamāhosvidarthabhedaḥ /\ntatra sacchabdasyāviśeṣeṇātmani cānātmani ca pravṛtternātmārthatvaṃ kintu samastavastvanugatasattāsāmānyārthatvaṃ tathā copakramabhedādbhinnārthatvam /\nsa ātmā tattvamasīti copasaṃhāra upakramānurodhena saṃpattyarthatayā vyākhyeyaḥ /\ntaddhi satsāmānyaṃ paramātmatayā saṃpādanīyam /\ntadvijñānena ca sarvavijñānaṃ mahāsāmānyasya sattāyāḥ samastavastuvistāravyāpitvādityevaṃ prāpta ucyate-ātmagṛhītirvājasaneyināmiva chāndogyānāmapyuttarātma ātmā tattvamasīti tādātmyopadeśāt /\nastu tāvadātmavyātiriktasya prapañcasya sadasattvābhyāmanirvācyatayā na sattvaṃ sattvaṃ tvātmadhātoreva tattvena nirvācyatvāttasmādātmaiva sanniti /\nabhyupetyāha /\nsacchabdasya sattāsāmānyābhidhāyitvātprativyakti ca tasya pravṛtterātmani cānyatra ca sacchabdapravṛtteḥ saṃśaye satyupasaṃhārānurodhena sadevetyātmanyevāvasthāpyate /\nnītārthopakramānurodhena hyupasaṃhāravarṇanā na punaḥ saṃdigdhārthenopakrameṇopasaṃhāro varṇanīyaḥ /\napica saṃpattau phalaṃ kalpanīyam /\n<lg>\n<l>naca sāmānyamātre jñāte viśeṣajñānasaṃbhavaḥ /</l>\n<l>na khalvākārādvṛkṣe jñāte śiṃśapādayastadviśeṣā jñātā bhavanti /</l>\n<l>tadevamavadhāraṇādi sarvamanātmārthatve syādanupapannamiti chāndogyasyātmārthatvemeveti siddham /</l>\n<l>atra ca pūrvasmin pūrvapakṣe hiraṇyagarbhopāsanā siddhānte tu brahmabhāvaneti //16 //</l>\n</lg></p>\n\n<p>3.3.8.17.</p>\n\n<p>// 17 //</p>\n\n<p>3.3.9.18.</p>\n\n<p>#kāryākhyānādapūrvam# /\nviṣayamāha- #chāndogā vājasaneyinaśceti# /\nananaṃ prāṇanaṃ anaḥ prāṇaḥ taṃ prāṇamanagnaṃ kurvantaḥ /\n#anagnatācintanamiti# /\nmanyanta iti mananaṃ jñānaṃ tadvyānaparyantamiti cintanamuktam /\nsaṃśayamāha- #tatkimiti# /\nkhuraravamātreṇāpātata ubhayavidhānapakṣaṃ gṛhītvā madhyamaṃ pakṣamālambate pūrvapakṣī- #athavācanameveti# /\nyadyevamanagnatāsaṃkīrtanasya kiṃ prayojanamityata āha- #tasyaiva tu stutyarthamiti# /</p>\n\n<p>ayamabhisandhiḥ-yadyapi smārtaṃ prāyatyārthamācamanamasti tathāpi prāṇopāsanaprakaraṇe 'vidhānāttadaṅgatvenāprāptamiti vidhānamarthavadbhavati, anṛtavadanapratiṣedha iva smārte jyotiṣṭomaprakaraṇe samāmnāto nānṛtaṃ vadediti pratiṣedho jyotiṣṭomāṅgatayārthavāniti /\nrāddhāntanamāha- #evaṃ prāpta iti# /\ncodayati- #nanviyaṃ śrutiriti# /\npariharati- #neti# /\ntulyārthayormūlamūlibhāvo nātulyārthayorityarthaḥ /\nabhiprāyasthaṃ pūrvapakṣabījaṃ nirākaroti- #na ceyaṃ śrutiriti# /\nkratvarthapuruṣārthayoranṛtavadanapratiṣedhayoryuktamapaunaruktam /\niha tu smārtamācamanaṃ sakalakarmāṅgatayā vihitaṃ prāṇopāsanāṅgamapīti vyāpakena smārtenācamanavidhinā punaruktatvādanarthakam /\nnaca smārtasyānena paunarukyaṃ tasya ca vyāpakatvādetasya ca pratiniyaviṣayatvāditi /\nmadhyamaṃ pakṣamapākṛtya prathamapakṣamapākaroti- #ata eva ca nobhayavidhānam# /\nyuktyantaramāha- #ubhayavidhāne ceti# /\nupasaṃharati- #tasmātprāptameveti /\nna cāyamanagnatāvāda iti# /\nstotavyābhāve stutirnopapadyata ityarthaḥ /\napica mānāntaraprāptenāprāptaṃ vidheyaṃ stūyeta /\nna cānagnatāsaṃkalpo 'nyataḥ prāpto yataḥ stāvako bhavet /\nna cācamanamanyato 'prāptaṃ yena vidheyaṃ satstūyetetyāha- #svayaṃ cānagnatāsaṃkalpasyeti# /\napi caikasya karmaṇa ekārthataivetyucitaṃ tasya balavatpramāṇavaśādananyagatitve satyanekārthatā kalpyate /\nsaṃkalpe tu karmāntare vidhīyamāne nāyaṃ doṣa ityāha- #na caivaṃ satyekasyācamanasyeti# /\napica dṛṣṭicodanāsāhaca4yāddṛṣṭicodanaiva nyāṭyā na cācamanacodanetyāha- #apica yadidaṃ kiñceti# /\nyathā hi śvādimaryādasyānnasyāttumaśakyatvādannadṛṣṭiścodyate evamihāpyapāṃ paridhānāsaṃbhavāddṛṣṭireva codyata ityannadṛṣṭividhisāhacaryādgamyate /\naśabdatvaṃ ca yadyapi dṛṣṭyabhyavahārayostulyaṃ tathāpi dṛṣṭiḥ śābdadṛśyanāntarīyakatayā sākṣācchabdena kriyamāṇopalabhyate /\n<lg>\n<l>abhyavahārastvadhyāharaṇīyaḥ kathañcidyogyatāmātreṇeti viśeṣaḥ /</l>\n<l>kiñca chāndogyānāṃ vājasaneyināṃ cācamane prāyeṇācāmantīti vartamānāpadeśaḥ evaṃ yatrāpi vidhivibhaktistatrāpi jartilayavāgvavā vā juhuyāditivadvidhitvamavivakṣitam /</l>\n<l>manyanta iti tvatprāptārthatvātsamidho yajatītyādivadvidhirevetyāha-apicācāmantīti /</l>\n<l>śeṣamatirohitārtham //18 //</l>\n</lg></p>\n\n<p>3.3.10.19.\n#samāna evaṃ cābhedāt# /\nihābhyāsādhikaraṇanyāyena pūrvaḥ pakṣaḥ /\ndvayorvidyāvidhyorekaśākhāgatayoragṛhmamāṇaviśeṣatayā kasya ko 'nuvāda iti viniścayābhāvādajñātajñāpanāpravṛttapravartanārūpasya ca vidhitvasya svarasasiddherubhayatropasanābhedaḥ /\nnaca guṇāntaravidhānāyaikatrānuvāda ubhayatrāpi guṇāntaravidhānopalabdhervinigamanāhetvabhāvātsamānaguṇānabhidhānaprasaṅgācca /\ntasmātsamidho yajatītyādivadabhyāsādupāsanābheda iti prāpta ucyate-aikakarmyamekatvena pratyabhijñānāt /\nna cāgṛhyamāṇaviśeṣatā /\ntatra bhūyāṃso guṇā yasya karmaṇo vidhīyante tatra tasya pradhānasya vidhiritaratra tu tadanuvādena katipayaguṇavidhiḥ /\nyathā yatra chatracāmarapatākāhāstikāścīyaśaktikayāṣṭīkadhānuṣkakārpāṇikaprāsikapadātipracayastatrāsti rājeti gamyate na tu katipayagajavājipadātibhāji tadamātye, tathehāpi /\n<lg>\n<l>na caikatra vihitānāṃ guṇānāmitaratroktiranrathikā pratyabhijñānadārḍhyārthatvāt /</l>\n<l>astu vāsminnityānuvādo nahyanuvādānāmavaśyaṃ sarvatra prayojanavattvam /</l>\n<l>anuvādamātrasyāpi tatra tatropalabdheḥ /</l>\n<l>tasmāttadeva bṛhadāraṇyake 'pyupāsanaṃ tadguṇenopasaṃhārāditi siddham //19 //</l>\n</lg></p>\n\n<p>3.3.11.20.</p>\n\n<p>#saṃbandhādevamanyatrāpi# /\n<lg>\n<l>yadyekasyāmapi śākhāyāṃ tattvena pratyabhijñānādupāsanasya tatra vihitānāṃ dharmāṇāṃ saṃkaraḥ /</l>\n<l>tathā sati satyasyaikasasyābedānmaṇḍaladvayavartina upaniṣadorapi saṃkaraprasaṅgāt /</l>\n<l>tasyeti ca prakṛtaparāmarśitvādbhedaḥ /</l>\n<l>satyasya ca pradhānasya prakṛtatvādadhidaivamityasya viśeṣaṇatayopasarjanatvenāprastutvātprastutasya ca satyasyābhedātpūrvavadguṇasaṃkaraḥ //20 //</l>\n</lg></p>\n\n<p>3.3.11.21.</p>\n\n<p>iti prāpta ucyate- #na vā viśeṣāt# /\nsatyaṃ yatra svarūpamātrasaṃbandho dharmāṇāṃ śrūyate tatraivaṃ svarūpasya pratyabhijñāyamānatvāttanmātrasaṃbandhitvācca dharmāṇām /\nyatra tu saviśeṣaṇaṃ pradhānamavagamyate tatra saviśeṣaṇasyaiva tasya dharmābhisaṃbandho na nirviśeṣaṇasya nāṭyanyaviśeṣaṇasahitasya /\n<lg>\n<l>nahi daṇḍinaṃ puruṣamānayetyukte damḍarahitaḥ kamaṇḍalumānānīyate /</l>\n<l>tasmādadhidaivaṃ satyasyopaniṣaduktā na tasyaivādhyātmaṃ bhavitumarhati /</l>\n<l>yathā cācāryasya gacchato 'nugamanaṃ vihitaṃ na tiṣṭhato bhavati, tasmānnopaniṣadoḥ saṃkaraḥ kintu vyavasthitiḥ /</l>\n<l>tadidamuktaṃ-svarūpānapāyāditi //21 //</l>\n</lg></p>\n\n<p>3.3.11.22.</p>\n\n<lg>\n<l>#darśayati ca# /</l>\n<l>atideśādapyevameva tattve hi nātideśaḥ syāditi //22 //</l>\n</lg>\n\n<p>3.3.12.23.</p>\n\n<p>saṃbhṛtidyuvyāptyapi cātaḥ /\n'brahmajyeṣṭhā vīryā saṃbhṛtāni brahmāgne jyeṣṭhaṃ divamātatāna /\nbrahma bhūtānāṃ prathamaṃ tu jajñe tenārhati brahmaṇā spardhituṃ kaḥ /\n' brahma jyeṣṭhaṃ yeṣāṃ tāni brahmajyeṣṭhā jajñe āsa /\nyadyapi tāsu tāsu śāṇḍilyādividyāsvāyatanabhedaparigraheṇādhyatmikāyatanatvaṃ saṃbhṛtyādīnāṃ guṇānāmādhidaikatvamityāyatanabhedaḥ pratibhāti, tathāpi jyāyān diva ityādinā saṃdarbheṇādhidaivikavibhūtipratyabhijñānātṣoḍaśakalādyāsu ca vidyāsvāyatanāśravaṇādantato brahmāśrayatayā sāmyena pratyabhijñāsaṃbhavāt saṃbṛtyādīnāṃ guṇānāṃ śāṇḍilyādividyāsu ṣoḍaśakalādividyāsu copasaṃhāra iti pūrvaḥ pakṣaḥ /\nrāddhāntastu-mithaḥ samānaguṇaśravaṇaṃ pratyabhijñāya yadvidyā apūrvānapi tatrāśrutānguṇānupasaṃhārayati na tviha saṃbhṛtyādiguṇakabrahmavidyāyaṃ śāṇḍilyādividyāgataguṇaśravaṇamasti /\nyā tu kācidādhidaivikī vibhūtiḥ śāṇḍilyādividyāyaṃ śrūyate tasmāstatprakaraṇādhīnatvāttāvanmātraṃ grahīṣyate naitāvanmātreṇa saṃbhṛtyādīnanukraṣṭumarhati /\ntatraitatpratyabhijñānābhāvādityuktam /\n<lg>\n<l>brahmā śrayatvena tu pratyabhijñānasamarthamatiprasaktam /</l>\n<l>bhūyasīnāmaikyaprasaṅgāt /</l>\n<l>tadidamuktaṃ- #saṃbhṛtyādayastu śāṇḍilyādivākyagocarāśceti# /</l>\n<l>tasmātsaṃbhṛtiśca dyuvyāptiśca tadidaṃ saṃbhṛtidyuvyāptyapi cātaḥ pratyabhijñānābhāvānna śāṇḍilyādividyāsūpasaṃhriyata iti siddham //23 //</l>\n</lg></p>\n\n<p>3.3.13.24.</p>\n\n<p>#puruṣavidyāyamitra cetareṣāmanāmnānāt# /\npuruṣayajñatvamubhayatrāpyaviśiṣṭam /\nnaca viduṣo yajñasyeti na sāmānādhikaraṇyasaṃbhavaḥ /\nyajñasyātmetyātmaśabdasya svarūpavacanatvāt /\nyajñasya svarūpaṃ yajamānastasya ca cetanatvādviduṣa iti sāmānādhikaraṇyasaṃbhavaḥ /\ntasmātpuruṣayajñatvāviśeṣānmaraṇāvabhṛthatvādisāmānyāccaikavidyādhyavasāne ubhayatra ubhayadharmopasaṃhāra iti prāptam /\nevaṃ prāpta ucyate yādṛśaṃ tāṇḍināṃ paiṅgināṃ ca puruṣayajñasaṃpādanaṃ tadāyuṣaśca tredhā vyavasthitasya savanatrayasaṃpādanam /\naśiśiṣādīnāṃ ca dīkṣādibhāvasaṃpādanaṃ naivaṃ taittirīyāṇām /\nteṣāṃ na tāvat puruṣe yajñasaṃpattiḥ /\nnahyātmā yajamāna ityatrāyamātmaśabdaḥ svarūpavacanaḥ /\nnahi yajñasvarūpaṃ yajamāno bhavati /\nkartṛkarmaṇorabhedābhāvāt /\ncetanācetanayoścaikyānupapatteḥ yajñakarmaṇoścācetanatvāt /\nyajamānasya cetanatvāt /\nātmanastu cetanasya yajamānatvaṃ ca vidvattvaṃ copapadyate /\ntathā cāyamarthaḥ-evaṃ viduṣaḥ puruṣasya yaḥ saṃbandhī yajñaḥ tasya saṃbandhitayā yajamāna ātmā tathā cātmano yajamānatvaṃ ca vidvatsaṃbandhitā ca yajñasya mukhye syātāmitarachātmaśabdasya svarūpavācitve viduṣo yajñasyeti ca yajamāno yajñasvarūpamiti ca gauṇe syātām /\nnaca satyāṃ gatau tadyuktam /\ntasmātpuruṣayajñatā taittirīye nāstīti tayā tāvanna sāmyam /\nnaca patnīyajamānavedavidyādisaṃpādanaṃ taittirīyāṇāmivi tāṇḍināṃ paiṅgināṃ vā vidyate savanasaṃpattirapyeṣāṃ vilakṣaṇaiva /\ntasmādbhūyo vailakṣaṇye sati na kiñcinmātrasālakṣaṇyādvidyaikatvamucitamatiprasaṅgāt /\napica tasyaivaṃ viduṣa ityanuvādaśrutau satyāmanekārthavidhāne vākyabhedadoṣaprasaktirityarthaḥ /\n<lg>\n<l>api ceyaṃ paiṅgināṃ tāṇḍināṃ ca puruṣayajñavidyāphalāntarayuktā svatantrā pratīyate /</l>\n<l>taittirīyāṇāṃ tu evaṃviduṣa iti śravaṇātpūrvoktaparāmarśāttatphalatvaśruteśca pāratantryam /</l>\n<l>naca svatantraparantrayoraikyamucitamityāha-apica sasaṃnyāsāmātmavidyāmiti /</l>\n<l>upasaṃharati-tasmāditi //24 //</l>\n</lg></p>\n\n<p>3.3.14.25.</p>\n\n<p>#vedhādyarthabhedāt# /\nvicāraviṣayaṃ darśayati- #ātharvaṇikānāmiti# /\nātharvaṇikādyupaniṣadārambhe te te mantrāstāni tāni ca pravargyādīti karmāṇi samamnātīni /\nsaṃśayamāha- #kimima iti# /\npūrvapakṣaṃ gṛhṇāti- #upasaṃhāra evaiṣāṃ vidyāsviti# /\nsaphalā hi sarvā vidyā āmnātāstatsannidhau mantrāḥ /\nkarmāṇi ca samāmnātāni 'phalavatsannidhāphalaṃ tadaṅgam' iti nyāyādvidyāṅgābhāvena vijñāyante /\ncodayati- #nanveṣāmiti# /\nnahyatra śrutiliṅgavākyaprakaraṇasthānasamākhyānāni santi viniyojakāni pramāṇāni, nahi yathā darśapūrṇamāsāvārabhya samidādayaḥ samāmrātāstathā kāñcidvidyāmārabhya mantrā vā karmāṇi vā samāmrātāni /\n<lg>\n<l>na cāsati sāmānyasaṃbandhe saṃbandhisaṃnidhānamātrāttādarthyasaṃbhavaḥ /</l>\n<l>naca śrutasvāṅgaparipūrṇā vidyā etānākāṅkṣitumarhati yena prakaraṇāpaditasāmānyasaṃbandhānāṃ saṃnidhirviśeṣasaṃbandhāyā bhavedityarthaḥ /</l>\n<l>samādhatte- #bāḍhamanupalabhamānā apīti# /</l>\n<l>mā nāma bhūtphalavatīnāṃ vidyānāṃ paripūrṇāṅgānāmākāṅkṣā //</l>\n</lg></p>\n\n<p>mantrāṇāṃ tu svādhyāyavidhyāpāditapuruṣārthabhāvanāṃ karmaṇāṃ ca pravargyādīnāṃ svavidhyāpāditapuruṣārthabhāvānāṃ puruṣābhilaṣitamākāṅkṣatāṃ saṃnidhānādanyatārākāṅkṣānibandho raktapaṭanyāyena saṃbandhaḥ /\ntatrāpi ca vidyānāṃ phalavattvāttādarthyamaphalānāṃ mantrāṇāṃ karmaṇāṃ ca /\nnaca pravargyādīnāṃ piṇḍapitṛyajñavatsvargaḥ kalpanāspadaṃ, phalavatsaṃnidhānena tadavarohāt /\n#anumāsyāmahe saṃnidhisāmārthyāditi# /\nidaṃ khalu nivṛttākāṅkṣāyā vidyāyāḥ saṃnidhāne śrutamanākāṅkṣāyā sākāṅkṣasyāpi saṃbaddhumasāmarthyāttasyā apyākāhkṣāmutthāpayati /\nutthāpya caikavākyatāmupaiti /\nasamarthasya copakārakatvānupapatteḥ prakaraṇinaṃ prati upakārasāmarthyamātmanaḥ kalpayati /\nnaca satyapi sāmarthye tatra śrutyā aviniyuktaṃ sadaṅgatāmupagantumarhatītyanayā paramparayā saṃnidhiḥ śrutimarthāpattyā kalpayati /\nākṣipati- #nanu naiṣāṃ mantrāṇāmiti# /\nprayogasamavetārthaprakāśanena hi mantrāṇāmupayogo varṇitaḥ 'aviśiṣṭastu vākyārthaḥ' ityatra /\nnaca vidyāsaṃbaddhaṃ kañcanārthaṃ mantreṣu pratīmaḥ /\nyadyapi ca pravargyo na kiñcidārabhya śrūyate tathāpi vākyasaṃyogena kratusaṃyogena kratusaṃbandhaṃ pratipadyate /\n'purastādupasadāṃ pravargyeṇa pracaranti' iti /\nupasadāṃ juhūvadavyabhicaritakratusaṃbandhatvāt /\nyadyapi jyotiṣṭomavikṛtāvapi santyupasadastathāpi tatrānumānikyo jyotiṣṭome tu pratyakṣavihitāstena śīghrapravṛttitayā jyotiṣṭomāṅgataiva vākyenāvagamyate /\napica prakṛtau vihitasya pravargyasya codakenopasadvattadvikṛtāvapi prāptiḥ /\nprakṛtau vā adviruktatvāditi nyāyājjyotiṣṭome eva vidhānamupasadā saha yuktaṃ, tadetadāha- #kathaṃ ca pravargyāditi# /\nsaṃnidhānādarthaviprakarṣeṇa vākyaṃ balīya iti bhāvaḥ /\nsamādhatte- #naiṣa doṣaḥ /\nsāmarthye tāvaditi# /\nyathā 'agnaye tvā juṣṭaṃ nirvapāmi' iti mantre agnaye nirvapāmiti pade karmasamavetārthaprakāśake /\nśiṣṭānāṃ tu padānāṃ tadekavākyatayā yathākathañcidvyākhyānamevamihāpi hṛdayapadasyopāsanāyāṃ samavetārthatvāttadanusāreṇa tadekavākyatāpannāpi padāntarāṇi gauṇyā lakṣaṇayā ca vṛttyā kathañcinneyānīti nāsamavetārthatā mantrāṇām /\nnaca mantraviniyogo nopāsaneṣu dṛṣṭo yenātyantādṛṣṭaṃ kalpyata ityāha- #dṛṣṭaścopāsaneṣviti# /\nyadyapi vākyena balīyasā saṃnidhirdurbalo bādhyate tathāpi virodhe sati /\nna cohāsti virodhaḥ /\nvākyena viniyuktasyāpi jyotiṣṭome pravargyasya saṃnidhinā vidyāyāmapi viniyogasaṃbhavāt /\nyathā 'brahmavarcasakāmo bṛhaspatisavena yajeta' iti brahmavarcasaphalo 'pi bṛhaspatisavo vājapeyāṅgatvena codyate-vājapeyeneṣṭvā bṛhaspatisavena yajeteti /\natra hi ktvaḥ samānakartṛkatvamavagamyate dhātusaṃbandhe pratyayavidhānāt /\ndhātvarthāntarasaṃbandhaśca kathaṃ ca samānaḥ kartā syāt /\nyadyakaḥ prayogo bhavet /\nprayogāviṣṭaṃ hi kartṛtvam /\ntacca prayogabhede kathamekam /\ntasmātsamānakartṛkatvādekaprayogatvaṃ vājapeyabṛhaspatisavayordhātvarthāntarasaṃbandhācca /\nnaca guṇapradhānabhāvamantareṇaikaprayogatā saṃbandhaśca tatrāpi vājapeyasya prakaraṇe samāmnānādvājapeyaḥ pradhānam /\naṅgaṃ bṛhaspatisavaḥ /\nnaca 'darśapūrṇamāsābhyāmiṣṭvā somena yajeta' ityatrāṅgapradhānabhāvaprasaṅgaḥ /\nnahyetadvacanaṃ kasyaciddarśapūrṇamāsamya somasya vā prakaraṇe samāmnātam /\ntathāca dvayoḥ sādhikāratayā agṛhyamāṇaviśeṣatayā guṇapradhānabhāvaṃ prati vinigamanābhāvenādhiṣṭhānamātravivakṣayā lākṣaṇikaṃ samānakartṛkatvamityadoṣaḥ /\nyadi tu kasyāñcicchākhyāyāmārabhyādhītaṃ darśapūrṇamāsābhyāmiṣṭveti /\ntathāpyanārabhyādhītasyaivārabhyādhīte pratyabhijñānamiti yuktam /\ntathā sati dvayorapi pṛthagadhikāratayā pratītaṃ samapradhānatvamatyaktaṃ bhaveditarathā tu guṇapradhānabhāvena tattyāgo bhavet /\ntasmātkālārtho 'yaṃ saṃyoga iti siddham /\nsiddhāntamupakramate- #evaṃ prāpta iti# /\nhṛdayaṃ pravidhyetyayaṃ mantraḥ svarasatastāvadābhicārikakarmasamavetaṃ sakalaireva padairarthamabhidadhadupalabhyate tadasyābhidhānasāmarthyalakṣaṇaṃ liṅgaṃ vākyaprakaraṇābhyāṃ kramādbalīyobhyāmapi balavatkimaṅga punaḥ kramāt, tasmālliṅgena saṃnidhimapodyābhicārikakarmaśeṣatvamevāpādyate /\nyadyapi copāsanāsu hṛdayapadamātrasya samavetārthatvam /\ntathāpi taditareṣāṃ sarveṣāmeva padānāmasamavetārthatvam /\nābhicārike tu karmaṇi sarveṣāmarthasamavāya iti kimekapadasamavetārthatā kariṣyati /\nnaca saṃnidhyupagṛhīyāsūpāsanāsu mantramavasthāpayatīti yuktam /\nhṛdayapadasyābhicāre 'pi samavetārthasyetarapadaikavākyatāpannasya vākyapramāṇasahitasyābhicārikātkarmaṇaḥ saṃnidhinācālayitumaśakyatvādevaṃ 'deva savitaḥ prasuva yajñam' ityāderapi yajñaprasavaliṅgasya yajñaṅgatve siddhe jaghanyo vidyāsaṃnidhiḥ kiṃ kariṣyati /\nevamanyeṣāmapi śvetāśva ityevamādīnāṃ keṣāñcilliṅgena keṣāñcicchutyā #keṣāñcitpramāṇāntareṇa#prakaraṇeneti /\nkasmātpunaḥ saṃnidhirliṅgādibhirvādhyate ityata āha- #durbalo hi saṃnidhiriti# /\nprathamatantragator'thaḥ smāryate /\ntatra tu śrutiliṅgayoḥ samavāye samānaviṣayatvalakṣaṇe virodhe kiṃ balīya iti cintā /\natrodāharaṇam-astyaindrī ṛk 'kadācanastarīrasi nendra' ityādikā śrutirviniyokī 'aindrayā gārhapatyamupatiṣṭhate' iti /\natra hi sāmarthyalakṣaṇālliṅgādindre viniyogaḥ pratibhāti /\nśruteśca gārhapatyamiti dvitīyāto gārhapatyasya śeṣitvaṃ aindriyeti catṛtīyāśruteraindyā ṛcaḥ śeṣatvamavagamyate /\nyadyapi gārhapatyamiti dvitīyāśruterāgneyīmṛcaṃ prati gārhapatyasya śeṣitvenopapatteḥ /\nyadyapi caindrayeti ca tṛtīyāśruteraindrayā indraṃ prati śeṣatvanopapatteravirodhaḥ /\npadāntarasaṃbandhe tu vākyasyaiva liṅgena virodho na tu śruteḥ /\ntatra ca viparītaṃ balābalam /\ntathāpi śrutivākyayo rūpato vyāpārabhedādadoṣaḥ /\ndvitīyātṛtīyāśrutī hi kārakavibhaktitayā kriyāṃ prati prakṛtyarthasya karmakaraṇabhāvamavagamayata iti viniyojike /\nkriyāṃ prati hi karmaṇaḥ śeṣitvaṃ karaṇasya ca śeṣatvamiti hi viniyogaḥ /\npadāntarānapekṣe ca kriyāṃ prati śeṣaśeṣitve śrutimātrātpratiyete iti śraute /\nso 'yaṃ śrutitiḥ sāmānyāvagato viniyogaḥ padāntaravaśādviśeṣe 'vasthāpyate /\nso 'yaṃ viśiṣaṇaviśeṣyabhāvalakṣaṇaḥ saṃbandho vākyagocaraḥ, śeṣaśeṣibhāvastu śrautaḥ,</p>\n\n<p>tasmādvākyalabhyaṃ viśiṣamapekṣya śrautaḥ śeṣaśeṣibhāvo liṅgena virudhyata iti śrutiliṅgavirodhe kiṃ liṅgānuguṇena gārhatvamiti dvitīyāśrutiḥ saptamyarthe vyākhyāyatāṃ gārhapatyasamīpe aindrayendra upastheya iti /\nāho śrutyanuguṇatayā liṅgaṃ vyākhyayatām /\nprabhavati hi svocitāyāṃ kriyāyāṃ gārhapatya itīndra indarteraiśvaryavacanatvāditi /\nkiṃ tāvatprāptaṃ śruterliṅgaṃ balīya iti /\nno khalu yatrāsamarthaṃ tacchutisahasreṇāpi tatra viniyoktuṃ śakyate /\nyathā agninā siñcet pāthasā dahediti /\ntasmātsāmarthyaṃ purodhāya śrutyā viniyoktavyam /\ntaccāsyā ṛcaḥ pramāṇāntarataḥ śabdataśca indre pratīyate /\ntathāhi-viditapadatadarthaḥ kadācanetyṛcaḥ spaṣṭamindramavagacchati, śabdāccaindrayetyataḥ /\ntasmāddārudahanasyeva dahanasya saliladahane viniyogo gārhapatye viniyoga aindrayāḥ /\nnaca śrutyanurodhājjaghanyāmāsthāyā vṛttiṃ sāmarthyakalpaneti sāmpratam /\nsamarthyasya pūrvabhāvitayā tadanurodhenaiva śrutivyavasthāpanāt /\ntasmādaindrayendra eva gārhapatyasamīpa upasthātavya iti prāpte 'bhidhīyate-'liṅgajñānaṃ purodhāya na śrutervinayoktṛtā /\nśrutijñānaṃ purodhāya liṅgaṃ tu viniyojakam' /\nyadi hi sāmarthyamavagamya śruterviniyogamavadhārayetpramātā tataḥ śruterviniyogaṃ prati liṅgajñānāpekṣatvāddurbalatvaṃ bhavet /\nna tvetadasti /\nśrutirviniyogāya samarthyamapekṣate nāpekṣate sāmarthyavijñānam /\navagate tu tato viniyoge nāsamarthasya sa iti tannirvāhāya sāmarthyaṃ kalpyate /\ntacchutiviniyogātpūrvamasti sāmarthyam /\nna tu pūrvamagamyate /\nviniyoge tu siddhe tadanyathānupapattyā paścātpratīyata iti śrutiviniyogātparācīnā sāmarthyapratītistadanurodhenāvasthāpanīyā /\nliṅgaṃ tu na svato viniyojakamapi tu viniyokīṃ kalpyitvā śrutim /\ntathāhi-na svarasato liṅgādanenendra upasthātavya iti pratīyate, kintvīdṛgindra iti tasya tu prakaraṇāmnānasāmartyāt sāmānyataḥ prakaraṇāpatitaidamarthyasya tadanyathānupapattyā viniyogakalpanāyāmapi śrautādviniyogātkalpanīyasya viniyogasyārthaviprakarṣācchutireva kalpayitumucitā na tu tadartho viniyogaḥ /\nnahi śrutamanupapannaṃ śākyamarthenopapādayitum /\nnahi trayo 'tra brahmaṇāḥ kaṭhakauṇḍinyāviti vākyaṃ pramāṇāntaropasthāpitena māṭhareṇopapādayanti, upapādayato vā nopahasanti /\nśabdāḥ /\nmāṭharaśceti tu śrāvayantamanumanyante /\ntasmācchutārthasamutthānānupapattiḥ śrutenaivārthāntareṇopapādanīyā, nārthāntaramātreṇa pramāṇāntaropanīteneti lokasiddham /\nnaca lokasiddhasya niyogānuyogau yujyete śabdārthajñānopāyabhūtalokavirodhāt /\ntasmādviniyojikā śrutiḥ kalpanīyā /\ntathāca yāvalliṅgādviniyojikāṃ śrutiṃ kalpayituṃ prakāntavyāpārastāvatpratyakṣayā śrutyā gārhapatye viniyogaḥ siddha iti nivṛttākāṅkṣaṃ prakaramamiti kasyānupapattyā liṅgaṃ viniyokīṃ śrutimupakalpyet /\nmantrasamāmnānasya pratyakṣayaiva viniyogaśrutyopapāditatvāt /\nyathāhuḥ-'yāvadajñātasaṃdigdhaṃ jñeyaṃ tātpramitsyate /\npramite tu pramātṛṇāṃ pramautsukyaṃ vihanyate' iti /</p>\n\n<p>tasmātpratītaśrautaviniyogopapattyai mantrasya sāmarthye tadanuguṇatvena nīyamānaṃ prathamāṃ vṛttimajahajjaghanyayāpi neyamiti siddham /\nliṅgavākyayoriha virodho yathā-'syonaṃ te sadanaṃ kṛṇomi ghṛtasya dhārayā suśeṣaṃ kalpyāmi /\ntasminsīdāmṛte pratitiṣṭha vrīhīṇāṃ medha sumanasyamānaḥ' iti /\nkimayaṃ kṛtsna eva mantraḥ sadanakaraṇe puroḍāśāsādane ca prayoktavya uta kalpyāmyanta upastaraṇe tasmintsīdetyevamādistu puroḍāśāsādana iti /\nyadi vākyaṃ balīyaḥ kṛtsnau mantra ubhayatra, suśevaṃ kalpyāmītyetadapekṣo hi tasminsīdetyādiḥ pūrveṇaikavākyatāmupaiti yatkalpayāmi tasmintsīdeti /\natha liṅgaṃ balīyastataḥ kalpyāmyantaḥ sadanakaraṇe tatprakāśane hi tatsamartham /\ntasmintsīdeti puroḍāśāsādane tatra hi tatsamarthamiti /\nkiṃ tāvatprāptam /\nliṅgādvākyaṃ balīya ityubhayatra kṛtsnasya viniyoga iti /\niha hi yattatpadasamabhivyāhāreṇa vibhajyamānasākāṅkṣatvādekavākyatāyāṃ siddhāyāṃ tadanurodhena paścāttadabhidhānasāmārthyaṃ kalpanīyam /\nyathā devasyatvetimantre 'gnye nirvapāmīti padayoḥ samavetārthatvena tadekavākyatayā padāntarāṇāṃ tatparatvena tatra sāmarthyakalpanā /\ntadevaṃ pratītaikavākyatānirvāhāya tadanuguṇatayā sāmarthyaṃ kḷptaṃ sanna tadvyāpādayitumarhati, api tu viniyojikāṃ śrutiṃ mantraḥ prayoktavya iti prāptam /\nevaṃ prāpte ucyate-bhavedetadevaṃ yadyekavākyatāvagamapūrvaṃ sāmarthyāvadhāraṇamapi tu avadhṛtasāmarthyānāṃ padānāṃ praśliṣṭapāṭhitānāṃ sāmarthyavaśena prayojanaikatvenekavākyatvāvadhāraṇam /\nyavanti padāni pradhānamekamarthamavagamayituṃ samarthāni vibhāge sākāṅkṣāṇi tānyekaṃ vākyam /\nanuṣṭheyaścārtho mantreṣu prakāśyamānaḥ pradhānam /\nsadanakaraṇapuroḍāśāsādane cānuṣṭheyatayā pradhāne /\ntayośca sadanakaraṇaṃ kalpayāmyanto mantraḥ samarthaḥ prakāśayituṃ puroḍāśāsādanaṃ ca tasminsīdetyādiḥ /\ntataśca yāvadekavākyatāvaśena sāmarthyamanumīyate tāvatpratītaṃ sāmarthyamekaikasya bhāgasyaikaikasminnarthe viniyojikāṃ śrutiṃ kalpayati /\n<lg>\n<l>tathāca śrutyaivaikaikasya bhāgasyaikatra viniyoge sati prakaraṇapāṭhopapattau na vākyakalpitaṃ liṅgaṃ viniyojikāṃ śrutimaparāṃ kalpayitumarhatītyekavākyatābuddhirutpannāpyābhāsībhavati liṅgena bādhanāt /</l>\n<l>yatra tu virodhakaṃ liṅgaṃ nāsti tatra samavetārthaikadvitripadaikavākyatā padāntarāṇāmapi sāmarthyaṃ kalpayatīti bhavati vākyasya viniyojakatvam /</l>\n<l>yathātraiva syonaṃ ta ityādīnām /</l>\n<l>tasmādvākyālliṅgaṃ balīya siddham //</l>\n</lg></p>\n\n<p>vākyaprakaraṇayorvirodhodāharaṇam /\natra ca padānāṃ parasparāpekṣāvaśātkasmiṃścidviśiṣṭa ekasminnarthe paryavasitānāṃ vākyatvaṃ, labdhavākyabhāvanāṃ ca punaḥ kāryāntarāpekṣāvaśena vākyāntareṇa saṃbandhaḥ prakaraṇam /\nkartavyāyāḥ khalu phalabhāvanāyā labdhadhātvarthakaraṇāyā itikartavyatākāṅkṣāyā vacanaṃ prakaraṇamācakṣate vṛddhāḥ /\nyathā 'darśapūrṇamāsābhyāṃ svargakāmo yajeta' iti /\netaddhi vacanaṃ prakaraṇam /\ntadetasmin svapadagaṇena kiyatyapyarthe paryavasite karaṇopakāralakṣaṇakāryāntarāpekṣāyāṃ 'samidho yajati' ityādivākyāntarasaṃbandhaḥ /\nsamidādibhāvanā hi svavidhyupahitāḥ puruṣe hitaṃ bhāvyapekṣamāṇā viśvajitryāyena vānuṣaṅgato vārthavādato vā phalāntarāpratilambhena darśapūrṇamāsabhāvanāṃ nirvārayitumīśate /\ntasmāttadakāṅkṣāyāmupanipatitānyetāni vākyāni svakāryāpekṣāṇi tadapekṣitakaraṇopakāralakṣaṇaṃ kāryamasādya nirvaṇvanti ca nirvārayanti ca pradhānam /\nso 'yamanayornaṣṭāśvadagdharathavatsaṃyogaḥ /\ntadevaṃ lakṣaṇayorvākyaprakaraṇayorvirodhodāharaṇaṃ sūktavākanigadaḥ /\ntatra hi paurṇamāsīdevatā amāvasyādevatāḥ samāmnātāḥ /\ntaśca na mitha ekavākyatāṃ gantumarhantīti liṅgena paurṇamāsīyāgādindrāgnīśabda utkraṣṭavyaḥ amāvāsyāyāṃ ca samavetārtatvātprayoktavyaḥ /\nathedānīṃ saṃdihyate-kiṃ yadindrāgnipadaikavākyatayā pratīyate 'avivṛdhethāṃ maho jyāyo 'kātām' iti tannotākraṣṭavyamutendrāgniśabdābhyāṃ sahotkraṣṭavyamiti /\ntatra yadi prakaraṇaṃ balīyastato 'panītadevatāko 'pi śeṣaḥ prayoktavyo 'tha vākyaṃ tato tatra devatāśabdastatraiva prayoktavyaḥ /\nkiṃ tāvatprāptamapanītadevatāko 'pi śeṣaḥ prayoktavyaḥ prakaraṇasyaivāṅgasaṃbandhapratipādakatvāt /\nphalavatī hi bāvanā pradhānetikartavyatātvamāpādayati /\ntadupajīvanena śrutyādīnāṃ viśeṣasaṃbandhāpādakatvāt /\nataḥ pradhānabhāvanāvacanalakṣaṇaprakaraṇavirodhe tadupajīvivākyaṃ bādhyata iti prāptam /\nevaṃ prāpta ucyate-bhavedetadevaṃ yadi viniyojyasvarūpasāmarthyamanapekṣya prakaramaṃ viniyojayet /\napi tu viniyogāya tadapekṣaye 'nyathā pūṣādyanumantraṇamantrasya dvadaśopasattāyāśca notkarṣaḥ syāt /\ntadrūpālocanāyāṃ ca tadyadeva śīghraṃ pratīyate tattadvalavadviprakṛṣṭaṃ tu durbalam /\ntatra yadi tadrūpaṃ śrutyā liṅgena vākyena vānyatra viniyuktaṃ tataḥ prakaramaṃ bhaṅktvotkṛṣyate, piriśiṣṭaistu prakaraṇasyetikartavyatāpekṣā puryate /\natha svasya śīghrapravṛttaṃ śrutyādi nāsti tataḥ prakaramaṃ viniyojakam /\nyathā samidādeḥ /\n<lg>\n<l>tadiha prakaraṇādvākyasya śīghrapravṛttatvamutacyate /</l>\n<l>prakaraṇe hi svārthapūrṇānāṃ vākyanāmupakāryopakārakākāṅkṣāmātraṃ dṛśyate /</l>\n<l>vākye tu padānāṃ pratyakṣasaṃbandhaḥ /</l>\n<l>tataśca saha prasthitayorvākyaprakaraṇayoryāvatprakaraṇenaikavākyatā kalpyate tāvadvākyenābhidhānasāmarthyaṃ, yāvaditaratra vākyena sāmarthyaṃ tāvaditaratra sāmarthyena śrutistāvadiha śrutyā viniyogastāvatā ca vicchinnāyāmākāṅkṣāyāṃ śrutyanumāne vihate prakaraṇenāntarā kalpitaṃ vilīyanta iti vākyabalīyastvāttaddevatāśeṣaṇāmapakarṣa eveti siddham //</l>\n</lg></p>\n\n<p>kramaprakaraṇavirodhodāharaṇam /\nrājasūyaprakaraṇe pradhānasyaivābhiṣecanīyasya saṃnidhau śaunaḥśepopākhyānādyāmnātaṃ, tatkiṃ samastasya rājasūyasyāṅgamutibhiṣecanīyasya /\nyadi prakaramaṃ balīyastataḥ samastasya rājasūyasya, atha kramastato 'bhiṣecanīyasyaiveti, kiṃ tāvatprāptam /\nnākāhkṣāmātraṃ hi saṃbandhahatuḥ /\ngāmānaya prasādaṃ paśyeti gāmityasya kriyāmātrāpekṣiṇaḥ paśyetyanenāpi saṃbandhasaṃbhavādvinigamanābhāvaprasaṅgāt /\ntasmātsaṃnidhānaṃ saṃbandhakāraṇam /\ntathā cānayetyananaiva gāmityasya saṃbandho vinigamyate /\nnaca saṃnidhānamapi saṃbandhakāraṇam /\nayameti putro rājñaḥ puruṣo 'pasāryatāmityatra rājña ityasya putrapuruṣapadasaṃnidhānāviśeṣānmā bhūdavinigamanā /\ntasmādākāṅkṣā niścayaheturvaktavyā /\natra putraśabdasya saṃbandhivacanatayā samutthitākāṅkṣasyāntike yadupanipatitaṃ saṃbandhyantarākāṅkṣaṃ padaṃ tasya tenaivākāṅkṣāparipūrteḥ puruṣapadena puruṣarūpamātrābhidhāyinā svatantreṇaiva na saṃbandhaḥ kintu pareṇāpasāryatāmityanenāpasaraṇīyāpekṣeṇeti /\nsatyapi saṃnidhāne ākāṅkṣābhāvādasaṃbandhaḥ /\ntathā cābhāṇakaḥ-'taptaṃ taptena saṃbadhyate' iti /\ntathā cākāṅkṣitamapi na yāvatsaṃnidhāpyate tāvanna saṃbadhyate /\ntathā saṃnihitamapi yāvannākāṅkṣyate na tāvatsaṃbadhyata iti dvayoḥ saṃbandhaṃ prati samānabalatvātkramaprakaraṇayoḥ samuccayāsaṃbhavācca vikalpena rājasūyābhiṣecanīyayorviniyogaḥ śaunaḥśepopākhyānādīnāmiti prāptam /\nevaṃ prāpta ucyate-rājasūyake kathaṃbhāvāpekṣā hi pavitrādārabhya kṣatrasya dhṛtiṃ yāvadanuvartate /\ntathāca-'avicchinne kathaṃbhāve yatpradhānasya paṭhyate /\nanirjñātaphalaṃ karma tasya prakaraṇāṅgatā ' iti nyāyādrājasūyāṅgatā śaunaḥśopopākhyānādīnām /\nabhiṣecanīyasya tu svavākyopāttapadārthanirākāṅkṣasya saṃnidhipāṭhenākāṅkṣotthāpanīyā yāvattāvatsiddhākāṅkṣeṇa rājasūyenaikavākyatā kalpyate /</p>\n\n<lg>\n<l>yāvaccābhiṣecanīyaikavākyatayā liṅgaṃ kalpyate tāvatkḷptaliṅgaṃ viniyokrīṃ śrutiṃ kalpyati yāvadvākyakalpitena liṅgena śrutiritaratra kalpte tāvatkḷptayā śrutyā viniyoge sati prakaraṇapāṭhopapattau saṃnidhānaparikalpitamantarā vilīyate /</l>\n<l>pramāṇābhāve 'pratibhatvāt /</l>\n<l>prakaraṇinaśca rājasūyasya sa4vadā buddhisāṃniśyena tatsaṃnidherakalpanīyatvāt /</l>\n<l>tasmātprakaraṇavirodhe kramasya bādha eva naca vikalpo durbalatvāditi siddham //</l>\n</lg>\n\n<p>kramasamākhyayorvirodhodāharaṇam-pauroḍāśika iti samākhyāte kāṇḍe sānnāṭyakrame ca śundhadhvaṃ daivyāya karmaṇa iti śundhanārtho mantraḥ samāmnātaḥ, tatra saṃdihyate kiṃ samākhyānasya balīyastvātpuroḍāśapātrāṇāṃ śundhena viniyoktavyaḥ, āho sānnāṭyapātrāṇāṃ śundhena kramo balīyāniti /\nkintāvatprāptam /\nsamākhyānāṃ balīya iti pauroḍāśikaśabdena hi puroḍāśasaṃbandhīnītyucyante tānyadhikṛtya pravṛttaṃ kāṇḍaṃ pauroḍāśikam /\ntataśca yāvatkrameṇa prakaraṇādyanumānaparamparayā saṃbandhaḥ pratipādanīyaḥ yāvatsamākhyayā śrutyaiva sākṣādeva sa pratipādita iti arthaviprakarṣeṇa kramātsamākhyaiva balīyasīti puroḍāśapātraśundhena mantraḥ prayoktavyaḥ na sānnāṭyapātraśundhana iti prāptam /\nevaṃ prāpte 'bhidhīyate-samākhyānātkramo balavānarthaviprakarṣāditi /\ntathāhi-samākhyā na tāvatsaṃbandhasya vācikā kintu pauroḍāśaviśiṣṭaṃ kāṇḍamāha /\ntadviśiṣṭatvānyathānupapattyā tava saṃbandhaḥ kāṇḍasyānumīyate na tu sākṣānmantrabedasya /\ntaddhāreṇa ca tanmadhyapātino mantrabedasyāpi tadanumānam /\nna cāsau saṃbandho 'pi śrutyaiva śeṣaśeṣibhāvaḥ pratīyate /\napi tu saṃbandhamātram /\ntasmācchatisādṛśyamasya dūrāpetamiti krameṇa nāsya spardhocitā /\ntatrāpi ca sāmānyato darśapūrṇamāsaprakaraṇāpāditaidamarthyasya śaunaḥśepopākhyānādivaccārādupakārakatayā prakṛtamātrasaṃbandhānupapattiḥ /\nmantrasya prayogasamavetārthasmāraṇena sāmavāyikāṅgatvāt /\ntathāca yaṃ kañcitprakṛtaprayogagatamarthaṃ prakāśayato 'sya prakaraṇāṅgatvamaviruddhamiti viśeṣāpekṣāyāṃ sānnāṭyakramaḥ sānnāṭyaṃ prati prakaraṇādyanumānadvāreṇa viniyogaṃ kalpayitumutsahate na tu samākhyānam /\ntasya durbalatvāt /\ntathāhi-samākhyā saṃbandhanibandhanā sati tatsidhyarthaṃ saṃnidhimupakalpayati yāvattādvaidikena pratyakṣadṛṣṭena saṃnidhānenākāṅkṣā kalpyate /\nyāvacca kḷptena saṃnidhānenākāṅkṣā kalpyate tāvaditaratra kḷptayākāṅkṣayaikavākyatā tāvaditaratraikavākyatayā kḷptayopakārasāmarthyam /\nyāvaccātraikavākyatayopakārasāmarthyaṃ tāvaditaratra liṅgena viniyojikā śrutiḥ /\n<lg>\n<l>yāvadatra liṅgena viniyojikā śrutistāvaditaratra kḷptayā śrutyā viniyoga iti tāvataiva prakaraṇapāṭhopapatteḥ sarvaṃ samākhyānakalpitaṃ vicchinnamūlatvāttūyamānaśasyamiva nirbījaṃ bhavati /</l>\n<l>puroḍāśābhidhāyakramantrābāhulyātkāṇḍasya pauroḍāśikasamākhyeti mantavyam /</l>\n<l>'ekadvitricatuṣpañcavastvantarayakāritam /</l>\n<l>śrutyarthaṃ prati vaiṣamyaṃ liṅgādīnāṃ pratīyate //</l>\n</lg></p>\n\n<lg>\n<l>' ityarthaviprakarṣa uktaḥ /</l>\n<l>tatrāpi ca 'bādhikaiva śrutirnityaṃ samākhyā bādhyate sadā /</l>\n<l>madhyamānāṃ tu bādhyatvaṃ bādhakatvamapekṣayā //</l>\n</lg>\n\n<p>' iti viśeṣa ukto vṛddhaiḥ /\ntadvayaṃ vistarādbibhyato 'pi prathamatantrānabhijñānukampayā nidhrā vistare patitāḥ sma ityuparamyate /\ntasmādyathānujñāpanānujñayoḥ prajñātakramayorupahūta upahūyasvetyevaṃ mantravāmnātau deśasāmānyāttathaivāṅgatayā prāpnutaḥ /</p>\n\n<p>upahūta iti liṅgato 'nujñāmantro nānujñāpane upahūyasveti ca liṅgato 'nujñāpano ca mantro nānujñāyām /\ntadiha liṅgena kramaṃ bādhitvā viparītaṃ śeṣatvamāpādyate /\nyāvaddhi sthānena prakaraṇamutpādyaikavākyatvaṃ kalpyate tāvalliṅgena śrutiṃ kalpayitvā sādhito viniyoga iti akalpitaliṅgaśruteḥ kramasya bādhaḥ /\ntadvidihāpi viniyoge pratyekāntaritena liṅgena caturantaritasya vidyākramasya bādha iti /\nyadyapi prathamatantra evāyamartha upapāditastathāpi virodhe tadupapādanamiha tvavirodhaḥ /\nnahi liṅgenābhicārikakarmasaṃbandhaḥ vidyāsaṃbandhena kramakṛtena virudhyate /\nnaca viniyuktaviniyogalakṣaṇo 'tra virodho bṛhaspatisave 'pi tatprasaṅgāt /\nathaiva pratītivirodho naca vastuvirodhaḥ sa vidyāyāṃ viniyoge 'pi tulyaḥ /\ntasmādavirodhādvedhāmantrasyopāsanāṅgatvamityastyabhyadhikā śahkā /\ntatrocyate-'nahi liṅgavirodhena kramabādho 'bhidhīyate /\nkintu liṅgaparicchinne na kramaḥ kalpanākṣamaḥ' /\nprakaraṇapāṭhopapattyā hi śrutiliṅgatvākyaprakaraṇairaviniyuktaḥ krameṇa prakaraṇavākyaliṅgaśrutikalpanāprāmālikayā viniyujyate /\ntadā viniyuktasya prakaraṇapāṭhānarthakyaprasaṅgāt /\nupapādite tu śrutyādibiḥ prakaraṇapāṭhe kṣīṇatvādarthāpatteḥ kramo na svocitāṃ pramāmutpādayitumarhati pramityābhāvāditi /\nbṛhaspatisavasya tu ktvāśrutireva dhātusaṃbandhādhikārakātsamānakartṛkatāyāṃ vihitā saṃyogapṛthaktvena viniyuktamapi viniyojayantī na śakyā śrutyantareṇa niroddhuṃ svapramāmiti vaiṣamyam /\n<lg>\n<l>tadidamuktam- #vājapeye tu bṛhaspatisavasya spaṣṭaṃ viniyogāntaramiti /</l>\n<l>api caiko 'yaṃ pravargya iti# /</l>\n<l>tulyabalatayā bṛhaspatisamasya tulyatāśaṅkāpākaraṇadvāreṇa samuccayo na tu pṛthaguktitayā parasparāpekṣatvāditi /</l>\n<l>saṃnidhipāṭhamupapādayati- #araṇyādivacanavāditi# //25 //</l>\n</lg></p>\n\n<p>3.3.15.26.</p>\n\n<p>#hānau tūpāyanaśabdaśeṣatvāt kuśācchandastutyupagānavattaduktam# /\nyatra hānopāyane śrūyete tatrāvivādaḥ saṃnipāte yatrāpyupāyanamātraśravaṇaṃ tatrāpi nāntarīyakatayā hānamākṣiptamityasti saṃnipātaḥ /\nyatra tu hānamātraṃ sukṛtaduṣkṛtayoḥ śrutaṃ na śrūyate upāyanaṃ, tatra kimupāyanamupādānaṃ saṃnipatenna veti saṃśayaḥ /\natra pūrvapakṣaṃ gṛhṇāti- #asaṃnipāta iti# /\nsyādetat /\nyathā śrūyamāṇamekatra śākhāyāmupāsanāṅgaṃ tasminnevopāsane śākhāntare 'śrūyamāṇamupasaṃhriyate /\nevaṃ śākhāntaraśrutamupāyanamupasaṃhariṣyata ityata āha- #vidyāntaragocaratvācceti# /\nekatve hyupāsanakarmaṇāmanyatra utānāmapyanyatra samavāyo ghaṭate /\nna tvihopāsanānāmekatvaṃ, saguṇanirguṇatvena bhedādityarthaḥ /\nnanu yathopāyanaṃ śrutaṃ hānamupasthāpayatyevaṃ hānamapi upāyanamityata āha- #api cātmakartṛkamiti# /\ngrahaṇaṃ hi na svāmino 'pagamamantareṇa bhavatīti grahaṇādapagamasiddhiravaśyaṃbhāvinī /\napagamastvasatyapyanyena grahaṇe dṛṣṭo yathā prāyaścittenāpagatirenasa iti /\nkartṛbhedakathanaṃ tvetadupodbalārthaṃ na punaravaśyaṃbhāvasya prayojakamupāyanenānaikāntyāditi /\nsiddhāntamupakramate- #asyāṃ prāptāviti# /\nayamasyārthaḥ-karmāntare vihitaṃ hi na karmāntara upasaṃhriyate pramāṇābhāvāt /\nyatpunarna vidhīyate kintu stutyarthaṃ siddhatayā saṃkīrtyate tadasati bādhake devatādhikaraṇanyāyena śabdataḥ pratīyamānaṃ parityaktumaśakyam /\ntathāca vidhūtayoḥ sukṛtaduṣkṛtayornirguṇāyāṃ vidyāyāmaśvaromādivatkiṃ bhavatvityākāṅkṣāyāṃ na tāvatprāyaścitteneva tadvilayasaṃbhavastathā satyaśvaromarāhudṛṣṭāntānupapatteḥ /\nna jātvaśvaromarāhumukhayorvilayanamasti /\napi tvaśvacandrābhyāṃ vibhāgaḥ /\nnaca naṣṭe vidhūnanapramocanārthasaṃbhavaḥ /\ntasmādarthavādasyāpekṣāyāṃ śabdasaṃnidhikṛto 'pi viśeṣa upāyanaṃ buddhau saṃnidhāpayituṃ śakrotyapekṣāṃ pūrayitumiti /\nnirguṇāpi vidyā hānopāyanābhyāṃ stotavyā /\nstutiprakarṣastu prayojanaṃ na pramāṇam /\naprakarṣe 'pi stutyupapatteḥ /\nna cārthavādāntarāpekṣārthavādāntarāṇāṃ na dṛṣṭā /\nnaca tairna pūraṇamityāha- #prasiddhā ceti /\nvidyāstutyarthatvāccāsyopāyanavādasyeti# /\nyadyapyanyadīye api sukṛtaduṣkṛte anyasya phalaṃ prayacchataḥ, yathā putrasya śrāddhakarma pitustṛptiṃ yathā ca piturvaiśvānarīyeṣṭiḥ putrasya /\nnāryāśca surāpānaṃ bharturnarakam /\ntathāpyanyadīye api sukṛtaduṣkṛte sākṣādanyasminna saṃbhavata ityāśayena śaṅkā /\nphalataḥ prāptyā stutiriti parihāraḥ /\n#guṇopasaṃhāravivakṣāyā#mityapi na svarūpataḥ sukṛtaduṣkṛtasaṃcārābhiprāyam /\nnanu vidyāguṇopasaṃhārādhikāre ko 'yamakāṇḍe stutyarthavicāra itiśaṅkāmupasaṃhārannapākaroti- #tasmādguṇopasaṃhāravicāraprasaṅgeneti# /\nvidyāguṇopasaṃhāraprasaṅgataḥ stutiguṇopasaṃhāro vicāritaḥ /\nprayojanaṃ copāsake sauhārdamācaritavyaṃ na svasauhārdamiti chanda evācchanda ācchādanādācchabdo bhavati /\n#yathaiva cāviśeṣopagānamiti# /\nṛtvija upagāyantītyaviśeṣeṇopagānamṛtvijām /\nbhāllavinastu viśeṣeṇa nādhvaryupagāyatīti /\ntadetasmādbhāllavināṃ vākyamṛtvija upagāyantītyetaccheṣaṃ vijñāyate /\netaduktaṃ bhavati-adhvaryuvarjitā ṛtvija upagāyantīti /\nkasmātpunarevaṃ vyākhyāyate /\nnanu svatantrāṇyeva santu vākyānītyata āha- #śrutyantarakṛtamiti# /\naṣṭadoṣavikalpaprasaṅgabhayena vākyāntarasya vākyāntaraśeṣatvamatrabhavato jaiminerapi saṃmatamityāha- #taduktaṃ dvādaśalakṣaṇyām# /\n'api tu vākyaśeṣaḥ syādanyāṭyatvādvikalpasya vidhīnāmekadeśaḥ syāt' ityetadeva sūtramarthadvāreṇa paṭhati- #api tu vākyaśeṣatvāditaraparyudāsaḥ syātpratiṣedhe vikalpaḥ#syātsa cānyāṭya iti śeṣaḥ /\nevaṃ kila śrūyate-'eṣa vai saptadaśaḥ prajāpatiryajñe yajñe 'nvāyatta' iti /\ntato nāyuyājeṣu yeyajāmahaṃ karotīti /\ntadatrānārabhya kañcidyajñaṃ yajñeṣu yeyajāmahakaraṇamupadiṣṭam /\ntadupadiśya cāmnātaṃ nānuyājeṣviti /\ntatra saṃśayaḥ-kiṃ vidhipratiṣedhayorvikalpa uta paryudāso 'nuyājavarjiteṣu yeyajāmahaḥ kartavya iti /\nmā bhūdarthaprāptasya śāstrīyeṇa niṣedhe vikalpaḥ /\ndṛṣṭaṃ hi tādātvikīmasya sundaratāṃ gamayati nāyatau doṣavattāṃ niṣedhati /\ntasya tatraudāsīnyāt /\nniṣedhaśāstraṃ tu tādātvikaṃ saundaryamabādhamānameva pravṛttyunmukhaṃ naraṃ nivārayadāyatyāmasya duḥkhaphalatvamavagamayati /\nyathāha-'akartavyo duḥkhaphalaḥ' iti /\ntato gārataḥ pravṛttamapyāyatyāṃ duḥkhato vibhyataṃ puruṣaṃ śaknoti nivārayitumiti balīyayān śāstrīyaḥ pratiṣedho gārataḥ pravṛtteriti na tayā vikalpamarhati /\nśāstrīyau tu vidhiniṣedhau tulyabalatayā ṣoḍaśigrahaṇavadvakalpyete /\ntatra hi vidhidarśanātpradhānasyopakārabhūyastvaṃ kalpyate /\nniṣedhadarśanācca vaiguṇye 'pi phalasiddhiravagamyate /\ntathāha-'arthaprāptavaditi cenna tulyatvādubhayaṃ śabdalakṣaṇaṃ' iti /\nnaca vācyaṃ yāvadyajatiṣu yeyajāmahakaraṇaṃ yāvadyajatisāmānyadvāreṇānuyājaṃ yajativiśeṣamupasarpati tāvadanuyājagatena niṣedhena tanniṣiddhamiti śīghrapravṛtteḥ sāmānyaśāstradviśeṣaniṣedho balavāniti /\nyato bhavatvevaṃvidhiṣu brāhmaṇebhyo dadhi dīyatāṃ takraṃ kauṇḍinyāyeti /\ntatra takradhaprāptyai tadvidhimapekṣate pravartitumiha tu prāptapūrvakatvāpratiṣedhasya yeyajāmahasya cānyato 'prāptestanniṣedhena niṣedhaprāptyai tadvidhirapekṣaṇīyaḥ /\nnaca sāpekṣatayā niṣedhādvidhireva balīyānityatulyaśiṣṭatayā na vikalpaḥ kintu niṣedhasyaiva bādhanamiti sāṃprataṃ, tathā sati niṣedhaśāstraṃ pramattagītaṃ syāt /\nnaca yadyuktaṃ tulyaṃ hi sāṃpradāyikam /\nnaca na tau paśau karotītivadarthavādatā /\nasamevatārthatvāt /\npaśau hi nājyabhāgau sta ityupapadyate /\nna cātra tathā yeyajāmahābhāvaḥ, yajatiṣu yeyajāmahavidhānāt /\nanuyājānāṃ ca tadbhāvāt /\nnaca paryudāsastadānanuyājeṣviti, kātyāyanamatena niyamaprasakteḥ /\ntasmādvihitapratiṣiddhatayā vikalpa iti prāptam /\nevaṃ prāpta ucyate-uktaṃ ṣoḍaśigrahaṇayorvikalpa iti /\nnahi tatrānyā gatirasti /\ntenādoṣaduṣṭo 'pi vikalpa āsthīyate pakṣe 'pi prāmāṇyānmā bhūtpramatagītateti /\niha tu paryudāsenāpyupapattau saṃbhavantyāmanyāṭyaṃ vikalpāśraṇamayuktam /\nevaṃ hi tadā nañaḥ saṃbandho 'nanuyājeṣu yajatiṣvanuyājavartiteṣu yeyajāmahaḥ kartavya iti /\nkimato yadyavam /\netadato bhavati-nānuyājeṣvityetadvākyamaparipūrṇaṃ sākāṅkṣaṃ pūrvavākyaikadeśena saṃbhantasyate yadetadyeyajāmahaṅkarotītyetannānuyājeṣu yāvaduktaṃ syādanuyājavarjitoṣviti tāvaduktaṃ bhavati nānuyājeṣviti /\ntathāca yajitaviśeṣaṇārthatvādananuyājavidhirevāyamiti pratiṣedhābhāvānna vikalpaḥ /\nna cābhiyuktatarapāṇinivirodhe kātyāyanasyāsadvāditvaṃ nityasamāsavādinaḥ saṃbhavati /\nsa hi vibhāṣādhikāre samāsaṃ śāsti /\ntasmādanuyājavarjiteṣu yeyajāmahavidhānamiti siddham /\nvarṇakāntaramāha- #athavaitāsviti# /\nyathā hi sukṛtaduṣkṛtayoramūrtayoḥ kalpanaṃ nāñjasaṃ sūrtyanuvidhāyitvātkampasya /\ntathānyadīyayoranyatra saṃcāro 'pyanupapanno 'mūrtatvādeva /\ntasmādyatra vidhūnanamātraṃ śrutaṃ tatra kampanena varaṃ svakāryarambhāccālanamātrameva lakṣyatāṃ na tu tato 'pagatyānyatra saṃcāraḥ kalpanāgauravaprasaṅgāt /\ntasmātsvakāryārambhāccālanaṃ vidhūnanamiti prāpte 'bhidhīyate-yatra tāvadupāyanaśrutistatrāvaśyaṃ tyāgo vidhūnanaṃ vaktavyam /\nkkacidapi codvidhūnanaṃ tyāge vartate tathā satyanyatrāpi tatraiva vartitumarhati /\nevaṃ hi na varteta yadi vidhūnanamiha mukhyaṃ labhyeta /\nna caitadasti /\ntatrāpi svakāryāccālanasya lakṣyamāṇatvāt /\nnaca prāmāṇikaṃ kalpanāgauravaṃ lohagandhitāmācarati /\napicānekārthatvāddhātatūnāṃ tyāge 'pi vidhūyate mukhyageva bhaviṣyati /\n<lg>\n<l>prācuryeṇa tyāge 'pi loke prayogadarśanāt /</l>\n<l>vinigamanahetorabhāvāt /</l>\n<l>gaṇakārasya copalakṣaṇatvenāpyarthanirdeśasya tatra darśanāt /</l>\n<l>tasmāddhānārtha evātreti yuktam //26 //</l>\n</lg></p>\n\n<p>3.3.16.27.</p>\n\n<p>#sāṃparāye tartavyābhāvāttathā hyanye# /\nnanu pāṭhakramādardhapathe sukṛtaduṣkṛtataraṇe pratīyete /\nvidyāsāmarthyācca prāgevāvagamyete /\ntathā śāṭhyāyanināṃ tāṇḍināṃ ca śruteḥ /\nśrutyarthau ca pāṭhakramādbalīyāṃsau, 'agnihotraṃ juhoti yavāgūṃ pacati' ityatra yathā /\ntasmātpūrvapakṣābhāvādanārabhyametat /\natrocyate /\nnaitatpāṭhakramamātramapi tu śrutistatsukṛtaduṣkṛte vidhūnuta iti /\ntaditi hi sarvanāma tasmādarthe sannihitaparāmarśakaṃ tasya hetubhāvamāha /\nsannihitaṃ ca yadanantaraṃ śrutam /\ntaccārdhapathavarti virajānadīmano 'bhigamanamityardhapatha eva sukṛtaduṣkṛtatyāgaḥ /\nnaca śrutyantaravirodhaḥ /\nardhapathe 'pi pāpavidhūnane brahmalokasaṃbhavātprākkālatopapatteḥ /\nevaṃ śāṭhyāyanināmapyavirodhaḥ /\nnahi tatra jīvanniti vā jīvata iti vā śrutam /\ntathā cārdhapatha eva sukṛtaduṣkṛtavimokaḥ /\nevañca na paryaṅkavidyātastatprakṣaya iti pūrvaḥ pakṣaḥ /\nrāddhāntastu vidyāsāmarthyavidhūtakalmaṣasya jñānavata uttareṇa pathā gacchato brahmaprāptirna cāprakṣīṇakalmaṣasyottaramārgagamanaṃ saṃbhavati /\nyathā yavāgūpākātprāgnāgnihotram /\nyamaniyamādyanuṣṭhānasahitāyā vidyāyā uttareṇa mārgeṇa paryaṅkasthabrahmaprāptyupāyatvaśravaṇāt /\naprakṣīṇapāpmanaśca tadanupapatteḥ /\nvidyaiva tādṛśī kalmaṣaṃ kṣapayati kṣapitakalmaṣaṃ cottaramārgaṃ prāpayatīti kathamardhapathe kalmaṣayaḥ /\ntasmātpāṭhakramabādhenārthakramo 'nusartavyaḥ /\nnanu na pāṭhakramamātramatra, taditi sarvanāmaśrutyā saṃnihitaparāmarśādityuktam /\n<lg>\n<l>tadayuktaṃ, buddhisaṃnidhānamātramatropayujyate nānyat, taccānantarasyeva vidyāprakaraṇādvidyāyā apīti samānā śrutirubhayatrāpīti /</l>\n<l>arthapāṭhau pariśiṣyete tatra cārtho balīyāniti /</l>\n<l>naca tāṇḍyādiśrutyavirodhaḥ pūrvapakṣe /</l>\n<l>aśva iva romāṇi vidhūyeti hi svatantrasya puruṣasya vyāpāraṃ brūte, naca paretasyāsti svātantryam, tasmāttadvirodhaḥ //27 //</l>\n</lg></p>\n\n<p>3.3.16.28.</p>\n\n<p>#chandata ubhayāvirodhāt# /\nkebhyaścitpadebhya idaṃ sūtram /\nnanu yathā paretasyottareṇa pathā brahmaprāptirbhavatīti vidyāphalamevaṃ tasyaivārdhapathe sukṛtaduṣkṛtahānirapi bhaviṣyatīti śaṅkāpadāni tebhya uttaramidaṃ sūtram /\nyadvyācaṣṭe- #yadi ca dehādapasṛptasyeti# /\nvidyāphalamapi brahmaprāptirnāparetasya bhavitumarhati śaṅkāpadebhyaḥ /\nyathāhuḥ-nājanitvā tatra gacchantīti /</p>\n\n<p>sukṛtaduṣkṛtaprakṣayastu satyapi naraśarīre saṃbhavatīti samarthasya hetoryamaniyamādisahitāyā vidyāyāḥ karyakṣayāyogādyukto jīvata eva sukṛtaduṣkṛtakṣaya iti siddham /\nchandataḥ svacchandataḥ svecchayeti yāvat /\nsvecchayānuṣṭhānaṃ yamaniyamādisahitāyā vidyāyāḥ /\n#tasya#jīvataḥ puruṣasya syānna mṛtasya /\ntatpūrvakaṃ casukṛtaduṣkṛtahānaṃ syājjīvata eva /\nsamarthasya kṣepāyogāt /\nevaṃ kāraṇānantaraṃ kāryotpāde sati nimittanaimittakayostadbhāvasyopapattistāṇḍiśāṭhyāyaniśrutyośca saṃgatiritarathā svātantryābhāvenāsaṃgatiruktā syāt /\ntadanenobhayavirodho vyākhyataḥ /\n<lg>\n<l>ye tu parasya viduṣaḥ sukṛtaduṣkṛte kathaṃ paratra saṃkrāmata iti śaṅkottaratayā sūtraṃ vyācakhyuḥ /</l>\n<l>chandataḥ saṃkalpata iti śrutismṛtyoravirodhādevaḥ /</l>\n<l>na tvatrāgamagamyer'the svātantryeṇa yuktirniveśanīyete /</l>\n<l>teṣāmadhikaraṇaśarīrānupraveśe saṃbhavatyarthāntaropavarṇanamasaṅgatameveti //28 //</l>\n</lg></p>\n\n<p>3.3.17.28.</p>\n\n<p>#gaterarthavattvamubhayathānyathā hi virodhaḥ# /\nyathā hānisaṃnidhāvupāyanamanyatra śrutamiti, tatrāpi kevalā hāniḥ śrūyate tatrāpi upāyanamupasthāpayatyevaṃ tatsannidhāveva devayānaḥ panthāḥ śruta iti yatrāpi sukṛtaduṣkṛtahāniḥ kevalā śrutā tatrāpi devayānaṃ panthānamupasthāpayitumarhati /\nnaca nirañjanaḥ paramaṃ sāmyamupaitītyanena virodhaḥ /\ndevayānena pathā brahmalokaprāptau nirañjanasya paramasāmyopapatteḥ /\ntasmāddhānimātre devayānaḥ panthāḥ saṃbadhyata iti prāptam /\nevaṃ prāptam ucyate-vidvān puṇyapāpe vidhūyanirañjanaḥ paramaṃ sāmyamupaitīti hi viduṣo vidhūtapuṇyapāpasya vidyayā kṣemaprāptimāha /\nbhramanibandhano 'kṣemo yāthātmyajñānalakṣaṇayā vidyāyā vinivartanīyaḥ /\nnāsau deśaviśeṣamapekṣate /\nnahi jātu rajjau sarpabhramanivṛttaye samutpannaṃ rajjutattavajñānaṃ deśaviśeṣamapekṣate /\nvidyotpādasyaiva svavirodhyavidyānivṛttirūpatvāt /\nnaca vidyotpādāyā brahmalokaprāptirapekṣaṇīyā /\nyamaniyamādiviśuddhasattvasyehaiva śravaṇādibhirvidyotpādāt /\nyadi paramārabdhakāryakarmakṣapaṇāya śarīrapātāvadhyapekṣeti na devayānenāstīhārtha iti śrutidṛṣṭavirodhānnāpekṣitavya iti /\nasti tu paryaṅkavidyāyāṃ tasmārtha ityuktaṃ dvitīyena sūtreṇeti /\nye tu yadi puṇyamapi nivartate kimarthā tarhi gatarityāśaṅkya sūtramavatārayanti /\ngaterarthavattvamubhayathā duṣkṛtanivṛttyā sukṛtanivṛttyā ca /\nyadi punaḥ puṇyamanuvarteta brahmalokagatasyāpīha puṇyaphalopabhogāyavṛttiḥ syāt /\ntathā caitena pratipādyamānāgatyanāvṛttiśrutivirodhaḥ /\n<lg>\n<l>tasmādduṣkṛtasyeva sukṛtasyāpi prakṣaya iti taiḥ punaranāśaṅkanīyamevāśaṅkitam /</l>\n<l>vidyākṣiptāyāṃ hi gatau keyamāśaṅkā yadi kṣīṇasukṛtaḥ kimarthamayaṃ yātīti /</l>\n<l>nahyeṣā sukṛtanibandhanā gatirapi tu vidyānibandhanā /</l>\n<l>tasmādvṛddhoktamevopavarṇanaṃ sādhviti //29 //</l>\n</lg></p>\n\n<p>3.3.17.30.</p>\n\n<p>// 31 //</p>\n\n<p>3.3.18.31.</p>\n\n<p>aniyamaḥ sarvāsāmavirodhaḥ śabdānumānābhyām /\nprakaraṇaṃ hi dharmāṇāṃ niyāmakam /\nyadi tu tannādriyate tato darśapūrṇamāsajyotiṣṭomādidharmāḥ saṃkīryeran /\nnaca teṣāṃ vikṛtiṣu sauryādiṣu dvādaśāhādiṣu codakataḥ prāptiḥ /\nsarvatraupadeśikatvāt /\nnaca darvihomasyāprakṛtivikārasyādharmakatvam /\nnaca sarvadharmayuktaṃ karma kiñcidapi śakyamanuṣṭhātum /\nna caivaṃ sati śrutyādoya'pi viniyojakāsteṣāmapi hi prakaraṇena sāmānyasaṃbandhe sati viniyojakatvāt /\nyatrāpi vināprakaraṇaṃ śrutyādibhyo viniyogo 'vagamyate tatrāpi tannirvāhāya prakaraṇasyāvaśyaṃ kalpanīyatvāt /\ntasmātprakaraṇaṃ viniyogāya tanniyamāya cāvaśyābhyupetavyamanyathā śrutyadīnāmaprāmāṇyaprasakteḥ /\ntasmādyāsvevopāsanāsu devayānaḥ pitṛyāṇo vā panthā āmnātastāsveva na tūpāsanāntareṣu tadanāmnānāt /\nnaca 'ye ceme 'raṇye śraddhātapa ityupāsate' iti sāmānyavacanātsarvavidyāsu tatpathaprāptiḥ /\nśraddhātapaḥparāyaṇānāmeva tatra tatpathaprāptiḥ śrūyate, na tu vidyāparāyaṇānām /\napicaivaṃ satyekasyāṃ vidyāyāṃ mārgopadeśaḥ sarvāsu vidyāsvityekatraiva mārgopadeśaḥ kartavyo na vidyāntare /\nvidyāntare ca śrūyate /\ntasmānna sarvopāsanāsu pathiprāptiriti prāptam /\nevaṃ prāpte ucyate-'ye ceme 'raṇye śraddhātapa ityupāsate' iti na śraddhātapomātrasya pathiprāptimāhāpi tu vidyayā tadārohāntītyatra nāvidvāṃsastapasvina iti kevalasya tapasaḥ śraddhāyāśca tatprāptipratiṣedhādvidyāsahite śraddhātapasī tatprāpyupāyatayā vadan vidyāntarīlānāmapi pañcāgnividyāvidbhiḥ samānamārgatāṃ darśayati /\ntathānyatrāpi pañcāgnividyādhikāre 'bhidhīyate-'ya evametādvidurye cāmī araṇye śraddhāṃ satyamupāsate' iti /\nsatyaśabdasya brahmaṇyevānapekṣapravṛttitvāt /\ntadeva hi satyamanyasya mithyātvena kathañcidāpekṣikasatyatvāt /\npañcāgnividāṃ cetthaṃvittayaivopāttatvāt /\nvidyāsāhacaryācca vidyāntaraparāyaṇānāmevedamupādānaṃ nyāṭyam /\n<lg>\n<l>mārgadvayabhraṣṭānāṃ cādhogatiśravaṇāt /</l>\n<l>tatrāpi ca yogyatayā devayānasyaivehādhvano 'bhisaṃbandhaḥ /</l>\n<l>etaduktaṃ bhavati-bhavetprakaraṇaṃ niyāmakaṃ yadyaniyamapratipādakaṃ vākyaṃ śrautaṃ smārtaṃ vā na syādasti tu tattasya ca prakaraṇādbalīyastvam /</l>\n<l>tasmādaniyamo vidyāntareṣvapi saguṇeṣu devayānaḥ panthā asakṛnmārgopadeśasya ca prayojanaṃ varṇitaṃ bāṣyakṛteti //31 //</l>\n</lg></p>\n\n<p>3.3.19.32.</p>\n\n<p>#yāvadadhikāramavasthitigadhikārikāṇām# /\nsaguṇānāṃ vidyāyāṃ cintāṃ kṛtvā nirguṇāyāṃ cintayati /\nnirguṇāyāṃ vidyāyāṃ nāpavargaḥ palaṃ bhavitumarhati /\nśrutismṛtītihāsapurāṇeṣu viduṣāmapyapāntaratamaḥprabhṛtīnāṃ tattaddehaparigrahaparityāgau śrūyete /\ntadapavargaphalatve nopapadyate /\napavṛktasya tadanupapatteḥ /\nupapattau vā tallakṣaṇāyogāt /\napunāvṛttirhi tallakṣaṇam /\ntena satyāmapi vidyāyāṃ tadanupapatterna mokṣaḥ /\nphalaṃ, vidyāyāṃ vibhūtayastu tāstāstasyāḥ phalam /\napunarāvṛttiśrutiḥ punastatpraśaṃsārtheti manyate /\nnaca 'tāvadevāsya ciraṃ yāvanna vimokṣye 'tha saṃpatsye' iti śruterviduṣo dehapātāvadhipratīkṣāvadvasiṣṭhādīnāmapi prārabdhakarmaphalopabhogapratīkṣeti sāṃpratam /\nyena hi karmaṇā vasiṣṭhādīnāmārabdhaṃ śarīraṃ tatpratīkṣā syāt /\ntathāca na śarīrāntaraṃ te gṛhṇīyuḥ /\nnaca tāvadeva ciramityetadapyārjavena ghaṭate /\nsamarthahetusaṃnidhau kṣepāyogāt /\ntasmādetadapi vidyāstutyaiva gamayitavyam /\ntasmānnāpavargo vidyāphalam /\n<lg>\n<l>tathā cāpavargākṣepeṇa pūrvaḥ pakṣaḥ /</l>\n<l>atra ca pākṣikaṃ mokṣahetutvamityāpātataḥ, ahetutvaṃ vetu tu pūrvapakṣatattvam /</l>\n<l>rāddhāntastu-vidyākarmasvanuṣṭhānatoṣiteśvaracoditam /</l>\n<l>adhikāraṃ samāpyaite pratiśanti paraṃ padam //</l>\n</lg></p>\n\n<p>nirguṇāyāṃ vidyāyāmapavargalakṣaṇaṃ śrūyamāṇaṃ na stutimātratayā vyākhyāyamucitam /\npaurvāparyaparyālocane bhūyasīnāṃ śrutīnāmatraiva tātparyāvadhāraṇāt /\nnaca yatra tātparyaṃ tadanyathayituṃ yuktam /\nuktaṃ hi 'na vidyau paraḥ śabdārtha' iti /</p>\n\n<p>naca viduṣamapāntaramaḥprabhṛtīnāṃ tattaddehasaṃtārātsatyāmapi brahmavidyāyāmanirmokṣānna brahmavidyā mokṣasya heturiti sāmpratam /\nhetorapi sati pratibandhe kāryānupajano na hetubhāvamapakāroti /\nnahi vṛntaphalasaṃyogapratibaddhaṃ gurutvaṃ na patanamajījanaditi pratibandhāpagame tatkurvanna taddhetuḥ /\nnaca na setupratibandhānāmapāṃ nimnadeśānabhisarpaṇamiti setubhede na nimnamabhisarpanti /\ntadvadihāpi vidyākarmārādhanāvarjiteśvaravihitādhikārapadapratibaddhā brahmavidyā yadyapi na muktiṃ dattavatī tathāpi tatparisamāptau pratibandhavigame dāsyati /\nyathā hi prārabdhavipākasya karmaṇaḥ prakṣayaṃ pratīkṣamāṇaścaramadehasamutpannabrahmasākṣātkāro 'pi dhriyate 'tha tatprakṣayānmokṣaṃ prāpnoti /\nevaṃ prārabdhādhikāralakṣaṇaphalavidyākarmā puruṣo vasiṣṭhādirvidvānapi tatkṣayaṃ pratīkṣamāṇo yugutkrameṇa vā tattaddehaparigrahaparityāgau kurvanmukto 'pyanābhogātmikayā prakhyayā sāṃsārika ava viharati /</p>\n\n<p>tadidamuktam- #sukṛtapravṛttameva hi te karmāśayamadhikāraphaladānāyeti# /\nprārabdhavipākāni tu karmāṇi varjayitvā vyapagatānijñānenaivātivāhitāni /\nna caite jātismarā iti /\nyo hi paravaśo dehaṃ parityājyate dehāntaraṃ ca nītaḥ pūrvajanmānubhūtasya smarati sa janmavāñjātismarca /\ngṛhādiva gṛhāntare svecchayā kāyāntaraṃ saṃcaramāṇo na jātismara ākhyāyataṃ /\n#vyudya#vivādaṃ kṛtvā /\nvyatirekamāha- #yadi hyupayukte sukṛtpravṛtte#prārabdhavipāke #karmaṇi karmāntara#maprārabdhavipākamiti /\nsyedātat /\nvidyayāvidyādikleśanivṛttau nāvaśyaṃ niḥśeṣasya karmāśayasya nivṛttinaranādibhavaparasparāhitasyāniyatavipākakālasyāsaṅkhyeyatvātkarmaśayasyetyata āha- #na cāvidyādikleśadāhe satīte# /\nnahisamāne vināśahetau kasyacidvināśo nāparasyeti śakyaṃ vaditum /\ntatkimidānīṃ pravṛttaphalamiti karma vinaśyet /\ntathāca na viduṣo vasiṣṭhāderdehadhāraṇetyata āha- #pravṛttaphalasya tu karmaṇa iti# /\ntasya tāvadeva ciramiti śrutiprāmāṇādanāgataphalameva karma kṣīyate na pravṛttaphalamityavagamyate /\napica nādhikāravayāṃ sarveṣāmṛṣīṇāmātmatattvajñānaṃ tenāvyāpako 'pyayaṃ parvapakṣa ityāha- #jñānāntareṣu ceti# /\ntatkinteṣāmanirmokṣa eva, netyāha- #te paścādaiśvaryakṣaya iti /\nnirviṇṇā#viraktāḥ /\n#pratisaṃcaraḥ#pralayaḥ /\napica svargādāvanubhavapathamanārohati śabdaikasamadhigamye vicikitsā syādapi mandadhiyāmāmuṣmikaphalatvaṃ prati /\nyathā cārthavādaḥ-'ko hi tadveda yadamuṣmiṃlloke 'sti vā na veti' /\nadvaitajñānaphalatve mokṣasyānubhavasiddhe vicikitsāgandho 'pi nāstītyāha- #pratyakṣaphalatvācceti# /\n<lg>\n<l>advaitatattvasākṣātkāro hi avidyāsamāropitaṃ prapañcaṃ samūlaghātaṃ nighnandhoraṃ saṃsārāṅgaparitāpamupaśamayati puruṣasyetyanuvādapi sphuṭamupapatidraḍhimnaśca śrutirdarśitā /</l>\n<l>taccānubhavādvāmadevādīnāṃ siddham /</l>\n<l>nanu tattvamasi vartasa iti vākyaṃ kathamanubhavameva dyotayatītyata āha- #nahi tattvamasītyasyeti# /</l>\n<l>vartamānāpadeśasya bhaviṣyadarthatā mṛtaśabdādhyāhāraścāśakya ityarthaḥ //32 //</l>\n</lg></p>\n\n<p>3.3.20.33.</p>\n\n<p>#akṣaradhiyāṃ tvavarodhaḥ sāmānyatadbhāvābhyāmaupasadavattaduktam# /\naṅaraviṣayāṇāṃ (?) pratiṣedhadhiyāṃ sarvavedavartinīnāmavarodha upasaṃhāraḥ pratiṣedhasāmānyādakṣarasya tadbhāvapratyabhijñānāt /\nānandādayaḥ pradhānasyetyatrāyamartho yadyapi bhāvarūpeṣu viśeṣaṇeṣu siddhastantryāyatayā ca niṣedharūpeṣviti siddha eva /\ntathāpi tasyaivaiṣa prapañco 'vagantavyaḥ /\n#nidarśanam /\njāmadagnye 'hīna iti# /\nyadyapi śābare dattottaramatrodāharaṇāntaraṃ tathāpi tulyanyāyatayaidapi śakyamudāhartumityudāharaṇāntaraṃ darśitam /\ntatra śābaramudāharaṇamastyādhānaṃ yajurvedavihitam-'ya evaṃ vidvānagnimādhatta' iti /\ntadaṅgatvena yajurveda eva 'ya evaṃ vidvānvāravantīyaṃ gāyati ya evaṃ vidvānyajñāyajñīyaṃ gāyati ya evaṃ vidvānvāmadevyaṃ gāyati' iti vihitam /\netāni ca sāmāni sāmavedeṣūtpannāni /\ntatredaṃ saṃdihyate-kimetāni yatrotpadyante tatrapyainevoccaiṣṭvena svareṇādhāne prayoktavyānyatha yanna viniyujyante tatratyenopāṃśutvena svareṇa 'uccaiḥ sāmnopāṃśu yajuṣā iti śruteḥ /\nkiṃ tātprāptam /\nutpattividhinaivāpekṣitopāyatvātmanā vihitatvādaṅganāṃ tasyaiva prāthamyāttannibandhana evoccaiḥsvare prāpta ucyate-guṇamukhyavyatikrame tadarthatvānmukhyena vedasaṃyogaḥ /\nayamarthaḥ-utpattividhirguṇo viniyogavidhistu pradhānaṃ, tadanayorvyātikrame virodhe utpattividhyālocanenoccaiṣṭvaṃ viniyogavidhyālocanena copāṃśutvaṃ so 'yaṃ virodho vyatikramastasminvayatikrame mukhyena pradhānena niyujyamānatvarūpeṇa tasya vāravantīyādervedasaṃyogo grāhyo notpadyamānatvena guṇena /\nkutaḥ, viniyujyamānatvasya mukhyatvenotpadyamānatvasya guṇatvena tadarthatvādviniyujyamānārthatvādutpadyamānatvasya /\netaduktaṃ bhavati-yadyapyutpattividhāvapi cātūrūpyamasti vidhitvasyāviśeṣāt /\ntanmātranāntarīyakatvācca cātabarūpyasya /\ntathāpi vākyānāmaidaṃparyaṃ bhidyate /\nekasyaiva vidherutpattiviniyogādhikāraprayogarūpeṣu caturṣu madhye kiñcideva rūpaṃ kenacidvākyenollikhyate yadanyato 'prāptam /\n<lg>\n<l>tatra yadyapi sāmavede sāmāni vihitāni tathāpi tadvākyānāṃ tadutpattimātraparatā viniyogasya yājurvaidikaireva vākyai prāptatvāt /</l>\n<l>tathācotpattivākyebhyaḥ samīhitārthāpratilambhādviniyogavākyebhyaśca tadavagatestadarthānyevotpattivākyāni bhavantīti tatra yena vākyena viniyujyante tasyaiva svarasya sādhanatvaṃsaṃsparśino grahaṇaṃ na tu rūpamātrasparśina iti /</l>\n<l>bhāṣyakārīyamapyudāharaṇamevameva yojayitavyam /</l>\n<l>udrātṛvedotpannānāṃ mantraṇāmudgātrā prayoge prāpte adhvaryupradānake 'pi puroḍāśe viniyuktatvātpradhānānurodhenādhvaryuṇaiva teṣāṃ prayogo nodrātreti dārṣṭāntike yojayati- #evamihāpīti# //33 //</l>\n</lg></p>\n\n<p>3.3.20.34.</p>\n\n<p>#iyadāmananāt# /\n'guhāṃ praviṣṭāvātmānau' ityatra siddho 'pyarthaḥ prapañcyate /\nekatra bhokrabhokrorvedyatā, anyatra bhokroreveti vedyabhedādvidyābheda iti /\nnaca sṛṣṭirupadadhātītivatpibadapiballakṣaṇāparaṃ pibantāviti netumucitam /\nsati mukhyārthasaṃbhave tadāśrayaṇāyogāt /\nnaca vākyaśeṣānurodhāttadāśrayaṇam /\nsaṃdehe hi vākyaśeṣānnirṇayo naca mukhyalākṣaṇikagrahaṇaviṣayo viṣayaḥ saṃbhavati, tulyabalatvābhāvāt /\nprakaraṇasya ca tato balīyasā vākyena bādhanāt /\ntasmādvedyabhedādvidyābheda iti prāpta ucyate-dvāsuparṇatyatra ṛtaṃ pibantāvityatra ca dvitvasaṃkhyotpattau pratīyate tena samānatautsargikī /\npibantāviti dvayoḥ pibantā yā sā bādhanīyā, sā copakramopasaṃhārānurodhena na dvayorapi tu chatrinyāyena lākṣāṇikī vyākhyeyā /\nyena hyupakramyate yena copasaṃsthite tadanurodhena madhyaṃ jñeyam /\nyathā jāmitvadoṣasaṃkīrtanopakrame tatpratisamādhānopasaṃhāre ca saṃdarbhe madhyapātino viṣṇurūpāṃśu yaṣṭavyo 'jāmitvāyetyādayaḥ pṛthagvidhitvamalabhamānā vidhitvamavivakṣitvārthavādatayā nītāstatkasya hetorekavākyatā hi sādhīyasī vākyabhedāditi /\ntathehāpi tadanurodhena pibadapibatsamūhaparaṃ lakṣaṇīyaṃ pibantāvityanena /\ntathāca vedyābhedādvidyābheda iti /\napica triṣvapyeteṣu vedāntaṣu prakaraṇatraye 'pi paurvāparyaparyālocanayā paramātmavidyaivāvagamyate /\n<lg>\n<l>yadyevaṃ kathaṃ tarhi jīvopādānamastvityata āha- #tādātmyavivakṣayeti# /</l>\n<l>nāsyāṃ jīvaḥ pratipādyate kintu paramātmano 'bhedaṃ jīvasya darśayitumasāvanūdyate /</l>\n<l>paramātmavidyāyāścābhedaviṣayatvānna bhedābhedavicārāvatāraḥ /</l>\n<l>tasmādaikavidyamatra siddham //4 //</l>\n</lg></p>\n\n<p>3.3.22.35.</p>\n\n<p>#antarā bhūtagrāmavatsvātmanaḥ# /\nkauṣītakeyakaholacākrāyaṇoṣastapraśnopakramayorvidyornaitarantaṇāmnātayoḥ kimasti bhedo na veti viśaye bheda eveti bhrūmaḥ /\nkutaḥ-yadyapyubhayatra praśnottarayorabhedaḥ pratīyate, tathāpi tatsyaivaikasya punaḥ śruteraviśeśādānarthakyaprasaṅgādyajatyabhyāsavadbhedaḥ prāptaḥ /\nna caikasyaiva tāṇḍināṃ navakṛtva upadeśe 'pi yathā bhedo na bhavati 'sa ātmā tattvamati śvetaketo' ityatra tathehāpyabheda iti yuktam /\nbhūya eva mā bhagavān vijñāpayatu, iti hi tatra śrūyate tenābhedo yujyate /\nna ceha tathāsti /\ntena yadyapīha vedyābhedo 'vagamyate tathāpyekatra tasyaivāśanāyādimātrātyayopādherupāsanādekatra ca kāryakaraṇavirahopādherupāsanādvidyābheda eveti prāpte pratyucyate /\nnaitadupāsanāvidhānaparamapi tu vastusvarūpapratipādanaparaṃ praśnaprativacanālocanenopalabhyate /\nkimato yadyavam /\netadato bhavati-vidheraprāptaprāpaṇārthatvātprāptāvanupapattiḥ /\nvastusvarūpaṃ tu punaḥpunarucyamānamapi na doṣamāvahati śatakṛtvo 'pi hi pathyaṃ vadantyāptāḥ /\nviśeṣatastu vedaḥ pitṛbhyāmapyabhyarhitaḥ /\n<lg>\n<l>naca sarvathā paunaruktyam /</l>\n<l>ekatrāśanāyādyatyayādanyatra ca kāryakāraṇapravilayāt /</l>\n<l>tasmādekā vidyā pratyabhijñānāt /</l>\n<l>ubhābhyāmapi vidyābhyāṃ bhinna ātmā pratipādyate iti yo manyate pūrvapakṣaikadeśī taṃ prati sarvāntaratvavirodho darśitaḥ //35 //</l>\n</lg></p>\n\n<p>3.3.22.36.</p>\n\n<lg>\n<l>#anyathā bhedānupapattiriti cennopadeśāntaravaditi# /</l>\n<l>asya tu pūrvapakṣatattvābhiprāyo darśitaḥ /</l>\n<l>sugamamanyat //36 //</l>\n</lg>\n\n<p>3.3.23.37.</p>\n\n<p>#vyatihāro virsiṣanti hītaravat# /\nutkṛṣṭasya nikṛṣṭarūpāpatternobhayatrobhayarūpānucintanam /\napi tu nikṛṣṭe jīva utkṛṣṭarūpābhedacintanam /\nevaṃ hi nikṛṣṭa utkṛṣṭo bhavatīti prāptam /\nevaṃ prāpta ucyate-itaretarānuvādenetaretarūpavidhānādubhayatrābhayacintanaṃ vidhīyate /\nitarathā tu yo 'haṃ so 'sāvityetāvadevocyeta /\njīvātmānamanūdyeśvaratvamasya vidhīyeta /\nna tvīśvarasya jīvātmatvaṃ yo 'sau so 'hamiti /\nyathā tattvamasītyatra /\ntasmādubhayarūpamubhayatrādhyānāyopadiśyate /\n<lg>\n<l>nanvevamutkṛṣṭasya nikṛṣṭaprasaṅga ityuktaṃ tatkimidānīṃ saguṇe brahmaṇyupāsyamāne 'sya vastuto nirguṇasya nikṛṣṭatā bhavati /</l>\n<l>kasmaicitphalāya tathā dhyānamātraṃ vidhīyatena tvasya nikṛṣṭatāmāpādayatīti cedihāpi vyatihārānucintanamātramupadiśyate phalāya na ti nikṛṣṭatā bhavatyutkṛṣṭasya /</l>\n<l>anvācayaśiṣṭaṃ tu tādātmyadārḍhyaṃ bhavannopekṣāmahe /</l>\n<l>#satyakāmādiguṇopadeśa#iva tadguṇeśvarasiddhiriti siddhamubhayatrobhayātmatvādhyanamiti //37 //</l>\n</lg></p>\n\n<p>3.3.24.38.</p>\n\n<p>#saiva hi satyādayaḥ# /\ntadvai tadetadeva tadāsa satyameva sa yo haitanmahadyakṣaṃ prathamajaṃ veda satyaṃ brahmeti jayatīmāṃllokāñjita ityasāvasadya evametanmahadyakṣaṃ prathamajaṃ veda satyaṃ brahmeti satyaṃ hyeva brahma /\npūrvoktasya hṛdayākhyasya brahmaṇaḥ satyamityupāsanamena saṃdarbheṇa vidhīyate /\ntaditi hṛdayākhyaṃ brahmaikena tadā parāmṛśati /\netadeveti vakṣyamāṇaṃ prakārāntaramasya parāmṛśati /\ntattādāgre āsa babhūva /\nkiṃ tadityata āha-satyameva /\nsacca mūrtaṃ tyaccāmūrtaṃ ca sattyam /\ntadupāsakasya phalamāha-sa yo haitamiti /\nyaḥ prathamajaṃ yakṣaṃ pūjyaṃ veda /\nkathaṃ vedetyata āha-satyaṃ brahmetīti /\nsa jayatīmān lokān /\nkiñca jito vaśīkṛta inuśabda itthaṃśabdasyārthe vartate /\nvijetavyatvena buddhisaṃnihitaṃ śatruṃ parāmṛśati-asāviti /\nasadbhavennaśyet /\nuktamartha nigamayati-ya evametaditi /\nevaṃ vidvānkasmājjayatītyata āha-satyameva yasmādbrahmeti /\natastadupāsanāt phalotpādo 'pi satya ityarthaḥ /\ntadyattatsatyaṃ kimatau /\natrāpi tatpadābhyāṃ rūpaprakārai parāmṛṣṭau /\nkasmiṃnnālambane tadupāsanīyamityata uttaram-sa ādityo ya eṣa ityādinā tasyopaniṣadaharahamiti /\nhanti pāpmānaṃ jahāti ca ya evaṃ vedetyantena /\nupaniṣat rahasyaṃ nāma /\ntasya nirvacanaṃ-hanti pāpmānaṃ jahāti ceti /\nhanterjahātervā rūpametat /\ntathāca nirvacanaṃ kurvanphalaṃ pāpahānimāheti /\ntamimaṃ viṣayamāha bhāṣyakāraḥ- #yo vai haitamiti /\nsanāmākṣaropāsanāmiti# /\ntathāca śrutiḥ-'tadetadakṣaraṃ satyamiti sa ityekamakṣaraṃ tītyekamakṣaraṃ yamityekamakṣaraṃ prathamottame akṣare satyaṃ madhyato 'nṛtaṃ tadetadanṛmubhayataḥ satyena parigṛhītaṃ satyabhūyameva bhavati naivaṃvidvāṃsamanṛtaṃ hinasti' iti /\ntītīkārānubandha uccāraṇārthaḥ /\nniranubandhastakāro draṣṭavyaḥ /\natra hi prathamottame akṣare satyaṃ mṛtyurūpābhāvāt /\nmadhyato madhye 'nṛtamanṛtaṃ hi mṛtyuḥ /\nmṛtyvanṛtayostakārasāmyāt /\ntadetadanṛtaṃ mṛtyurūpamubhayataḥ satyena parigṛhītam /\nantarbhāvitaṃ satyarūpābhyām /\nato 'kiñcitkaraṃ tatsatyabhūyameva satyabāhulyameva bhavati /\nśeṣamatirohitārtham /\nseyaṃ satyavidyāyāḥ sanāmākṣayopāsanatā /\nyadyapi tadyatsatyamiti prakṛtānukarṣeṇābedaḥ pratīyate tathāpi phalabhedena bhedaḥ sādhyabhedeneva nityakāmyadiṣayordarśapūrṇamāsābhyāṃ svargakāmo yajeta yāvajjīvaṃ darśapūrṇamāsābhyāṃ yajeteti śāstrayoḥ satyapyanubandhābhede bheda iti prāpte pratyucyate-ekaiveyaṃ vidyā tatsatyamiti prakṛtaparāmarśādabhedena pratyabhijñānāt /\nnaca phalabhedaḥ /\ntasyopaniṣadaharahamiti tasyaiva yadaṅgāntaraṃ rahasyanāmnopāsanaṃ tatpraśaṃsārthor'thavādo 'yaṃ na phalavidhiḥ /\nyadi punarvidyāvidhāvadhikāraśravaṇābhāvāttatkalpanāyāmārthavādikaṃ phalaṃ kalpyeta tato jāteṣṭāvivāgṛhyamāṇaviśeṣatayā saṃvalitādhikārakalpanā tataśca samastārthavādikaphalayuktamekamevopāsanamiti siddham /\nparakīyaṃ vyākhyānamupanyasyati- #kecitpunariti# /\n<lg>\n<l>vājasaneyakamapyakṣyādityaviṣayaṃ chāndogyamapītyupāsyābhedādabhedaḥ /</l>\n<l>tataśca vājasaneyoktānāṃ satyādīnāmupasaṃhāra ityatrārthe saiva hi satyādaya iti sūtraṃ vyākhyātaṃ tadetaddūṣayati- #tanna sādhviti /</l>\n<l>jyotiṣṭomakarmasaṃbandhinīyamudgīthavyapāśrayeti# /</l>\n<l>anubandhābhede 'pi sādhyabhedādbheda iti vidyābhedādanupasaṃhāra iti //38 //</l>\n</lg></p>\n\n<p>3.3.25.39.</p>\n\n<p>#kāmādītaratra tatra cāyatanādibhyaḥ# /\nchāndogyavājasaneyavidyayoryadyapi saguṇanirguṇatvena bhedaḥ /\ntathāhi chāndogye-'atha ya ihātmānamanuvidya vrajanti etāṃśca satyānkāmān' ityātmavatkāmānāmapi vedyatvaṃ śrūyate /\nvājasaneye tu nirguṇameva paraṃ brahmopadiśyate 'vimokṣāya brūhi' iti tathāpi tayoḥ parasparaguṇopasaṃhāraḥ /\nnirguṇāyāṃ tāvadvidyāyāṃ brahmastutyarthameva saguṇavidyāsaṃbandhiguṇopasaṃhāraḥ saṃbhavī /\nsaguṇāyāṃ ca yadyapyādhyānāya na vaśitvādiguṇopasaṃhārasaṃbhavaḥ /\nnahi nirguṇāyāṃ vidyāyāmādhāyātavyatvenaite coditā yenātrādhyeyatvena saṃbadhyerannapi tu satyakāmādiguṇanāntarīyakatvenaiteṣāṃ prāptirityupasaṃhāra ucyate /\n<lg>\n<l>evaṃ vyavasthita eṣa saṃkṣepo 'dhikaraṇārthasya-sāmyabāhulye 'pyekatrākāśādhāratvasyāparatra cākāśatādātmyasya śravaṇādbhede vidyayorna parasparaguṇopasaṃhāra iti pūrvapakṣaḥ /</l>\n<l>rāddhāntastu sarvasāmyamevobhayatrāpyātmopadeśādākāśaśabdenaikatrātmokto 'nyatra ca daharākāśādhāraḥ sa evokta iti sarvasāmyādbrahmaṇyubhayatrāpi sarvaguṇopasaṃhāraḥ /</l>\n<l>saguṇanirguṇatvena tu vidyābhede 'pi guṇopasaṃhāravyavasthā darśitā /</l>\n<l>tasmātsarvamavadātam //39 //</l>\n</lg></p>\n\n<p>3.3.26.40.</p>\n\n<p>#ādāradalopaḥ# /\nasti vaiśvānaravidyāyāṃ tadupāsakasyātithibhyaḥ pūrvabhojanam /\ntena yadyapīyamupāsanāgocarā na cintā sākṣāttathāpi tatsaṃbaddhaprathamabhojanasaṃbandhādasti saṃgatiḥ /\nvicāragocaraṃ darśayati- #chāndogye vaiśvānaravidyāṃ prakṛtyeti# /\nvicāraprayojakaṃ saṃdehamāha-- #kiṃ bhojanalopa iti# /\natra pūrvapakṣābhāvena saṃśayamākṣipati- #tadyadbhaktamiti bhaktāgamanasaṃyogaśravaṇāditi# /\nuktaṃ khalvetatprathama eva tantre 'padakarmāprayojakaṃ nayanasya parārthatvāt' ityanena /\nyathā somakrayārthānīyamānaikahāyanīsaptamapadapāṃśugrahaṇamaprayojakaṃ na punarekahāyanyā nayanaṃ prayojayati /\ntatkasya hetoḥ /\nsomakrayeṇa tannayanasya prayuktatvāttadupajīvitvātsaptamapadapāṃśugrahaṇasyeti /\ntathehāpi bhojanārthabhaktāgamanasaṃyogātprāṇāhuterbhojanābhāve bhaktaṃ pratyaprayojakatvamiti nāsti pūrvapakṣa ityapūrvapakṣamidamadhikaraṇamityarthaḥ /\npūrvapakṣamākṣipya samādhatte- #evaṃ prāpte, na lupyeteti tāvadāha# /\ntāvacchabdaḥ siddhāntaśaṅkānirākaraṇārthaḥ /\npṛcchati- #kasmāt /\nuttaram-ādarāt# /\ntadeva sphorayati- #tathāhīti# /\njābālā hi śrāvayanti-'pūrvo 'tithibhyo 'śrīyāt' iti /\naśrīyāditi ca prāṇāgnihotrapradhānaṃ vacaḥ /\n'yathā hi śrudhitā bālā mātaraṃ paryupāsate /\nevaṃ sarvāṇi bhūtānyagnihotramupāsate' iti vacanādagnihotrasyātithīnbhūtāni pratyupajīvyatvena śravaṇāttadekavākyatayehāpi pūrvo 'tithibhyo 'śrīyāditi prāṇāhutipradhānaṃ lakṣyate /\ntadevaṃ sati 'yathāha vai svayamahutvāgnihotraṃ parasya juhuyādityevaṃ tat' ityatithibhojanasya prāthamyaṃ ninditvā #svāmibhojanaṃ#svāminaḥ prāṇāgnihotraṃ prathamaṃ prāpayantī prāṇāgnihotrādaraṃ karoti /\nnanvātithitāmeṣā śrutiḥ prāṇahutiṃ kintu svāmibhojanapakṣa eva nābhojane 'pītyata āha- #yā hi na prāthamyalopaṃ sahate natarāṃ sā prāthamyavato 'gnihotrasya lopaṃ saheteti manyate# /\nīdṛśaḥ khalvayamādaraḥ prāṇāgnihotrasya dharmiṇaḥ prāthamyadharmalopamapi na sahate śrutistadāsyāḥ kaiva kathā dharmilopaṃ sahata ityarthaḥ /\npūrvapakṣākṣepamanubhāṣya dūṣayati- #nanu bhojanārthā iti# /\nyathā hi kauṇḍapāyināmayanagate agnihotre prakaraṇāntarānnaiyamikāgnihotrādbhinne dravyadevatārūpadharmāntararahitatayā tadākāṅkṣe sādhyasādṛśyena naiyamikāgnihotrasamānanāmatayā taddharmātideśena rūpadharmāntaraprāptirevaṃ prāṇāgnihotre 'pi naiyamikāgnihotragatapayaḥprabhṛtiprāptau bhojanāgatabhaktadravyatā vidhīyate /\nna caitāvatā bhojanasya prayojakatvam /\nuktametadyathā bhojanakālātikramātprāṇāgnihotrasya na bhojanaprayuktatvamiti /\nna caikadeśadravyatayottarārdhātsviṣṭakṛte samavadyatītivadaprayojakatvamekadeśadravyasādhanasyāpi prayojakatvāt /\nyathā jāghanyā patnīḥ saṃyājayantīti patnīsaṃyājānāṃ jāghanyekadeśadravyajuṣāṃ jāghanīprayojakatvam /\nsa hi nāmāprayojako bhavati yasya prayojakagrahaṇamantareṇārtho na jñāyate /\nyathā na prayojakapuroḍāśagrahaṇamantareṇottarārdhaṃ jñātuṃ śakyam /\nśakyaṃ tu jāghanīvadbhaktaṃ jñātum /\ntasmādyathā jāghanyantareṇāpi paśūpādānaṃ paraprayuktaśūpajīvanaṃ vā khaṇḍaśo māṃsavikrayiṇo muṇḍādivadākṛtirūpādīyate /</p>\n\n<lg>\n<l>evaṃ bhaktamapi śakyamupādātum /</l>\n<l>tasmānna bhojanasya lope prāṇāgnihotralopa iti manyate pūrvapakṣī /</l>\n<l>adbhiriti tu pratinidhyupādānamāvaśyakatvasūcanārthaṃ bhāṣyakārasya //40 //</l>\n</lg>\n\n<p>3.3.26.41.</p>\n\n<p>#upasthite 'tastadvacanāt# /\ntaddhomīyamiti hi vacana kimapi saṃnihitadravyaṃ home viniyuṅkte tadaḥ sarvanāmnaḥ saṃnihitāvagamamantareṇābhidhānāparyavasānāttadanena svābhidhānaparyavasānāya tadyadbhaktaṃ prathamamāgacchediti saṃnihitamapekṣya nirvartitavyam /\ntacca saṃnihitaṃ bhaktaṃ bhojanārthamityuttarārdhātsviṣṭakṛte samavadyatītivanna bhaktaṃ vāpo vā dravyāntaraṃ vā prayoktumarhati /\njāghanyāstvavayavabhedasya nāgnīṣomīyapaśvadhīnaṃ nirūpaṇaṃ svatantrasyāpi tasya sūnāsthasya darśanāttasmādastyetasya jāghanīto viśeṣaḥ /\nyaccoktaṃ codakaprāptadravyabādhayā bhaktadravyavidhānamiti /\ntadayuktam /\nvidhyuddeśagatasyāgnihotranāmnastathābhāvādārthavādikasya tu siddhaṃ kiñcitsādṛśyamupādāya stāvakatvenopapatterna tadbhāvaṃ vidhātumarhatītyāha- #na cātra prākṛtāgnihotradharmaprāptiriti# /\napi cāgnihotrasya codakato dharmaprāptāvabhyupagamyamānāyāṃ bahutaraṃ prāptaṃ bādhyate /\nnaca saṃbhave bādhanicayo nyāpyaḥ /\nkṛṣṇalacarau khalvagatyā prāptabādho 'bhyupeyata ityāha-taddharmaprāptau cābhyupagamyamānāyāmiti /\ncodakābhāvamupodbalayati- #ata eva cehāpīti# /\nyata evoktena krameṇātideśābhāvo 'ta eva sāṃpādikatvamagnihotrāṅgānām /\ntatprāptau tu sāṃpādikatvaṃ nopapadyeta /\nkāminyāṃ kila kucavadanādyasatā cakravākanalinādirūpeṇa saṃpādyate /\nna tu nadyāṃ cakravākādaya eva cakravākādinā saṃpādyante /\nato 'pyavagacchāmo na codakaprāptiriti /\n<lg>\n<l>yattvādaradarśanamiti tadbhojanapakṣe prāthamyavidhānārtham /</l>\n<l>yasminpakṣe dharmānavalopastasmindharmiṇo 'pi na tvetāvatā dharminityatā sidhyatīti bhāvaḥ /</l>\n<l>nanvatithibhojanottarakālatā svāmibhojanasya vihiteti kathamasau bādhyata ityata āha- #nāsti vacanasyātibhāraḥ# /</l>\n<l>sāmānyaśāstrabādhāyāṃ viśeṣaśāstrasyātibhāro nāstītyarthaḥ //41 //</l>\n</lg></p>\n\n<p>3.3.27.42.</p>\n\n<p>#tannirdhāraṇāniyamastaddṛṣṭeḥ pṛthagdhyapratibandhaḥ phalam# /\nyathaiva 'yasya parṇamayī juhūrbhavati na sa pāpaṃ ślokaṃ śṛṇoti' ityetadanārabhyādhītamavyabhicāritakratusaṃbandhaṃ juhūdvārā kratuprayogavacanagṛhītaṃ kratatvarthaṃ satphalānapekṣaṃ siddhavartamānāpadeśapratītaṃ na rātrisatravatphalatayā svīkarotīti /\nevamavyabhicāritakarmasaṃbandhodgīthagatamupāsanaṃ karmaprayogavacanagṛhītaṃ na siddhavartamānāpadeśāvagatasamastakāmavāpakatvalakṣaṇaphalakalpanāyālam /\nparārthatvāt /\ntathāca pāramarthatvāt /\ntathāca pāramarṣaṃ sūtram-'dravyasaṃskārakarmasu parārthatvātphalaśrutirarthavādaḥ syāt' iti /\nevañca sati kratau parṇatāniyamavadupāsanāniyama iti prāpte ucyate-yuktaṃ parṇatāyāṃ phalaśruterarthavādamātratvam /\nnahi parṇatānāśrayā yāgādivatphalasaṃbandhamanubhavitumarhati /\navyāpārarūpatvāt /\nvyāpārasyaiva ca phalavattvāt /\nyathāhuḥ-'utpattimataḥ phaladarśanāt' iti /\nnāpi svādiratāyāmiva prakṛtakratusaṃbaddho yūpa āśrayastadāśrayaḥ prakṛto 'sti anārabhyādhītatvātparṇatāyāḥ /\ntasmādvākyenaiva juhūsaṃbandhadlāreṇa parṇatāyāḥ kraturāśrayo jñāpanīyaḥ /\nna cātatparaṃ vākyaṃ jñāpayitumarhatīti tatra vākyatātparyamavaśyāśrayaṇīyam /\ntathāca tatparaṃ sanna parṇatāyāḥ phalasaṃbandhamapi gamayitumarhati /\nvākyabhedaprasaṅgāt /\nupāsanānāṃ tu vyāpārātmatvena svata eva phalasaṃbandhopapatteḥ udgīthādyāśrayaṇaṃ phale vidhānaṃ na virudhyate viśiṣṭavidhānāt /\nphalāya khalūdgīthasādhanakamupāsanaṃ vidhīyamānaṃ na vākyabhedamāvahati /\nnanu karmāṅgodgīthasaṃskāra upāsanaṃ prokṣaṇādivadvitīyāśruterudgīthamiti /\ntathā cāñjanādiṣviva saṃskāreṣu phalaśruterarthavādatvam /\nmaivam /\nnahyatrodgīthasyopāsanaṃ kintu tadavayavasyoṅkārasyetyuktamadhastāt /\nna coṅkāraḥ karmāṅgamapi tu karmāṅgodgīthāvayavaḥ /\nna cānupayogamīpsitam /\ntasmātsaktūn juhotītivadviniyogabhaṅgenoṅkārasādhānādupāsanātphalamiti saṃbandhaḥ /\ntasmādyathā kratvāśrayāṇyapi godohanādīni phalasaṃyogādanityāni evamudgīthādyupāsanānīti draṣṭavyam /\nśeṣamuktaṃ bhāṣye /\n#na cedaṃ phalaśravaṇamarthavādamātramiti# /\n<lg>\n<l>arthavādamātratve 'tyantaparokṣā vṛttiryathā na tathā phalaparatve /</l>\n<l>na tu vartamānāpadeśātsākṣātphalapratītiḥ /</l>\n<l>ata eva prayājādiṣu nārthavādādvartamānāpadeśātphalakalpanā /</l>\n<l>phalaparatve tvasya na śakyaṃ prayājādīnāṃ pārārthyenāphalatvaṃ vaktumiti //42 //</l>\n</lg></p>\n\n<p>3.3.28.43.</p>\n\n<p>#pradānavadeva taduktam# /\ntattacchutyarthālocanayā vāyuprāṇayoḥ svarūpābhede siddhe tadadhīnanirūpaṇatayā tadviṣayopāsanāpyabhinnā na cādhyātmādhidaivaguṇabhedādbhedaḥ /\nnahi guṇabhede guṇavato bhedaḥ /\nnahyagnihotraṃ juhotītyutpannasyāgnihotrasya taṇḍulādiguṇabhedādbhedo bhavati /\nutpadyamānakarmasaṃyukto hi guṇabhedaḥ karmaṇo bhedakaḥ /\nyathāmikṣāvājinasaṃyuktayoḥ karmaṇoḥ /\nnotpannakarmasaṃyuktaḥ /\nadhyātmādhidaivopadeśeṣu cotpannopāsanāsaṃyogaḥ /\ntathopakramopasaṃhārālocanayā vidyaikatvaviniścayādekaiva sakṛtpravṛttiriti pūrvapakṣaḥ /\nrāddhāntastu-satyaṃ vidyaikatvaṃ tathāpi guṇabhedātpravṛttibhedaḥ /\nsāyaṃprātaḥkālaguṇabhedādyathaikasminnapyagnihotre pravṛttibhedaḥ evamihāpyadhyātmādhidaivaguṇabhedādupāsanasyaikasyāpi pravṛttibheda iti siddham /\n#ādhyānārtho#</p>\n\n<p>#hyayamadhyātmādhidaivavibhāgopadeśa iti# /\nagnihotrasyevādhyānasya kṛte tadhitaṇḍulādivadayaṃ pṛthagupadeśaḥ /\n#etena vratopadeśa iti# /\netenat tattvābhedena /\nevakāraśca vāgādivratanirākaraṇārthaḥ /\nnanvetasyai devatāyai iti devatāmātraṃ śrūyate na tu vāyustatkathaṃ vāyuprāptimāhetyata āha- #devatetyatra vāyuriti# /\nvāyuḥ khalvagnyādīnsaṃvṛṇuta ityagnyādīnapekṣyānavacchinno 'gnyādayastutenaivāvacchinnā iti saṃvargaguṇatayā vāyuranavacchinnā devatā /\n#sarveṣāmabhigamayanniti# /\nmilitānāṃ śravaṇāviśeṣādindrasya devatāyā abhedātrayāṇāmapi puroḍāśānāṃ sahapradānāśaṅkāyāmutpattivākya eva rājādhirājasvarājaguṇabhedādyājyānuvākyāvyatyāsavidhānācca yathānyāsameva devatāpṛthaktvātpradānapṛthaktvaṃ bhavati /\n<lg>\n<l>sahapradāne hi vyatyāsavidhānamanupapannam /</l>\n<l>kramavati pradāne vyatyāsavidhirarthavān /</l>\n<l>tathāvidhasyaiva kramasya vivakṣitatvāt /</l>\n<l>sugamamanyat //43 //</l>\n</lg></p>\n\n<p>3.3.29.44.</p>\n\n<p>#liṅgabhūyastvāttaddhi balīyastadapi# /\niha siddhāntenopakramasya pūrvapakṣayitvā siddhāntayati /\ntatra yadyapi bhūyāṃsi santi liṅgāni manaścidādīnāṃ svātantryasūcakāni tathāpi na tāni svātantryeṇa svātantryaṃ prati prāpakāṇi /\npramāṇaprāpitaṃ tu svātantryamupodbalayanti /\nna cātrāsti svātantryaprāpakaṃ pramāṇam /\nna cedaṃ sāmarthyalakṣaṇaṃ liṅgaṃ yenāsya svātantryeṇa prāpakaṃ bhavet /\ntaddhi sāmarthyamābhidhānasya vārthasya vā syāt /\ntathā pūṣādyanumantraṇamantrasya pūṣānumantraṇe, yathā vā 'paśunā yajeta' ityekatvasaṃkhyāyā arthasya saṃkhyeyāvacchetasāmarthyam /\nna cedanamanyasyārthadarśanalakṣaṇaṃ liṅgaṃ tathā /\nstutyarthatvenāsya vidhyuddeśenaikavākyatayā vidhiparatvāt /\ntasmādasati sāmarthyalakṣaṇe viroddhari prakaraṇapratyūhaṃ manaścidādīnāṃ kriyāśeṣatāmavagamayati /\nnaca te haite vidyācita evetyavadhāraṇaśrutiḥ kriyānupraveśaṃ vārayati /\nyena śrutivirodhe sati na prakaraṇaṃ bhavet, bāhyasādhanatāpākaraṇārthatvādavadhāraṇasya /\nnaca vidyayā haivaita evaṃvidaścitā bhavantīti puruṣasaṃbandhamāpādayadvākyaṃ prakaraṇamapabādhitumarhati /\nanyārthadarśanaṃ khalvetadapi /\nnaca tatsvātantryeṇa prāpakamityuktam /\ntasmāttadapi na prakaraṇavirodhāyālamiti sāṃpādikā apyete agnayaḥ prakaraṇātkriyānupraveśina eva mānasavat /\ndvādaśāhe tu śrūyate-'anayā tvā pātreṇa samudraṃ rasayā prājāpatyaṃ manograhaṃ gṛhṇāmi' iti /\ntatra saṃśayaḥ-kiṃ mānasaṃ dvādaśāhā daharantamuta tanmadhyapātino daśamasyāhnāṅgamiti /\ntatra vāgvai dvādaśāho mano mānasamiti mānasasya dvādaśāhādbhedena vyapadeśādvāṅmanasabhedavadbhedaḥ /\nnirdhūtāni dvādaśāhasya gatarasāni chandāṃsi tāni mānasenaivāpyāyantīti ca dvādaśāhasya mānasena stūyamānatvādbhede ca sati stutistutyabhāvasyopapatterdvādaśāhādaharantaraṃ na tadaṅgaṃ, patnīsaṃyājāntatvāccāhnāṃ patnīḥ saṃyājya mānasāya prasarpantīti ca mānasasya patnīsaṃyājasya parastācchuteḥ /\ntrayodaśāhe 'pyavayujya dvādaśasaṃkhyāsamavāyātkathañcijjaghanyayāpi vṛttyā dvādaśāhasaṃjñāvirodhābhāvāditi prāpte 'bhidhīyate-pramāṇāntareṇa hi trayodaśatve 'hnāṃ siddhe dvādaśāha iti jaghanyayā vṛttyonnīyeta /\nna tvasti tādṛśaṃ pramāṇāntaram /\nnaca vyapadeśabhedo 'harantaratvaṃ kalpayitumarhati /\naṅgāṅgibhedenāpi tadupapatteḥ /\nata eva ca stutyastāvakabhāvasyāpyupapattiḥ /\ndevadattasyeva dīrghaiḥ keśaiḥ /\npatnīsaṃyājāntatā tu yadyapyautsargikī tathāpi daśamasyāhno viśeṣavacanānmānasāni grahaṇāsādanahavanādīni patnīsaṃyājātparāñci bhaviṣyanti /\nkimiva hi na kuryādvacanamiti /\neṣa vai daśamasyāhno visargo yanmānasamiti vacanāddaśamāharaṅgatā gamyate /\nvisargo 'nto 'ntavato dharmo na svatantra iti daśame 'hani mānasāya pramarpantīti daśamasyāhna ādhāratvanirdeśācca tadaṅgaṃ mānasaṃ nāharantaramiti siddham /\n<lg>\n<l>tadiha dvādaśāhasaṃbandhino daśamasyāhno 'ṅgaṃ mānasamitiṃ dharmamīmāṃsāsūtrakṛtoktam /</l>\n<l>daśarātragasyāpi daśamasyāhno 'ṅgamiti bhagavanbhāṣyakāraḥ /</l>\n<l>śrutyantarabalenāha- #yathā daśarātrasya daśame 'hanyavivākya iti# /</l>\n<l>avivākya iti daśamasyāhno nāma //44 //</l>\n</lg></p>\n\n<p>3.3.29.45.</p>\n\n<p>// 45 //</p>\n\n<lg>\n<l>3.3.29.46.</l>\n<l>#atideśācca# /</l>\n<l>nahi sāṃpādikānāmagnīnāmiṣṭakāsu citenāgninā kiñcidasti sādṛśyamanyatra kriyānupraveśāt /</l>\n<l>tasmādapi na svatantra iti prāpte 'bhidhīyate //46 //</l>\n</lg>\n\n<p>3.3.29.47.</p>\n\n<p>#vidyaiva tu nirdhāraṇāt# /\nmā bhūdanyeṣāṃ śrutavidhyuddeśānāmanyārthadarśanānāmaprāptaprāpakatvameteṣu tvaśrutavidhāyuddeśeṣu 'vacanāni tvapūrvatvāt' iti nyāyādvidhirunnetavyaḥ /\ntathā caitebhyo yādṛśor'thaḥ pratīyate tadanurūpa eva sa bhavati /\npratīyate caitebhyo manaścidādīnāṃ sāntatyaṃ cāvadhāraṇaṃ ca phalabhedasamanvayaśca puruṣasaṃbandhaśca /\nna cāsya godohanādivatkratvarthāśritatvaṃ yena puruṣārthasya karmapāratantryaṃ bhavet /\nnaca vidyācita evetyavadhāraṇaṃ bāhyasādhanāpākaraṇārtham /\nsvabhāvata eva vidyāyā bāhyānupekṣatvasiddheḥ /</p>\n\n<p>tasmātpariśeṣānmānasagrahavatkriyānupraveśaśaṅkāpākaraṇārthamavadhāraṇam /\nna caivamarthatve saṃbhavati /\ndyotakatvamātreṇa nipātaśrutiḥ pīḍanīyā /\ntasmācchutiliṅgavākyāni prakaraṇamapodya svātantryaṃ manaścidādīnāmavagamayantīti siddham /\nanubandhātideśaśrutyādibhya evameva vijñeyam /\nte ca bhāṣya eva sphucāḥ /\nyaduktaṃ pūrvapakṣiṇā kratvaṅgatve pūrveṇeṣṭakācitena manaścidādīnāṃ vikalpa iti /\ntadutalyakāryatvena dūṣayati-naca satyeva kriyāsaṃbandha iti /\napica pūrvāparayorbhāgayorvidyāprādhānyadarśanāttanmadhyapātino 'pi tatsāmānyādvidyāpradhānatvameva lakṣyate na karmāṅgatvamityāha sūtreṇa- #pareṇa ca śabdasya tādvidhyaṃ bhūyastvāttvanubandhaḥ# /\nsphuṭamasya bhāṣyam /\nasti rājasūyaḥ 'rājā svārājyakāmo rājasūyena yajeta' iti /\ntaṃ prakṛtyāmananti aveṣṭiṃ nāmeṣṭim /\nāgneyo 'ṣṭākapālo hiraṇyaṃ dakṣiṇetyevamādi tāṃ prakṛtyādhīyate /\nyadi brāhmaṇo yajeta bārhaspatyaṃ madhye nidhāyāhutiṃ hutvābhighārayedyadi vaiśyo vaiśvadevaṃ yadi rājanya aindramiti /\ntatra saṃdihyate-kiṃ brāhmaṇādīnāṃ prāptānāṃ nimittārthena śravaṇamuta brāhmaṇādīnāmayaṃ yāgo vidhīyata iti /\ntatra yadi prajāpālanakaṇṭakoddharaṇādi karma rājyaṃ tasya kartā rājeti rājaśabdasyārthastato rājā rājasūyena yajeteti rājyasya kartū rājasūye 'dhikāraḥ /\ntasmātsaṃbhavantyaviśiṣeṇa brāhmaṇakṣatriyavaiśyā rājyasya kartāra iti siddhaṃ sarva evaite rājasūye prāptā iti 'yadi brāhmaṇo yajeta' ityevamādayo nimittārthāḥ śrutayaḥ /\natha tu rājñaḥ karma rājyamiti rājakartṛyogāttatkarma rājyaṃ tataḥ ko rājetyapekṣāyāmāryeṣu tatprasiddherabhāvātpikanematāmarasādiśabdārthāvadhāraṇāya mlecchaprasiddhirivāndhrāṇāṃ kṣatriyajātau rājaśabdaprasiddhistadavadhāraṇakāraṇamiti kṣatriya eva rājeti na brāhmaṇavaiśyayoḥ prāptiriti rājasūyaprakaraṇaṃ bhittvā brāhmaṇādikartṛkāṇi pṛthageva karmāṇi prāpyanta iti na naimittikāni /\ntatra kiṃ tāvatprāptaṃ, naimittikānīti /\nrājyasya kartā rājetyāryāṇāmāndhrāṇāṃ cāvivādaḥ /\ntathāhi-brāhmaṇādiṣu prajāpālanakartṛṣu kanakadaṇḍātapatraśvetacāmarādilāñchaneṣu rājapadamāndhrāścāryāścāvivādaṃ prayuñjānā dṛśyante /\ntenāvipratipatrvipratipattāvapyāryāndhraprayogayoryavavarāhavadāryaprasiddherāndhraprasiddhito balīyasītvāt /\n<lg>\n<l>balavadāryaprasiddhivirodhe tvatanmūlāyāḥ pāṇinīyaprasiddheḥ 'virodhe tvanapekṣaṃ syāt' iti nyāyena bādhanāttadanuguṇatayā vā kathañcinnasvanakulādivadanvākhyānāmātraparatayā nīyamānatvādrajyasya kartā rājeti siddhe nimittārthāḥ śrutayaḥ /</l>\n<l>tathāca yadiśabdo 'pyāñjasaḥ syāditi prāptam /</l>\n<l>evaṃ prāpta ucyate-'rūpato na viśeṣo 'sti hyāryamlecchaprayogayoḥ /</l>\n<l>vaidikādvākyaśeṣāttu viśeṣastatra darśitaḥ' //</l>\n</lg></p>\n\n<p>tadiha rājaśabdasya karmayogādvā kartari prayogaḥ kartṛprayogādvā karmaṇīti viśaye vaidikavākyaśeṣavadabhiyuktatarasyātrabhavataḥ pāṇineḥ smṛternirṇāyate prasiddhirāndhraṇāmanādirādimatī cāryāṇāṃ prasiddhirgogāvyādiśabdavat /\nnaca saṃbhāvitādimadbhāvā prasiddhiḥ pāṇinimsṛtimapodyānādiprasiddhimādimatīṃ kartumatsahate /\ngāvyādiśabdaprasiddheranāditvena gavādipadaprasiddherapyādimattvāpatteḥ /\ntasmātpāṇinīyasmṛtyanumatāndhraprasiddhibalīyastvena kṣatriyatvajātau rājaśabde mukhye tatkartaryatajjātau rājaśabdo gauṇa iti kṣatriyasyaivākārādrājasūye tatprakaraṇamapodyāveṣṭerutkarṣaḥ /\n<lg>\n<l>anvayānurodhī yadiśabdo na tvapūrvavidhausati tamanyathayitumarhati /</l>\n<l>ata evāhuḥ-'yadi śabdaparityāgo rucyadhyahārakalpanā' iti /</l>\n<l>iyaṃ ca rājasūyādadhikārāntarametayānnādyakāmaṃ yājayediti nāstītikṛtvā cintā /</l>\n<l>etasmiṃstvadhikāre 'nnādyakāmasya traivarṇikya saṃbhavātprāpternimittārthatā brāhmaṇādiśravaṇasya durvāraiveti //47 //</l>\n</lg></p>\n\n<p>3.3.29.48.</p>\n\n<p>// 48 //</p>\n\n<p>3.3.29.49.</p>\n\n<p>// 49 //</p>\n\n<p>3.3.29.50.</p>\n\n<p>// 50 /\n.</p>\n\n<p>3.3.29.51.</p>\n\n<p>// 51 //</p>\n\n<p>3.3.29.52.</p>\n\n<p>// 52 //</p>\n\n<p>3.3.30.53.</p>\n\n<p>eka ātmanaḥ śarīre bhāvāt /\nadhikāraṇatātparyamāha- #iheti# /\nsamarthanaprayojanamāha- #bandhamokṣeti# /\nasamarthane bandhamokṣādhikārābhāvamāha- #na hyasatīti# /\nadhastanatantroktena paunaruktyaṃ codayati- #nanviti# /\npariharati- #uktaṃ bhāṣyakṛteti# /\nnasūtrakāreṇa tatroktaṃ yena punaruktaṃ bhavedapi tu bhāṣyakṛtetyatratyasyaivārthasyāpakarṣaḥ pramāṇalakṣaṇopayogitayā tatra kṛta iti /\nyata iha sūtrakṛdvakṣyatyata eva bhagavatopavarṣeṇoddhāro 'pakarṣasya kṛtaḥ /\nvicārasyāsya pūrvottaratantraśeṣatvamāha- #iha ceti# /\npūrvādhikaraṇasaṃgatimāha- #apiceti# /\nnanvātmāstitvopapattaya evātrocyantāṃ kiṃ tadākṣepeṇetyata āha-ākṣepapūrvikā hīti /\nākṣepamāha- #atraike dehamātrātmadarśina iti# /\nyadyapi samastavyasteṣu pṛthivyaptejovāyuṣu na caitanyaṃ dṛṣṭaṃ tathāpi kāyākārapariṇateṣu bhaviṣyati /\nnahi kiṇvādayaḥ samastavyastā na madanā dṛṣṭā iti madirākārapariṇatā na madayanti /\nahamiti cānubhave deha eva gaurādyakāraḥ prathate /\nna tu tadatiriktaḥ tadadhiṣṭhānaḥ kuṇḍa eva dadhīti /\nata evāhaṃ sthūlo gacchāmītyādisāmānādhikaraṇyopapattirahamaḥ sthūlādibhiḥ /\nna jātu dadhisamānādhikaraṇāni madhurādīni kuṇḍasyaikādhikaraṇyamanubhavanti sitaṃ madhuraṃ kuṇḍamiti /\nna cāpratyakṣamātmatattvamanumānādibhiḥ śakyamunnetum /\nna khalvapratyakṣaṃ pramāṇamasti /\nuktaṃ hi-'deśakālādirūpāṇāṃ bhedādbhinnāsu śaktiṣu /\nbhavānāmanumānena prasiddhiratidurlabhā' iti /\nyadā ca upalabdhisādhyanāntarīyakabhāvasya liṅgasyeyaṃ gatistadā kaiva kathā dṛṣṭavyabhicārasya śabdasyārthāpatteścātyantaparokṣārthagocarāyā upamānasya heturbhāṣyakṛtā vyākhyātaḥ /\n<lg>\n<l>ceṣṭā hitāhitaprāptiparihārārtho vyāpāraḥ /</l>\n<l>sa ca śarīrādhīnatayā dṛśyamānaḥ śarīradharma evaṃ prāṇaḥ śvāsapraśvāsādirūpaḥ śarīradharma eva /</l>\n<l>icchāprayatnādayaśca yadyapyāntarāḥ tathāpi śarīrātiriktasya tadāśrayānupalabdheḥ sati śarīre bhāvāt antaḥ śarīrāśrayā eva, anyathā dṛṣṭahānādṛṣṭakalpanāprasaṅgāt /</l>\n<l>śarīrātirikta ātmani pramāṇābhāvāccharīre ca saṃbhavāccharīre ca saṃbhavāccharīramevecchādimadātmeti prāpta ucyate- //53 //</l>\n</lg></p>\n\n<p>3.3.30.54.</p>\n\n<p>#vyatirekastadbhāvābhāvitvānna tūpalabdhivat# /\nnāpratyakṣaṃ pramāṇamiti bruvāṇaḥ praṣṭavyo jāyate kuto bhavānanumānādīnāmaprāmāṇyamavadhāritavāniti /\npratyakṣaṃ hi liṅgādirūpamātragrāhi nāprāmāṇyameṣāṃ viniścetumarhati /\nnahi dhūmajñānamivaiṣāmindriyārthasannikarṣādaprāmāṇyajñānamudetumarhati /\nkintu deśakālāvasthārūpabhedena vyabhācirotprekṣayā /\nna caitāvānpratyakṣasya vyāpāraḥ saṃbhavati /\nyathāhuḥ-nahīdamiyato vyāpārānkartuṃ samarthaṃ saṃnihitaviṣayabalenotpatteravicārakatvāditi /\ntasmādasminnanicchatāpi pramāṇāntaramabhyupeyam /\napica pratipannaṃ pumāṃsamapahāyāpratipannasaṃdigdhāḥ prekṣāvadbhiḥ pratipādyante /\nna caiṣāmitthaṃbhāvo bhavatpratyakṣagocaraḥ /\nna khalvete gauratvādivatpratyakṣagocarāḥ kintu vacanaceṣṭādiliṅgānumeyāḥ /\nnaca liṅgaṃ pramāṇaṃ yata ete sidhyanti /\nna puṃsāmitthaṃbhāvamavijñāya yaṃ kañcana puruṣaṃ pratipipātayiṣato 'navadheyavacanasya prekṣāvattā nāma /\napica paśavo 'pi hitāhitaprāptiparihārārthinaḥ komalaśaṣpaśyāmalāyāṃ bhuvi pravartante /\npariharanti cāśyānatṛṇakaṇṭakākīrṇām /\nnāstikastu paśorapi paśuriṣṭaniṣṭasādhanamavidvān /\nna khalvasminnumānagocara-pravṛttinivṛttigocare pratyakṣaṃ prabhavati /\nnaca parapratyāyanāya śabdaṃ prayuñjīta śābdasyārthasyāpratyakṣatvāt /\ntadeva mā nāma bhūnnāstikasya janmāntaramasminneva janmanyupasthito 'sya mūkatvapravṛttinivṛttiviraharūpo mahānnarakaḥ /\nparākrāntaṃ cātra sūribhiḥ /</p>\n\n<p>atyantaparokṣagocarāpyanyathānupapadyamānārthaprabhavārthāpattiḥ /\nbhūyaḥsāmānyayogena copamānamupapāditaṃ pramāṇalakṣaṇe /\ntadatrāstu tāvatpramāṇāntaraṃ pratyaśramevāhaṃpratyayaḥ śarīrātiriktamālambata ityanvayatirekābhyāmavadhāryate /\nyogavyāghravatsvapnadaśāyāṃ ca śarīrāntaraparigrahābhimāne 'pyahaṅkārāspadasya pratyabhijñāyamānatvamityuktam /\nsūtrayojanā tu na tvavyatiriktaḥ kintu vyatirikta ātmā dehāt /\nkutastadbhāvābhāvitvāt /\ncaitanyādiryadi śarīraguṇaḥ tato 'nena viśeṣaguṇena bhavitavyam. na tu saṃkhyāparimāṇasaṃyogādivatsāmānyaguṇena /\ntathāca ye bhūtaviśeṣaguṇaste yāvadbhūtabhāvino dṛṣṭā yathā rūpādayaḥ /\nnahyasti saṃbhavaḥ bhūtaṃ ca rūpādirahitaṃ ceti /\ntasmādbhūtaviśeṣaguṇarūpādivaidharmyānna caitanyaṃ śarīraguṇaḥ /\netenecchādīnāṃ śarīraviśeṣaguṇatvaṃ pratyuktam /</p>\n\n<p>prāṇaceṣṭādayo yadyapi dehadharmā eva tathāpi na dehamātraprabhavāḥ /\nmṛtāvasthāyāmapi prasaṅgāt /\ntasmādyasyaite adhiṣṭānāddehadharmā bhavanti sa dehātirikta ātmā /\nadṛṣṭakāraṇatve 'bhyupagamyamāne tasyāpi dehāśrayatvānupapatterātmaivābhyupetavya iti /\nvaidharmyāntaramāha- #dehadharmāśceti# /\nsvaparapratyakṣā hi dehadharmā dṛṣṭā yathā rūpādayaḥ /\nicchādayastu svapratyakṣā eveti dehadharmavaidharmyam /\ntasmādapi dehātiriktadharmā iti /\ntatra yadyapi caitanyamapi bhūtaviśeṣaguṇastathāpi yāvadbhūtamanuvarteta /\nnaca madaśaktyā vyabhicāraḥ /\nsāmarthyasya sāmānyaguṇatvāt /\napica madaśaktiḥ pratimadirāvayavaṃ mātrayāvatiṣṭhate tadvaddehe 'pi caitanyaṃ tadavayaveṣvapi mātrayā bhavet /\nyathā caikasmindehe bahavaścetayeran /\nnaca bahūnāṃ cetanānāmanyonyābhiprāyānuvidhānasaṃbhava iti ekapāśanibaddhā iva bahavo vihaṅgamāḥ viruddhādikriyābhimukhāḥ samarthā api na hastamātramapi deśamatipatitumutsahante /\nevaṃ śarīramapi na kiñcitkartumutsahate /\napi nānvayamātrāttaddharmadharmibhāvaḥ /\nśakyo viniścetuṃ, mā bhūdākāśasya sarvo dharmaḥ sarveṣvanvayāt /\napi tvanvayavyatirekābhyām /\nsaṃdigdhaścātra vyatirekaḥ /\ntathāca sādhakatvamanvayamātrasyetyāha- #apica sati hi tāvaditi# /\ndūṣaṇāntaraṃ vivakṣuriṇāmabhedo rūpādirna tu bhūtacatuṣṭayādarthāntaramevaṃ bhūtapariṇāmabheda eva caitanyaṃ na tu bhūtebhyor'thāntaraṃ, yena 'pṛthivyāpastejo vāyuriti tattvāni' iti pratijñāvyāghātaḥ syādityarthaḥ /\netaduktaṃ bhavati-caturṇāmeva bhūtānāṃ jagatpariṇāmo na tvasti tattvāntaraṃ yasya pariṇāmo rūpādayo 'nyadvā pariṇāmāntaramiti /\natroktābhistāvadupapattibhirdehadharmatvaṃ nirastaṃ tathāpyupapattyantarābhidhitsayāha- #cettarhīti# /\nbhūtadharmā rūpādayo jaḍatvādviṣayā eva dṛṣṭā na tu viṣayiṇaḥ /\nnaca keṣāñcidviṣayāṇāmapi viṣayitvaṃ bhaviṣyatīti vācyam /\nsvātmani vṛttivirodhāt /\nna copalabdhāveṣa prasaṅgastasyā ajaḍāyāḥ svayaṃprakāśatvābhyupagamat /\nkṛtopapādanaṃ caitatpurastāt /\nupalabdhivaditi sūtrāvayavaṃ yojayati- #yathaivāsyā iti# /\nupalabdhigrāhiṇa eva pramāṇāccharīvyatireko 'pyalagamyate /\ntasyāstataḥ svayaṃprakāśapratyayena bhūtadharmebhyo jaḍebhyo vailakṣaṇyena vyatirekaniścayāt /\nastu tarhi vyatirekādupalabdhirbhūtebhyaḥ svatantrā tathāpyātmani pramāṇābhāva ityata āha- #upalabdhisvarūpa eva ca na ātmeti# /\nājānatastāvadupalabdhibhedo nānubhūyata iti viṣayabhedādabhyupeyaḥ /\nna copalabdhivyatirekiṇāṃ viṣayāṇāṃ prathā saṃbhavatītyupapādatam /\nnaca viṣayabhedagrāhi pramāṇamastīti copapāditaṃ brahmatattvasamīkṣāyāmasmābhiḥ /\nevaṃ ca sati viṣayarūpatadbhedāveva sudurlabhāviti dūranirastā viṣayabhedādupalabdhibhedasaṃkathā /\ntenopalabdherupalabdhṛtvamapi na tāttvikam /\nkintvavidyākalpitam /\ntatrāvidyādaśāyāmapyupalabdherabheda ityāha- #ahamidamadrākṣamiti ceti# /\nna kevalaṃ tāttvikābhedānnityatvamatāttvikādapi nityatvameveti tasyārthaḥ /\n#smṛtyādyupapatteśca# /\n<lg>\n<l>nānātve hi nānyenopalabdhe 'nyasya puruṣasya smṛtirupapadyata ityarthaḥ /</l>\n<l>nirākṛtamapyarthaṃ nirākaraṇāntarāyānubhāṣate- #yattūktamiti# /</l>\n<l>yo hi dehavyāpārādupalabdhirutpadyate tena dehadharma iti manyate taṃ pratīdaṃ dūṣaṇam- #na cātyantaṃ dehasyeti# /</l>\n<l>prakṛtamupasaṃharati- #tasmādanavadyamiti# //54 //</l>\n</lg></p>\n\n<p>3.3.31.55.</p>\n\n<p>#aṅgavabaddhāstu na śākhāsu hi prativedam# /\nsvarādibhedātprativedamudgīthādayo bhidyante /\ntadanubaddhāstu pratyayāḥ pratiśākhaṃ vihitā bhedena /\ntatra saṃśayaḥ-kiṃ yasminvede yadudrīthādayo vihitāsteṣāmeva tadvedavihitāḥ pratyayā utānyavedavihitānāmapyudrīthādīnāṃ te pratyayā iti /\nkiṃ tāvatprāptam /\n'omityakṣaramudrīthamupāsti' ityudrīthaśravaṇenodrīthasāmānyamavagamyate /\nnirviśeṣasya ca tasyānupapatterviśeṣakāṅkṣāyāṃ svaśākhāvihitasya viśeṣasya saṃnidhānāttenaivākāṅkṣāvinivṛtterna śākhāntarīyamudrīthāntaramapekṣate /\n<lg>\n<l>na caivaṃ saṃnidhānena śrutipīḍā, yadi hi śrutisamarpitamarthamapabādhena tataḥ śrutiṃ pīḍayenna caitadasti /</l>\n<l>nahyudrīthaśrutyabhihitalakṣitau sāmānyaviśeṣau bādhitau svaśākhāgatayoḥ svīkaraṇācchākhāntarīyāsvīkāre 'pi /</l>\n<l>yathāhuḥ-'jātivyaktī gṛhītveha vayaṃ tu śrutilakṣite /</l>\n<l>kṛṣṇādi yadi muñcāmaḥ kā śrutistatra pīḍyate' //</l>\n</lg></p>\n\n<p>evaṃ prāptam /\nevaṃ prāpta ucyate-udrīthāṅgavavaddhāstu pratyayā nānāśākhāsu prativedamanuvarteranna pratiśākhaṃ vyavatiṣṭheran /\nudrīthamityādisāmānyaśruteraviśeṣāt etaduktaṃ bhavati-yuktaṃ śuklaṃ paṭamānayetyādau paṭaśrutimaviśeṣapravṛttāmapi saṃnidhānācchuklaśrutirbādhata iti /\nviśiṣṭārthapratyāyanapratyuktatvātpadānāṃ samabhivyāhārasya /\nanyathā tadanupapatteḥ /\nnaca svārthamasmārayitvā viśiṣṭārthapratyāyanaṃ padānāmiti viśiṣṭārthaprayuktaṃ svārthasmāraṇaṃ na svaprayojakamapavādhitumutsahate /\nmā ca vādhiprayojakābhāvena svārthasmāraṇamapīti yuktamaviśeṣapravṛttāyā api śruterekasminneva viśeṣe avasthāpanam /\niha tūdrīthaśruteraviśeṣeṇa viśiṣṭārthapratyāyakatvāt /\n<lg>\n<l>saṃkoce pramāṇaṃ kiñcinnāsti /</l>\n<l>naca saṃnidhimātramapabādhitumarhati /</l>\n<l>śrutisāmānyadvāreṇa ca sarvaviśeṣagāminyāḥ śruterekasminnavasthānaṃ pīḍaiva /</l>\n<l>tasmātsarvodrīthaviṣayāḥ pratyayā iti //55 //</l>\n</lg></p>\n\n<p>3.3.31.56.</p>\n\n<p>mantrādivadvāvirodhaḥ /\n<lg>\n<l>viruddhamiti naḥ saṃpratyayo yatpramāṇena nopalabhyate /</l>\n<l>upalabdhaṃ ca mantrādiṣu śākhāntarīyeṣi śākhāntarīyakarmasaṃbandhitvam /</l>\n<l>tadvadihāpīti darśanādavirodhaḥ /</l>\n<l>etacca darśitaṃ bhāṣyeṇa sugameneti //56 //</l>\n</lg></p>\n\n<p>3.3.32.57.</p>\n\n<p>#bhūmnaḥ kratuvajjyāyastvaṃ tathāhi darśayati# /\nvaiśvānaravidyāyāṃ chāndogye kiṃ vyastopāsanaṃ samastopāsanameveti /\ntatra divameva bhagavo rājanniti hovāceti pratyakamupāsanaśruteḥ pratyekaṃ ca phalavattvāmnānātsamastopāsane ca phalavattvaśruterubhayathāpyupāsanam /\nnaca yathā vaiśvānarīyeṣṭau yadaṣṭākapālo bhavatītyādīnāmavayujyavādānāṃ pratyekaṃ phalaśravaṇe 'pyarthavādamātratvaṃ vaiśvānaraṃ dvādaśakapālaṃ nirvapedityasyaiva tu phalavattvamevamatrāpi bhavitumarhati /\ntatra hi dvādaśakapālaṃ nirvapediti /\nvidhibhaktiśrutiryadaṣṭākapālo bhavatītyādiṣu vartamānāpadeśaḥ /\nnaca vacanāni tvapūrvatvāditi vidhikalpanā /\navayujyavādena stutyāpyupapatteḥ /\niha tu samaste vyaste ca vartamānāpadeśasyāviśeṣādagṛhyamāṇaviśeṣaśatayā ubhayatrāpi vidhikalpanāyāḥ phalakalpanāyāśca bhedāt /\nnindāyāśca samastopāsanārambhe vyastopāsane 'pyupapatteḥ /\nśyāmo vāśvāhutimabhyavaharatītivadubhayavidhamupāsanamiti prāpta ucyate-samastopāsanasyaiva jyāyastvaṃ na vyastopāsanasya /\nyadyapi vartamānāpadeśatvamubhayatrāpyaviśiṣṭaṃ tathāpi paurvāparyālocanayā samastopāsanaparatvasyāvagamaḥ /\nyatparaṃ hi vākyaṃ tadasyārthaḥ /\ntathāhi-prācīnaśālaprabhṛtayo vaiśvānaravidyānirmayāyāśvapatiṃ kaikeyamājagmiḥ /\nte ca tattadekadeśopāsanamupanyastavantaḥ /\ntatra kaikeyastattadupāsananindāpūrvaṃ tannivāraṇena samastopāsanamupasaṃhāra /\ntathā caikavākyatālābhāya vākyabhedaparihārāya ca samastopāsanaparataiva saṃdarbhasya lakṣyate /\ntasmādbahuphalasaṃkīrtanaṃ /\n<lg>\n<l>pradhānastavanāya /</l>\n<l>samastopā,nasyaiva tu phalavattvamiti siddham /</l>\n<l>ekadeśivyākhyānamupanyasya dūṣayati- #kecittvatreti# /</l>\n<l>saṃbhavatyakavākyatve vākyabhedasyānyāpyatvāt nedṛśaṃ sūtravyākhyānaṃ samañja,mityarthaḥ //57 //</l>\n</lg></p>\n\n<p>3.3.33.58.</p>\n\n<p>nānāśabdādibhedāt /\nsiddhaṃ kṛtvā vidyābhedamadhastanaṃ vicārajātamabhinirvartitam /\nsaṃprati tu sarvāsāmīśvaragocarāṇāṃ vidyānāṃ kimabhedo bhedo vā, evaṃ prāṇādigocarāsviti vicārayitavyam /\nnanu yathā pratyayābhidheyāyā apūrvabhāvanāyā ājānato bhedabhāve 'pi dhātvarthena nirūpyamāṇatvāttasya ca yāgāderbhedātprakṛtyarthayāgādidhātvarthānubandhabhedādbhedaḥ /\ntadanuraktāyā eva tasyāḥ pratīyamānatvāt /\nevaṃ vidyānāmapi rūpato vedyasyeśvarasyābhede 'pi tattatsatyasaṃkalpatvādiguṇopadhānabhedādvidyābheda iti nāstyabhedāśaṅkā /\nucyateyuktamanubandhabhedātkāryarūpāṇāmapūrvabhāvanānāṃ bheda iti /\niha brahmaṇaḥ siddharūpatvājguṇānāmapi satyasaṃkalpatvādīnāṃ tadāśrayāṇāṃ siddhatayā sarvatrābhedo vidyāsu /\nnahi viśālavakṣāścakorekṣaṇaḥ kṣatriyayuvā duśryavanadharmeti ekatropadiṣṭo 'nyatra siṃhāsyo vṛṣaskandhaḥ evopadiśyamānaścakorekṣaṇatvādyapajahāti na khalu pratyupadeśaṃ vastu bhidyate /\ntasya sarvatra tādavasthyāt /\natādavasthye vā tadeva na bhavet /\nnahi vastu vikalpyata iti /\ntasmādvedyābhedādvidyānāṃ bheda iti prāptam /\nevaṃ prāpta ucyate-bhavedetadevaṃ yadi vastuniṣṭānyupāsanavākyāni kintu tadviṣayāmupāsanābhāvanāṃ vidadhati /\nsā ca kāryarūpā /\nyadyapi copāsanābhāvanā upāsanādhīnanirūpaṇopāsanaṃ copāsyādhīnanirūpaṇamupāsyaṃ ceśvarādi vyavasthitarūpam, tathāpyupāsanaviṣayībhāvo 'sya kadācitkasyācitkenacidrūpeṇetyapariniṣṭhita eva /\nyathaikaḥ strīkāyaḥ kenacidbhakṣyatayā kenacidupagantavyatayā kenacidapatyatayā kenacinmātṛtayā kenacidupekṣaṇīyatayā viṣayīkriyamāṇaḥ puruṣecchātantraḥ /\nevamihāpi upāsanāni puruṣecchātantratayā vidheyatāṃ nātikrāmanti /\nnaca tattadguṇatayopāsanāni guṇabhedānna bhidyante /\nna cāgnihotramivopasanāṃ vidhāya dadhitaṇḍulādiguṇavadiha satyasaṃkalpatvādiguṇavidhiryenaikaśāstratvaṃ syāt /\napi tūtpattāvevopāsanānāṃ tattadguṇaviśiṣṭānāmavagamāt /\ntatrāgṛhyamāṇaviśeṣatayā sarvāsāṃ bedastulyaḥ /\nnaca samastaśākhāvihitasarvaguṇopasaṃhāraḥ śakyānuṣṭhānastasmādbedaḥ /\n<lg>\n<l>#na cāsminpakṣe sāmānā santaḥ satyakāmādayaiti# /</l>\n<l>kecitkhalu guṇāḥ kāsucidvidyāsu samānāstenaikavidyātve āvartayitavyāḥ /</l>\n<l>ekatroktatvāt /</l>\n<l>vidyābhede tu na paunaruktyamekasyāṃ vidyāyāmuktā vidyāntare noktā iti vidyāntarasyāpi tadguṇatvāya vaktavyā anuktānāmaprāpteriti //58 //</l>\n</lg></p>\n\n<p>3.3.34.59.</p>\n\n<p>#vikalpo 'viśiṣṭaphalatvāt# /\nagnihotradarśapūrṇamāsādiṣu pṛthagadhikārāṇāmapi succayo dṛṣṭo niyamavāṃsteṣāṃ nityatvādupāsanāstu kāmyatayā na nityāstasmānnāsāṃ samuccayaniyamaḥ /\n<lg>\n<l>tena samānaphalānāṃ darśapūrṇamāsajyotiṣṭomādīnāmiva na niyamavānvikalpaḥ phabhūmārthinaḥ samuccayasyāpi saṃbhavāditi pūrvaḥ pakṣaḥ /</l>\n<l>upāsanānāmamūṣāmupāsyasākṣātkaraṇasādhyatvātphalabhedasyaikenopāsanenopāsyasākṣātkaraṇe tata eva phalaprakilābhe tu kṛtamupāsanāntareṇa /</l>\n<l>naca sākṣātkaraṇasyātiśayasaṃbhavasyopāyasahasrairapi tādavasthyāttanmātrasādhyatvācca phalāvāpteḥ /</l>\n<l>upāsanāntarābhyāse ca cittaikāgratāvyāghātena kasya cidupāsanāniṣpatteriha vikalpa eva niyamavāniti rāddhāntaḥ //59 //</l>\n</lg></p>\n\n<p>3.3.35.60.</p>\n\n<lg>\n<l>#kāmyāstu yathākāmaṃ samuccīyeranna vā pūrvahetvabhāvāt# /</l>\n<l>yāsūpāsanāsu vinopāsyasākṣātkāraṇamadṛṣṭenaiva kāmyasādhanaṃ tāsāṃ kāmyadarśapaurṇamāsādivatpuruṣecchāvaśena vikalpasamuccayāviti sāmpratam //60 //</l>\n</lg>\n\n<p>3.3.36.61.</p>\n\n<p>#aṅgeṣu yathāśrayabhāvaḥ# /\ntannirdhāraṇāniyamastaddṛṣṭeḥ pṛthagdhyapratibandhaḥ phalamityatropasanāsu phalaśruteḥ parṇamayīnyāyenārthavādatayopāsanānāṃ kratvarthatvena samuccayaniyamamāśaṅkya puruṣārthatayaikaprayogavacanagrahaṇābhāve samuccayaniyamo nirastaḥ /\niha tu satyapi puruṣārthatve kasmānnaikaprayogavacanagrahaṇaṃ bhavatīti pūrvoktamarthamākṣipan pratyavatiṣṭhate /\nyadyapi hi kāmyā etā upāsanāstathāpi na svatantrā bhavitumarhanti /\ntathā sati hi kratvarthānāśritatayā kratuprayogādbahirapyamūṣāṃ prayogaḥ prasajyate /\nnaca prayujyante tatkasya hotoḥ /\nkratvarthāśritānāmeva tāsāṃ tattatphaloddeśena vidhānāditi /\nevaṃ cāśrayatantratvādāśritānāṃ prayogavacanenāśrayāṇāṃ samuccayaniyamenāśritānāmapi samuccayaniyamo yukta itarathā tadāśritatvānupapatteḥ /\nsa ca prayogavacana upāsanāḥ samuccitanvaṃstattatphalakāmanānāmavaśyaṃbhāvamākṣipati tadabhāve tāsāṃ samuccayaniyamābhāvāditi manvānasya pūrvaḥ pakṣaḥ /\nrāddhāntastu yathāvihitoddiṣṭapadārthanurodhī prayogavacano na padārthasvabhāvānanyathayitumarhati /\nkintu tadavirodhenāvatiṣṭhate /\ntatra kratvarthānāṃ nityavadāmnānāttathābhāvasya na saṃbhavānniyamenaitāntsamuccinotu /\nkāmāvabaddhāstūpāsanāḥ kāmānamanityatvānna samuccayena niyantumarhati /\nnahi kāmā vidhīyate yena samuccīyerannapi tūddiśyante /\nmānāntarānusārī coddeśo na tadvirodhenoddeśyamanyathayatī /\n<lg>\n<l>tathā satyuddeśānupapatteḥ /</l>\n<l>tasmātkāmānāmanityatvāttadavabaddhānāmupāsanānāmapyanityatvam /</l>\n<l>nityānityasaṃyogavirodhāt satyapi tadāśrayāṇāṃ nityatve idameva cāśrayatantratvamāśritānāṃ yadāśraye satyeva vṛttirnāsatīti /</l>\n<l>na tu tatra vṛttireva nāvṛttiriti tadidamuktam-āśrayatantrāṇyapi hīti //61 //</l>\n</lg></p>\n\n<p>3.3.36.62.</p>\n\n<p>// 62 //</p>\n\n<p>3.3.36.63.</p>\n\n<p>#samāhārāt /\n<lg>\n<l>hotṛṣadanāddhaivāpi durudgīthamanusamāharatīti# /</l>\n<l>apirbhinnakamo dirudgīthamapīti /</l>\n<l>vedāntarohitapraṇavodgīthaikatvapratyayasāmarthyāddhotṛkarmaṇaḥ śaṃsanādudrātā pratisamādadhāti kiṃ tadityata āha durudrīthamapi vedāntarodite caudrātre karmaṇi utpannaṃ kṣatam /</l>\n<l>evaṃ bruvanvedāntaroditasya pratyasyetyādi yojanīyam //63 //</l>\n</lg></p>\n\n<p>3.3.36.64.</p>\n\n<lg>\n<l>#guṇasādhāraṇyaśruteśca# /</l>\n<l>asya sūtrasyānvayamukhena vyatirekamukhena ca vyākhyā /</l>\n<l>śeṣamatirohitārtham //64 //</l>\n</lg>\n\n<p>3.3.36.65.</p>\n\n<p>// 65 //</p>\n\n<p>3.3.36.66.</p>\n\n<p>// 66 //</p>\n\n<l>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya tṛtīyaḥ pādaḥ //3 //</l>\n\n<p>#tṛtīyādhyāye caturthaḥ pādaḥ# /</p>\n\n<p>3.4.1.1.</p>\n\n<p>#puruṣārtho 'taḥśabdāditi bādarāyaṇaḥ# /\nsthitaṃ kṛtvopaniṣadāmapavargākhyapuruṣārthasādhanātmajñānaparatvamupāsanānāṃ ca tattatpuruṣārthasādhanatvamadhastanaṃ vicārajātamabhinirvartitam /\nsamprati tu kimaupaniṣadātmatattvajñānamapavargasādhanatayā puruṣārthamāho kratuprayogāpekṣitakartṛpratipādakatayā kratvarthamiti mīmāṃsāmahe /\nyadā ca kratvarthaṃ tadā yāvanmātraṃ kratuprayogavidhināpekṣitaṃ kartṛtvamāmuṣmikaphalopabhoktṛtvaṃ ca na caitadanityatve ghaṭate kṛtavipraṇāśākṛtābhyāgamaprasaṅgādato nityatvamapi, tāvanmātramupaniṣatsu vivakṣitam /\nito 'nyadanapekṣitaṃ viparītaṃ ca nopaniṣadarthaḥ syāt /\nyathā śuddhatvādi /\nyadyapi jīvānuvādena tasya brahmatvapratipādanaparatvamupaniṣadāmiti mahatā prabandhena tatra tatra pratipāditaṃ tathāpyatra keṣāñcitpūrvapakṣaśahkābījānāṃ nirākaraṇe tadeva sthūṇanikhanananyāyena niścalīkriyata ityasti vicāraprayojanam /\ntatra yadyapi prokṣaṇādivadātmajñānaṃ na kañcitkratumārabhyādhītam, yadyapi ca kartṛmātraṃ nāvyabhicāritakratusaṃbandhaṃ kartṛmātrasya laukikeṣvapi karmasu darśanādyena parṇatādivadanārabhyādhītamapyavyabhicaritakratusaṃbandhajihūdvāreṇa vākyenaiva kratvarthamāpadyate tathāpi yādṛśa ātmā kartāmuṣmikasvargādiphalabhogabhāgī dehādyatirikte vedāntaiḥ pratipādyate na tādṛśasyāsti laukikeṣu karmasūpayogaḥ /\nteṣāmaihikaphalānāṃ śarīrānatiriktenāpi yādṛśatādṛśena kartraupapatteḥ /\nāmuṣmikaphalānāṃ tu vaidikānāṃ karmaṇāṃ tamantareṇāsaṃbhavāttatsaṃbandha evāyamaupaniṣadaḥ ka4teti tadavyabhicārāttānyanusmārayajjuhvādivadvākyenaiva tajjñānaṃ parṇatāvatkratvaidamarthyamāpadyata iti phalaśrutirarthavādaḥ /\ntaduktam-'dravyasaṃskārakarmasu parārthatvātphalaśrutirarthavādaḥ syāt' iti aupaniṣadātmajñānasaṃskṛto hi kartā pāralaukikaphalopabhogayogyo 'smīti vidyāvācchraddhāvānkratuprayogāṅgaṃ nānyathā prokṣitā iva vrīhayaḥ kratvaṅgamiti /\npriyādisūcitasya ca saṃsāriṇa evātmano draṣṭavyatvena pratijñāpanādapahatapāpmatvādi tu tadviśeṣaṇaṃ tasyaiva stutyartham /\nna tu tatparatvamupaniṣadām /\ntasmātkratvarthamevātmajñānaṃ kartṛsaṃskāradvārā na punaḥ puruṣārthamiti /\netadupodbalārthaṃ ca brahmavidāmācārādiḥ śrutyavagata upanyastaḥ /\nna kevalaṃ vākyādātmajñānasya kratvarthatvam /\ntṛtīyāśruteśca /\nna tvetatprakṛtodgīthavidyāviṣayaṃ yadeva vidyayeti sarvanāmavadhāraṇābhyāṃ vyāpteradhigamat /\n<lg>\n<l>yathā ya eva dhūmavāndeśaḥ sa vahvimāniti /</l>\n<l>samanvārambhavacanaṃ ca phalārambhe vidyākarmaṇoḥ sāhityaṃ darśayati /</l>\n<l>tacca yadyapyāpneyādiyagaṣaṭkavatsamapradhānatvenāpi bhavati tathāpyuktayā yuktyā vidyāyāḥ karma pratyaṅgabhāvenaiva netavyam /</l>\n<l>vedārthajñānavataḥ karmavidhānādupaniṣado 'pi vedārtha iti tajjñānamapi karmāṅgamiti //1 //</l>\n</lg></p>\n\n<p>3.4.1.2.</p>\n\n<p>// 2 //</p>\n\n<p>3.4.1.3.</p>\n\n<p>// 3 //</p>\n\n<p>3.4.1.4.</p>\n\n<p>// 4 //</p>\n\n<p>3.4.1.5.</p>\n\n<p>// 5 //</p>\n\n<p>3.4.1.6.</p>\n\n<p>// 6 //</p>\n\n<p>3.4.1.7.</p>\n\n<lg>\n<l>#niyamācca# /</l>\n<l>sugamam //7 //</l>\n</lg>\n\n<p>3.4.1.8.</p>\n\n<p>#siddhāntayati-adhikopadeśāttu bādarāyaṇasyaivaṃ taddarśanāt# /\nyadi śarīrādyatiriktaḥ kartā bhoktātmetyetanmatra upaniṣadaḥ paryavasitāḥ syustataḥ syādevaṃ, na tvetadasti /\ntāstvevaṃbhūtajīvānuvādena tasya śuddhabuddhodāsīnabrahmarūpatāpratipādanaparā iti tatra tatrāsakṛdāveditam /\nanadhigatārthabodhanasvarasatā hi śabdasya pramāṇāntarasiddhānuvādena /\ntathā caupaniṣadātmajñānasya kratvanuṣṭhānavirodhinaḥ kratusaṃbandha eva nāsti /\nkimaṅga punaḥ tadavyabhicārastataśca kratuśeṣatā /\ntathāca nāpavargaphalaśruterarthavādamātratvamapi tu phalaparatvameva /\n<lg>\n<l>ata eva priyādisūcitena saṃsāriṇātmanopakramasya tasyaivātmano 'dhikopadidikṣāyāṃ paramātmanātyantābheda upadiśyate /</l>\n<l>yathā samāropitasya bhujagasya rajjurūpādatyantābhedaḥ pratipādyate yo 'yaṃ sarpaḥ sā rajjuriti /</l>\n<l>yathā vidyāyāḥ karmāṅgatve darśanamupanyastamevakarmāṅgatve darśanamuktam /</l>\n<l>tatra karmāṅgatvadarśanānāmanyathāsiddhiruktā kevalavidyādarśanānāṃ tu nānyathāsiddhiḥ //8 //</l>\n</lg></p>\n\n<p>3.4.1.9.</p>\n\n<p>// 9 //</p>\n\n<p>3.4.1.10.</p>\n\n<lg>\n<l>#asārvatrikī# /</l>\n<l>vyāptirapyudgīthavidyāpekṣayā tasyā eva prakṛtatvānna tvaśeṣāpekṣayā /</l>\n<l>yatha sarve brāhmaṇā bhojyantāmiti nimintritāpekṣayā teṣāmeva prakṛtatvāt //10 //</l>\n</lg>\n\n<p>3.4.1.11.</p>\n\n<p>#vibhāgaḥ śatavat# /\n<lg>\n<l>sugamam /</l>\n<l>avibhāge 'pi na doṣa ityāha- #na cedaṃ samanvārambhavacanamiti# /</l>\n<l>saṃsāriviṣayā vidyā #vihitā#yathodgīthavidyā /</l>\n<l>pratiṣiddhā ca yathāsacchāstrādhigamanalakṣaṇā //11 //</l>\n</lg></p>\n\n<p>3.4.1.12.</p>\n\n<p>#adhyayanamātravata eva karmavidhirna#tūpaniṣadadhyayanavataḥ /\n<lg>\n<l>etaduktaṃ bhavati-yadadhyayanamarthāvabodhaparyantaṃ karmasūpayujyate yathā karmavidhivākyānāṃ tanmātravata evādhikāraḥ karmasu nopaniṣadadhyanavataḥ tadadhyayanasya karmasvanupayogāditi /</l>\n<l>adhyayanamātravata eveti mātragrahaṇenārthajñānaṃ vā vyavacchinnamiti manvāno bhrāntaścodayati- #nanvevaṃ satīti# /</l>\n<l>svābhiprāyamudghāṭayansamādhatte- #na vayamiti# /</l>\n<l>upaniṣadadhyayanāpekṣaṃ mātragrahaṇaṃ nārthabodhāpekṣamityarthaḥ //12 //</l>\n</lg></p>\n\n<p>3.4.1.13.</p>\n\n<lg>\n<l>#nāviśeṣāt# /</l>\n<l>kurvanneveha karmāṇītyavidyāvadviṣayamityarthaḥ //13 //</l>\n</lg>\n\n<p>3.4.1.14.</p>\n\n<l>vidyavadviṣayatve 'pyavirodho vidyāstutyarthatvādityāha- #stutayo 'numatirvā# //14 //</l>\n\n<p>3.4.1.15.</p>\n\n<lg>\n<l>apica vidyāphalaṃ pratyakṣaṃ darśayantī śrutiḥ kālāntarabhāviphalakarmāṅgatvaṃ vidyāyā nirākarotītyāha- #kāmakāreṇa caike# /</l>\n<l>kāmakāra icchā //15 //</l>\n</lg>\n\n<p>3.4.1.16.</p>\n\n<lg>\n<l>#upamardaṃ ca# /</l>\n<l>adhikopadeśādityanenātmana eva śuddhabuddhodāsīnatvādaya uktāḥ /</l>\n<l>iha tu samastakriyākārakaphalavibhāgopamardaṃ ceti //16 //</l>\n</lg>\n\n<p>3.4.1.17.</p>\n\n<lg>\n<l>#ūrdhvaretaḥsu ca śabde hi# /</l>\n<l>subodham //17 //</l>\n</lg>\n\n<p>3.4.2.18.</p>\n\n<p>#parāmarśaṃ jaiminiracodanā cāpavadati hi# /\nsiddha ūrdhvaretasāmāśramitve tadvidyānāmakarmāṅgatayāpavargārthaṃ syāt /\nāśramitvaṃ tveṣāmanyārthaparāmarśamātrānna sidhyati /\nvidhyabhāvāt /\nsmṛtyācāraprasiddhiśca teṣāṃ pratyakṣaśrutivirodhādapramāṇam /\nnindati hi pratyakṣā śrutirāśramāntaraṃ 'vīrahā vā eṣa devānām' ityādikā /\npratyakṣaśrutivirodhe ca smṛtyācārayoraprāmāṇyamuktaṃ 'virodhe tvanapekṣaṃ syādasati hyanumānam' iti /\ntadetatsarvamāha- #trayo#</p>\n\n<p>#dharmaskandhā ityādinā /\nanadhikṛtaviṣayā veti# /\nandhapaṅgavādayo hi ye naimittikakarmānadhikṛtāstānpratyāśramāntaravidhiriti /\n#apicāpavaditi hi# /\nna kevalamanyaparatayā parāmarśasyāśramāntaraṃ na labhyate api tvāśramāntaranindādvāreṇāpavādādapītyarthaḥ /\nsyādetat /\nbhavatveṣa parāmarśo 'nyārthaḥ /\nye ceme 'raṇya ityādibhyastvāśramāntaraṃ setasyatītyata āha- #ye ceme 'raṇya iti# /\nasyāpi devapathopadeśaparatvānnaitatparatvamityarthaḥ /\nna cānyaparādapi sphuṭatarāśramāntarapratyata ityāha- #saṃdigdhaṃ ceti# /\n<lg>\n<l>nahi tapa eva dvitīya ityatrāśramāntarābhidhāyī kaścidasti śabda iti /</l>\n<l>nanvetameva pravrājina iti vacanādāśramāntaraṃ setsyatītyata āha- #tathaitameveti# /</l>\n<l>etadapi lokasaṃstavanaparamiti /</l>\n<l>adhikaraṇārambhamākṣipya nāsti pratyakṣavacanamitikṛtvā cinteyamiti samādhatte- #nanu brahmacaryādeveti# //18 //</l>\n</lg></p>\n\n<p>3.4.2.19.</p>\n\n<p>#anuṣṭheyaṃ bādarāyaṇaḥ sāmyaśruteḥ# /\nbhavatvanyārthaḥ parāmarśastathāpyetasmādāśramāntarāṇi pratīyamānāni ca nāpākaraṇamarhanti /\nevaṃ tānyapākriyeranyadyasmānna pratīyeran /\npratīyamānāni vā śrutyā bādhyeran /\nna tāvanna pratīyante /\ntathāhi-trayo dharmaskandhā iti skandhatritvaṃ pratijñātam /\ntatra skandhaśabdo yadyāśramaparo na syāditi tu samūhavacanastato dharmāṇāṃ yajñādīnāṃ prātisvikotpattīnāṃ kimapekṣya tritvamaṅkhyā suvyavasthāpyeta /\nekaikāśramopasaṃgṛhītāstvāśramāṇāṃ tritvācchakyāstritve vyavasthāpayitumityāśramatritvapratijñopapattiḥ /\n<lg>\n<l>tatra yajñādiliṅgo gṛhāśrama eko dharmaskandho brahmacārīti dvitīyastapa iti ca, tapaḥpradhānāttu vānaprasthāśramānnānyaḥ, brahmasaṃstha iti ca pāriśeṣyātparivrāḍiti vakṣyati /</l>\n<l>tasmādanyaparādapi parāmarthādaśramāntarāṇi pratīyamānāni devatādhikaraṇanyāyena na śakyante 'pākartum /</l>\n<l>naca pratyakṣaśrutivirodho vīrahā vetyādeḥ pratipannagārhasthyaṃ pramādādajñānādvāgnimudvāsayituṃ pravṛttaṃ pratyupapatteḥ /</l>\n<l>evañca avirodhe siddhavatparāmarśādaśramāntarāṇāṃ śāstrāntarasiddhiṃ vā kalpayiṣyāmo yathopavītavidhipare vākye 'upavyayate devalakṣmameva tatkurute' ityatra nivītaṃ manuṣyāṇāṃ prācīnāvītaṃ pitṛṇāmiti śāstrāntarasiddhayornivītaprācīnāvītayoḥ parāmarśa iti //19 //</l>\n</lg></p>\n\n<p>3.4.2.20.</p>\n\n<p>#vidhirvā dhāraṇavat# /\nyadyapi brahmasaṃsthatvastu tiparatayāsya saṃdarbhasyaikavākyatā gamyate /\nsaṃbhavāntyāṃ caikavākyatāyāṃ vākyabhedo 'nyāpyaḥ /\ntathāpyāśramāntarāṇāṃ pūrvasiddherabhāvātparāmarśānupapatteḥ, aparāmarśe ca stuterasaṃbhavena kiṃparatayā ekavākyatāstvitī tāṃ bhaṅktvā dhāraṇavadvaramapūrvatvādvidhirevāstu /\nyathā 'adhastātsamidhaṃ dhārayannanudravedupari hi devebhyo dhārayati' ityatra satyāmapyadhodhāraṇenaikavākyatāpratītau vidhīyata evoparidhāraṇamapūrvatvāt /\ntathoktam 'vidhistu dhāraṇe 'pūrvatvāt' it /\ntathehāpyāśramāntaraparāmarśaśrutirvidhareveti kalpyte /\nsaṃprati parāmarśe 'pītareṣāmāśramāṇāṃ brahmasaṃsthatā saṃstavasāmarthyādeva vidhātavyā /\nna khalvavidheyaṃ saṃstūyate tadarthatvātsaṃstavasyetyāha- #yadāpīti# /\natrāvāntaravicāramārabhate- #sā ca kiṃ caturṣviti# /\nvicāraprayojanamāha- #yadi ceti# /\nnanu anāśramyeva brahmasaṃstho bhaviṣyatītyata āha- #anāśrayamitveti# /\ntatra pūrvapakṣamāha- #tatra tapaḥśabdeneti# /\nayamabhisaṃdhiḥ /\nyadi tāvadbrahmasaṃstha iti padaṃ pratyastamityāvayavārthaṃ parivrājake 'śvakarṇādipadavadrūḍhaṃ tadāśramaprāptimātreṇaivāmṛtībhāva iti na tadbhāvāyā brahmajñānamapekṣeta /\ntathāca nānyaḥ panthā vidyate 'yanāyeti virodhaḥ /\nnaca saṃbhatyavayavārthe samudāyasaktikalpanā /\ntasmādbrahmaṇi saṃsthāsyeti /\nbrahmasaṃsthaḥ /\nevañca caturṣvāśrameṣu yasyaiva brahmaṇi niṣṭhatvamāśramiṇaḥ sa brahmasaṃstho 'mṛtatvametīti yuktam /\ntatra tāvadbrahmacārigṛhasthau svaśabdābhihitau tapaḥpadena ca tapaḥpradhānatayā bhikṣuvānaprasthāvupasthāpitau /\nbhikṣurapi hi samādhikaśaucāṣṭagrāsībhojananiyamādbhavati vānaprasthavattapaḥpradhānaḥ /\nnaca gṛhasthādeḥ karmiṇo brahmaniṣṭhatvāsaṃbhavaḥ /\nyadi tāvatkarmayogaḥ karmitā sā bhikṣorapi kāyavāṅmanobhirasti /\natha ye na brahmārpaṇena karma kurvanti kintu kāmārthitayā te karmiṇaḥ /\ntathā sati gṛhasthādayo 'pi brahmārpaṇena karma kurvāṇā na karmiṇaḥ /\ntasmādbrahmaṇi tātparyaṃ brahmaniṣṭhatā na tu karmatyāgaḥ /\npramāṇavirodhāt /\ntapasā ca dvayorāśramayorekīkaraṇena traya iti tritvamupapadyate /\nevañca trayo 'pyāśramā abrahmasaṃsthāḥ santaḥ puṇyalokabhājo bhavanti yaḥ punareteṣu brahmasaṃsthaḥ so 'mṛtatvabhāgiti /\nnaca yeṣāṃ puṇyalokabhāktvaṃ teṣāmevāmṛtatvamiti virodhaḥ /\nyathā devadattayajñadattau mandaprajñāvabhūtāṃ saṃprati tayoryajñādattastu śāstrābhyāsātpaṭuprajño vartate iti tathehāpi ya evābrahmasaṃsthāḥ /\npuṇyalokabhājasta eva brahmasaṃsthā amṛtatvabhāja ityavasthābhedādavirodhaḥ /\ntathāca brahmasaṃstha iti yaugikaṃ padaṃ prakṛtaviṣayaṃ bhaviṣyati /\nyathā āgnepyāgnīdhramupatiṣṭhata ityatra viniyuktāpi prakṛtaivāgneyī gṛhyate /\nnaca viniyuktaviniyogavirodhaḥ /\nyadi hyatrāgnotyupadiśyeta tato yathā pratītā tathoddiśyate /\nviniyuktā ca pratītirbhavediti viniyuktaviniyogavirodhaḥ /\niha tu āgnīdhropasthāne sā vidheyatvena viniyujyate /\nna tūddiśyate /\nvidheyatvena ca viniyoge āgneyīpadārthāpekṣaṇātprakṛtātikrame pramāṇābhāvāt /\ntāvatā ca śāstropapatternāprakṛtānāmapi grahaṇasaṃbhavaḥ /\nnaca yātayāmatayā na viniyogaḥ /\nvācasteme sarveṣāmeva mantrāṇāṃ viniyogādanyatrāpyaviniyogaprasaṅgāt /\ntathehāpi prakṛtā evāśramā buddhiviparivartinaḥ parāmṛśyante nānuktaḥ parivrāḍeveti pūrvaḥ pakṣaḥ /\nrāddhāntamupakramate- #tadayuktam /\nnahi satyāṃ gatau vānaprasthaviśeṣeneti# /\nyathopakrāntaṃ tathaiva parisamāpanamucitam /\nyatsaṃkhyākāśca ye prasiddhāste tatsaṃkhyākā eva kīrtyante iti cocitam /\nna tu satyāṃ gatāvutsargasyāpavādo yujyate /\naśādhāraṇenaikaikena lakṣaṇenaikeka āśramo vaktumupakrānta iti tathaiva samāpanamucitam /\nna tu sādhāraṇāsādhāraṇābhyāmupakramasamāptī śrliṣyete /\nnaca tapo nāma nāsādhāraṇaṃ vānaprasthānāmityata āha- #tapaścāsādhāraṇa iti# /\nna khalu parākādibhiḥ kāyakleśapradhāno yathā vānaprasthastathā bhikṣuḥ satyapyaṣṭagrāsādiniyame /\nnaca śaucasantoṣaśamādayastapaḥ pakṣe vartante tatra vṛddhānāṃ tapaḥprasiddherasiddheḥ /\nata eva vṛddhāstapaso bhedena śaucādīnācakṣate-'śaucasantoṣatapaḥsvādhyāyeśvarapraṇidhānāni niyamāḥ' iti /\nsiddhasaṃkhyābhedeṣu ca saṃkhyāntarābhidhānamaśliṣṭamityāha- #catuṣṭvena ceti /\napica bhedavyapadeśo 'treti# /\ntraya eta iti kiṃ bhikṣurapi parāmṛśyate kintvā bhikṣuvarjaṃ traya eva /\nna tāvantraya iti bhikṣusaṃgrahe tadvarjanamete traya ityatra vartuṃ śakyam /\neva iti prakṛtānāṃ sākalyena parāmarśādbhikṣusaṃgrahe ca na tasya puṇyalokatvamabrahmasaṃsthātvābhāvādbhikṣoḥ /\ntena tasya brahmasaṃsthasya sadā puṇyalokatvamamṛtatvaṃ ceti virodhaḥ /\ntriṣu ca brahmasaṃsthapade yadeti saṃbandhanīyam /\nbhikṣau ca sadeti vaiṣamyam /\ntadidamuktam- #pṛthaktve ceti# /\npūrvapakṣābhāsaṃ smārayati- #kathaṃ punarbrahmasaṃsthaśabdo yogāditi# /\ntannirākaroti- #atrocyata iti# /\nayamabhisaṃdhiḥ /\nsatyaṃ yaugikaḥ śabdaḥ sati prakṛtasaṃbhave na tadatipattyāprakṛte vartitumarhati /\nasati tu saṃbhave mā bhūtpramādapāṭha ityaprakṛte vartayitavyaḥ, darśitaścātrāsaṃbhavo 'dhastāditi /\neṣa hi brahmasaṃsthatālakṣaṇo dharmo bhikṣorasādhāraṇa āśramāntarāṇi tatsaṃsthānyatatsaṃsthāni ca bhikṣustatsaṃstha ityeva /\ntatsaṃsthatā hi svābhāvaṃ vyavacchindantī virodhādyastatsaṃstha eva tatrāñjasī nānyatra /\n#śamadamādistu tadīya iti# /\nsvāṅgamavyavadhāyakamityarthaḥ /\nbrahmasaṃsthatvamasādhāraṇaṃ parivrājakadharmaṃ śrutirādarśayatītyāha- #tathāca nyāsa iti brahmeti# /\nsarvasaṅgaparityāgo hi nyāsaḥ sa brahmā kuta ityata āha- #brahmā hi paraḥ# /\nataḥ paro brahmeti /\nkimapekṣya paraḥ saṃnyāsa ityata āha- #tāni vā etānyavarāṇi tapāṃsi nyāsa evātyarecayaditi# /\n<lg>\n<l>etaduktaṃ bhavati-brahmaparatayā sarveṣaṇāparityāgalakṣaṇo nyāso brahmeti /</l>\n<l>tathā cedṛśaṃ nyāsalakṣaṇaṃ brahmasaṃsthatvaṃ bhikṣorevāsādhāraṇaṃ netareṣāmāśramiṇām /</l>\n<l>brahmajñānasya śabdajanitasya yaḥ paripākaḥ sākṣātkāro 'pavargasādhanaṃ tadaṅgatayā parivrājyaṃ vihitam /</l>\n<l>na tvanadhikṛtaṃ pratītyarthaḥ //20 //</l>\n</lg></p>\n\n<p>3.4.3.21.</p>\n\n<p>#stutimātramupādānāditi cennāpūrvatvāt# /\nyadyatra saṃnidhāna upāsanāvidhirnāsti tataḥ pradeśāntarasthito 'pi vidhivyabhicāritatadvidhisaṃbandhenodgīthenopasthāpitaḥ sa eṣa rasānāṃ rasatama ityādinā padasaṃdarbheṇaikavākyabhāvamupagataḥ stūyate /\nnahi samabhivyāhṛtairevaikavākyatā bhavatīti kaścinniyamaheturasti /\nanuṣaṅgātideśalabdhairapi vidhyasamabhivyāhṛtairarthavādairekavākyatābhyupagamāt /\nyadi tūdgīthamupāsīta sāmopāsītetyādividhisamabhivyāhāraḥ śrutastathāpi tasyaiva vidheḥ stutirna tūpāsanāviṣayasamarpaṇapara omityetadakṣaramudgīthamityanenaivopāsanāviṣayasamarpaṇāditi prāpte 'bhidhīyate-na tāvaddūrasthena karmavidhivākyenaikavākyatāsaṃbhavaḥ /\npratītasamabhivyāhṛtānāṃ vidhinaikavākyatayā stutyarthatvamarthavādānāṃ raktapaṭanyāyena bhavati /\nna tu stutyā vinā kācidanupapattirvidheḥ /\nyathāhuḥ-'asti tu tadityatireke parihāraḥ' iti /\nata eva vidherapekṣābhāvātpravartanātmakasyānuṣaṅgatideśādibhirarthavādaprāptyabhidhānamasamañjasam /\nnahi kartrapekṣitopāyāmavagatāyāṃ prāśastyapratyayasyāsti kaścidupayogaḥ /\ntasmāddūrasthasya karmavidheḥ stutāvānarthakyam /</p>\n\n<p>tenaikavākyatānupapatteḥ saṃnihitasya tūpāsanāvidheḥ kiṃ viṣayasamarpaṇenopayujyatāmuta stutyeti viśaye viṣayasamarpaṇena yathārthavattvaṃ naivaṃ stutyā bahiraṅgatvāt /\n<lg>\n<l>agatyā hi sā /</l>\n<l>tasmādupāsanārthā iti siddham /</l>\n<l>'kuryātkriyeta kartavyaṃ bhavetsyāditi pañcamam /</l>\n<l>etatsyātsarvavedeṣu niyataṃ vidhilakṣaṇam //</l>\n</lg></p>\n\n<p>' bhāvanāyāḥ khalu kartṛsamīhitānukūlatvaṃ vidhirniṣedhaśca karturahitānukūlatvam /\nyathāhuḥ-'kartavyaśca sukhaphalo 'kartavyo duḥkhaphalo 'kartavyo duḥkhaphalaḥ' iti /\netaccāsmābhirupapāditaṃ nyāyakaṇikāyām /\nkriyā ca bhāvanā tadvacanāśca karotyādayaḥ /\nyathāhuḥ-kamabhvastayaḥ kriyāsāmānyavacanā iti /\nata eva kṛbhvastīnudāhṛtavān /\nsāmānyoktau tadviśeṣāḥ pacedityādayo 'pi gamyanta iti tatra kuryādityākṣiptakartṛkā bhāvanā /\nkriyeteti ākṣiptakarmikā bhāvanā /\nkartavyamiti tu karmabhūtadravyopasarjanabhāvanā /\nevaṃ daṇḍī bhaveddaṇḍinā bhavitavyaṃ daṇḍinā bhūyetetyekadhātvarthaviṣayā vidhyupahitā bhāvanā udāhāryāḥ /\n<lg>\n<l>bhavatiścaiṣa janmani /</l>\n<l>yathā kulālavyāpārādghaṭo bhavati bījādaṅkuro bhavatīti prayuñjate /</l>\n<l>naca bījādaṅkuro 'stīti prayuñjate /</l>\n<l>tasmādasti sattāyāṃ na janmanīti //21 //</l>\n</lg></p>\n\n<p>3.4.3.22.</p>\n\n<p>// 22 //</p>\n\n<p>3.4.4.23.</p>\n\n<p>#pāriplavārthā iti cenna viśeṣitatvāt# /\nyadyapi upaniṣadākhyānāni vidyāsaṃnidhau śrutāni tathāpi 'sarvāṇyākhyānāni pāriplave' iti sarvaśrutyā niḥśeṣārthatayā durbalasya saṃnidherbādhitatvātpariplavārthānyevākhyānāni /\nnaca sarvā dāśatayīranubrūyāditi viniyoge 'pi dāśatayīnāṃ prātisvikaviniyogāttatra tatra karmaṇi yathā viniyogo na virudhyate tathehāpi satyapi pāriplave viniyege saṃnidhānādvidyāṅgatvamapi bhaviṣyatīti vācyam /\ndāśatayīṣu prātisvikānāṃ viniyogānāṃ samudāyaviniyogasya ca tulyabalatvādiha tu saṃnidhānāt śruterbalīyastvāt /\ntasmātpāriplavārthānyevākhyānānīti prāpta ucyate-naiṣāmākhyānānāṃ pāriplave viniyogaḥ /\nkintu pāriplavamācakṣītetyupakramya yānyāmnātāni manurvaivasvato rājetyādīni teṣāmeva tatra viniyogaḥ, tānyeva hi pāriplavena viśeṣitāni /\nitarathā pāriplave sarvāṇyākhyānānityetāvataiva gatatvātpariplavamācakṣītetyanarthakaṃ syāt /\nākhyānaviśeṣaṇatve tvarthavat /\n<lg>\n<l>tasmādviśeṣāṇānurodhātsarvaśabdastadapekṣo na tvaśeṣavacanaḥ /</l>\n<l>yathā sarve brāhmaṇā bhojayitavyā ityatra nimintrātāpekṣaḥ sarvaśabdaḥ /</l>\n<l>tathā copaniṣadākhyānānāṃ vidyāsaṃnidhirapratidvandīṃ vidyaikavākyatāṃ so 'rodīdityādīnāmiva vidhyekavākyatvaṃ gamayatīti siddham /</l>\n<l>pratipattisaukaryāccetyupākhyānena hi bālā apyavadhīyante yathā tantropākhyāyikayeti //23 //</l>\n</lg></p>\n\n<p>3.4.4.24.</p>\n\n<p>// 24 //</p>\n\n<p>3.4.5.25.</p>\n\n<p>#ata eva cāgnīndhanādyanapekṣā# /\nvidyāyāḥ kratvarthatve sati tathā kratūpakaraṇāya svakāryāya kraturapekṣitaḥ /\ntadabhāve kasyopakāro vidyayeti /\nyadā tu puruṣārthā tadā nānayā kraturapekṣitaḥ svakārye nirapekṣāyā eva tasyāḥ sāmarthyāt /\n<lg>\n<l>agnīndhānādinā cāśramakarmāṇyupalakṣyante tadāha- #agnīndhanādīvyāśramakarmāṇi vidyayā svārthasiddhau nāpekṣitavyānīti# /</l>\n<l>svārthasiddhau nāpekṣitavyāni na tu svasiddhāviti /</l>\n<l>etaccādhikamupariṣṭādvakṣyate /</l>\n<l>tadvivakṣayā caitatprayojanaṃ pūrvatanasyādhikaraṇasyoktam //25 //</l>\n</lg></p>\n\n<p>3.4.5.26.\nadhikavivakṣyeti yaduktaṃ tadadhikamāha- #sarvāpekṣā ca yajñādiśruteraśvavat# /\nyathā svārthasiddhau nāpekṣyante āśramakarmāṇi evamutpattāvapi nāpekṣyeranniti śaṅkā syāt /\nnaca vividiṣanti yajñenetyādivirodhaḥ /\nnahyeṣa vidhirapi tu vartamānāpadeśaḥ /\nsa ca stutyāpyupapadyate /\napica catasraḥ pratipattayo brahmaṇi /\nprathamā tāvadupaniṣadvākyaśravaṇamātrādbhavati yāṃ kilācakṣate śravaṇamiti /\ndvitīyā mīmāṃsāsahitā tasyādevopaniṣadvākyādyāmācakṣate /\nmananamiti /\ntṛtīyā cintā /\nsantatimayī yāmācakṣate nididhyāsanamiti /\ncaturthī sākṣātkāravatī vṛttirūpā nāntarīyakaṃ hi tasyāḥ kaivalyamiti /\ntatrādye tāvatpratipatti viditapadatadarthasya viditavākyagatigocaranyāyasya ca puṃsa upapadyete eveti na tatra karmāpekṣā /\nte eva ca cintāmayīṃ tṛtīyaṃ pratipattiṃ prasuvāte iti na tatrāpi karmāpekṣā /\nsā cādaranairantaryadīrghakālasevitā sākṣātkāravatīmādhatta eva pratipattiṃ caturthīmiti na tatrāpyasti karmāpekṣā /\ntannāntarīyakaṃ ca kaivalyamiti na tasyāpi karmāpekṣā /\ntadevaṃ pramāṇataśca prameyata utpattau ca kārye ca na jñānasya karmāpekṣeti bījaṃ śaṅkāyām /\nevaṃ prāpta ucyate-utpattau jñānasya karmāpekṣā vidyate vividiṣotpādadvārā 'vividiṣanti yajñena' iti śruteḥ /\nna cedaṃ vartamānāpadeśatvātstutimātramapūrvatvādarthasya /\nyathā yasya parṇamayī juhūrbhavatīti parṇamayatāvidhirapūrvatvānna tvayaṃ vartamānāpadeśaḥ, anuvādānupapatteḥ /\ntasmādutpattau vidyayā śamādivat karmāṇyapekṣyante /\ntatrāpyevaṃviditi vidyāsvarūpasaṃyogādantaraṅgāṇi vidyotpāde śamādīni, bahiraṅgāṇi karmāṇi vividiṣāsaṃyogāt /\ntathāhi-āśramavihitanityakarmānuṣṭhānāddharmasamutpādastataḥ pāpmā vilīyate /\nsa hi tattvato 'nityāśuciduḥ-khānātmani saṃsāre sati nityaśucimukhātmalakṣaṇena vibhrameṇa malinayati cittasattvamadharmanibandhanatvādvibhramāṇām /\nataḥ pāpmanaḥ prakṣaye pratyakṣopapattidvārāpāvaraṇe sati pratyakṣopapattibhyāṃ saṃsārasya tāttvikīmanityāśuciduḥkharūpatāmapratyūhaṃ viniścineti /\ntato 'sminnanabhiratisaṃjñaṃ vairāgyamupajāyate /\ntatastajjihāsāsyopāvartate /\ntato hānopāyaṃ prayeṣate paryeṣamāṇaścātmatattvajñānamasyopāya iti śāstradācāryavacanāccopaśrutya tajjijñāsata iti vividiṣopahāramukhenātmajñānotpattāvasti karmāṇamupayogaḥ /\nvividiṣuḥ khalu yukta ekāgratayā śravaṇamanane kartumutsahate /\ntato 'sya 'tattvamasi' itivākyannirvicikitsaṃ jñānamutpadyate /\nnaca nirvicikitsaṃ tattvamasīti vākyārthamavadhārayataḥ karmaṇyadhikāro 'sti /\nyena bhāvanāyāṃ vā bhāvanākārye vā sākṣātkāre karmaṇāmupayogaḥ /\netena vṛttirūrapasākṣātkārakārye 'pavarge karmaṇāmupayogo dūranirasto veditavyaḥ /\ntasmādyathaiva śamadamādayo yāvajjīvamanuvartante evamāśramakarmāpītyasamīkṣitābhādhānam /\nviduṣastatrānadhikārādityuktam /\ndṛṣṭārtheṣu tu karmasu pratiṣiddhavarjamanadhikāre 'pyasaktasya svārasikī pravṛttirupapadyata eva /\nnahi tatrānvayavyatirekasamadhigamanīyaphale 'sti vidhyapekṣā /\nataśca 'bhrāntyā cellaukikaṃ karma vaidikaṃ ca tathāstu te' iti pralāpaḥ /\n<lg>\n<l>śamadamādīnāṃ tu vidyotpādāyopāttānāmupariṣṭādavasthāsvābhāvyādanapekṣitānāmapyanuvṛttiḥ /</l>\n<l>upapāditaṃ caitadasmābhiḥ prathamasūtra ite neha punaḥ pratyāpyate /</l>\n<l>tasmādvividiṣotpādadvārāśramakarmaṇāṃ vidyotpattāvupayogo na vidyākārya iti siddham /</l>\n<l>śeṣamatirohitārtham //26 //</l>\n</lg></p>\n\n<p>3.4.6.27.</p>\n\n<p>// 27 //</p>\n\n<p>3.4.7.28.</p>\n\n<p>sarvānnānumatiśca prāṇātyaye taddarśanāt /\nprāṇasaṃvāde sarvendriyāṇāṃ śrūyate /\neṣa kila vicāraviṣayaḥ-sarvāṇi khalu vāgādīnyavajitya prāṇo mukhya uvācaitāni kiṃ me 'nnaṃ bhaviṣyatīti, tāni hocuḥ /\nyadidaṃ loke 'nnamā ca śvabhya ā ca śakunibhyaḥ sarvaprāṇināṃ yadannaṃ tattavānnamiti /\ntadanena saṃdarbheṇa prāṇasya sarvamannamityanucintanaṃ vidhāyāha śrutiḥ-'na ha vā evaṃvidi kiñcanānannaṃ bhavati' iti /\nsarvaṃ prāṇasyānnamityevaṃvidi na kiñcinānannaṃ bhavatīti /\ntatra saṃśayaḥ-kimetatsarvānnābhyanujñānaṃ śamādivadetadvidyāṅgatayā vidhīyata uta stutyarthaṃ saṃkīrtyata iti /\ntatra yadyapi bhavatīti vartamānāpadeśānna vidhiḥ pratīyate /\ntathāpi yathā yasya parṇamayī juhūrbhavatīti vartamānāpadeśādapi palāśamayītvavidhipratipattiḥ pañcamalakārāpattyā tathehāpi pravṛttiviśeṣakaratālābhe vidhipratipattiḥ /\n<lg>\n<l>stutau hi arthavādamātraṃ na tathārthavadyathā vidhau /</l>\n<l>bhakṣyābhakṣyaśāstraṃ ca sāmānyataḥ pravṛttamanena viśeṣaśāstreṇa bādhyate /</l>\n<l>gamyāgamyavivekaśāstramiva sāmānyataḥ pravṛttaṃ vāmadevavidyāṅgabhūtasamastantryaparihāraśāstreṇa viśeṣaviṣayeṇeti prāpta ucyate-aśakteḥ kalpanīyatvācchāstrāntaravirodhataḥ /</l>\n<l>prāṇasyānnamidaṃ sarvamiti cintanasaṃstavaḥ //</l>\n</lg></p>\n\n<p>na tāvatkauleyakamaryādamannaṃ manuṣyajātinā yugapatparyāyeṇa vā śakyamattum /\nibhakarabhakādīnāmannasya śamīkarīrakaṇṭakavaṭakāṣṭhāderekasyāpi aśakyādanatvāt /\nna cātra liṅ iva sphuṭatarā vidhipratipattirasti /\nnaca kalpanīyo vidhirapūrvatvābhāvāt /\nstutyāpi ca tadupapatteḥ /\nnaca satyāṃ gatau sāmānyataḥ pravṛttasya śāstrasya viṣayasaṃkoco yuktaḥ /\ntasmātsarvaṃ prāṇasyānnamityanucintanavidhānastutiriti sāmpratam /\nśakyatve ca pravṛttiviśeṣakaratopayujyate nāśakyavidhānatve /\nprāṇātyasya iti cāvadhāraṇaparaṃ prāṇātyaya eva sarvānnatvam /\ntatropākhyānācca sphuṭataravidhismṛteśca surāvarjaṃ vidvāṃsamavidvāṃsaṃ prati vidhānāt /\nna tvanyatreti /\n#ibhyena#hastipakena #sāmisvāditā#nardhabhakṣitān /\nsa hi cākrāyaṇo hastipakocchiṣṭānkulmāṣānbhuñjāno hastipakenoktaḥ /\nkulmāṣāniva maducchiṣṭamudakaṃ kasmānnānupibasīti /\n<lg>\n<l>evamuktastadudakamucchiṣṭadoṣātpratyācacakṣe /</l>\n<l>kāraṇaṃ cātrovāca /</l>\n<l>na vājīviṣṭaṃ na jīviṣyāmītīmānkulmāṣānakhādam /</l>\n<l>kāmo ma udakapānamiti svātantryaṃ me udakapāne nadīkūpataḍāgaprāpādiṣu yathākāmaṃ prāpnomīti nocchiṣṭodakābhāve prāṇātyaya iti tatrocchiṣṭabhakṣaṇadoṣa iti maṭacīhateṣu kuruṣu glāyannaśanāyayā munirnirapatrapa ibhyena sāmijagdhānkhādayāmāsa //28 //</l>\n</lg></p>\n\n<p>3.4.7.29.</p>\n\n<p>// 29 //</p>\n\n<p>3.4.7.30.</p>\n\n<p>// 30 //</p>\n\n<p>3.4.7.31.</p>\n\n<p>// 31 //</p>\n\n<p>3.4.8.32.</p>\n\n<p>#vihitatvāccāśramatarmāpi# /\nnityāni hyāśramakarmāṇi yāvajjīvaśruternityehitopāyatayāvaśyaṃ kartavyāni /\nvividiṣantīti ca vidyāsaṃyogādvidyāyāścāvaśyaṃbhāvaniyamābhāvādanityatā prāpnoti /\nnityānityasaṃyogaścaikasya na saṃbhavati, avaśyānavaśyaṃbhāvayorekatra virodhāt /\nnaca vākyabhedādvāstavo virodhaḥ śakyo 'panetum /\n<lg>\n<l>tasmādanadhyavasāya evātreti prāptam /</l>\n<l>etena 'ekasya tūbhayatve saṃyogapṛthaktvam' ityākṣiptam /</l>\n<l>evaṃ prāpte 'bhidhīyate-siddhe hi syādvirodho 'yaṃ na tu sādhye kathañcana /</l>\n<l>vidhyadhīnātmalābhe 'smin yathāvidhi matā sthitiḥ //</l>\n</lg></p>\n\n<p>siddhaṃ hi vastu viruddhadharmayogena bādhyate /\nna tu sādhyarūpaṃ yathā ṣoḍaśina ekasya grahaṇāgrahaṇe /\nte hi vidhyadhīnatvādvikaspete eva /\nna punaḥ siddhe vikalpasaṃbhavaḥ /\ntadihaikamevāgnihotrākhyaṃ karma yāvajjīvaśruternimittena yujyamānaṃ nityehitopāttaduritaprakṣayaprayojanamavaśyakartavyaṃ, vidyāṅgatayā ca vidyāyāḥ kādācitkatayānavaśyaṃ bhāve 'pi 'kāmyo vā naimittiko vā vikṛtya niviśate' iti nyāyādanityādhikāreṇa niviśamānamapi na nityamanityayati, tenāpi tasmiddheriti saṃyogapṛthaktvānna nityānityasaṃyogavirodha ekasya kāryasyeti siddham /\nsahākiratvaṃ ca karmaṇāṃ na kārye vidyāyāḥ kiṃ tūtpattau /\nkor'tho vidyāsahakārīṇi karmāṇīti /\nayamarthaḥ-satsu karmasu vidyaiva svakārye vyāpriyate /\nyathā 'sahaiva daśābhiḥ pūtrairbhāraṃ vahati gardabhī' iti sātsveva daśaputreṣu saiva bhārasya vāhiketi /\n#avidhilakṣaṇatvāditi# /\nvihitaṃ hi darśapaurṇamāsādyaṅgairyujyate na tvavihitam /\ngrāhakagrahaṇapūrvakatvādaṅgabhāvasya vidhaiśca grāhakatvāt /\navihite ca tadanupapatteḥ /\ncatasṛṇāmapi ca pratipattīnāṃ brahmaṇi vidhānānupapatterityuktaṃ prathamasūtre /\ndraṣṭavyo nididhyāsitavya iti ca vidhisarūpaṃ ni vidhirityapyuktam /\n<lg>\n<l>utpattiṃ prati hetubhāvastu sattvaśuddhyā vividiṣopajanadvāretyadhastādupapāditam /</l>\n<l>asādhyatvācca vidyāphalasyāpavargasya svarūpāvasthānalakṣaṇo hi saḥ /</l>\n<l>naca svaṃ rūpaṃ brahmaṇaḥ sādhyaṃ nityatvāt /</l>\n<l>śeṣamatirohitārtham //32 //</l>\n</lg></p>\n\n<p>3.4.8.33.</p>\n\n<p>// 33 //</p>\n\n<p>3.4.8.34.</p>\n\n<p>#sarvathāpi ta evobhayaliṅgāt# /\nyathā māsamagnihotraṃ juhvatīti prakaraṇāntarātkarmabheda evamihāpi 'tametaṃ vedānuvacanena brāhmaṇā vividiṣanti yajñena' itikratuprakaraṇamatikramyaśravaṇātprakaraṇāntarāttadbuddhivyavacchede sati karmāntaramiti prāpta ucyate-satyapi prakaraṇāntare tadeva karma, śruteḥ smṛteśca saṃyogabhedaḥ paraṃ yathā 'agnihotraṃ juhuyātsvargakāmaḥ' 'yāvajjīvamagnihotraṃ juhuyāt' iti tadevāgnihotramubhayasaṃyuktam /\nnahi prakaraṇāntaraṃ sākṣadbhedakam /\nkintu ajñātajñāpanasvaraso vidhiḥ prakaraṇaikye sphuṭatarapratyabhijñābalena svarasaṃ jahyāt /\nprakaraṇāntareṇa tu vighaṭutapratyabhijñānaḥ svarasamajahatkarma bhinatti /\niha tu siddhavadutpannarūpāṇyeva yajñādīni vividiṣāyāṃ viniyuñjāno na juhvatītyādivadapūrvameṣāṃ rūpamutpādayitumarhati /\nnaca tatrāpi naiyamikāgnihotre māsavidhirnāpūrvāgnihotrotpattiriti sāṃpratam /\nhoma eva sākṣadvidhiśruteḥ /\nkālasya cānupādeyasyāvidheyatvāt /\n<lg>\n<l>kāle hi karma vidhīyate na karmaṇi kāla ityutsargaḥ /</l>\n<l>iha tu vividiṣāyāṃ vidhiśrutiḥ na yajñādau /</l>\n<l>tāni tu siddhānyevānūdyanta ityaikakarmyātsaṃyogapṛthaktvaṃ siddham /</l>\n<l>smṛtimuktvā liṅgadarśanamuktam //34 //</l>\n</lg></p>\n\n<p>3.4.8.35.</p>\n\n<p>// 35 //</p>\n\n<p>3.4.9.36.</p>\n\n<p>#antarā cāpi tu taddṛṣṭeḥ# /\nyadi vidyāsahakārīṇyāśramakarmāṇi hanta bho vidhurādīnāmanāśramiṇāmanadhikāro vidyāyām, abhāvātsahakāriṇāmāśramakarmaṇāmiti prāpta ucyate-nātyantamakarmāṇo raikkavidhuravācakravīprabhṛtayaḥ /\nsanti hi teṣāmanāśramitve 'pi japopavāsadevatārādhanāditi karmāṇi /\nkarmaṇāṃ ca sahakāritvamuktamāśramakarmaṇāmupalakṣaṇatvāditi na teṣāmanadhikāro vidyāsu /\n#janmāntarānuṣṭhiterapi ceti# /\nna khalu vidyākārye karmaṇāmapekṣā /\napitu utpāde /\nutpādayanti ca vividiṣopahāreṇa karmāṇi vidyām /\nutpannavividiṣāṇāṃ puruṣadhaureyāṇāṃ vidhurasaṃvartaprabhṛtīnāṃ kṛtaṃ karmabhiḥ /\n<lg>\n<l>yadyapi ceha janmani tatheha janmanyāśramakarmotpāditavividiṣa eva vidyāyāmadhikṛto netara ityanāśramiṇāmanadhikāro vidhuraprabhṛtīnāmityata āha- #dṛṣṭārthā ceti# /</l>\n<l>avidyānivṛttirvidyāyā dṛṣṭor'thaḥ /</l>\n<l>sa cānvavyatirekasiddho na niyamamapekṣata ityarthaḥ /</l>\n<l>pratiṣedho vighātastasyābhāva ityarthaḥ //36 //</l>\n</lg></p>\n\n<p>3.4.9.37.</p>\n\n<p>// 37 //</p>\n\n<p>3.4.9.38.</p>\n\n<p>// 38 //</p>\n\n<p>3.4.10.39.</p>\n\n<lg>\n<l>yadyanāśramiṇāmapyadhikāro vidyāyāṃ kṛtaṃ tarhyāśramairatibahulāyāsairityāśaṅkyāha-atastvitarajjyāyo liṅgācca /</l>\n<l>svasthenāśramitvamāstheyam /</l>\n<l>daivātpunaḥ patnyādiviyogātaḥ satyanāśramitve bhavedadhikāro vidyāyāmiti śrutismṛtisaṃdarbheṇa vividiṣanti yajñenetyādinā jyāyastvāvagateḥ śrutiliṅgātsmṛtiliṅgāccvāgamyate /</l>\n<l>tenaiti puṇyakṛditi śrutiliṅgam, anāśramī na tiṣṭhetetyādi ca smṛtiliṅgam //39 //</l>\n</lg>\n\n<p>3.4.10.40.</p>\n\n<p>#tadbhūtasya tu nātadbhāvo jaiminerapi niyamātadrūpābhāvebhyaḥ# /\nārohavatpratyavaroho 'pi kadācidūrdhvaretasāṃ syāditi mandāśaṅkānivāraṇārthamidamadhikaraṇam /\npūrvadharmeṣu yāgahomādiṣu /\nrāgato vā gṛhastho 'haṃ patnyādiparivṛtaḥ syāmiti /\n<lg>\n<l>niyamaṃ vyācaṣṭe-tathāhi- #atyantamātmanāmiti# /</l>\n<l>atadrūpatāmārohatulyatābhāvaṃ vyācaṣṭe- #tathāca brahmacaryaṃ samāpyeti# /</l>\n<l>abhāvaṃ śiṣṭācārābhāvaṃ vibhajate- #na caivamācārāḥ śiṣṭā iti# /</l>\n<l>atirohitārthamanyat //40 //</l>\n</lg></p>\n\n<p>3.4.11.41.</p>\n\n<p>#na cādhikārikamapipatanānumānāttadayogāt# /\n<lg>\n<l>prāyaścittaṃ na paśyāmīti naiṣṭhikaṃ prati prāyaścittābhāvasmaraṇānnairṛtagardabhālambhaḥ prāyaścittamupakurvāṇakaṃ prati /</l>\n<l>tasmācchinnaśirasa iva puṃsaḥ pratikriyābhāva iti pūrvaḥ pakṣaḥ /</l>\n<l>sūtrayojanā tu-na cādhikārikamadhikāralakṣaṇe prathamakāṇḍe nirṇītam 'avakīrṇipaśuśca tadvadādhānasyāprāptakālatvāt' ityanena yatprāyaścittaṃ tanna naiṣṭhike bhavitumarhati /</l>\n<l>kutaḥ-ārūḍho naiṣṭhikamiti smṛtyā patanaśrutyanumānāttatprāyaścittāyogāt //41 //</l>\n</lg></p>\n\n<p>3.4.11.42.</p>\n\n<p>upapūrvamapītyeke bhāvamaśanavattaduktam /\nśrutistāvatsarasato 'saṅkacadvṛttirbrahmacārimātrasya naiṣṭhikasyopakurvāṇasya cāviśeṣeṇa prāyaścittamupadiśati sākṣāt /\nprāyaścittaṃ na paśyāmīti tu smṛtiḥ /\ntasyāmapi ca sākṣātprāyaścittaṃ na kartavyamiti prāyaścittaniṣedho na gamyate, na paśyāmīti tu darśanābhāvena so 'numātavyaḥ /</p>\n\n<p>tathā ca smṛtirniṣedhārtheti anumāya tadarthā śrutiranumātavyā /\nśrutistu sāmānyaviṣayā viśeṣamupasarpantī śīghrapravṛttiriti /\nsmārtaṃ prāyaścittādarśanaṃ tu yatnagauravārtham /\netaduktaṃ bhavati-kṛtanirṇejanairapi etairna saṃkhyānaṃ kartavyamiti /\nsūtrārthastu-upapūrvamapi pātakaṃ naiṣṭhikasyāvakīrṇitvaṃ na mahāpātakamapirevakārārthe ata eke prāyaścittabhāvamicchantīti /\n<lg>\n<l>ācāryāṇāṃ vipratipattau viśeṣābhāvātsāmyaṃ bhavet /</l>\n<l>śāstrasthā yā vā prasiddhiḥ sā grāhyā śāstramūlatvāt /</l>\n<l>upapādetaṃ ca prāyaścittabhāvaprasiddheḥ śāstramūlatvamiti /</l>\n<l>sugamamitaram //42 //</l>\n</lg></p>\n\n<p>3.4.12.43.\nyadi naiṣṭhikādīnāmasti prāyaścittaṃ tatkimetaiḥ kṛtanirṇejanaiḥ saṃvyavahartavyamuta neti /\ntatra doṣakṛtatvādasaṃvyavahārasya prāyaścittena tannibarhaṇādanibarhaṇe vā tatkaraṇavaiyarthyātsaṃvyavahāryā eveti prāpta ucyati- #bahistūbhayathāpi smṛterācārācca# /\nniṣiddhakarmānuṣṭhānajanyameno lokadvaye 'pyaśuddhimāpādayati dvaidham lokadvaye 'pyaśuddhirapanīyate prāyaścittairenonibarhaṇaṃ kurvāṇaiḥ /\nkasyācittu paralokāśuddhimātramapanīyate prāyaścittairenonibarhaṇaṃ kurvāṇairihalokāśuddhistvenasāpāditā na śakyāpanetum /\nyathā strībālādighātinām /\nyathāhuḥ-'viśuddhānapi dharmato na saṃpibet' iti /\n<lg>\n<l>tathā ca 'prāyaścittairapaityeno yadajñānakṛtaṃ bhavet' kāmataḥ kṛtamapi /</l>\n<l>bālaghrādistu kṛtanirṇejano 'pi vacanādavyavahārya iha loke jāyata iti /</l>\n<l>vacanaṃ ca bālaghrāṃścetyādi /</l>\n<l>tasmātsarvamavadātam //43 //</l>\n</lg></p>\n\n<p>3.4.13.44.</p>\n\n<lg>\n<l>#svāminaḥ phalaśruterityātreyaḥ# /</l>\n<l>prathame kāṇḍe śeṣalakṣaṇe tathākāma ityatrartviksaṃbandhe karmaṇaḥ siddhe kiṃ kāmo yājamāna utārtvijya iti saṃśapyārtvijye 'pi karmaṇi yājamāna eva kāmo guṇaphaleṣviti nirṇītamihi tvevañjātīyakāni cāṅgasaṃbaddhāni upāsanāni kiṃ yājamānanyevotārtvijyānīti vicāryata iti na punaruktam /</l>\n<l>tatropāsakānāṃ phalaśravaṇādanadhikāriṇastadanupapatteryajamānasya ca karmajanitaphalopabhogabhājo 'dhikārādṛtvijāṃ ca tadanupapattervacanācca rājājñāsthānīyātkkacidṛtvijāṃ phalaśruterasati vacane yajamānasya phalavadupāsanaṃ tasya phalaśruteḥ taṃ ha bako dālabhyo vidāñcakāretyāderupāsanasya ca siddhaviṣayatayānyāyāpavādasāmarthyabhāvādyājamānamevopāsanākarmeti prāpta ucyate- //44 //</l>\n</lg>\n\n<p>3.4.13.45.</p>\n\n<p>#ārtvijyamityauḍulomistasmai hi parikrīyate# /\n<lg>\n<l>upākhyānāttāvadupāsanamaudgātramavagamyate /</l>\n<l>tadbalavati sati bādhake 'nyathopapādanīyam /</l>\n<l>na cartvikkartṛka upāsane yajamānagāmitā phalasyāsaṃbhavinī tena hi sa parikrīyastadgāmine phalāya ghaṭate /</l>\n<l>tasmānna vyasanitāmātreṇopākhyānamanyathayituṃ yuktamiti rāddhāntaḥ //45 //</l>\n</lg></p>\n\n<p>3.4.13.46.</p>\n\n<p>// 46 //</p>\n\n<p>3.4.14.47.</p>\n\n<p>tasmādbrāhmaṇaḥ pāṇḍityaṃ nirvidya niścayena /\nlabdhvā bālyena tiṣṭhāsedbālyaṃ ca pāṇḍityaṃ ca nirvidyātha muniramaunaṃ ca maunaṃ ca nirvidyātha brāhmaṇa iti /\nyatra hi vidhivibhaktiḥ śrūyate sa vidheyaḥ /\nbālyena tiṣṭhāsedityatra ca sā śrūyate na śrūyate tu maune /\ntasmādyathātha brahmaṇa ityetadaśrūyamāṇavidhikamavidheyamevaṃ maunamapi /\nna cāpūrvatvādvidheyaṃ, tasmādbrāhnaḥ pāṇḍityaṃ nirvidyeti pāṇḍityavidhānādeva maunasiddheḥ pāṇḍityameva maunamiti /\nathavā bhikṣuvacano 'yaṃ muniśabdastatra darśanāt 'gārhasthyamācāryakulaṃ maunaṃ vānaprastham' ityatra /\ntasyānyato vihitasyāyamanuvādaḥ /\ntasmādbālyamevātra vidhīyate maunaṃ tu prāptaṃ praśaṃsārthamanūdyata iti yuktam /\nbhavedevaṃ yadi paṇḍitaparyāyo muniśabdo bhavet /\napi tu jñānamātraṃ pāṇḍityaṃ jñānātiśayasaṃpattistu maunaṃ tatprasiddheḥ /\nāśramabhede tu tatpravṛttirgārhasthyādipadasaṃnidhānāt /\ntasmādapūrvatvānmaunasya bālyapāṇḍityāpekṣayā tṛtīyamidaṃ maunaṃ jñānātiśayarūpaṃ vidhīyate /\nevaṃ ca nirvedanīyatvamapi vidhāna āñjasaṃ syādityāha- #nirvedanīyatvanirdeśāditi# /\nkasyedaṃ maunaṃ vidhīyate vidyāsahakāritayetyata āha- #tadvato vidyāvataḥ saṃnyāsino#bhikṣoḥ /\npṛcchati- #kathamiti# /\nvidyāvattā pratīyate na saṃnyāsitetyarthaḥ /\nuttaran #tadadhikārāt#bhikṣostadadhikārāt /\ntaddarśayati- #ātmānaṃ viditveti# /</p>\n\n<p>sūtrāvayavaṃ yojayituṃ śaṅkate- #nanviti# /\npariharati- #ata āha-pakṣeṇeti# /\nvidyāvāniti na vidyātiśayo vivakṣitaḥ /\napi tu vidyodayāyābhyāse pravṛtto na punarutpannavidyātiśayaḥ /\n<lg>\n<l>tathācāsya pakṣe kadācidbhedadarśanātsaṃbhava ityarthaḥ /</l>\n<l>vidhyādirvidhimukhyaḥ pradhānamiti yāvat /</l>\n<l>ata eva samidādirvidhyantaḥ sa hi vidhiḥ pradhānavidheḥ paścāditi /</l>\n<l>tatrāśrūyamāṇavidhitve 'pūrvatvādvidhirāstheya ityarthaḥ //47 //</l>\n</lg></p>\n\n<p>3.4.14.48.</p>\n\n<lg>\n<l>nanu yadyayamāśramo bālyapradhānaḥ kasmātpunargārhasthyenopasaṃharatīti codayati- #evaṃ bālyādiviśiṣṭeti# /</l>\n<l>uttaraṃ paṭhati- #kṛtsnabhāvāttu gṛhiṇopasaṃhāraḥ# /</l>\n<l>chāndogye bahulāyāsādhyakarmabahulatvādgārhasthyasya cāśramāntaradharmāṇāṃ ca keṣāñcidahiṃsādīnāṃ samavāyāttenopasaṃhāro na punastena samāpanādityarthaḥ //48 //</l>\n</lg>\n\n<p>3.4.14.49.</p>\n\n<lg>\n<l>evaṃ tadāśramadvayopanyāsena kkacitkadāciditarābhāvaśaṅkā mandabuddheḥ syāditi tadapākaraṇārthaṃ sūtram- #maunavaditareṣāmapyupadeśāt# /</l>\n<l>vṛttirvānaprasthānāmanekavidhairevaṃ brahmācāriṇo 'pīti vṛttibhedo 'nuṣṭhātāro vā puruṣā bhidyante, tasmāddvitve 'pi bahuvacanamaviruddham //49 //</l>\n</lg>\n\n<p>3.4.15.50.</p>\n\n<lg>\n<l>#anāviṣkurvannanvayāt# /</l>\n<l>bālyeneti yāvadbālacaritaśruteḥ kāmacāravādabhakṣatāyāśacātyantabālyena prasiddheḥ śaucādiniyamavidhāyinaśca sāmānyaśāstrasyānena viśeṣaśāstreṇa bādhanātsakalabālacaritavidhānamiti prāpte 'bhidhīyate-vidyāṅgatvena bālyavidhānātsamastabālacaryāyāṃ ca pradhānavirodhaprasaṅgādyattadanuguṇamaprauḍhendriyatvādi bhāvaśuddhirūpaṃ tadeva vidhīyate /</l>\n<l>evaṃ ca śāstrāntarābādhenāpyupapattau na śāstrāntarabādhanamanyāpyaṃ bhaviṣyatīti //50 //</l>\n</lg>\n\n<p>3.4.16.41.</p>\n\n<p>#aihikamapyaprastutapratibandhe taddarśanāt# /\nsaṃgatimāha- #sarvāpekṣā ceti# /\nkiṃ śravaṇādibhirihaiva vā janmani vidyā sādhyate utāniyama iha vāmutra veti /\nyadyapi karmāṇi yajñādinyaniyataphalāni teṣāṃ ca vidyotpadasādhanatvena vidyotpādasyāniyamaḥ pratibhāti /\ntathāca garbhasthasya vāmadevasyātmapratibodhaśravaṇāt 'anekajanmasaṃsiddhastato yati parāṃ gatim' iti ca smaraṇādāmuṣmikatvamapyavagamyate /\ntathāpi yajñādīnāṃ prameyāṇāmapramāṇatvācchravaṇādeśca pramāṇatvātteṣāmeva sākṣādvidyāsādhanatvam /\nyajñādīnāṃ sattvaśuddhyādhānena vā vidyotpādakaśravaṇādilakṣaṇapramāṇapravṛttivighnopaśamena vā vidyāsādhanatvām /\nśravaṇādīnāṃ tvanapekṣāmāmeva vidyotpādakatvam /\nnaca pramāṇeṣu pravartamānāḥ pramātāra aihikamapi cirabhāvinaṃ pramotpādaṃ kāmayante kintu tādātvikameva prāgeva tu pāralaukikam /\nnahi kumbhalādidṛkṣuścakṣuṣī samunmīlayati kālāntarīyāya kumbhadarśanāya kintu tādātvikāya /\ntasmādaihika eva vidyotpādo nāniyatakālaḥ /\nśrutismṛtī ca pāralaukikaṃ vidyotpādaṃ stutyā brātaḥ /\n<lg>\n<l>itthaṃbhūtāni nāma śravaṇādīnyāvaśyakaphalāni yatkālāntare 'pi vidyāmutpādayantīti /</l>\n<l>evaṃ prāpta ucyate-yata evātra vidyotpāde śravaṇādibhiḥ kartavye yajñādīnāṃ sattvāśuddhidvāreṇa vā vighnopaśamadvārā vopayogo 'ta eva teṣāṃ yajñādīnāṃ karmāntarapratibandhāpratibandhābhyāmaniyataphalatvena tadapekṣāṇāṃ śravaṇādīnāmapyaniyataphalatvaṃ nyāṭyaniyataphalatvaṃ nyāṭyamanapahatavighnānāṃ śravaṇādīnāmanutpādakatvādaviśuddhasattvādvā puṃsaḥ pratyanutpādakatvāt /</l>\n<l>tathāca teṣāṃ yajñādyapekṣāṇāṃ teṣāṃ cāniyataphalatvena śravaṇādīnāmapyaniyataphalatvaṃ yuktamevaṃ śrutismṛtipratibandho na stutimātratvena vyākhyeyo bhaviṣyati /</l>\n<l>puruṣāśca vidyārthinaḥ sādhanasāmarthyānusāreṇa tadanurūpameva kāmayiṣyante tadidamuktam-abhisaṃdherniraṅkaśatvāditi //51 //</l>\n</lg></p>\n\n<p>3.4.17.52.</p>\n\n<p>#evaṃ muktiphalāniyamastadavasthāvadhṛtestadavasthāvadhṛteḥ# /\nyajñādyupakṛtavidyāsādhanaśravaṇādivīryaviśeṣātkila tatphale vidyāyāmaihikamuṣmikatvalakṣaṇa utkarṣo darśitaḥ /\ntathā ca yathā sādhanotkarṣanikarṣābhyāṃ tatphalasya vidyāyā utkarṣāvevaṃ vidyāphalasyāpi mukterutkarṣanikarṣau saṃbhāvyete /\nnaca muktāvaihikāmuṣmikatvalakṣaṇo viśeṣa upapadyate brahmopāsanāparipākalabdhajanmani vidyāyāṃ jīvato mukteravaśyaṃbhāvaniyamātsatyapyārabdhavipākakarmāprakṣaye /\ntasmānmuktāveva rūpato nikarṣotkarṣau syātām /\napica saguṇānāṃ vidyānāmutkarṣanikarṣābhyāṃ tatphalānāmutkarṣanikarṣau dṛṣṭāviti mukterapi vidyāphalatvādrūpataścotkarṣanikarṣau syātāmiti prāpata ucyate-na muktestatra tatraikarūpyaśruterupapatteśca /\nsādhyaṃ hi sādhanaviśeśaṣādviśeṣavadbhavati /\nnaca muktirbrahmaṇo nityasvarūpāvasthānalakṣaṇā nityā satī sādhyā bhavitumarhati /\nnaca savāsananiḥśeṣakleśakarmāśayaprakṣayo vidyājarnmaviśeṣavān, yena tadviśeṣānmokṣo viśeṣavānbhavet /\nnaca sāvaśeṣaḥ kleśādiprakṣayo mokṣāya kalpate /\nnaca cirācirotpādānutpādāvantareṇa vidyāyāmapi rūpato bhedaḥ kaścidupalakṣyate tasyā apyekarūpatvena śruteḥ /\n<lg>\n<l>saguṇāyāstu vidyāyāstattadguṇāvapodjhāmābhyāṃ tatkāryasya phalasyotkarṣanikarṣau yujyete /</l>\n<l>na cātra vidyātvaṃ sāmānyato dṛṣṭaṃ bhavati /</l>\n<l>āgamatatprabhavayuktibādhitatvena kālātyayāpadiṣṭatvāt /</l>\n<l>tasmāttasyā muktyavasthāyā aikarūpyāvadhṛtermuktilakṣaṇasya phalasyāviśeṣo yukta iti //52 //</l>\n</lg></p>\n\n<p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya caturthaḥ pādaḥ //</p>\n\n<p>iti tṛtīyādhyāyasya nirguṇavidyāyā antaraṅgasādhanavicārākhyaścaturthaḥ pādaḥ ____________________________Adhyāya 4____________________________ /</p>\n\n<p>#atha caturtho 'dhyāyaḥ (bhāmatī)#</p>\n\n<lg>\n<l>nābhyarthyā iha santaḥ svayaṃ pravṛttā na cetare śakyāḥ /</l>\n<l>matsarapittanibandhanamacikitsyamarocakaṃ yeṣām //1 //</l>\n</lg>\n\n<p>śaṅke saṃprati nirviśaṅkamadhunā svarājyasaukhyaṃ vahannendraḥ sāndratapaḥsthiteṣu kathamapyudvegamabhyeṣyati /</p>\n\n<l>yadvācaspatimiśranirmitamitavyākhyānamātrasphuṭadvedāntārthavivekavañcitabhavāḥ svarge 'pyamī niḥspṛhāḥ //2 //</l>\n\n<p>#āvṛttirasakṛdupadeśāt# /\nsādhanānuṣṭhānapūrvakatvātphalasiddherviṣayakrameṇa viṣayiṇorapi tadvicārayoḥ kramamāha-- #tṛtīye 'dhyāya iti# /\nmuktilakṣaṇasya phalasyātyantaparokṣatvāttadarthāni darśanaśravaṇamanananididhyāsanāni codyamānānyadṛṣṭārthānīti yāvadvidhānamanuṣṭheyāni na tu tato 'dhikamāvartanīyāni pramāṇābhāvāt /\nyatra punaḥ sakṛdupadeśa upāsītetyādiṣu tatra sakṛdeva prayogaḥ prayājādivaditi prāpta ucyate /\nyadyapi muktiradṛṣṭacarī tathāpi savāsanāvidyocchedenātmanaḥ svarūpāvasthānalakṣaṇāyāstasyāḥ śrutisiddhatvādavidyāyāśca vidyotpādavirodhitayā vidyotpādena samucchedasyāhivibhramasyeva rajjutatvasākṣātkāreṇa samucchedasyopapattisiddhatvādanvayavyatirekābhyāṃ ca śravaṇamanananididhyāsanābhyāsasyaiva svagocarasākṣātkāraphalatvena lokasiddhatvāsakaladuḥkhavinirmuktaikacaitanyātmako 'hamityaparokṣarūpānubhavasyāpi śravaṇādyabhyāsasādhanatvenānumānāttadarthāni śravaṇādīni dṛṣṭārthāni bhavanti /\nna ca dṛṣṭārthatve satyadṛṣṭārthatvaṃ yuktam /</p>\n\n<p>na caitānyanāvṛttāni satkāradīrghakālanairantaryeṇa sākṣātkāravate tādṛśānubhavāya kalpante /\n<lg>\n<l>na cātrāsākṣātkāravadvijñānaṃ sākṣātkāravatīmavidyāmucchettumarhati /</l>\n<l>na khalu pittopahṛtendriyasya guḍe tiktatāsākṣātkāro 'ntareṇamādhuryasākṣātkāraṃ sahasreṇāpyupapattibhirnivartitumarhati /</l>\n<l>atadvato narāntaravacāṃsivopapattisahasrāṇi vā parāmṛśato 'pi thūtkṛtya guḍatyāgāt /</l>\n<l>tadevaṃ dṛṣṭārthatvaddhyānopāsanayoścāntanīrtāvṛttikatvena lokataḥ pratīterāvṛttireveti siddham //1 //</l>\n</lg></p>\n\n<p>adhikaraṇārthamuktvā nirupādhibrahmaviṣayatvamasyākṣipati-- #atrāha bhavatu nāmeti# /\nsādhye hyanubhave pratyayāvṛttirarthavatī nāsādhye /\nnahi brahmānubhavo brahmasākṣātkāro nityaśuddhasvabhāvādbrahmaṇo 'tiricyate /\ntathāca nityasya brahmaṇaḥ svabhāvo nitya eveti kṛtamatra pratyayāvṛtyā /\ntadidamuktam--- #ātmabhūtamiti# /\nākṣeptāraṃ pratiśaṅkate #---sakṛcchrutāviti# /\nayamabhisaṃdhiḥ--</p>\n\n<p>na ca brahmātmabhūtastatsākṣātakāro 'vidyāmucchinanti tayā sahānuvṛtteravirodhāte /\nvirodhe vā tasya nityatvānnāvidyodīyeta kuta eva tu tena sahānuvarteta /\ntasmāttannivṛttaye āgantukastatsākṣātkāra eṣitavyaḥ /\ntathāca pratyayānuvṛttirarthavatī /\nākṣeptā sarvapūrvoktākṣepeṇa pratyavatiṣṭhate #---na āvṛttāvapīti# /\nna khalu jyotiṣṭomavākyārthapratyayaḥ śataśo 'pyāvartamānaḥ sākṣātkārapramāṇaṃ svaviṣaye janayati /\nutpannasyāpi tādṛśo dṛṣṭavya bhicāratvena prātibhatvāt /\n#brahmātmatvapratītiṃ#brahmatmasākṣātkāram /\npunaḥ śaṅkate-- #na kevalaṃ vākyamiti# /\nākṣeptā dūṣayati #---tathāpyāvṛtyānarthakyamiti# /\nvākyaṃ cedyuktyapekṣaṃ sākṣātkārāya prabhavatitathā sati kṛtamāvṛtyā /\nsakṛtpravṛttasyaiva tasya sopapattikasya yāvatkartavyakaraṇāditi /\npunaḥ śaṅkate #---athāpi syāditi# /\nna yuktivākye sākṣātkāraphale pratyakṣasyaiva pramāṇasya tatphalatvāt /\nte tu parokṣārthāvagāhinī sāmānyamātramabhiniviśate natu viśeṣaṃ sākṣātkuruta iti tadviśeṣasākṣātkārāyāvṛttirupāsyate /\nsā hi satkāradīrghakālanairantaryasevitā satī dṛḍhabhūmirviśeṣa sākṣātkārāya prabhavati kāminībhāvaneva straiṇasya puṃsa iti /\nākṣeptāha #--na /\nasakṛdapīti# /\nsa khalvayaṃ sākṣātkāraḥ śāstra yuktiyonirvā syādbhāvanāmātrayonirvā /\nna tāvatparokṣābhāsavijñānaphale śāstrayuktī sākṣātkāralakṣaṇaṃ pratyakṣapramāṇaphalaṃ prasotumarhataḥ /\nna khalu kuṭajabījādvaṭāṅkuro jāyate /\nnaca bhāvanāprakarṣaparyantajamaparokṣāvabhāsamapi jñānaṃ pramāṇaṃ vyabhicārādityuktam /\nākṣeptā svapakṣamupasaṃharati-- #tasmādyadīti# /\nākṣeptākṣepāntaramāha #---naca sakṛtpravṛtte iti# /\nkaścitkhalu śuddhasatvogarbhastha iva vāmadevaḥ śrutvā ca matvā ca kṣaṇamavadhāya jīvātmano brahmātmatamanubhavati /\ntato 'pyāvṛttiranarthiketi /\nataścāvṛranarthikā yanniraṃśasya grahaṇamadrahaṇaṃ vā na tu vyaktāvyaktatve sāmānyavaśeṣavatpadmarāgādivadityata āha #--api cānekāṃśeti# /\nsamādhatte -- #atrocyate--bhavedāvṛtyānarthakyamiti# /\nayamabhisandhiḥ---satyaṃ na brahmasākṣātkāraḥ sākṣādāgamayukttiphalamapi tu yuktyāgamārthajñānāhitasaṃskārasacivaṃ citameva brahmaṇi sākṣātkāravartīṃ buddhivṛttiṃ samādhatte /\nsā ca nānumānitavahmisākṣātkāravatprātibhatvenāpramāṇaṃ tadānīṃ vahnisvalakṣaṇasyaparokṣatvātsadātanaṃ tu brahmasvarūpasyopādhirūṣitasya jīvasyāparokṣatvam /\nnahi śuddhabuddhatvādayo vastutastato 'tiricyate /\ntasmādyathā gāndharvaśāstrārthajñānābhyāsāhitasaṃskāraḥ sacivena śrotreṇa ṣaḍjādisvaragrābhamūrcchanābhedamadhyakṣeṇekṣate evaṃ vedāntārthajñānāhitasaṃskāro jīvasya brahmasvabhāvamantaḥkaraṇeneti /\n#yastatvamasīti sakṛduktameveti# /\nśrutvā matvā kṣaṇamavadhāya prāgbhavīyābhyāsajātasaṃskārādityarthaḥ /\n#yastu na śaknotīti# /\nprāgbhavīyabrahmābhyāsarahita ityarthaḥ /\n#nahi dṛṣṭe 'nupapannaṃ nāmeti# /\nyatra parokṣapratibhāsini vākyārthe 'pi vyaktāvyaktatvatāratamyaṃ tatra mananottarakālamādhyāsanābhyāsanikarṣaprakarṣakramajanmani pratyayapravāhe sākṣātkārāvadhau vyaktitāratamyaṃ prati kaiva katheti bhāvaḥ /\ntadevaṃ vākyamātrasyārthe 'pi na drāgityeva pratyaya ityuktam /\ntatvamasīti tu vākyamatyantadurgrahapadārthaṃ na padārthajñānapūrvake svārthe jñāne drāgityeva pravartate /\nkintu bilambitatamapadārthajñānamativilambenetyāha #---apica tatvamasītyetadvākyaṃ tvaṃpadārthasyeti# /\nsyādetat padārthasaṃsargātmā vākyārthaḥ padārthajñānakrameṇa tadadhīnanirūpaṇīyatayā kramavatpratītiryujyate /\nbrahma tu niraṃśatvenāsasṛṣṭanānātvapadarthakamiti kasyānukramema kramavatī pratītiriti sakṛdeva tadgṛhyeta na vā gṛhyatetyuktamityata āha #---yadyapi ca pratipattavya ātmā niraṃśa iti# /\nniraṃśo 'pyahamaparokṣo 'pyātmā tattaddehādyāropavyudāsābhyāmaṃśavānivātyantaparokṣa iva /\ntataśca vākyārthatayā kramavatpratyaya upapadyate /\ntatkiṃmiyameva vākyajanitā pratītirātmani tathāca na sākṣātpratītirātmanyanāgataphalatvādasya ityata āha #---tattu pūrvarūpamevātmapratipatteḥ#sākṣātkāravatyāḥ /\netaduktaṃ bhavati ---vākyārthaśravaṇamananottarakālā viśeṣaṇatrayavatī bhāvanā brahma sākṣātkārāya kalpate iti vākyārthapratītiḥ sākṣātkārasya pūrvarūpamiti /\nśaṅkate #--satyamevamiti# /\nsamāropo hi tatvapratyayenāpodyate na tatvapratyayaḥ /\nduḥkhitvādipratyayaścātmani sarveṣāṃ sarvadotpadyata ityabādhitatvātsamīcina iti balavānna śakyo 'panetumityarthaḥ /\nnirākaroti #---na /\ndehādyabhimānavaditi# /\nnahi sarveṣāṃ sarvadotpadyata ityetāvatā tātvikatvam /\ndehātmābhimānasyāpi satyatvaprasaṅgātso 'pi sarveṣāṃ sarvadotpadyate /\nuktaṃ cāsya tatra tatropapatyā bādhanamevaṃ duḥkhitvādyabhimāno 'pi tathā /</p>\n\n<p>nahi nityaśuddhabuddhasvabhāvasyātmanā upajanāpāyadharmaṇo duḥkhaśokādaya ātmano bhavitumarhanti /\nnāpi dharmāḥ teṣāṃ tato 'tyantabhinnānāṃ taddharmatvānupapatteḥ, nahi gauraśvasya dharmaḥ saṃbandhasyāpi vyatirekāvyatirekābhyāṃ saṃbandhāsaṃbandhābhyāṃ ca vicārāsahatvāt /\nbhedābhedayośca parasparavirodenaikatrāsaṃbhavatvāt /\niti sarvametadupahitaṃ dvitīyādhyāye /\ntadidamuktaṃ #---dehādivadeva caitanyādbahirupalabhyamānatvāditi# /\nitaśca duḥkhitvādīnāṃ na tādātmyamityāha #----suṣuptādiṣu ceti# /\nsyādetat /\nkasmādanubhavārtha evāvṛtyabhyupagamo yāvatā draṣṭavyaḥ śrotavya ityādibhistatvamasivākyaviṣayādanyaviṣayaivāvṛttirvidhāsyata ityata āha #---tatrāpi na tatvamasivākyārthāditi /\n. #ātmā vā are draṣṭavya ityādyātmaviṣayaṃ darśanaṃ vidhīyate /\nna ca tattvamasīvākyaviṣayādanyadātmadarśanamāmnātaṃ yenopakramyate yena copasaṃhriyate sa vākyārthaḥ /\nsadeva somyedamiti copakramya tattvamasītyupasaṃhṛta iti sa eva vākyārthaḥ /\ntaditaḥ prācyāvyāvṛttimanyatra vidadhānaḥ pradhānamaṅgena vihanti /\nvaro hi karmaṇābhiprāyamāṇatvātsaṃpradānaṃ pradhānam /\ntamudvāhena karmaṇāṅgena na vighnantīti /\nnanu vidhipradhānatvādvākyasya na bhūtārthapradhānatvaṃ bhūtastvarthastadaṅgatayā pratyāyyate /\nyathāhuḥ 'codanā hi bhūtaṃ bhavantam' ityādi śābaraṃ vākyaṃ vyācakṣāṇāḥ--'kāryamarthamavagamayantū codanā taccheṣatayā bhūtādikamavagamayati' ityāśaṅkyāha--- #niyuktasya cāsminnadhikṛto 'hamiti# /\nyathā tāvadbhūtārthaparyavasitā vedāntā na kāryavidhiniṣṭāstathopapāditaṃ 'tattu samanvayāt'</p>\n\n<lg>\n<l>ityatra /</l>\n<l>pratyuta vidhiniṣṭhatve muktiviruddhapratyotpādānmuktivihantṛtvamevāsyetyabhyuccayamātramatroktamiti //2 //</l>\n</lg>\n\n<p>#ātmeti tūpagacchanti grāhayanti ca# /\nyadyapi tatvamasūtyādyāḥ śrutayaḥ saṃsāriṇaḥ paramātmabhāvaṃ pratipādayanti tathāpi tayorapahatapāpmatvānapahatapāpmatvādilakṣaṇaviruddhadharmasaṃsargeṇa nānatvasya viniścayācchruteśca tatvamasītyadyāyā 'mano brahma , 'ādityo brahma,' ityādivatpratīkopadeśaparatayāpyupapatteḥ pratīkopadeśa evāyam /\nnaca yathā samāropitaṃ sarpatvamanūdya rajjutvaṃ purovartino dravyasya.vidhīyata evaṃ prakāśātmano jīvabhāvamanūdya paramātmatvaṃ vidhīyata iti yuktam /\nyuktaṃ hi purovartini dravye drāghīyasi sāmānyarūpeṇālocite viśeṣarūpeṇāgṛhīte viśeṣāntarasamāropaṇam /\niha tu prakāśātmano nirviśeṣasāmānyasyāparādhīnaprakāśasya nāgṛhītamasti kiñcidrupamiti kasya viśeṣasyāgrahe kiṃ viśeṣāntaraṃ samāropyatām /\ntasmādbrahmaṇo jīvabhāvāropāsaṃbhavājjīvo jīvo brahma ca hrahmeti tatvamasīti pratīkopadeśa eveti prāptam /\nevaṃ prāpte 'bhidhīyate---śvetaketorātmaiva parameśvaraḥpratipattavyo na tu śvetaketorvyatiriktaḥ parameśvaraḥ /\nbhede hi gauṇatvāpattirna ca mukhyasaṃbhave gauṇatvaṃ yuktam /\napica pratīkopadeśe sakṛdvacanaṃ tu pratīyate bhedadarśananindā ca(?) /\nabhyāse hi bhūyastvamarthasya bhavati,nālpatvamatidavīya evopacaritatvam /\ntasmātpaurvāparyalocanayā śrutestāvajjīvasya paramātmatā vāstavītyetatparatā lakṣyate /\nmānāntaravīrodhādatrāprāmāṇyaṃ śruteḥ /\nnaca mānāntaravirodha ityādi tu sarvamupāditaṃ prathamādhyāye /\nniraṃśasyāpi cānādyanirvācyāvidyātatatadvāsanāsamāropitavividhaprapañcātmanaḥ sāṃśasyeva kasyacidaṃśasyāgrahaṇādvibhrama iva paramārthastu na vibhramo nāma kaścinna ca saṃsāro nāma /\n<lg>\n<l>kintu sarvametatsarvānupapattibhājanatvenānirvacanīyamiti yuktamutpaśyāmaḥ /</l>\n<l>tadanenābhisaṃdhinoktam---- #yadyevaṃ pratibaddho 'si nāsti kasyacidapratibodha iti# /</l>\n<l>anye 'pyāhuḥ---'yadyadvaite toṣo 'sti mukta evāsi sarvadā ' iti /</l>\n<l>atirehitārthamanyaditi //3 //</l>\n</lg></p>\n\n<p>#na pratīke nahi saḥ# /\nyathā hi śāstroktaṃ śuddhamukcatasvabhāvaṃ brahmātmatvenaiva jīvenopāsyate 'haṃ brahmāsmi tatvamasi śvetaketo ityādiṣu tkasya hetorjīvātmano brahmarūpeṇa tātvikatvādadvitīyamiti śruteśca /\njīvātmanaścāvidyādarpaṇā yathā brahmapratibimbakāstathā yatra yatra mano brahmādityo brahmetyādiṣu brahmadṛṣṭerupadeśastatra sarvatrāhaṃ mana ityādi draṣṭavyaṃ brahmaṇo mukhyamātmatvamiti /\nupapannaṃ ca manaḥprabhṛtīnāṃ brahmavikāratvena tādātmyam /\nghaṭaśarāvodañcanādīnāmiva mṛdvikārāṇāṃ mṛdātmakatvam /\ntathāca tādṛśānāṃ pratīkopadeśānāṃ kvacit kasyacidvikārasya pravilayāvagamādbhedaprapañcapravilayaparatvameveti prāpta ucyate---na tāvadahaṃ brahmetyādibhiryathāhaṅkārāspadasya brahmātmatvamupadiśyate evaṃ mano brahmetyādibhirahaṅkārāspadatvaṃ manaḥprabhṛtīnāṃ, kintveṣāṃ brahmatvenopāsyatvam /\nahaṅkārāspadasya brahmatayā brahmatvenopāsanīyeṣu manaḥprabhṛtiṣvapyahaṅkārāspadatvenopāsanamiti cet /\nna /\nevamādiṣvahamityaśravaṇāt /\nbrahmātmatayā tvahaṅkārāspadakalpane tatpratibimbasyeva tadvikārāntarasyāpyākāśādermanaḥprabhṛtiṣūpāsanaprasaṅgaḥ /\ntasmādyasya yanmātrātmatayopāsanaṃ vihitaṃ tasya tanmātrātmatayaiva pratipattavyaṃ 'yāvadvacanaṃ vācanikam 'iti nyāyāt /\nnādhikamadhyāhartavyamatiprasaṅgāt /\nnaca sarvasya vākyajātasya prapañcasya vilayaḥ prayojanam /\ntadarthatve hi mana iti pratīkagrahaṇamanarthakaṃ viśvamiti vācyaṃ yathā sarvaṃ khalvidaṃ brahmeti /\nnaca sarvopalakṣaṇārthaṃ manograhaṇaṃ yuktam /\nmapukhyārthasaṃbhave lakṣaṇayā ayogāt /\nādityo brahmetyādīnāṃ cānarthakyāpatteḥ /\n#nahyupāsakaḥ pratīkānīti# /\nanubhavadvā pratīkānāṃ manaḥprabhṛtīnāmātmatvenākalan śrutervā, na tvetadubhayamastītyarthaḥ /\n#pratīkābhāvaprasaṅgāditi# /\nnanu yathāvacchinnasyāhaṅkarāspadasyānavacchinnabrahmātmatayā bhavatyābhāva evaṃ pratīkānāmapi bhaviṣyatītyata āha--- #svarūpopamarde ca nāmādīnāmiti# /\niha hi pratīkānyahaṅkārāspadatvenopāsyatayā pradhānatvena vidhitsitāni /\nnatu tatvamasītyādāvahaṅkārāspadamupāsyamavagamyate /\nkintu sarpatvānuvādena rajjutatvaśjñāpana ivāhaṅkārāspadasyāvacchinnasya pravilayo 'vagamyate /\nkimato yadyevam /\netadato.bhavati---pradhānībhūtānāṃ na pratīkānāmucchedo yukto naca taducchede vidheyasyāpyupapattiriti /\n<lg>\n<l>apica #naca brahmaṇa ātmatvāditi# /</l>\n<l>nahyupāsanavidhānāni jīvātmano brahmasvabhāvapratipādanaparaistatvamasyādisaṃdarbhairekavākyabhāvamāpadyante yena tadekavākyatayā brahmadṛṣṭyupadeśeṣvātmadṛṣṭiḥ kalpeta bhinnaprakaraṇatvāt. tathāca tatra yathālokapratītivyavasthito jīvaḥ kartā bhoktā ca saṃsārī na brahmeti kathaṃ tasya brahmātmatayābrahmadṛṣṭyupadeśeṣvātmadṛṣṭirupadiśyatetyarthaḥ /</l>\n<l>#ataścopāsakasya pratīkaiḥ samatvāditi# /</l>\n<l>yadyapyupāsako jīvātmā na brahmavikāraḥ, pratīkāni tu manaḥprabhṛtīnibrahmavikārastathāpyavacchinnatayā jīvātmanaḥ pratīkaiḥ sāmyaṃ dṛṣṭavyam //4 //</l>\n</lg></p>\n\n<p>#brahmadṛṣṭirutkarṣāt# /\nyadyapi sāmānādhikaraṇmubhayathāpi ghaṭate tathāpi brahmaṇaḥ sarvādhyakṣatayā phalaprasavasāmarthyena phalavatvātprādhānyena tadevādityādidṛṣṭibhiḥ saṃskartavyamityādityādidṛṣṭayo brahmaṇyeva kartavyā na tu brahmadṛṣṭirādityādiṣu /\nna caivaṃvidhe 'vadhṛte śāstrārthe nikṛṣṭadṛṣṭinorkṛṣṭa iti laukiko nyāyo 'pavādāya prabhavatyāgamavirodhena tasyaivāpoditatvāditi pūrvapakṣasaṃkṣepaḥ /\nsatyaṃ sarvādhyakṣatayā phalādātṛtvena brahmaṇa eva sarvatra vāstavaṃ prādhānyaṃ tathāpi śabdagatyanurodhena kvacitkarmaṇa eva prādhānyamavasūyate /\nyathā 'darśapūrṇamāsābhyāṃ yajeta svargakāmaḥ', 'citrayā yajeta paśukāmaḥ' ityādau /\natra hi sarvatra yāgādyārādhitā devataiva phalaṃ prayacchatīti sthāpitaṃ tathāpi śabdataḥ karmaṇaḥ karaṇatvāvagamane phalavatvapratūte- prādhānyam /\nkvacidravyasya yathā vrīhīnprokṣatītyādau /\ntaduktaṃ ----'yaistu dravyaṃ saṃcikīrṣyate guṇastatra pratīyate' iti /\ntadiha yadyapi sarvādhyakṣatayā vastuto brahmaiva phalaṃ prayacchati tathāpi śāstraṃ brahmabuddhyā'dityādau pratika upāsyamāne brahma phalāya kalpate ityabhivadati kiṃvādityādibuddhyā brahmaiva viṣayīkṛtaṃ palāyetyubhayathāpi brahmaṇaḥ sarvādhyakṣasya phaladānopapatteḥ śāstrārthasaṃdehe lokānusārato niścīyate /\ntadidamuktam-- #nirdhārite śāstrārtha etadevaṃ syāditi# /\nna kevalaṃ laukiko nyāyo niścaye heturapi tu ādityādiśabdānāṃ prāthamyena mukhyārthatvamapītyāha #---prāthamyācceti# /\niti paratvamapi brahmaśabdasyāmumeva nyāyamavagamayati /\ntathāhi ----svaravṛtyā ādityādiśabdā yathā svārthe vartante tathā brahmaśabdo 'pi svārthe vartsyati yadi svārtho 'sya vapavakṣitaḥsyāt /\ntathācetiparatvamanarthakaṃ tasmāditinā svārthātpracyāvya brahmapadaṃ jñānaparaṃ svarūpaparaṃ vā kartavyam /\nnaca brahmapadamādityādipadārtha iti ,pratūtipara evāyamitiparaḥśabdo yathā gauriti me gavayo 'bhavaditi /</p>\n\n<p>tathāca ādityādayo brahmeti pratipattavyā ityartho bhavatītyāha--- #itiparatvādapi brahmaśabdasyeti# /\n<l>śeṣamatirohitārtham //5 // //</l></p>\n\n<lg>\n<l>#ādityādimatayaścāṅga upapatteḥ /</l>\n<l>athavā niyamenodgīthādimataya ādityādiṣvadhyasyeranniti# /</l>\n<l>satsvapi ādityādiṣu phalānutpādādutpattimataḥ karmaṇa eva phaladarśanātkarmaiva phalavat /</l>\n<l>tathā cādityādimatibhiryadyudgīthādikarmāṇi viṣayīkriyeraṃstata ādityādidṛṣṭibhiḥ karmarūpāṇyabhibhūyeran //</l>\n</lg>\n\n<p>evañca karmarūpeṣvasatkalpeṣu kutaḥ phalamutpadyeta /\nādityadiṣu punarudgīthādidṛṣṭāvudgīthādibudyopāsyamānā ādityādayaḥ karmātmakaḥsantaḥ phalāya kalpiṣyanta iti /\nata eva ca pṛthvyagnyorṛksāmaśabdaprayoga upapanno yataḥ pṛthvyāmṛgdṛṣṭiradhyastāgnau ca sāmadṛṣṭiḥ /\nsāmni punaragnidṛṣṭau ṛci ca pṛthvīdṛṣṭau viparītaṃ bhavet /\ntasmādapyetadeva yuktamityāha--- #tathācāyameveti# /\nupapattyantaramāha--- #apica lokeṣviti# /\nevaṃ khalvadhikaraṇanirdeśo viṣayatvapratipādanapara upapadyate yadi lokeṣu sāmadṛṣṭiradhyasyeta nālyatheti /\npūrvādhikaraṇarāddhantopapattimatraivārthe brūte--- #prathamanirdiṣṭeṣu ceti# /\nsiddhāntamatra prakramate--- #ādityādimataya eveti# /\nyadyudgīthādimataya ādityādiṣukṣipyeraṃstata ādityādīnāṃsvayamakāryatvādudgīthādimatestatra vaiyarthyaṃ prasajyeta /\nnahyādityādibhiḥ kiñcitkriyate yadvidyayā viryavattaraṃ bhavatītyādityamatīnāmupapadyate udgīthādiṣu saṃskārakatvenopayogaḥ /\ncodayati--- #bhavatu karmasamṛddhiphaleṣvevamiti# /\nyatra hi karmaṇa- phalaṃ tatraivaṃ bhavatu yatra tu guṇātaphalaṃ tatra guṇasya siddhatvenākāryatvātkarotītyeva nāstītyatra vidyāyāḥ kva upayoga ityarthaḥ /\npariharati--- #teṣvapīti# /\nna tāvadguṇaḥ siddhasvabhāvaḥ kāryāya phalāya paryāptaḥ, mā bhūtprakṛtakarmāniveśino yatkiñcitphalotpādaḥ, tasmātprakṛtāpūrvasaṃniveśinaḥ phalotpāda iti tasya kriyamāṇatvena vidyayā vīryavattaratvopapattiriti /\n#phalātmakatvāccādityādīnāmiti# /\nyadyapi brahmavikāratvenādityodgīthayoraviśeṣastathāpi phalātmakatvenādityādīnāmastyudgīthā dibhyo viśeṣa ityarthaḥ /\ndvitīyanirdeśādapyudgīthādīnāṃ prādhānyamityāha--- #api comitīti# /\nsvayamevopāsanasya karmatvātphalavatvopapatteḥ /\nnanūktaṃ siddharūpairādityādibhiradhyastaiḥ sādhyabūtatvamabhibhūtaṅkarmaṇāmityata āha--- #ādityādibhāvenāpi ca dṛśyamānānāmiti# /\nbhavedetavaṃ yadyadyāsena kramarūpamabhibhūyeta /\napi tu māṇavaka ivāgnidṛṣṭiḥ kenacittīvratvādinā guṇena gauṇyanabhibhūtamāṇavakatvāttathehāpi /\nnahīyaṃ śuktikāyāṃ rajatadhīriva vahnidhīryena māṇavakattvamabhibhavet /\nkintu gauṇī /\ntatheyamapyudgīthādāvādityadṛṣṭirgauṇīti bhāvaḥ /\n#tadetasyāmṛcyadhyūḍhaṃsāmeti tviti# /\nanyathāpi lakṣaṇopapattau na ṛksāmetyadhyāsakalpanā pṛthvyagnayorityarthaḥ /\nakṣaranyāsālocanayā tu vaniparītamevetyāha--- #iyamevargiti# /\n'lokeṣupañcavidhaṃ sāmopāsīta' iti dvitīyānirdeśātsāmnāmupasyatvamavagamyate /\ntatra yadi sāmadhīradhyasyeta tato na sāmānyupāsyeran api tu lokāḥ pṛthivyādayaḥ /\ntathā ca dvitīyārthaṃ parityajya tṛtīyārthaḥ parikalpayeta sāmneti /\nlokeṣviti saptamī dvitīyārtheṃ kathañcinnīyate /\nakāre gāvo vāsyantāṃ prāvāre kusumānītivat tenoktanyānurodhena saptamyāścobhayathāpyavaśyaṃ kalpanīyārthatvādvaraṃ yathāśrutadvitīyārthānurodhāya tṛtīyārthe saptamī vyākhyātavyā /\nlokapṛthvyādibuddhyā pañcavidhaṃ hiṅaraprastāvoṅkārodgīthapratihāropadravanidhanaprakāraṃ sāmopāsīteti nirṇīyate /\nnanu yatrobhayatrāpi dvitīyānirdeśo yathā khalvamumevādityaṃ saptavidhaṃ hiṅkāraprastāvoṅkārodgīthapratīhāropadravanidhanaprakāraṃ sāmopāsīteti, tatra ko vinigamanāyāṃ heturityata āha #---tatrāpīti# /\n<lg>\n<l>tatrāpi samastasya saptavidhasya sāmna upāsanamiti sāmna upāsyatvaśruteḥ sādhviti pañcavidhasya /</l>\n<l>sādhutvaṃ cāsya dharmatvam /</l>\n<l>tathāca śrutiḥ --'sādhukārī sādhurbhavati 'iti /</l>\n<l>hiṅkārānuvādena pṛthivīdṛṣṭividhāne hiṅkāraḥ pṛthivīti prāpte viparītanirdeśaḥ pṛthivī hiṅkāraḥ //6 //</l>\n</lg></p>\n\n<p>#āsīnaḥ saṃbhavāt# /\nkarmāṅgasaṃmandhiṣu yatra hi tiṣṭhataḥ karma coditaḥ tatra tatsaṃbaddhopāsānāni tiṣṭhataiva kratavyā /\nyatra tvāsīnasya tatrapāsanāpyāsīnenaiveti /\nnāpi samyagdarśane vastutantratvātpramāṇatantratvāñca /\npramāṇatantrā ca vastuvyavasthā pramāṇaṃ ca .....nāpekṣata iti tatrāpyaniyamaḥ(?) /\nyanmahatā prayatnena vinopāsitumaśakyaṃ yathā pratīkādi , yathā vā samyagdarśanamapi tatvamasyādi,tatraiṣā cintā /\ntatra codakaśāstrābhāvādaniyame prāpte yathā śakāyata ityupabhandhādāsīnasyaiva siddham /\nnanu yasyāmavasthāyāṃ dhyāyatirupacariyate prayujyate kimasau tadā tiṣṭhato na bhavati na bhavatītyāha /\nāsīnaścāvidyamānāyāso bhavatīti /\natirohitārthamitarat //7 // //8 // //9 // //10 //</p>\n\n<p>#yatraikāgratātatrāviśeṣāt# /\nsame śucau śarkarāvahnivālukāvivarjita ityādivacanānniyame siddhe digdeśādiniyamamavācanikamapi prācīnapravaṇe vaiśvadevena yajetetivadvaidikārambhasāmānyātkvacitkaścitadāśaṅkate /\n<lg>\n<l>tamanugrahītumācāryaḥ suhṛdbhāvenaiva tadāha sma /</l>\n<l>yatraikāgratā manastatraiva bhāvanaṃ prayojayat /</l>\n<l>oviśeṣāt /</l>\n<l>nahyatrāsti vaiśvadevādivadvacanaṃ viśeṣekaṃ tasmāditi //11 //</l>\n</lg></p>\n\n<p>#ā prāyaṇāttatrāpi hi dṛṣṭam# /\nadhikaraṇaviṣayaṃ vivecayati -- #tatra yāni tāvaditi# /\navidyamānaniyojyā yā brahmātmapratipattistasyāḥ /\nśāstraṃ hi niyojyasya kāryarūpaniyegasaṃbandhamavabodhayati tasyaiva karmaṇyaiśvaryalakṣaṇamadhikāraṃ taccaitadubhayamatīndriyatvādbhavati śāstralakṣaṇaṃ pramāṇāntarāprāpye śāstrasyārthavattvādbrahmatvapratītestu jīvanmuktena dṛṣṭatvānnāstīha tirohitamiva kiñcaneti kimatra śāstraṃ kariṣyati /\nnanvevamapyabhyudayaphalānyupāsanāni tatra niyoganiyojyalakṣaṇasya ca kramaṇi svāmitālakṣaṇasya ca saṃbandhasyātīndritvāttatra sakṛtkāraṇādeva śāstrārthasamāptauprāptāyāmupāsanapadavedanīyāvṛttimātrameva kṛtavata uparaṃmaḥ prāptastāvataiva kṛtaśāstrārthatvāditi prāpte 'bhidhīyate--savijñāno bhavatītyādiśruteryatra svargādiphalānāmapi karmaṇāṃ prāyaṇakāle svargādivijñānāpekṣakatvaṃ tatra kaiva kathātīndriyaphalānāmupāsanānām /\ntāni khalu āprāyaṇaṃ tattadupāsyagocarabuddhipravāhavāhitayā dṛṣṭenaiva rūpeṇa prāyaṇasamaye tadbuddiṃ bhāvayiṣyanti /\nkimatra phalavatprāyaṇasamaye buddhyākṣepeṇa nahi dṛṣṭe saṃbhavatyadṛṣṭakalpanā yuktā /\ntasmādāprāyaṇaṃ pravṛttā vṛttiriti /\n<lg>\n<l>tadidamuktam-- #pratyayāstveta iti# /</l>\n<l>tathā ca śrutiḥ sarvādīndriyaviṣaya--'sa yathākraturasmāllokāt praiti tāvatkraturhāmuṃ lokaṃ pretyabhisaṃbhavati' iti /</l>\n<l>kratuḥ saṃkalpaviśeṣaḥ /</l>\n<l>smṛtayaścodāhṛtā iti //12 //</l>\n</lg></p>\n\n<p>#tadadhigama uttarapūrvārdhayoraśleṣavināśau tadvyapadeśāt# /\ngatastṛtīyaśeṣaḥ sādhanagocaro vicāraḥ /\nidānīmetadadhyāyagataphalaviṣayā cintā pratanyate /\ntatra tāvatprathamamidaṃ vicāryate kiṃ brahmādhigame brahmajñāne sati brahmajñānaphalānmokṣādviparītaphalaṃ duritaṃ bandhanaphalaṃ kṣīyate na kṣīyata iti saṃśayaḥ /\nkiṃ tāvatprāptaṃ , śāstreṇa hi phalāya yadvihitaṃ pratiṣiddhaṃ cānarthaparihārāyāśvamedhādi brahmahatyādi cāpūrvāvāntaravyāpāraṃ kiṃ tadapūrvamuparate 'pi karmaṇyatra sukhadukhopabhogātprāṅgāvirantumarhati /\nsa hi tasya vināśahetusdabhāve kathaṃ vinaśyediti /\ntyākasmikatvaprasaṅgāt śāstravyākopācceti /\nadattaphalaṃ cetkarmāpūrvaṃ vinaśyati karmaṇa eva phalaprasavasāmarthyabodhakaśāstramapramāṇaṃ bhavet /\nnaca prāyaścittamiva brahmajñānamadattaphalānyapi karmapūrvāṇi kṣiṇotīti sāmpratam /\nprāyaścittānāmapi tadaprakṣayahetutvāt tadvidhānasya cainasvinarādhikāriprāptimātreṇopapattāvupāttaduritanibarhaṇaphalākṣepakatvāyogāt /\nata eva smaranti nābhuktaṃ kṣīyate karmeti /\nyadi punarapekṣitopāyatātmā prāyaścittavidhirna niyojyaviśeṣapratilambhamātreṇa nirvṛṇotītyapekṣitakāṅkṣāyāṃ doṣasaṃyogena śravaṇāttannibarhaṇaphalaḥ kalpeta /\ntathāpi brahmajñānasya tatsaṃyogenāśravaṇannaduparitanibarhaṇasāmarthye pramāṇamasti mokṣavāt /\ntasyāpi svargādiphalavaddeśakālanimittāpekṣayopapatteḥ /\nśāstraprāmāṇyātsaṃbhaviṣyatyasāvavasthā yasyāmupabhogena samastakarmakṣaye brahmajñānaṃ mokṣaṃ prasoṣyati /\nyogādhdyairva vā divi bhuvyantarīkṣe bahūni śarīrendriyāṇi nirmāya phalānayupabhujyarddhena yogasāmarthyena yogī karmāṇi kṣapayitvā mokṣī saṃpatsyate /\nsthite caitasminnarthe nyāyabalādyathā puṣkarapalāśa ityādivyapadeśo brahmavidyāstutimātraparatayā vyākhyeya iti prāpta ucyate--vyākhyāyetaivaṃ vyapadeśo yadi karmavirodhaḥ syānna tvayamasti /\nśāstraṃ hi phalotpādanasāmarthyamātraṃ karmaṇāmavagamayati na tu kutaścidāgantukānnimittataḥ prāyaścittādestadapratibandhamapi /\ntasya tatraudāsīnyāt /\nyadi śāstrabodhitaphalaprasavasāmarthyamapratibaddhamāgantukena kenacit karmaṇā tatastatphalaṃ prasūta evāti na śāstravyāghātaḥ /\nnābhuktaṃ karma kṣīyataiti ca smaraṇapratibaddhasāmarthyakarmābhiprāyaṃ /\ndoṣakṣayoddheśena cāparavidyānāmasti prāyaścittavadvidhānamaiśvaryabhalānāmapyubhayasaṃyogāviśeṣāt /\nyatrāpi nirguṇāyāṃ paravidyāyāṃ doṣoddheśo nāsti tatrāpi tatsvabhāvālocanādeva tatprakṣayaprasavasāmarthyamavasīyate /\nnahi tatvamasivākyārthaparibhāvanābhuvā prasaṃkhyānena nirmṛṣṭanikhilakartṛbhokktṛtvādivibhramo jīvaḥ phalopabhogona yujyate /\nnahi rajjavāṃ bhujaṅkasamāropanibandhanā bhayakampādayaḥ sati rajjutatvasākṣātkāre prabhavanti, kintu saṃskāraśeṣātkiñcitkālamanuvṛttā api nivartanta eva /\namumevārthamanuvadanto yathā puṣkarapalāśa ityādayo vyapadeśāḥ samavetārthāḥ santo na stutimātratayā kathañcidvyākhyānamarhanti /\nnanūktaṃ saṃbhaviṣyanti sāvasthā jīvātmano yasyāṃ paryāyeṇopabhogādvā yogarddheḥ prabhāvato yugapannaikavidhakāyanirmāṇenāparyāyeṇopabhogādvā jantuḥ karmāṇi kṣapayitvā mokṣī saṃpatsyata ityata āha--- #evameva ca mokṣa upapadyata iti# /\nanādikālapravṛttā hi karmāśayā aniyatakālavipākāḥ kramavatā tāvadbhogena kṣetumaśakyāḥ /\nbhuñjānaḥ khalvayamaparānapi saṃcinoti karmāśayāniti /\nnāpyaparyāyamupabhogenāsaktaḥ karmāntarāṇyasaṃcinvānaḥ kṣeṣyatīti sāmpratam /\nkalpaśatāni kramakālabhogyānāṃ samprati bhoktusāmarthyāt /\ndīrghakālaphalāni ca karmāṇi kathamekapade kṣeṣyanti /\ntasasmānnānyathā mokṣasaṃbhavaḥ /\nnanu satsvapi karmāśayāntareṣusukhadukhaphaleṣu mokṣaphalāt karmaṇaḥ samudācarato brahmabhāvamanubhūyātha labdhavipākānāṃ karmāntarāṇāṃ phalāni bhokṣyanta ityāha-- #naca deśakālanimittāpekṣā iti# /\nnahi kāryaḥ sanmokṣo mokṣo bhavitumarhati brahmabhāvo hi saḥ /\nnaca brahma kriyate niyatvādityarthaḥ /\nparokṣatvānupatteśca jñānaphalasya /\njñānaphalaṃ khalu mokṣo 'bhyupeyate /\njñānasya cānantarabhāvinījñeyābhivyaktiḥ phalaṃ, saivāvidyocchedamādadhatī brahmasvabhāvasvarūpāvasthānalakṣaṇāya mokṣāya kalpate /\n<lg>\n<l>evaṃ hi dṛṣṭārthatā jñānasya syāt /</l>\n<l>apūrvādhānaparamparayā jñānasya mokṣaphale kalpyamāne jñānasya parokṣaphalatvamadṛṣṭārthatvaṃ bhavet /</l>\n<l>naca dṛṣṭe saṃbhavatyadṛṣṭakalpanā yuktetyarthaḥ /</l>\n<l>tasmādbrahmādhigame brahmajñānesatyadvaitasiddhau duritakṣaya iti siddham //13 //</l>\n</lg></p>\n\n<p>#itarasyāpyevamasaṃśleṣaḥ pāte tu# /\nadharmasya svābhāvikatvena rāgādinibandhanatvena śāstrīyeṇa brahmajñānena pratibandho yuktaḥ /\ndharmajñānayostu śāstrīyatvena, jyotiṣṭomadarśapaurṇamāsavirodhānnocchedyocchettṛbhāvo yujyate /\npāpnamanaśca viśeṣato brahmajñānocchedyatvaśruterdharmasyana taducchedyatvam /\nviśeṣavidhānasya śeṣapratiṣedhanāntarīyakatvena lokataḥ siddheḥ /\nyathā devadatto dakṣiṇenākṣṇā paśyatītyukte na vāmena paśyatīti gamyate /\nubhe hyevaiṣa ete taratīti ca yathāsaṃbhavaṃ, brahmajñānena duṣkṛtaṃ bhogena sukṛtamiti /\n'kṣīyante cāsya karmaṇi' iti ca sāmānyavacanaṃ 'sarve pāpmānaḥ' iti viśeṣaśravaṇātpāpakarmāṇīti viśeṣe upasaṃharaṇīyam /\ntasmādbrahmajñānādduṣkṛtasyaiva kṣayo na sukṛtasyeti prāpte pūrvādhikaraṇarāddhānto 'tidiśyate /\nno khalu brahmavidyā kenacidadṛṣṭena dvāreṇa duṣkṛtamapanayatyapi tu dṛṣṭenaiva bhoktṛbhoktavyabhogādipravilayadvāreṇa taccaitattulyaṃ sukṛtepīti kathametadapi nocchindyāt /\nevaṃ ca satina śāstrīyatvasāmyamātramavirodhaheturanahi pratyakṣatvasāmānyamātrādavirodho jalānalādīnāṃ /\nnaca sukṛtaśāstramanarthakamabrahmavidaṃ prati tadvidherarthavatvāt /\nevamavasthite ca pāpmaśrutyā puṇyamapi grahītavyam /\nbrahmajñānamapekṣya puṇyasya nikṛṣṭaphalatvāttatphalaṃ hi kṣayātiśayāt /\n<lg>\n<l>nahyevaṃ mokṣo niratiśayatvānnityatvācca /</l>\n<l>dṛṣṭaprayogaścāyaṃ pāpmaśabdo vede puṇyapāpayoḥ /</l>\n<l>tadyathā puṇyapāpe anukramya sarve pāpmāno 'to nivartaneta ityatra /</l>\n<l>tasmādaviśeṣeṇa puṇyapāpayoraśleṣavināśāviti siddham //14 //</l>\n</lg></p>\n\n<p>#anārabdhakārya eva tu pūrve tadavadheḥ# /\nyadyadvaitajñānasvabhāvālocanayottarapūrvasukṛtaduṣkṛtayoraśleṣavināśau hanta ārabdhānārabdhakāryayoścāviśeṣeṇaiva vināśaḥ syāt /\nkartṛkarmādipravilayasyobhayatrāviśeṣāt /\ntannibandhanatvācca vināśasya /\nnaca saṃskāraśeṣātkulālacakrabhramaṇavadanuvṛttiḥ /\nvastunaḥ khalvanuvṛttiḥ /\nmāyaivādinaśca puṇyapāpayoścamāyāmātravinirmitatvena māyānivṛttau na puṇyāpuṇye na tatasaṃskāro vastusantīti kasyānuvṛttiḥ /\nnaca rajjau sarpādivibramajanitā bhayakamapādayo nivṛtte 'pi vibhrame yathānuvartante tathehāpīti yuktam /\ntatrāpi sarpāsatve 'pi tajjānasya satve tajjanitabhayakampādīnāṃ tatsaskārāṇāṃ ca vastusattvena nivṛtte 'pi vibhrame 'nivṛtteḥ /\natra tu māyā na tajjaḥ saṃskāro na tadgocara iti tucchatvātkimanuvarteta /\nna saṃskāraśeṣo na karmetyaviśeṣeṇārabdhakāryāṇāmanārabdhakāryāṇāṃ ca nivṛttiḥ /\nnaca tasya tāvadeva ciraṃ yāvanna vimokṣye 'tha saṃmapatya iti śruterdehāpratīkṣārabdhakāryāṇāṃ yuktā. nahyeṣā śrutiravadhibhedavidhāyinyapi tu kṣipratāparā /\nyathā loka etāvanme ciraṃ yatsanāto bhuñjānaśceti /\nnahi tatra snānabhojane avadhitvena vidhīyate kitu kṣapīyastā pratipādyate. ubhayavidhāne hi vākyaṃ bhidyetāvadhibhedaḥ ciratāceti prāpte 'bhidhīyate--yadyapyadvaitabrahmatatvasākṣātkāro 'nādyavidyapadarśitapruñcamātravirodh itayā tanmadhyapatitasakalakarmaviredhī /\ntathāpyanārabdhavipākaṃ karmajātaṃ drāgityeva samucchinatti na tvārabdhavipākaṃ saṃpāditajātyāyurvitatapūrvāparībhītasukhaduḥkhopabhogapravāhaṃ karmajātam /\ntaddhi samudācaradvṛttitayetarebhyaḥprasuptavṛttibhyo balavat /\nanyathā devarṣīṇāṃ hiraṇyagarbhamanūddālakaprabhṛtīnāṃvigalitanikhilakleśajālāvaramatayā paritaḥ pradyotamānabuddhisatvānāṃ na jyogjīvitā bhavet /\nśrūyate caiṣāṃ śrutismṛtītihāsapurāṇeṣu tatvajñatā ca mahākalpakalpamanvantarādijīvitā ca /\nna caite mahadhiyo na tadīyasamastaphalopabhogapratīkṣā satyapi tatvasākṣātkāre /\ntāvadeva ciramiti na ciratā vidhīyate. api tu śrutyantarasiddhāṃ ciratāmanūdya dehapātāvadhimātravidhānaṃ tadetadabhisaṃdhāyaucityamātratayāha bhagavān bhāṣyākāraḥ--- #na tāvadanāśrityārabdhakāryaṃ karmāśayamiti# /\nna cedaṃ na jātu dṛṣṭaṃ yadviredhisamavāye viroddhyantaramanuvartata ityāha--- #akartrātmabodho 'pīti# /\nyadā loke 'pi virodhinoḥ kiñcitkālaṃ sahānuvṛttirupalabdhā tadehagamabalāddīrghakālamapi bhavatīti na śakyā nivārayitum /\npramāṇasiddhasya niyogaparyanuyogānupapatteḥ /\ntadevaṃ madhyasthanapratipādya ye bhāṣyakāramāptaṃ manyate tān pratyāha--- #apica naivātra vivaditavyamiti# /\nsthitaprajñaśca na sādhakastasyottarottaradhyānotkarṣeṇa pūrvapratyayānavasthitatvāt /\nniratiśayastu sthitaprajñaḥ /\nsa ca siddha eva /\nnaca jñānakāryā bhayakampādayaḥ,jñānamātrādanutpādāt /</p>\n\n<p>sarpāvacchedohi tasya bhayakampādihetuḥ /\nsa cāsanna nirvacanīya iti kuto vastusataḥ karyotpādaḥ /\n<lg>\n<l>naca kāryamamapi bhayakampādi vastusat /</l>\n<l>tasyāpi vicārāsahatvenānirvācyatvāt /</l>\n<l>anirvācyāccānirvācyotpattau nānupapattiḥ /</l>\n<l>yādṛśo hi yakṣastādṛśo baliriti sarvamavadātam //15 //</l>\n</lg></p>\n\n<p>#agnihotrādi tu tatkāryāyaiva taddarśanāt# /\nyadi puṇyasyāpyaśleṣavināśau hanta nityamapyagnihotrādi na kartavyaṃ yogamārūrukṣuṇā /\ntasyāpītarapuṇyavadvidyayā vināśāt /\n'prakṣālanāddhi paṅkasya dūrādasparśanaṃ vara'miti nyāyāt /\nnaca vividiṣanti yajñena dāneneti mokṣalakṣaṇaikakāryatayā vidyākarmaṇoravirodhaḥ /\nsahāsaṃbhavenaikakāryatvāsaṃbhavāt /\nnahyetamātmānaṃ viduṣo vigalitākhilakartṛtvādiprapañcavibhramasya pūrvottare nitye kriyājanye puṇye saṃbhavataḥ /\ntasmādvividiṣanti yajñeneti vartamānāpadeśo brahmajñānasya yajñādīnāṃ vā stutimātraṃ na tu mokṣamāṇasya muktisādhanaṃ yajñādividhiriti prāpta ucyate /\n--satyaṃ na vidyayaikakāryatvaṃ karmaṇāṃ parasparavirodhena sahāsaṃbhavāt /\nvidyotpādakatayā tu karmaṇāmārādupakārakāṇāmastu mokṣopayogaḥ /\nnaca karmaṇāṃ vidyayā virudhyamānānāṃ na vidyākāraṇatvaṃ, svakāraṇavirodhināṃ kāryāṇāṃ bahulamupalabdheḥ /\ntathāca vidyālakṣaṇakāryopāyatayā kāryavināśyānāmapi karmaṇāmupādānamarthavat /\ntadabhāve tatkāryasyānutpādena mokṣasyāsaṃbhavāt /\n<lg>\n<l>evañca vividiṣanti yajñeneti yajñasādhanatvaṃ vidyāya apūrvamarthaṃ prāpayataḥ pañcamalakārasya nātyantaparokṣavṛttitayā jñānastutyarthatayā kathañcidvyākhyānaṃ bhaviṣyati /</l>\n<l>tadanenābhisamadhinoktaṃ -- #jñānasyeva hi prāpakaṃ satkarama praṇaḍyā mokṣakāraṇamityupacaryate# /</l>\n<l>yata eva na vidyodayasamaye karmāsti nāpi parastādapi tu prāgeva vidyāyāḥ, ata eva cātikrāntaviṣayametatkāryaikatvābhidhānam /</l>\n<l>etadeva sphorayati-- #nahi brahmavida iti# //16 //</l>\n</lg></p>\n\n<lg>\n<l>sūtrāntaramavatārayituṃ pṛcchati-- #kiṃviṣayaṃ punaridamiti# /</l>\n<l>asyottaraṃ sūtram #---ato 'nyāpi hyekeṣāmubhayoḥ# /</l>\n<l>kāmyakarmaviṣayamaśle,vināśavacanaṃ śākhāntarīyavacanaṃ ca tasya putrā dāyamupayantīti //17 //</l>\n</lg>\n\n<p>#yadeva vidyayeti hi# /</p>\n\n<p>asti vidyāsaṃyuktaṃ yajñādi ya evaṃ vidvānyajetetyādikam /\nasti ca kevalam /\ntatra yathā brāhmaṇāya hiraṇyaṃ dadyādiyukte viduṣe brāhmaṇāya dadyātra brāhmaṇabruvāya mūkhāyeti viśeṣapratilambhaḥ tatkasya hetostasyātiśayavatvāt /\n<lg>\n<l>evaṃ vidyārahitādyajñādervidyāsahitamatiśayavaditi tasyaiva paravidyāsādhanatvamupāttaduritakṣayadvārā netasya /</l>\n<l>tasmādvividiṣanti yajñenetyaviśeṣaśrutamapi vidyāsahite yajñādāvupasaṃhartavyamiti prāpte 'bhidhīyate--yadeva vidyayā karāti tadevāsya vīryavattaramiti tarabarthaśrutervidyārahitasya vīryavattāmātramavagamyate /</l>\n<l>naca sarvathākiñcitkarasya tadupapadyate /</l>\n<l>tasmādastyasyāpi kayāpi mātrayā paravidyotpādopayoga iti vidyārahitamapi yajñādi paravidyārthinānuṣṭheyamiti siddham //18 //</l>\n</lg></p>\n\n<lg>\n<l>#bhogena tvitare kṣapayitvā saṃpadyate# /</l>\n<l>anārabdhakārya ityasya nañaḥ phalaṃ bhogena nivṛttiṃ darśayatyanena sūtreṇa /</l>\n<l>asya tūpapādanaṃ purastādapakṛṣya kṛtamiti neha kriyate punaruktibhayāt //19 //</l>\n</lg>\n\n<p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ caturthasyādhyāyasya prathamaḥ pādaḥ samāptaḥ //</p>\n\n<p>#caturthe 'dhyāye dvitīyaḥ pādaḥ# /</p>\n\n<p>#vāṅmanasi darśanācchabdācca# /\nathāsmin phalavicāralakṣaṇe vāṅmanasi saṃpadyata ityādivicāro 'saṃgata ityata āha-- #athāparāsu vidyāsu phalaprāptaya iti# /\naparavidyāphalaprāptyarthadevayānamārgārthatvādutkrāntestadgato vicāraḥ pāramparyeṇa bhavati phalavicāra iti nāsaṃgata ityarthaḥ /\nnanvayamutkrāntikramo viduṣo nopapadyate 'na tasya prāṇā utkrāmantyatraiva samavanīyante' iti śravaṇāttatkathamasya vidyādhikāra ityata āha-- #samānā hi vidvadaviduṣoriti# /\nviṣayamāha-- #astīti# /\nvimṛśati-- #kimiheti# /\nviśayaḥ saṃśayaḥ /\npūrvapakṣamāha-- #tatra vāgeveti# /\nśratilakṣaṇāviśaye saṃśaye /\nsiddhāntasūtraṃ pūrayitvā paṭhati-- #vāgvṛttirmanasi saṃpadyate iti# /\nvṛttyadhyāhāraprayojanaṃ praśnapūrvakamāha #kathamiti# /\nuttarādhikaraṇaparyālocanenaivaṃ pūritamityarthaḥ /\ntattvasya dharmiṇo vācaḥ pralayavivakṣāyāṃ tviha sarvatraiva paratreha cāvibhāgasāmyātkiṃ paratraiva viṃśiṣyādavibhāga iti na tvatrāpi /\ntasmādihāvibhāgenāviṃśiṣato 'tra vṛttyupasaṃhāramātravivakṣā sūtrakārasyeti gamyate /\nsiddhāntahetuṃ praśnapūrvakamāha-- #kasmāditi# /\nsatyāmeva manovṛttau vāgvṛtterupasaṃhāradarśanāt /\nvācastūpasaṃhāramadṛṣṭaṃ nāgamo 'pi gamayitumarhati /\nāgamaprabhavayuktivirodhāśca /\nāgamo hi dṛṣṭānusārataḥ prakṛtau vikārāṇāṃ layamāha /\n<lg>\n<l>na ca vācaḥ prakṛtirmano yenāsminniyaṃ līyate /</l>\n<l>tasmātvṛttivṛttimatorabhedavivakṣayā vākpadaṃ tadvṛttau vyākhyeyam /</l>\n<l>saṃbhavati ca vāgvṛttervāgaprakṛtāvapi manasi layaḥ /</l>\n<l>tathā tatra tatra darśanādityāha-- #vṛttyudbhavābhibhavāviti //1 //</l>\n</lg></p>\n\n<lg>\n<l>ata eva ca sarvāṇyanu# /</l>\n<l>yata eva prakṛtivikārabhāvābhāvanmanasi na svarūpalayo vāco 'pi tu vṛttilayaḥ, ata eva ca sarveṣāṃ cakṣurādīnāmidriyāṇāṃ satyeva savṛttike manasi vṛtteranugatirlayo na svarūpalayaḥ /</l>\n<l>vācastu pṛthak grahaṇaṃ pūrvasūtre udāharaṇāpekṣaṃ na tu tadeveha vivakṣitamityarthaḥ //2 //</l>\n</lg>\n\n<p>#tanmanaḥ prāṇa uttarāt# /\nyadi svaprakṛtau vikārasya layastato manaḥ prāṇe saṃpadyate ityatra manaḥsvarūpasyaiva prāṇe saṃpattyā bhavitavyam /\ntathā hi manaḥ iti nopacārato vyākhyānaṃ bhaviṣyati /\nsaṃbhavati hi prakṛtivikārabhāvaḥ prāṇamanasoḥ /\nannamayaṃ hi somya mana ityannātmatāmāha manasaḥ śrutirāpomayaḥ prāṇa iti ca prāṇasyābātmatām /\nprakṛtivikārayostādātmyāt /\ntathā ca prāṇo manasaḥ prakṛtiriti manaso vṛttimataḥ prāṇe laya iti prāpte 'bhidhīyate-- satyam, āpo 'nnamasṛjanta iti śruterabannayoḥ prakṛtivikārabhāvo 'vagamyate /\n<lg>\n<l>na tu tadvikārayoḥ prāṇamanasoḥ /</l>\n<l>khayoniprāṇāḍikayā tu mitho vikārayoḥ prakṛtivikārabhāvābhyupagame saṃkarādatiprasaṅgaḥ syāt /</l>\n<l>tasmādyo yasya sākṣādvikārastasya tatra laya ityannasyāpsu layo na tvabvikāre prāṇe 'nnavikārasya manasaḥ /</l>\n<l>tathā cātrāpi manovṛttervṛttimati prāṇe layo na tu vṛttimato manasa iti siddham //3 //</l>\n</lg></p>\n\n<p>#so 'dhyakṣe tadupagamādibhyaḥ# /\nprāṇastejasīti tejaḥśabdasya bhūtaviśeṣavacanatvādvijñānātmani cāprasiddheḥ prāṇasya jīvātmanyupagamānugamāvasthānaśrutīnāṃ ca tejoddhāreṇāpyupapatteḥ /\ntejasi samāpannavṛttiḥ khalu prāṇaḥ /\ntejastu jīvātmani samāpannavṛtti /\ntadvārā jīvātmasamāpannavṛttiḥ prāṇa ityupapadyate /\ntasmāttejasyeva prāṇavṛttipravilaya iti prāpte 'bhidhīyate--- sa prakṛtaḥprāṇo 'dhyakṣe vijñānātmanyavatiṣṭhate tattantravṛttirbhavati /\nkutaḥ-- upagamānugamāvasthānebhyo hetubhyaḥ /\ntatropagamaśrutimāha-- #evamevemamātmānamiti# /</p>\n\n<p>anugamanaśrutimāha-- #tamutkrāmantamiti# /\navasthānaśrutimāha- #savijñāno bhavatīti ceti# /\nvijñāyate 'neneti vijñānaṃ pañcavṛttiprāṇasahita indriyagrāmastena sahāvatiṣṭhata iti savijñānaḥ /\ncodayati-- #nanu prāmastejasīti śrūyata iti# /\nadhikāvāpo 'śabdārthavyākhyānam /\npariharati-- #naiṣa doṣa iti# /\nyadyapi prāṇastejasītyatastejasi prāṇavṛttilayaḥ pratīyate, tathāpi sarvaśākhāpratyayatvena vidyānāṃ śrutyantarālocanayā vijñānātmani layo 'vagamyate /\nna ca tejasastatrāpi laya iti sāmpratam /\ntasyānilākāśakrameṇa paramātmani tatvalayāvagamāt /\ntasmāttejograhaṇenopalakṣyate tejaḥ sahacaritadehabījabhūtapañcabhūtasūkṣmaparicārādhyakṣo jīvātmā tasmin prāṇavṛttirapyetīti /\ncodayati-- #nanu ceyaṃ śrutiriti# /\n<lg>\n<l>tejaḥsahacaritāni bhūtānyupalakṣyantāṃ tejaḥśabdenādhyakṣe tu kimāyātaṃ tasya tadasāhacaryādityarthaḥ /</l>\n<l>pariharati-- #so 'dhyakṣa ityadhyakṣasyāpīti# /</l>\n<l>yadā hyayaṃ prāṇo 'ntarāle 'dhyakṣaṃ prāpyādhyasaṃparkavaśādeva tejaḥprabhṛtīni bhūtasūkṣmāṇi prāpnoti tadopapadyate prāṇastesīti /</l>\n<l>atraiva dṛṣṭāntamāha--- #yo 'pi srughnāditi# //4 //</l>\n</lg></p>\n\n<p>sūtrāntaramavatārayituṃ pṛcchati-- #kathaṃ tejaḥsahacariteṣviti /\nnaikasmindarśayato hi# /\natra bhāṣyakāro 'numānadarśanamāha-- #kāryasya śarīrasyeti# /\nsthūlaśarīrānurūpamanumeyaṃ sūkṣmamapi śarīraṃ pañcātmakamityarthaḥ /\ndarśayata iti sūtrāvayavaṃ vyācaṣṭe-- #darśayataścaitamarthamiti# /\npraśnaprativacanābhiprāyaṃ dvivacanaṃ śrutismṛtyabhiprāyaṃ vā /\naṇvyo mātrāḥ sūkṣmā daśārdhānāṃ pañcabhūtānāmiti /\nśrutyantaravirodhaṃ codayati-- #nanu copasaṃhṛteṣu vāgādiṣviti# /\nkarmāśrayateti pratīyate na bhūtāśrayatetyarthaḥ /\n<lg>\n<l>pariharati-- #atrocyata iti# /</l>\n<l>grahā indriyāṇi atigrahāstadviṣayāḥ /</l>\n<l>karmaṇāṃ prayojakatvenāśrayatvaṃ bhūtānāṃ tūpādānatvenetyavirodhaḥ /</l>\n<l>praśaṃsāśabdo 'pi karmaṇāṃ prayojakatayā prakṛṣṭamāśrayatvaṃ brūte sati nikṛṣṭa āśrayāntare tadupapatterityāha-- #praśaṃsāśabdādapi tatreti //6 //</l>\n</lg></p>\n\n<p>samānā cāsṛtyupakramādamṛtatvaṃ cānupoṣya# /\natrābhṛtatvaprāptiśruteḥ paravidyāvantaṃ pratyetaditi manvānasya pūrvaḥ pakṣaḥ /\n#viśayānānāṃ#saṃdihānānāṃ puṃsām /\ncodayati-- #nanu vidyāprakaraṇa iti# /\npariharati-- #na svāpādivaditi# /\nparavidyayaivāmṛtatvaprāptyavasthāmākhyātuṃ tatsadharmāśca tadvidharmāścānyā apyavasthāstadanuguṇatayākhyāyante /\nsādharmyavaidharmyābhyāṃ hi sphuṭataraḥ pratipipādayiṣite vastuni pratyayo bhavatīti /\nna tu viduṣaḥ sakāśādviśeṣavanto 'vidvāṃso vidhīyante yena vidyāprakaraṇavyākhyāto bhavedapi tu vidyāṃ pratipādayituṃ lokasiddhānāṃ tadanuguṇatayā teṣāmanuvāda iti /\nevaṃ prāpte 'bhidhīyate--- #samānā caiṣotkrāntirvāṅmanasītyādyā vidvadaviduṣoḥ# /\nkutaḥ-- #āsṛtyupakṛmāt# /\nsṛtiḥ saraṇaṃ devayānena pathā kāryabrahmalokaprāptirāsṛterākāryabrahmalokaprāpteḥ /\nayaṃ vidyopakrama ārambhaḥ prayatna iti yāvat /\ntasmādetaduktaṃ bhavati-- neyaṃ parā vidyā yato nāḍīdvāramāśrayate /\n<lg>\n<l>api tvaparavidyeyam /</l>\n<l>na cāsyāmātyantikaḥ kleśapradāho yato na tatrotkrāntirbhavet /</l>\n<l>tasmādaparavidyāsāmarthyādāpekṣikabhābhūtasaṃplavasthānamamṛtatvaṃ prepsate puruṣārthāya saṃbhavatyeṣa utkrāntibhedavān sṛtyupakramopadeśaḥ /</l>\n<l>upapūrvāduṣa dāha ityasmādupoṣyeti prayogaḥ //7 //</l>\n</lg></p>\n\n<p>#tadāpīteḥ saṃsāravyapadeśāt# /\nsiddhāṃ kṛtvā bījabhāvāvaśeṣaṃ paramātmasaṃpattiṃ vidvadaviduṣorutkrāntiḥ samarthitā /\nsaiva saṃprati cintyate /\nkimātmani tejaḥprabhṛtīnāṃ bhūtasūkṣmāṇāṃ tatvapravilaya eva saṃpattirāhosvidbījabhāvāvaśeṣeti /\nyadi pūrvaḥ pakṣaḥ,</p>\n\n<p>notkrāntiḥ /\n<lg>\n<l>athottaraḥ tataḥ seti /</l>\n<l>tatrāprakṛtau na vikāratatvapravilayo yathā manasi na vāgādīnām /</l>\n<l>sarvasya ca janimataḥ prakṛtiḥ parā devateti tattvapralaya evātyantikaḥ syāttejaḥprabhṛtīnāmiti prāpte 'bhidhīyate-- 'yonimanye prapadyante śarīratvāya dehinaḥ /</l>\n<l>sthāṇumanye 'nusaṃyanti yathākarma yathāśrutam //</l>\n</lg></p>\n\n<p>' ityavidyāvataḥ saṃsāramupadiśati śrutiḥ seyamātyantike tattvalaye nopapadyate /\nna ca prāyaṇasyaivaiṣa mahimā vidvāsamavidvāṃsaṃ vā pratīti sāṃpratamityāha-- #anyathā hi sarvaḥ prāyaṇasamaya eveti# /\n<lg>\n<l>vidhiśāstraṃ jyotiṣṭomādiviṣayamanarthakaṃ prāyaṇādevātyantikapralaye punarbhavābhāvāt /</l>\n<l>mokṣaśāstraṃ cāprayatnalabhyātprāyaṇādeva jantumātrasya mekṣaprāpteḥ /</l>\n<l>na kevalaṃ śāstrānarthakyamayuktaśca prāyaṇamātrānmokṣa ityāha-- #mithyājñāneti# /</l>\n<l>nāsati nidānapraśame praśamastadvato yujyata ityarthaḥ //8 //</l>\n</lg></p>\n\n<p>athetarabhūtasahitaṃ tejo jīvasyāśrayabhūtamutkrāntamaddehāddehāntaraṃ vā saṃcaratkasmādasmābhirna nirīkṣyate /\ntaddhi mahattvādvānekadravyatvādvā rūpavadupalabdavyam /\nkasmānna mūrtāntaraiḥ pratibadhyata iti śaṅkāmapākartumidaṃ sūtram-- #sūkṣmaṃ pramāṇataśca tathopalabdheḥ# /\ncakāre bhinnakramaḥ /\nna kevalamāpītestadavatiṣṭhate /\ntacca sūkṣmaṃ svarūpataḥ parimāṇataśca svarūpameva hi tasya tādṛśamadṛśyam /\nyathā cākṣuṣasya tejaso mahato 'pi adṛṣṭavaśādanudbhūtarūpasparśaṃ hi tat /\nparimāṇataḥ saukṣmyaṃ yato nopalabhyate yathā trasareṇavo jālasūryamarīcibhyo 'nyatra pramāṇatastathopalabdhiriti vyācaṣṭe-- #tathāhi nāḍīniṣkramaṇa iti# /\nādigrahaṇena cakṣuṣṭo vā mūrdho vā anyebhyo vā śarīradeśebhya iti saṃgṛhītam /\n<lg>\n<l>apratighāte hetumāha-- #svacchatvācceti# /</l>\n<l>etadapi hi sūkṣmatvenaiva saṃgṛhītam /</l>\n<l>yathā hi kācābhrapaṭalaṃ svacchasvabhāvasya na tejasaḥ pratidhātam /</l>\n<l>evaṃ sarvameva vastujātamasyeti //9 //</l>\n</lg></p>\n\n<lg>\n<l>#nopamardenātaḥ# /</l>\n<l>ata eva ca svacchatālakṣaṇātsaukṣmyādasaktatvāparanāmnaḥ //10 //</l>\n</lg>\n\n<lg>\n<l>#asyaiva copapattereṣa ūṣmā# /</l>\n<l>upapattiḥ prāptiḥ /</l>\n<l>etaduktaṃ bhavati-- dṛṣṭaśrutābhyāmūṣmaṇo 'nvayavyatirekābhyāmasti sthūlāddehādatiriktaṃ kiñciccadāmātsūkṣmaṃ śarīramiti //11 //</l>\n</lg>\n\n<p>#pratiṣedhāditi cenna śārīrāt# /\nadhikaraṇatātparyamāha-- #amṛtatvaṃ cīnupoṣyetyato viśeṣaṇāditi# /\nviṣayamāha-- #athākāmayamāna iti# /\nsiddhāntimatamāśaṅkya tannirākaraṇena pūrvapakṣī svamatamavasthāpayati-- #ataḥ paravidyāviṣayātpratiṣedhāditi# /\nyadi hi prāṇopalakṣitasya sūkṣmaśarīrasya jīvātmanaḥ sthūlaśarīrādutkrāntiṃ pratiṣedhecchrutiḥ tata etadupapadyate /\n<lg>\n<l>na tvetadasti /</l>\n<l>na tasmātprāṇa utkrāmantīti hi tadā sarvanāmnā pradhānāvamarśinābhyudayaniḥ śreyasādhikṛto dehi pradhānaṃ parāmṛśyate /</l>\n<l>tathā ca tasmāddehino na prāṇaḥ sūkṣmaṃ śarīramutkrāmantyapi tu tatsahitaḥ kṣetrajña evotkrāmatīti gamyate /</l>\n<l>sa punaratikramya brahmanāḍya saṃsāramaṇḍalaṃ hiraṇyagarbhaparyantaṃ saliṅgo jīvaḥ parasminbrahmaṇi līyate tasmātparāmapi devatāṃ viduṣa utkrāntirata eva mārgaśrutayaḥ, smṛtiśca mumukṣoḥ śukasyādityamaṇḍalaprasthānaṃ darśayatīti prāptam //12 //</l>\n</lg></p>\n\n<p>evaṃ prāpte pratyucyate-- #spaṣṭo hyekeṣām# /\nnāyaṃ dehyapādānasya pratiṣedhaḥ /\napi tu dehāpādānasya /\ntathā hi -- ārtabhāgapraśnottare hyekasminpakṣe saṃsāriṇa eva jīvātmano 'nutkrāntiṃ parigṛhya na tarhyeṣa bhṛtaḥ prāṇānāmanutkrānteriti svayamāśaṅkya prāṇānāṃ pravilayaṃ pratijñāya tatsiddhyarthamutkrāntyavadherucchvayanādhmāne bruvanyasyocchvayanādhmāne tasya tadavadhitvamāha /\nśarīrasya ca te itiśarīrameva tadapādānaṃ gamyate /\nnanvevamapyastvaviduṣaḥ saṃsāriṇo viduṣastu kimāyātamityata āha-- #tatsāmānyāditi# /\nnanu tadā sarvanāmnā pradhānatayā dehi parāmṛṣṭaḥ tatkathamatra dehāvagatirityata āha-- #tatsāmānyaditi# /\nnanu tadā sarvanāmnā pradhānatayā dehī parāmṛṣṭaḥ tatkathamatra dehāvagatirityata āha-- #abhedopacāreṇa# /\ndehadehinordehiparāmarśinā sarvanāmnā deha eva parāmṛṣṭa iti pañcamīpāṭhe vyākhyeyam /\nṣaṣṭhīpāṭhe tu nopacāra ityāha-- #yeṣāṃ tu ṣaṣṭhīti# /\napi ca prāptipūrvaḥ pratiṣedho bhavati nāprāpte /\naviduṣo hi dehādutkrāmaṇaṃ dṛṣṭamiti viduṣo 'pi tatsāmānyāddehādutkramaṇe prāpte pratiṣedha upapadyate na tu prāṇānāṃ jīvāvadhikaṃ kvacidutkramaṇaṃ dṛṣṭaṃ yena tanniṣidhyate /\napicādvaitaparibhāvanābhuvā prasaṃkhyānena nirmṛṣṭanikhilaprapañcāvabhāsajātasya gantavyābhāvādeva nāsti gatirityāha-- #naca brahmavida iti# /\n<lg>\n<l>apadasya hi brahmavido mārge padaiṣiṇo 'pi devā iti yojanā /</l>\n<l>codayati-- #nanu gatirapīti# /</l>\n<l>pariharati-- #saśarīrasyaivāyaṃ yogabalena# /</l>\n<l>aparavidyābaleneti //13 //</l>\n</lg></p>\n\n<p>#tāni pare tathāhyāha# /\npratiṣṭhāvilayanaśrutyorvipratipattervimarśastamapanetumayamārambhaḥ /\ntāni punaḥ prāṇaśabdoditānīndriyāṇyekādaśa sūkṣmāṇi ca bhūtāni pañca /\n#brahmavidastasminneva parasminnātmanīti# /\nārambhabījaṃ vimarśamāha-- #nanu gatāḥkalā iti# /\nghrāṇamanasorekaprakṛtitvaṃ vivakṣitvā pañcadaśatvamuktam. /\natra śrutyorviṣayavyavasthayā vipratipattyabhāvamāha--- #sā khalviti# /\n<lg>\n<l>vyavahāro laukikaḥ. sāṃvyavahārikapramāṇāpekṣeyaṃ śrutiḥ /</l>\n<l>na tāttvikapramāṇāpekṣā /</l>\n<l>itarā tu evamevāsya paridṛṣṭuḥ ityādikā vidvatpratipattyapekṣā tāttvikapramāṇāpekṣā /</l>\n<l>tasmādviṣayabhedādavipratipattiḥ śrutyoriti //15 //</l>\n</lg></p>\n\n<p>#avibhāgo vacanāt# /\nnimittāpāye naimittikasyātyantikāpāyaḥ /\navidyānimittaśca vibhāgo nāvidyāyāṃ vidyayā samūlaghātamapahatāyāṃ sāvaśeṣo bhavitumarhati /</p>\n\n<l>tathāpi pravilayasāmānyāt sāvaśeṣatāśaṅkāmatimandāmapanetumidaṃ sūtram //16 //</l>\n\n<p>#tadokograjvalavaṃ tatprakāśitadvāro vidyāsāmarthyāttaccheṣagatyanusmṛtiyogācca hārdānugṛhītaḥ śatādhikayā# /\naparavidyāvido 'viduṣaścotkrāntiruktā /\ntatra kiṃ vidvānavidvāṃścāviśeṣeṇa mūrdhādibhya utkrāmatyāho vidvānmūrdhasthānādeva, apare tu sthānāntarebhya iti /\natra vidyāsāmarthyamapaśyataḥ pūrvapakṣaḥ /\ntasyopasaṃhṛtavāgādikalāpasyocciktamiṣato vijñānātmanā oka āyatanaṃ hṛdayaṃ tasyāgraṃ tasya jvalanaṃ yattatprakāśitadvāro viniṣkramadvāro vidvānmūrdhasthānādeva niṣkrāmati nānyebhyaścakṣurādisthānebhyaḥ /\nkutaḥ-- vidyāsāmarthāt hārdavidyāsāmarthyāt /\nutkṛṣṭasthānapratilambhāya hi hārdavidyopadeśaḥ /\nmūrdhasthānādaniṣkramaṇe ca notkṛṣṭadeśaprāptiḥ /\n<lg>\n<l>atha sthānāntarebhyo 'pyutkrāmamankasmāllokamutkṛṣṭaṃ na prāpnotītyata āha-- #taccheṣagatyanusmṛtiyogācca# /</l>\n<l>hārdavidyāśeṣabhūtā hi mūrdhanyā nāḍī gatyai upadiṣṭā /</l>\n<l>tadanuśīlanena khalvayaṃ jīvo hārdena sūpāsitena brahmaṇānugṛhītastasyānusmaraṃstadbhāvamāpanno mūrdhanyayaiva śatādhikayā nāḍya niṣkrāmati /</l>\n<l>hṛdayādudgatā hi brahmanāḍī bhāsvarā tālumūlaṃ bhittvā mūrdhānametya raśmibhirekībhūtā ādityamaṇḍalamanupraviṣṭā tāmanuśīlayatastayaivāntakāle nirgamanaṃ bhavatīti //17 //</l>\n</lg></p>\n\n<lg>\n<l>#raśmyanusārī# /</l>\n<l>rātrāvahani cāviśeṣeṇa raśmyanusārī sannādityamaṇḍalaṃ prāpnotīti siddhāntapakṣapratijñā //18 //</l>\n</lg>\n\n<p>pūrvapakṣamāśaṅkate sūtrāvayavena-- #niśi neti cet# /\nsūtrāvayavāntareṇa nirākaroti--- #na saṃbandhasya yāvaddehabhāvitvāddarśayati#pramāṇāntarātpratīyate /\ndarśayati caitamarthaṃ śrutirapyaśeṣeṇa /\namuṣmādādityātpratāyante raśmayanta āsu nāḍīṣu sṛptā bhavanti ya ābhyo nāḍībhyaḥ pratāyante #a#vistāryante te raśmayo 'muṣminnāditye sṛptāḥ /\n#pratāpādikāryadarśanāditi# /\nādigrahaṇena candrāpaḥ saṃgṛhyante /\ncandramasā khalvaṃmayena saṃbadhyamānānāṃ sūrīṇāṃ bhāsāṃ candrikātvam /\ntasmādapyasti niśi sauryaraśmipracāra iti /\nye tyāhuḥ-- sa yāvatkṣipyenmanastāvadādityaṃ gacchediti nirapekṣaśravaṇādrātrau prete nāsti raśmyapekṣeti /\ntānpratyāha--</p>\n\n<p>#yadi ca rātrau preta iti /\nnahyetadviśiṣyādhīyate '#dhyetāraḥ /\nye tu manyante vidvānapi rātriprāyaṇāparādhena nordhvamākramata iti tānpratyāha-- #atha tu vidvānapīti# /\n<lg>\n<l>nityavatphalasaṃbandhena vihitā vidyā na pākṣikaphalā yukteti /</l>\n<l>ye tu rātrau pretasya viduṣo 'harapekṣāṃ sūryamaṇḍalaprāptirācakṣate tanmatamāśaṅkyāha--- #athāpi rātrāviti# /</l>\n<l>yāvattāvadupabandhenānapekṣā gatiḥ śrutā /</l>\n<l>na cāpekṣā śakyāvagamā upabandhavirodhāditi //19 //</l>\n</lg></p>\n\n<p>#ataścāyane 'pi dakṣiṇe# /\nata evetyuktahetuparāmarśa ityāha-- #ata eva codīkṣānupapatteriti# /\npūrvapakṣabījamāha-- #uttarāyaṇamaraṇaprāśastya iti# /\napanodamāha-- #prāśastyaprasiddhiriti# /\n<lg>\n<l>ataḥpadaparāmṛṣṭahetubalādaviduṣo maraṇaṃ praśastamuttarāyaṇe viduṣastūbhayatrāpyaviśeṣo vidyāsāmarthyāditi /</l>\n<l>viduṣo 'pi ca bhīṣmasyottarāyaṇapratīkṣaṇamaviduṣa ācāraṃ grāha- yati 'yadyadācarati śreṣṭhastattadevetaro janaḥ' iti nyāyāt /</l>\n<l>āpūryamāṇapakṣādityādyā ca śrutirna kālaviśeṣapratipattyarthā, api tvātivāhikīrdevatāḥ pratipādayatīti vakṣyati /</l>\n<l>tasmādavirodhaḥ //20 //</l>\n</lg></p>\n\n<p>sūtrāntarāvataraṇāya codayati-- #nanu ca yatra kāle tviti# /\nkāla evātra prādhānyenocyate na tvātivāhikī devatetyarthaḥ /\n<lg>\n<l>#yoginaḥ prati ca smaryate smārte caite# /</l>\n<l>smārtīmupāsanāṃ pratyayaṃ smārtaḥ kālabhedaviniyogaḥ pratyāsatteḥ na tu śrautīṃ pratītyarthaḥ /</l>\n<l>atra yadi smṛtau kālabhedavidhiḥ śrautau cāgnijyotirādividhistatrāgnyādīnāmātivāhikatayā viṣayavyavasthayā virodhābhāva uktaḥ /</l>\n<l>atha pratyabhijñānaṃ tathāpi yatra kāla ityatrāpi kālābhidhānadvāreṇātivāhikya eva devatā uktā ityavirodha eveti //21 //</l>\n</lg></p>\n\n<l>iti śrīvācaspatimiśraviracite śārīrakabhāṣyavibhāge bhāmatyāṃ caturthasyādhyāyasya dvitīyaḥ pādaḥ //2 //</l>\n\n<p>#caturthe 'dhyāye tṛtīyaḥ pāṭhaḥ#</p>\n\n<lg>\n<l>#arcirādinā tatprathiteḥ# /</l>\n<l>bhinnaprakaraṇasthatvādbhinnopāsanayogataḥ /</l>\n<l>anapekṣā mitho mārgastvarāto 'vadhṛterapi //</l>\n</lg>\n\n<lg>\n<l>gantavyamekaṃ nagaraṃ prati vakreṇādhvanā gatimapekṣya ṛjunādhvanā gatistvarāvatī kalpyate /</l>\n<l>ekamārgatve tu kamaparamapekṣya tvarā syāt /</l>\n<l>atha taireva raśmibhirityavadhāraṇaṃ nopapadyate pathyantarasya nivartanīyasyābhāvāttasmātparānapekṣā evaite panthāna ekabrahmalokaprāptyupāyā vrīhiyavāviva vikalperanniti prāpte pratyucyate- ekatve 'pi patho 'nekaparvavasaṃbhavāt /</l>\n<l>gauravānnaiva nānātvaṃ pratyabhijñānaliṅgataḥ //</l>\n</lg>\n\n<p>saparvā hi panthā nagarādikamekaṃ gantavyaṃ prāpayati nābhāgaḥ /\ntatra kimete raśmyaharvāyusūryādayo 'dhvanaḥ parvāṇaḥ santo 'dhvanaikena yujyante, āho yathāyathamadhvānamapi bhindantīti saṃdehe 'bhede 'pyadhvano bhāgabhedopapatterna bhāgibhedakalpanocitā, gauravaprasaṅgāt /\nekadeśapratyabhijñānācca viśeṣaṇaviśeṣyabhāvopapatternānekādhvakalpanā / athaitaireva raśmibhirityavadhāraṇaṃ na tāvadarthāntaranivṛttyarthaṃ tatprāpakaireva vākyāntarairvirodhāt, tasmādanyānapekṣāmasyāvadhārayatīti vaktavyam /\nna caikaṃ vākyamaprāptamadhvānaṃ prāpayati tasya cānapekṣatāṃ pratipādayatītyarthadvayāya paryāptaṃ, tasmādvidhisāmarthyaprāptamayogavyavacchedamevakāro 'nuvadatīti yuktam /\n#tvarāvacanaṃ ceti# /\nna khalvekasminneva gantavye pathibhedamapekṣya tvarāvakalpyate kintu gantavyabhedādapi tadupapattiḥ /\nyathā kaśmīrebhyo mathurāṃ kṣipraṃ yāti caitra iti tathehāpyanyataḥ kutaścidgantavyādanenopāyena brahmalokaṃ kṣipraṃ prayātīti /\n<lg>\n<l>#bhūyāṃsyarcirādiśrutau mārgaparvāṇīti# /</l>\n<l>ayamarthaḥ-ekatvātprāptavyasya brahmalokasyālpaparvaṇā mārgeṇa tatprāptau saṃbhavantyāṃ bahumārgopadeśo vyarthaḥ prasajyate /</l>\n<l>tatra cetanasyāpravṛtteḥ /</l>\n<l>tasmādbhūyasāṃ parvaṇāmavirodhenālpānāṃ tadanupraveśa eva yukta iti //1 //</l>\n</lg></p>\n\n<lg>\n<l>#vāyumabdādaviśeṣaviśeṣābhyām# /</l>\n<l>'śrutyādyabhāve pāṭhasya kramaṃ prati niyantṛtā /</l>\n<l>ūrdhvākramaṇamātre ca śrutā vāyornimittatā //</l>\n</lg>\n\n<p>' 'sa vāyumāgacchati tasmai sa tatra vijihīte yathā rathacakrasya khaṃ tena sa ūrdhvamākramate' iti hi vāyunimittamūrdhvākramaṇaṃ śrutaṃ na tu vāyunimittamādityagamanaṃ 'sa ādityaṃ gacchati' ityādityagamanamātrapratīteḥ /\n<lg>\n<l>naca tenetyanantaraśrutordhvīkramaṇakriyāsaṃbandhi nirākāṅkṣamādityagamanakriyayāpi saṃbanddhumarhati /</l>\n<l>na cādityāgamanasya teneti vinā kācidanupapattiryenānyasaṃbaddhamapyanuṣajyate /</l>\n<l>tatrāgnilokamāgacchati sa vāyulokamityādisaṃdarbhagatasya pāṭhasya kvacinniyāmakatvena kḷptasāmarthyādagnivāyuvaruṇakramaniyāmakaśrutyādyabhāvāditi prāpte pratyucyate- ūrdhvaśabdo na lokasya kasyacitpratipādakaḥ /</l>\n<l>tadbhedāpekṣayā yuktamādityena viśeṣaṇam //</l>\n</lg></p>\n\n<p>bhavedetadevaṃ yadyūrdhvaśabdātkaścillokabhedaḥ pratīyeta sa tūparideśamātravācī lokabhedādvināparyavasyaṃllokabhedavācināditye vyavasthāpyate /\ntathā cādityalokagamanameva vāyunimittamiti śrautakramaniyame, pāṭhaḥ padārthamātrapradarśanārtho na tu kramāya prabhavati śrutivirodhāditi siddham /\nvājasaneyināṃ saṃvatsaraloko na paṭhyate chāndogyānāṃ devaloko na paṭhyate tatrobhayānurodhādubhayapāṭhe māsasaṃbandhātsaṃvatsaraḥ pūrvaḥ paścimo devalokaḥ /\nnahi māso devalokena saṃbadhyate kintu saṃvatsareṇa /\n<lg>\n<l>tasmāttayoḥ parasparasaṃbandhānmāsārabhyatvācca saṃvatsarasya māsānantarye sthite devalokaḥ saṃvatsarasya parastādbhavati /</l>\n<l>tatrādityānantaryāya vāyoḥ saṃvatsarādityasya sthāne devalokādvāyumiti paṭhitavyam /</l>\n<l>vāyapamabdāditi tu sūtramatrāpi vācakameva /</l>\n<l>tathāpi saṃvatsarātparāñcamādityādarvāñcaṃ vāyumabhisaṃbhavantīti chāndogyapāṭhamātrāpekṣayektaṃ, tadidamāha- #vāyumabdāditi tviti# //2 //</l>\n</lg></p>\n\n<lg>\n<l>#taḍito 'dhi varuṇaḥ saṃbandhāt# /</l>\n<l>taḍidante 'rcirādye 'dhvanyappatistaḍitaḥ paraḥ /</l>\n<l>tatsaṃbandhāttathendrādirappateḥ para īṣyate //</l>\n</lg>\n\n<lg>\n<l>āgantūnāṃ niveśo 'nte sthānābhāvātprasādhitaḥ /</l>\n<l>tathā cendrādirāgantuḥ paṭhyate cāppateḥ paraḥ //3 //</l>\n</lg>\n\n<lg>\n<l>#ativāhikāstalliṅgāt# /</l>\n<l>mārgacihnasarūpatvāccihnānyevārcirādayaḥ /</l>\n<l>bhartṛbhogabhuvo vā syurlokatvānnātivāhikāḥ //</l>\n</lg>\n\n<p>arcirādiśabdā hi jvalanādāvacetaneṣu nirūḍhavṛttayo loke /\n<lg>\n<l>na caiṣāṃ tvāvadhikānāmiva niyamavatī saṃvahanasvarūpā svatanantrakriyā buddhipūrvā saṃbhavatyacetanānām /</l>\n<l>tasmāllokaśabdavācyatvādbharturjīvātmano bhogabhūmaya eveti manyāmahe /</l>\n<l>api cārciṣa ityasmādapādānāṃ pratīyate /</l>\n<l>na heturnāguṇe hetau pañcamī dṛśyate kvacit //</l>\n</lg></p>\n\n<p>jāḍyādbaddha ityādiṣu guṇavacaneṣu jāḍyādiṣu hetupañcamī dṛṣṭā /\nna cārcirādiśabdā guṇavācino yena pañcamyā teṣāṃ vahanaṃ prati hetutvamucyate /\napādānatvaṃ cācetaneṣvapyastīti nātivāhikāḥ /\n<lg>\n<l>na cāmānavasya puruṣasya vidyudādiṣu voḍhṛtvadarśanādarcirādīnāmapi voḍhṛtvānnāmānavaḥ puruṣo voḍhā śrūyate /</l>\n<l>yataḥ śrūyate tato 'vagacchāmo vidyudādivannārcirādīnāṃ voḍhṛtvamiti /</l>\n<l>tasmādbhogabhūmaya evārcirādayo nātivāhikā iti prāpte pratyucyate -saṃpiṇḍakaraṇānāṃ hi sūkṣmadehavatāṃ gatau /</l>\n<l>na svātantryaṃ na cāgnyādyā netāro 'cetanāstu te //</l>\n</lg></p>\n\n<p>īdṛśī hi niyamavatī gatiḥ svayaṃ vā prekṣāvato 'prekṣāvato vā prekṣāvatprayuktasya /\nna tāvadvigalitasthūlakalevarāḥ sūkṣmadehavantaḥ saṃpiṇḍitakaraṇagrāmā utkrāntimanto jīvātmāno mattamūrcchicavatsvayaṃ prekṣāvanto yadevaṃ svātantryeṇa gaccheyustadyadyarcirādayo 'pi mārgacihnāni vā śamīkāraskarādivadbhogabhūmayo vā sumeruśailalāvṛttādivadubhayathāpyacetanatayā na nayanaṃ pratyeṣāmasti svātantryam /\nna caitebhyo 'nyasya cetanasya netuḥ kalpanā sati śrutānāṃ caitanyasaṃbhave /\nnaca parameśvara evāstu neteti yuktam /\ntasyātyantasādhāraṇatayā lokapālagrahādīnāmakiñcitkaratvāt /\ntasmādvyavasthita eva parameśvarasya sarvādhyakṣatve yathā yathātvaṃ lokapālādīnāṃ svātantryamevamihāpyarcirādīnāmātivāhikatvameva darśanānusārācchabdārtha iti yuktam /</p>\n\n<p>imamevārthamamānavapuruṣātivāhanalakṣaṇaṃ liṅgamupodvalayatītyuktam /\n#anavasthitatvādarcirādīnāmiti# /\navasthitaṃ hi mārgacihnaṃ bhavatyavyabhicārānnānavasthitaṃ vyabhicārāditi /\narciṣa iti ca hetau pañcamī nāpādāne /\nguṇatvaṃ cāśritatayā /\n<lg>\n<l>naca vaiśeṣikaparibhāṣayā niyama āstheyo lokavirodhāt /</l>\n<l>apica te 'rcirabhisaṃbhavantīti saṃbandhamātramuktamiti /</l>\n<l>sāmānyavacane śabde viśeṣākāṅkṣiṇi sphuṭam /</l>\n<l>yadviśeṣapadaṃ tena tatsāmānyaṃ niyamyate //</l>\n</lg></p>\n\n<p>yathā brāhmaṇamānaya bhojayitavya iti tadviśeṣāpekṣāyāṃ yadā tatsaṃnidhāvupanipatati padaṃ kaṇṭhādi(?) tadā tenaitanniyamyate evamihāpīti //4 // //5 //</p>\n\n<lg>\n<l>#vaidyutenaiva tatastacchruteḥ# /</l>\n<l>vidyullokamāgato 'mānavaḥ puruṣo vaidyutastenaiva na tu varuṇādinā svayamuhyate /</l>\n<l>tacchrutestasyaiva svayaṃ voḍhṛtvaśruteḥ /</l>\n<l>varuṇādayastu tatsāhāyake vartamānā voḍhāro bhavantīti ca vaiṣamyaṃ na voḍhṛtve iti sarvamavadātam //6 //</l>\n</lg>\n\n<p>pāṭhakramādarthakramo balavānitiyathārthakramaṃ paṭhyante sūtrāṇi- #paraṃ jaiminirmukhyatvāt# /\n<lg>\n<l>sa etān brahma gamayatīti vicikitsyate /</l>\n<l>kiṃ paraṃ brahma gamayatyāhosvidaparaṃ kāryaṃ brahmeti /</l>\n<l>mukhyatvādamṛtaprāpteḥ paraprakaraṇādapi /</l>\n<l>gantavyaṃ jaiminirmene paramevārcirādinā //</l>\n</lg></p>\n\n<p>brahma gamayatītyatra hi napuṃsakaṃ brahmapadaṃ parasminneva brahmaṇi nirūḍhatvādanapekṣatayā mukhyamiti sati saṃbhave na kārye brahmaṇi guṇakalpanayā vyākhyātumucitam /\napi cāmṛtatvaphalāvartirna kāryabrahmaprāptau yujyate /\ntasya kāryatvena maraṇadharmavattvāt /\nkiñca tatra tatra parameva brahma prakṛtya prajāpatisadmapratipattyādaya ucyamānā nāparabrahmaviṣayā bhavitumarhanti prakaraṇavirodhāt /\nna ca parasmintsarvagate gatirnopapadyate prāptatvāditi yuktam /\nprāptepi hi prāptiphalā gatirdṛśyate /\nyathaikasminnyagrodhapādape mūlādagramagrācca mūlaṃ gacchataḥ śākhāmṛgasyaikenaiva nyagrodhapādapena nirantaraṃ saṃyogavibhāgā bhavanti /\nna caite tadavayavaviṣayī na tu nyagrodhaviṣayā iti sāmprataṃ tathā sati na śākhāmṛgo nyagrodhena yujyate /\nnyagrodhāvayavasya tadavayavayogāt /\nevaṃ dṛśyamānānāmapi tadavayavānāṃ na yogastadavayavayogāttadantena krameṇa tadavayaveṣu paramāṇuṣu vyavatiṣṭhate /\nte cātīndriyā iti kasminnu nāmāyamanubhavapaddhatimadhyāstāṃ saṃyogatapasvī /\ntasmādakāmenāpyanubhavānurodhena prāpta eva prāptiphalatvāvagatireṣitavyā /\ntadbrahma prāptamapi prāptiphalāyāvagategocaro bhaviṣyati /\nbrahmalokeṣviti ca bahuvacanamekasminnapi prayogasādhutāmātreṇa gamayitavyam /\nlokaśabdaścālokane prakāśe vartayitavyo na tu sanniveśavati deśaviśeṣe /\ntasmāt parabrahmaprāptyarthaṃ gatyupadeśasāmarthyādayamartho bhavati /\nyathā vidyākarmavaśādarcirādinā gatasya satyalokamatikramya paraṃ jagatkāraṇaṃ brahma lokamālokaṃ svayaṃ prakāśakamiti yāvat /\nprāptasya tatraiva liṅgaṃ pralīyate na tu gatimevaṃbhūtāṃ vinā liṅgapravilaya iti /\nata eva śrutiḥ- puruṣamāṇāḥ puruṣaṃ prāpyāstaṃ gacchanti /\n<lg>\n<l>tadanenābhisandhinā paraṃ brahma gamayatyamānava iti mene jaiminirācāryaḥ /</l>\n<l>#kāryaṃ bādarirasya gatyupapatteḥ# /</l>\n<l>tattvadarśīṃ bādarirdadarśa- kāryamaprāptapūrvatvādaprāptaprāpaṇī gatiḥ /</l>\n<l>prāpayedbrahma na paraṃ prāptatvājjagadātmakam //</l>\n</lg></p>\n\n<p>tattvamasivākyārthasākṣātkārātprākkila jīvātmāvidyākarmavāsanādyupādhyavacchedādvastuto 'navacchinno 'vacchinnamivābhinno 'pi lokebhyo bhinnamivātmānamabhimanyamānaḥ svarūpādanyānaprāptānarcirādīṃllokāngatyāpnotīti yujyate /\nadvaitabrahmatattvasākṣātkāravatastu vigalitanikhilaprapañcāvabhāsavibhramasya na gantavyaṃ na gatirna gamayitāra iti kiṃ kena saṃgatam /\ntasmādanidarśanaṃ nyagrodhasaṃyogavibhāgā nyayagrodhavānaratadgatitatsaṃyogavibhāgānāṃ mitho bhedāt /\nnaca tatrāpi prāptaprāptiḥ karmajena hi vibhāgena niruddhāyāṃ pūrvaprāptāvaprāptasyaivottaraprāpterutpatteḥ /\netadapi vastuto vicārasahatayā sarvamanirvacanīyaṃ vijṛmbhitamavidyāyāḥ samutpannādvaitatattvasākṣātkāro na vidvānabhimanyate /\nviduṣo 'pi dehapātātpūrvaṃ sthitaprajñasya yathābhāsamātreṇa sāṃsārikadharmānuvṛttirabhyupeyate evamāliṅgaśarīrapātādviduṣastaddharmānuvṛttiḥ /\ntathācāprāptaprāptergatyupapattistaddeśaprāptau ca liṅgadehanivṛttermuktiḥ śrutiprāmāṇyāditi cet /\nna /\nparavidyāvata utkrāntipratiṣedhāt 'brahmaiva sanbrahmāpyeti na tasmātprāṇā utkrāmanti atraiva samavanīyante' iti /\nyathā vidyābrahmaprāptyoḥ samānakālatā śrūyate- 'brahma veda brahmaiva bhavati' 'ānandaṃ brahmaṇo vidvānna bibheti' 'tadātmānameva vedāhaṃ brahmāsmīti tatsarvamabhavat' 'tatra ko mohaḥ kaḥ śoka ekatvamanupaśyataḥ' iti paurvāparyāśravaṇāt paravidyāvato muktiṃ prati nopāyāntarāpekṣeti lakṣyate 'bhisaṃdhiḥ śruteḥ /</p>\n\n<p>upapannaṃ caitat /\nna khalu brahmaivedaṃ viśvamahaṃ brahmāsmīti paribhāvanābhuvā jīvātmano brahmabhāvasākṣātkāreṇonmūlitāyāmanavayavenāvidyāyāmasti gantavyagantṛvibhāgo viduṣastadabhāve kathamayamarcirādimārge pravarteta /\nnaca chāyāmātreṇāpi sāṃsārikadharmānuvṛttistatra pravṛttyaṅgaṃ yādṛcchikapravṛtteḥ /\nśraddhāvihīnasya dṛṣṭārthāni karmāṇi phalanti na phalanti ca /\nadṛṣṭārthānāṃ tu phale kā kathetyuktaṃ prathamasūtre /\nna cārcirādimārgabhāvanāyāḥ parabrahmaprāptyarthamaviduṣaḥ pratyupadeśastathā ca karmāntareṣviva nityādiṣu tatrāpi syāttasya pravṛttirapi sāmpratam /\nvikalpāsahatvāt /\nkimiyaṃ paravidyānapekṣā parabrahmaprāptisādhanaṃ tadapekṣā vā /\nna tāvadanapekṣā 'tameva viditvātimṛtyumeti nānyaḥ panthā vidyate 'yanāya' iti parabrahmavijñānādanyasyādhvanaḥ sākṣātpratiṣedhāt /\nparavidyāpekṣatve tu mārgabhāvanāyāḥ kimiyaṃ vidyākārye mārgabhāvanā sāhāyakamācaratyatha vidyotpāde /\nna tāvadvidyākārye tayā saha tasyā dvaitādvaitagocaratayā mitho virodhena sahāsaṃbhavāt /\nnāpi yajñādivadvidyotpāde sākṣātbrahmaprāptyupāyatvaśravaṇādetānbrahma gamayatīti /\nyajñādestu vividiṣāsaṃyogena śravaṇādvidyotpādāṅgatvam /\ntasmādupanyastabahuśrutyanurodhādupapatteśca brahmaśabdo 'saṃbhavanmukhyavṛttirbrahmasāmīpyādaparabrahmaṇi lakṣaṇayā netavyaḥ /\ntathāca lokeṣviti bahuvacanopapatteḥ kāryabrahmalokasya /\nparasya tvanavayavatayā taddvāreṇāpyanupapatteḥ /\nlokatvaṃ celāvṛttādivatsanniveśaviśeṣavati bhogabhūmau nirūḍhaṃ na kathañcidyogena prakāśe vyākhyātaṃ bhavati /\ntasmātsādhudarśī sa bhagavānbādarirasādhudarśī jaiminiriti siddham /\naprāmāṇikānāṃ bahupralāpāḥ sarvagatasya dravyasya guṇāḥ sarvagatā eva caitanyānandādayaśca guṇinaḥ paramātmano bhedābhedavanto guṇā ityādayo dūṣaṇāyānubhāṣyamāṇā apyaprāmāṇikatvamāvahantyasmākamityupekṣitāḥ /\ngranthayojanā tu #pratyagātmatvācca gantṝṇāṃ#pratiprati añcati gacchatīti pratyak pratibhāvavṛtti brahma tadātmatvādgantṝṇāṃ jīvātmanāmiti /\n#gauṇī tvanyatreti# /\nyaugikyapi hi yogaguṇāpekṣayā gauṇyeva /\n#viśuddhopādhisaṃbandhamiti# /\nmanomayatvādayaḥ kalpanāḥ kāryāḥ /\nkāryatvādaviśuddhā api śreyohetutvādviśuddhāḥ /\npratisaṃcaro mahāpralayaḥ pratipattyabhisaṃdhiḥ pratipattirgatiḥ padergatyarthatvāt /\nabhisaṃdhistātparyam /\nyasya brahmaṇo nāmābhidhānaṃ yaśa iti /\n#pūrvavākyavicchedeneti# /\nśrutivākye balīyasī prakaraṇāt /\n#saguṇe 'pi ca brahmaṇīti# /\npraśaṃsārthamityarthaḥ /\ncodayati- #nanu gatasyāpi pāramārthikī gantavyatā deśāntaraviśiṣṭasyeti# /\nnyagrodhavānaradṛṣṭānta upapāditaḥ /\npariharati- #na /\npratiṣiddhasarvaviśeṣatvādbrahmaṇa iti# /\nayamabhisaṃdhiḥ-yathātathā nyagrodhāvayavī pariṇāmavānupajanāpāyadharmabhiḥ karmajaiḥ saṃyogavibhāgaiḥ saṃyujyatāmayaṃ punaḥ paramātmā nirastanikhilabhedaprapañcaḥ kūṭasthanityo na nyagrodhavatsaṃyogavibhāgabhāg bhavitumarhati /\nkālpanikasaṃyogavibhāgastu kālpanikasyaiva kāryabrahmalokasyopapadyate na parasya /\nśaṅkate- #jagadutpattisthitipralayahetutvaśruteriti# /\nnahyutpattyādihetubhāvo 'pariṇāminaḥ saṃbhavati tasmātpariṇāmīti /\ntathā ca bhāvikamasyopapadyate gantavyatvamityarthaḥ /\nnirākaroti- #na /\nviśeṣanirākaraṇaśrutināmiti# /\nviśeṣanirākaraṇaṃ samastaśokādiduḥkhaśamanatayā puruṣārthaphalavat /\naphalaṃ tūtpattyādividhānam /\ntasmātphalavataḥ saṃnidhāvāmnāyamānaṃ tadarthamevocyata ityupapattiḥ /\ntadvijijñāsasveti ca śrutiḥ /\ntasmācchrutyupapattibhyāṃ nirastasamastaviśeṣabrahmapratipādanaparo 'yamāmnāyo na tūtpattyādipratipādanaparaḥ /\ntasmānna gatistāttvikī /\napi ceyaṃ gatirna vicāraṃ sahata ityāha- #gatikalpanāyāṃ ceti# /\nanyānanyatvīśrayāvavayavavikārapakṣau /\n#anyo vā#tyantam /\natha kasmādātyantikamananyatvaṃ na kalpyata ityata āha- #atyantatādātmya iti# /\nmṛdātmatayā hi svabhāvena ghaṭādayo bhāvāstadvikārā vyāptāḥ, tadabhāve na bhavanti śiṃśapeva vṛkṣatvābhāva iti /\n#vikārāvayavapakṣayośca tadvataḥ#saha vikārāvayavaiḥ #sthiratvā#dacalatvādbrahmaṇaḥ saṃsāralakṣaṇaṃ gamanaṃ vikārāvayavayeranupapannam /\nnahi sthirātmakamasthiraṃ bhavati /\nanyānanyatve api caikasya virodhādasaṃbhavantī iti bhāvaḥ /\n#athānya eva jīvo brahmaṇaḥ# /\ntathāca brahmaṇyasaṃsaratyapi jīvasya saṃsāraḥ kalpyata iti /\netadvikalpya dūṣayati- #so 'ṇuriti# /\n#madhyamaparimāṇatva iti# /\nmadhyamaparimāṇānāṃ ghaṭādīnāmanityatvadarśanāt /\n#na /\nmukhyaikatveti# /\nbhedābhedayorvirodhinorekatrāsaṃbhavādbuddhivyapadeśabhedādarthabhedaḥ /\nayutasiddhatayopacāreṇābhinnamucyata ityamukhyamasyaikatvamityarthaḥ /\napica jīvānāṃ brahmāvayavatvapariṇāmātyantabhedapakṣeṣu tāttvikī saṃsāriteti muktau svabhāvahānājjīvānāṃ vināśaprasaṅgaḥ /</p>\n\n<p>brahmavivartatve tu brahmaivaiṣāṃ svabhāvaḥ pratibimbānāmiva bimbaṃ taccāvināśīti na jīvavināśa ityāha- #sarveṣveteṣviti# /\nmatāntaramupanyasyati dūṣayitum- #yattu kaiścijjalpyate#vinaiva brahmajñānaṃ #nityanaimittikānīti# /\nyathā hi kaphanimitto jvara upāttasya kaphasya viśeṣaṇādibhiḥ prakṣaye kaphāntarotpattinimittadadhyādivarjane praśānto 'pi na punarbhavati /\nevaṃ karmanimitto bandha upāttānāṃ karmaṇāmupabhogātprakṣaye praśāmyati /\nkarmāntarāmaṇāṃ ca bandhahetūnāmananuṣṭhānātkāraṇābhāve kāryānupapatterbandhābhāvātsvabhāvasiddho mokṣa ārogyamiva /\nupāttaduritanibarhaṇāya ca nityanaimittikakarmānuṣṭhānādduritanimittapratyavāyo na bhavati /\npratyavāyānutpattau ca svasthasvānto na niṣiddhānyācarediti /\ntadetaddūṣayati- #tadasat /\npramāṇābhāvāditi# /\nśāstraṃ khalvasminpramāṇaṃ tacca mokṣamāṇasyātmajñānamevopadiśati natūktamācāram / na cātropapattiḥ prabhavati saṃsārasyānāditayā karmāśayasyāpyasaṃkhyeyasyāniyatavipākakālasya bhogenocchettumaśakyatvādityāha- #na caitattarkayitumapīti# /\ncodayati- #syādetaditi /\nnityeti# /\npariharati- #tanna virodhābhāvāditi# /\nyadi hi nityanaimittikāni karmāṇi sukṛtamapi duṣkṛtamiva nirvaheyustataḥ kāmyakarmopadeśā dattajalāñjalayaḥ prasajyeran /\nnahyasti kaściccāturvarṇye cāturāśramye vā yo na nityanaimittikāni karmāṇi karoti /\ntasmānnaiṣāṃ sukṛtavirodhiteti /\nabhyuccayamātramāha- #naca nityanaimittikānuṣṭhānāditi /\nna cāsati samyagdarśane iti# /\nsamyagdarśī hi viraktaḥ kāmyaniṣiddhe varjayannapi pramādādupanipatite tenaivasamyagdarśanena kṣapayati /\njñānaparipāke ca na karotyeva ajñastu nipuṇo 'pi pramādātkaroti /\nkṛte ca na kṣapayituṃ kṣamata iti viśeṣaḥ /\n#na cānabhyupagamyamāne jñānagamye brahmātmatva iti# /\nkartṛtvabhoktṛtve samākṣiptakriyābhoge te cedātmanaḥ svabhāvāvadhārite na tvāropite tato na śakyāvapanetum /\nnahi svabhāvādbhāvo 'varopayituṃ śakyo bhāvasya vināśaprasaṅgāt /\nna ca bhogo 'pi satsvabhāvaḥ śakyo 'satkartuṃ, no khalu nīlamanīlaṃ śakyaṃ śakreṇāpi kartuṃ tadidamuktaṃ- #svabhāvasyāparihāryatvāditi# /\nsamāropitasya tvanirvacanīyasya tatsvabhāvasya śakyastattvajñānenāvaropaḥ kartuṃ sarpasyeva rajjutattvajñāneneti bhāvaḥ /\nbhāvamimamavidvānparicodayati- #syādetat /\nkartṛtvabhoktṛtvakāryamiti# /\naprakāśitabhāvo yathoktameva samādhatte- #tacca neti# /\nkartṛtvabhoktṛtvayornimittasaṃbandhasya ca śaktidvāreṇa nityatvādbhaviṣyati kadācideṣāṃ samudācāro yataḥ sukhaduḥkhe bhojyete iti saṃbhāvanātaḥ kutaḥ kaivalyaniścaya ityarthaḥ /\nbhūyonirastamapi matidraḍhimne punarupanyasya dūṣayati- #parasmādananyatve 'pīti# /\nśeṣamatirohitārtham //7 // //8 // //9 // //10 // //11 // //12 // //13 // //14 //</p>\n\n<lg>\n<l>#apratīkālambanānnayatīti bādarāyaṇa ubhayathā doṣāttatkratuśca# /</l>\n<l>abrahmakratavo yānti yathā pañcāgnividyayā /</l>\n<l>brahmalokaṃ prayāsyanti pratīkopāsakāstathā //</l>\n</lg>\n\n<p>santi hi mano brahmetyupāsītetyādyāḥ pratīkaviṣayā vidyāḥ /\ntadvanto 'pyarcirādimārgeṇa kāryabrahmopāsakā iva gantumarhanti 'aniyamaḥ sarvāsām' ityaviśeṣeṇa vidyāntareṣvapi gateravadhāraṇāt /\nna caiṣāṃ parabrahmavidāmiva gatyasaṃbhava iti /\nnaca brahmakratava eva brahmalokabhājo nātatkratava ityapyekāntaḥ /\n<lg>\n<l>atatkratūnāmapi pañcāgnividāṃ tatprāpteḥ /</l>\n<l>na caite na brahmakratavo mano brahmetyupāsītetyādau sarvatra brahmānugamena tatkratutvasyāpi saṃbhavāt /</l>\n<l>phalaviśeṣasya brahmalokaprāptāvapyupapatteḥ, tasya sāvayavatayotkarṣanikarṣasaṃbhavāditi prāpte pratyucyate- uttarottarabhūyastvādabrahmakratubhāvataḥ /</l>\n<l>pratīkopāsakān brahmalokaṃ nāmānavo nayet //</l>\n</lg></p>\n\n<p>bhavatu pañcāgnividyāyāmabrahmakratūnāmapi brahmalokanayanaṃ, vacanāt /\nkimiva hi vacanaṃ na kuryāt nāsti vacanasyātibhāra iha tu tadabhāvāt /\n'taṃ yathāyathopāsate tadeva bhavati' iti śruterautsargikyānnāsati viśeṣavacane 'pavādo yujyate /\nnaca pratīkopāsako brahmopāste satyapi brahmetyanugame /\nkintu nāmādiviśeṣaṃ brahmarūpatayā /\ntathā khalvayaṃ nāmāditantro na brahmatantraḥ /\nāśrayāntarapratyayasyāśrayāntare prakṣepaḥ pratīka iti hi vṛddhāḥ /\nbrahmāśrayaśca pratyayo nāmādiṣu prakṣipta iti nāmatantraḥ /\ntasmānna tadupāsako brahmakratuḥ kintunāmādikratuḥ /\n<lg>\n<l>na ca brahmakratutve nāmādyupāsakānāmaviśeṣāduttarottarotkarṣaḥ saṃbhavī /</l>\n<l>naca brahmakratustadavayavakraturyena tadavayavāpekṣayotkarṣo varṇyeta /</l>\n<l>tasmātpratīkālambanānviduṣo varjayitvā sarvānanyānvikārālambanānnayatyamānavo brahmalokam /</l>\n<l>na hyevamubhayathābhāva ubhayathārthatve kāṃścitpratīkālambanānna nayati vikāralambanānviduṣastu nayatītyabhyupagame kaściddoṣo 'sti 'aniyamaḥ sarvāsām' ityasya nyāyasyeti sarvamavadātam //15 //</l>\n</lg></p>\n\n<l>iti śrīvācaspatimiśraviracite bhagavatpādabhāṣyavibhāge bhāmatyāṃ caturthasyādhyāyasya tṛtīyaḥ pādaḥ //3 //</l>\n\n<p>#caturthe 'dhyāye caturthaḥ pādaḥ# /</p>\n\n<p>#saṃpadyāvirbhāvaḥ svenaśabdāt# /\nprāgabhūtasya niṣpattau kartṛtvaṃ na sato yataḥ /\nphalatvena prasiddheśca mukte rūpāntarodbhavaḥ /\nabhūtasya ghaṭāderbhavanaṃ niṣpattirna punaratyantasato 'sato vā /\nna jātu gaganatatkusume niṣpadyete /\n<lg>\n<l>svarūpāvasthānaṃ cedātmano muktirna sā niṣpadyeta, tasya gaganavadatyantasataḥ prāgasattvābhāvāt /</l>\n<l>na cāsya bandhābhāvo niṣpadyate, tasya tucchasvabhāvasya kāryatvenātucchatvaprasaṅgāt /</l>\n<l>phalatvaprasiddheśca mokṣasyākāryasya phalatvānavakalpanādāgantunā rūpeṇa kenacidutpattau sveneti prāptamanūdyata iti prāpte 'bhidhīyate-saṃbhavatyarthavattve hi nānarthakyamupeyate /</l>\n<l>bandhasya sadasattvābhyāṃ rūpamekaṃ viśiṣyate //</l>\n</lg></p>\n\n<p>anadhigatāvabodhanaṃ hi pramāṇaṃ śābdamagatyā kathañcidanuvādatayā varṇyate /\nsakalasāṃsārikadharmāpetaṃ tu prasannamātmarūpamaprasannāttasmādeva rūpādvyāvṛttamanadhigatamavabodhayannānuvādo yujyate /\nna cāsya niṣpattyasaṃbhavaḥ, sata iva ghaṭādeḥ sāṃvyavahārikeṇa pramāṇena bandhavigamasyāpi niṣpatterlokasiddhatvāt /\nvicārāsahatayā tvasiddhirubhayatrāpi tulyā /\nna hyasadutpattumarhatītyasakṛdāveditam /\nandho bhavatīti svapnāvasthā darśitā bāhyendriyavyāpārābhāvāt /\nroditīva jāgradavasthā duḥkhaśokādyātmakatvāt /\nvināśamevāpīta iti suṣuptiḥ /\nevakāraścevārthe 'navadhāraṇe //1 // //2 //</p>\n\n<p>#ātmā prakaraṇāt# /\nnanu jyotirupasaṃpadya svena rūpeṇābhiniṣpadyata iti paurvāparyaśravaṇāt svarūpaniṣpatteranyā jyotirupasaṃpattiḥ tathāca bhautikatve 'pi na mokṣavyāghātaḥ /\n<lg>\n<l>bhavedetadevaṃ yadi jyotirupasaṃpadya tat parityajediti śrūyeta /</l>\n<l>tadadhyāhāre 'pi tatpratipādanavaiyarthyaṃ tadaparityāge ca jyotiṣaiva svena rūpeṇeti gamyate /</l>\n<l>tasya ca bhūtatve vikāratvānmaraṇadharmakatvaprasiddheramuktitvamiti prāpte pratyucyate-jyotiṣpadasya mukhyatvaṃ bhautike yadyapi sthitam /</l>\n<l>tathāpi prakramādvākyādātmanyevātra yujyate //</l>\n</lg></p>\n\n<lg>\n<l>paraṃ jyotiriti hi parapadasamabhivyāhārātparatvasya cānapekṣasya brahmaṇyeva pravṛttejyotiṣi cāpare kiñcidapekṣya paratvātparaṃ jyotiriti vākyādātmaivātra gamyate /</l>\n<l>prakaraṇaṃ coktam /</l>\n<l>yat saṃpadya niṣpadyata iti tanmukhaṃ vyādāya svapitītivat /</l>\n<l>tasmājjyotirupasaṃpanno mukta iti sūktam //3 //</l>\n</lg>\n\n<lg>\n<l>#avibhāgena dṛṣṭatvāt# /</l>\n<l>yadyapi jīvātmā brahmaṇo na bhinna iti tatra tatropapāditaṃ tathāpi sa tatra paryetītyādhārādheyabhāvavyapadeśasya saṃpattṛsaṃpattavyabhāvavyapadeśasya ca samādhānārthamāha //4 //</l>\n</lg>\n\n<p>#brāhmeṇa jaiminirupanyāsādibhyaḥ# /\nupanyāsa uddeśo jñātasya yathā ya ātmāpahatapāpmetyādiḥ /\ntathājñātajñāpanaṃ vidhiḥ /\nyathā sa tatra paryeti jakṣadramamāṇa iti, tasya sarveṣu lokeṣu kāmacāro bhavatītyetadajñātajñāpanaṃ vidhiḥ /\nsarvajñaḥ sarveśvara iti vyapadeśaḥ /\nnāyamuddeśo vidheyāntarābhāvāt /\nnāpi vidhirapratipādyatvāt /\nsiddhavadvyapadeśāt /\n<lg>\n<l>tannirvacanasāmarthyādayamarthaḥ pratīyate-ta ete upanyāsādayaḥ /</l>\n<l>etebhyo hetubhyaḥ /</l>\n<l>bhāvābhāvātmakai rūpairbhāvikaiḥ parameśvaraḥ /</l>\n<l>muktaḥ saṃpadyate svairityāha sma kila jaiminiḥ //</l>\n</lg></p>\n\n<lg>\n<l>na ca citsvabhāvasyātmano 'bhāvātmāno 'pahatapāpmatvādayo bhāvātmanaśca sarvajñatvādayo dharmā advaitaṃ ghnanti /</l>\n<l>no khalu dharmiṇo dharmā bhidyante, mā bhūdgavāśvavaddharmidharmabhāvābhāva iti jaiminirācārya uvāca //5 //</l>\n</lg>\n\n<lg>\n<l>#cititanmātreṇa tadātmakatvādityauḍulomiḥ# /</l>\n<l>anekākārataikasya naikatvānnaikatā bhavet /</l>\n<l>parasparavirodhena na bhedābhedasaṃbhavaḥ //</l>\n</lg>\n\n<p>na hyekasyātmanaḥ pāramārthikānekadharmasaṃbhavaḥ /\nte cedātmano bhidyante dvaitāpatteradvaitaśrutayo vyāvarteram /\natha na bhidyante tata ekasmādātmano 'bhedānmitho 'pi na bhidyeran /\nātmarūpavat /\nātmarūpaṃ vā bhidyeta /\nbhinnebhyo 'nanyatvānnīlapītarūpavat /\nnaca dharmiṇa ātmano na bhidyante mithastu bhidyanta iti sāmpratam /\ndharmyabhedena tadananyatvena teṣāmapyabhedaprasaṅgāt /\nbhede vā dharmiṇo 'pi bhedaprasaṅgādityuktam /\nbhedābhedau ca parasparavirodhādekatrābhāvānna saṃbhavata ityupapāditaṃ prathame sūtre /\n<lg>\n<l>abhāvarūpāṇāmadvaitāvihantṛtve 'pi tasya pāpmādeḥ kālpanikatayā tadadhīnanirūpaṇatayā teṣāmapi kālpanikatvamiti na tāttvikī taddharmatā śliṣyate /</l>\n<l>etena satyakāmasarvajñasarveśvaratvādayo 'pyaupādhikā vyākhyātāḥ /</l>\n<l>tasmānnirastāśeṣaprapañcenāvyapadeśyena caitanyamātrātmanābhiniṣpadyamānasya muktāvātmanor'thaśūnyairevāpahatapāpmasatyakāmādiśabdairvyapadeśa ityauḍulomirmene /</l>\n<l>tadidamuktaṃ- #śabdavikalpajā evaite#apahatapāpmatvādayo na tu sāṃvyavahārikā apīti //6 //</l>\n</lg></p>\n\n<lg>\n<l>#evamapyupanyāsāt pūrvabhāvādavirodhaṃ bādarāyaṇaḥ# /</l>\n<l>tadetadatiśauṇḍīryamauḍulomerna mṛṣyate /</l>\n<l>bādarāyaṇa ācāryo mṛṣyannapi hi tanmatam //</l>\n</lg>\n\n<lg>\n<l>evamapītyauḍulomimatamanujānāti /</l>\n<l>śauṇḍīryaṃ tu na sahata ityāha- #vyavahārāpekṣayeti# /</l>\n<l>etaduktaṃ bhavati-satyaṃ tāttvikānandacaitanyamātra evātmā, apahatapāpmasatyakāmatvādayastvaupādhikatayātāttvikā api vyāvahārikapramāṇopanītatayā lokasiddhā nātyantāsanto yena tacchabdā rāhoḥ śira itivadavāstavā ityarthaḥ //7 //</l>\n</lg>\n\n<lg>\n<l>#saṃkalpādeva tu tacchruteḥ# /</l>\n<l>yatnānapekṣaḥ saṃkalpo loke vastuprasādhanaḥ /</l>\n<l>na dṛṣṭaḥ so 'tra yatnasya lāghavādavadhāritaḥ //</l>\n</lg>\n\n<p>loke hi kañcidarthaṃ cikīrṣuḥ prayatate prayatamānaḥ samīhate samīhānastamarthamāpnotīti kramo dṛṣṭaḥ /\nna tvicchānantaramevāsyeṣyamāṇamupatiṣṭhate /\ntena śrutyāpi lokavṛttamanurudhyamānayā viduṣastādṛśa eva kramo 'numantavyaḥ /\navadhāraṇaṃ tu saṃkalpādeveti laukikaṃ yatnagauravamapekṣya vidyāprabhāvato viduṣo yatnalāghavāt /\nyallaghu tadasatkalpamiti /\nsyādetat /\nyathā manorathamātropasthāpitā strī straiṇānāṃ caramadhātuvisargaheturevaṃ pitrādayo 'pyasya saṃkalpopasthāpitāḥ kalpiṣyante svakāryāyetyata āha- #naca saṃkalpamātrasamutthāpanā iti# /\nsanti hi khalu kānicidvastusvarūpasādhyāni kāryāṇi yathā strīvastusādhyāni dantakṣatamaṇimālādīni /\n<lg>\n<l>kānicittu jñānasādhyāni yathoktacaramadhātuvisargaromaharṣādīni /</l>\n<l>tatra manorathamātropanīte pitrādau bhavantu tajjñānamātrasādhyāni kāryāṇi natu tatsādhyāni bhavitumarhanti /</l>\n<l>nahi straiṇasya romaharṣādivadbhavanti strīvastusādhyā maṇimālādayastadidamuktaṃ #puṣkalaṃ bhoga#miti prāpte 'bhidhīyate- pitrādīnāṃ samutthānaṃ saṃkalpādeva tacchruteḥ /</l>\n<l>na cānumānabādho 'tra śrutyā tasyaiva bādhanāt //</l>\n</lg></p>\n\n<p>pramāṇāntarānapekṣā hi śrutiḥ svārthaṃ gocarayantī na pramāṇāntareṇa śakyā bādhitum /\nanumānameva tu svotpādāya pakṣadharmatvādivanmānāntarābādhitaviṣayatvaṃ svasāmagrīmadhyapātenāpekṣamāṇaṃ sāmagrīkhaṇḍanena tadviruddhayā śrutyā bādhyate /\nata eva naraśiraḥkapālādiśaucānumānamāgamabādhitaviṣayatayā nopapadyate /\ntasmādvidyāprabhāvādviduṣāṃ saṃkalpamātrādeva pitrādyupasthānamiti sāṃpratam /\ntathāhurāgaminaḥ-ko hi yogaprabhāvādṛte 'gastya iva samudraṃ pibati sa iva daṇḍakāraṇyaṃ sṛjati /\ntasmātsarvamavadātam //8 // //9 //</p>\n\n<lg>\n<l>#abhāvaṃ bādarirāha hyevam# /</l>\n<l>anyayogavyacchittyā manaseti viśeṣaṇāt /</l>\n<l>dehendriyaviyogaḥ syādviduṣo bādarermatam //</l>\n</lg>\n\n<l>anekadhābhāvaścarddhiprabhāvabhuvo manobhedādvā stutimātraṃ vā kathañcidbhūmavidyāyāṃ nirguṇāyāṃ tadasaṃbhavādasatāpi hi guṇena stutirbhavatyeveti //10 //</l>\n\n<lg>\n<l>#bhāvaṃ jaiminirvikalpāmananāt# /</l>\n<l>śarīrendriyabhede hi nānābhāvaḥ samañjasaḥ /</l>\n<l>na cārthasaṃbhave yuktaṃ stutimātramanarthakam //</l>\n</lg>\n\n<p>nahi manomātrabhede sphuṭataro 'nekadhābhāvo yathā śarīrendriyabhede /\nata eva saubharerabhivinirmitavividhadehasyāparyāyeṇa māndhātṛkanyābhiḥ pañcāśatā vihāraḥ pairāṇikaiḥ smaryate /\nna cārthasaṃbhave stutimātramanarthakamavakalpate /\nsaṃbhavati cāsyārthavattvam /\n<lg>\n<l>yadyapi nirguṇāyamidaṃ bhaumavidyāyāṃ paṭhyate tathāpi tasyāḥ purastādanena saguṇāvasthāgatenaiśvaryeṇa nirguṇaiva vidyā stūyate /</l>\n<l>na cānyayogavyavacchedenaiva viśeṣaṇam /</l>\n<l>yathā caitro dhanurdharaḥ /</l>\n<l>tasmānmanaḥ śarīrendriyayoga aiśvaryaśālināṃ niyameneti mene jaiminiḥ //11 //</l>\n</lg></p>\n\n<p>#dvādaśāhavadubhayavidhaṃ bādarāyaṇo 'taḥ# /\nmanaseti kevalamanoviṣayāṃ ca sa ekadhā bhavati tridhā bhavatīti śarīrendriyabhedaviṣayāṃ ca śrutimupalabhyāniyamavādī khalu bādarāyaṇo niyamavādau pūrvayorna sahate /\ndvividhaśrutyanurodhāt /\nna cāyogavyavacchedenaivaṃvidheṣu viśeṣaṇamavakalpyate /\nkāmeṣu hi ramaṇaṃ samanaskendriyeṇa śarīreṇa puruṣāṇāṃ siddhameveti nāsti śaṅkā manoyogasyeti tadvyavacchedo vyarthaḥ /\nsiddhasya tu manoyogasya tadanyaparisaṃkhyānenārthavattvamavakalpate /\ntasmādvāmenākṣṇā paśyatītivadatrānyayogavyavaccheda iti sāṃpratam /</p>\n\n<lg>\n<l>#dvādaśāhavaditi# /</l>\n<l>dvādaśāhasya satratvamāsanopāyicodane /</l>\n<l>ahīnatvaṃ ca yajaticodane sati gamyate //</l>\n</lg>\n\n<p>dvādaśāhamṛddhikāmā upeyurityupāyicodanena ya evaṃ vidvāṃsaḥ satramupayantīti ca dvādaśāhasya satratvaṃ bahukartṛkasya gamyate /\nevaṃ tasyaiva dvādaśāhena prajākāmaṃ yājayediti yajaticodanena niyatakartṛparimāṇatvena dvirātreṇa yajatetyādivadahīnatvamapi gamyata iti /\nsaṃprati śarīrendriyābhāvena manomātreṇa viduṣaḥ svapnavatsūkṣmo bhogo bhavati /\nkutaḥ-upapatteḥ /\nmanasaitāniti śruteḥ /\nyadi punaḥ suṣuptavadabhogo bhavet naiṣā śrutirupapadyeta /\nnaca saśarīravadupabhogaḥ śarīrādyupādānavaiyarthyāt /\nsaśarīrasya tu puṣkalo bhogaḥ /\nihāpyupapatterityanuṣañjanīyam /\ntadidamuktaṃ sūtrābhyām #tanvabhāve saṃdhyavadupapatteḥ /\nbhāve jāgradvat# /\niti //12 // //13 // //14 //</p>\n\n<p>#pradīpavadāveśastathā hi darśayati# /\nvastutaḥ paramātmano 'bhinno 'pyayaṃ vijñānātmānādyavidyākalpitaprādeśikāntaḥkaraṇāvacchedenānādijīvabhāvamāpannaḥ prādeśikaḥ sanna dehāntarāṇi svabhāvanirmitānyapi nānāpradeśavartīni sāntaḥkaraṇo yugapadāveṣṭumarhati /\nna vātmāntaraṃ sraṣṭumapi /\nsṛjyamānasya sraṣṭratireke 'nātmatvādātmatve vā kartṛkarmabhāvābhāvādbhedāśrayatvādayasya /\nnāpyantaḥkaraṇāntaraṃ tatra sṛjati sṛjyamānasya tadupādhitvābhāvāt /\n<lg>\n<l>anādinā khalvantaḥkaraṇenautpattikenāyamavaruddho nedānīntanenāntaḥkaraṇenopādhitayā saṃbaddhumarhati /</l>\n<l>tasmādyathā dāruyantraṃ tatprayoktrā cetanenādhiṣṭhitaṃ sattadicchāmanurudhyate /</l>\n<l>evaṃ nirmāṇaśarīrāṇyapi sendriyāṇīti prāpte pratyabhidhīyate-śarīratvaṃ na jātu syādbhogādhiṣṭhānatāṃ vinā /</l>\n<l>sa tridheti śarīratvamuktaṃ yuktaṃ ca tadvibhau //</l>\n</lg></p>\n\n<p>sa tridhā bhavati pañcadhā saptadhā navadhetyādikā śrutirviduṣo nānābhāvamācakṣāṇā bhinnaśarīrendriyopādhisaṃbandhe 'vakalpate nādehahetu(bhūta)bhede /\nnahi yantrāṇi bhinnāni nirmāya vāhayanyantravāho nānātvenāpadiśyate /\nbhogādhiṣṭhānatvaṃ ca śarīratvaṃ nābhogādhiṣṭhāneṣu yantreṣviva yujyate /\ntasmāddehāntarāṇi sṛjati /\nna vānenādhiṣṭhitāni dehapakṣe vartante /\nnaca sarvagatasya vastuto vigalitaprāyāvidyasya viduṣaḥ pṛthagjanasyevautpattikāntaḥkaraṇavaśyatā yena tadautpattikamantaḥkaraṇamāgantukāntaḥkaraṇāntarasaṃbandhamasya vārayet /\n<lg>\n<l>tasmādvidvān sarvasya vaśī sarveśvaraḥ satyasaṃkalpaḥ sendriyamanāṃsi śarīrāṇi nirmāya tāni caikapade praviśya tattadindriyamantaḥkaraṇaisteṣu lokeṣu mukto viharatīti sāṃpratam /</l>\n<l>pradīpavaditi tu nidarśanaṃ pradīpaikyaṃ pradīpavyaktiṣūpacaryate bhinnavartivartinīnāṃ bhinnavyaktīnāṃ bhedāt /</l>\n<l>evaṃ vidvāñjīvātmā dehabhede 'pyeka iti parāmarśārthaḥ /</l>\n<l>#ekamanonuvartīni#tyekābhiprāyavartīnītyarthaḥ //15 //</l>\n</lg></p>\n\n<p>saṃpannaḥ kevalo mukta ityucyate /\nna caitasyetthaṃbhāvasaṃbhavaḥ śrutivirodhādityuktamarthajātamākṣipati- #kathaṃ punarmuktasyeti salila iti# /\nsalilamiva salilaḥ salilaprātipadikātsarvaprātipadikebhya ityupamānādācāre kvipi kṛte pacādyaci ca kṛte rūpam /\netaduktaṃ bhavati-yathā salilamambhonidhau prakṣiptaṃ tadekībhāvamupayāti /\n<lg>\n<l>evaṃ draṣṭāpi brahmaṇeti /</l>\n<l>atrottaraṃ sūtram- #svāpyayasaṃpattyoranyatarāpekṣamāviṣkṛtaṃ hi# /</l>\n<l>āsu kāścicchrutayaḥ suṣuptimapekṣya kāścittu saṃpattiṃ tadadhikārāt /</l>\n<l>aiśvaryaśrutayastu saguṇavidyāvipākāvasthāpekṣā muktyabhisaṃdhānaṃ tu tadavasthāsatteryathāruṇadarśane saṃdhyāyāṃ divasābhidhānam //16 //</l>\n</lg></p>\n\n<lg>\n<l>#jagadvyāpāravarjaṃ prakaraṇādasaṃnihitatvācca# /</l>\n<l>svārājyakāmacārādiśrutibhyaḥ syānniraṅkuśaḥ /</l>\n<l>svakārya īśvarādhīnasiddhirapyatra sādhakaḥ //</l>\n</lg>\n\n<p>'āpnoti svārājyaṃ' 'sarve 'smai devā balimāvahanti' 'sarveṣu lokeṣu kāmacāro bhavati' ityādiśrutibhyo viduṣaḥ parabrahmaṇa ivānyānadhīnatvamaiśvaryamavagamyate /\nnanvasya brahmopāsanālabdhamaiśvaryaṃ kathaṃ brahmādhīnaṃ na tu svabhāvaḥ /\n<lg>\n<l>nahi kāraṇādhīnajanmāno bhāvāḥ svakārye svakāraṇamapekṣante /</l>\n<l>kiṃ tvatra te svatantrā eva /</l>\n<l>yathāhuḥ-mṛtpiṇḍadaṇḍacakrādi ghaṭo janmanyapekṣate /</l>\n<l>udakāharaṇe tvasya tadapekṣā na vidyate //</l>\n</lg></p>\n\n<p>na ca viduṣāṃ parameśvarādhīnaiśvaryasiddhitvāttadgatamaiśvaryaṃ yena laukikā iva rājāno mahārājādhīnaḥ svavyāpāre vidvāṃsaḥ parameśvarādhīnā bhaveyuḥ /\nna khalu yadadhīnotpādaṃ yasya rūpaṃ tattadrūpādūnaṃ bhavatīti kaścinniyamaḥ /\ntatsamānāṃ tadadhikānāṃ ca darśanāttathā hyantevāsī gurvadhīnavidhaḥ tatsamastadadhiko vā dṛśyate /\nduṣṭasāmantāśca pārthivādhīnaiśvaryāḥ pārthivānspardhamānāstānvijayamānā vā dṛśyante /\ntadiha niratiśayaiśvaryatvāt parameśvarasya mā nāma bhūvanvidvāṃsastato 'dhikāstatsamāstu bhaviṣyanti /\n<lg>\n<l>tathāca na tadadhīnāḥ /</l>\n<l>nahi samapradhānabhāvānāmasti mitho 'pekṣā /</l>\n<l>tadete svatantrāḥ santastadvyāpāre jagatsarjane 'pi pravarteranniti prāpte pratyabhidhīyate-nityatvādanapekṣatvāt śrutestatprakramādapi /</l>\n<l>ekyamatyācca viduṣāṃ parameśvaratantratā //</l>\n</lg></p>\n\n<p>jagatsargalakṣaṇaṃ hi kāryaṃ kāraṇaikasvabhāvasyaiva hi bhavatu āho kāryakāraṇasvabhāvasya /\ntatrobhayasvabhāvasya svotpattau mūlakāraṇāpekṣasya pūrvasiddhaḥ parameśvara eva kāraṇamabhyupetavya iti sa evaiko 'stu jagatkāraṇam /\ntasyaiva nityatvena svakāraṇānapekṣasya kḷptasāmarthyāt /\nkalpyasāmarthyāstu jagatsarjanaṃ prati vidvāṃsaḥ /\nna ca jagatsraṣṭṛtvameṣāṃ śrūyate /\nśrūyate tvatrabhavataḥ parameśvarasyaiva /\ntameva prakṛtya sarvāsāṃ tacchrutīnāṃ pravṛtteḥ /\n<lg>\n<l>apica samapradhānānāṃ hi na niyamavadaikamatyaṃ dṛṣṭamiti yadaikaḥ sisṛkṣati tadaivetaraḥ saṃjihīrṣatītyaparyāyeṇa sṛṣṭisaṃhārau syātām /</l>\n<l>na cobhayorapīśvaratvaṃ vyāghātam /</l>\n<l>ekasya tu tadādhipatye tadabhiprāyānurodhināṃ sarveṣāmaikamatyopapatteradoṣaḥ /</l>\n<l>tatrāgantukānāṃ kāraṇādhīnajanmaiśvaryāṇāṃ gṛhyamāṇaviśeṣatayāsamatvānnityaiśvaryaśālinaḥ sa eva teṣāmadhīśa iti tattantrā vidvāṃsa iti parameśvaravyāpārasya sargasaṃhārasya neśate //17 //</l>\n</lg></p>\n\n<lg>\n<l>pūrvapakṣiṇo 'nuśayabījamāśaṅkya nirākaroti- #pratyakṣopadeśāditi cennādhikārikamaṇḍalasthokteḥ# /</l>\n<l>yataḥ parameśvarādhīnamaiśvaryaṃ tasmāttato nyūnamaṇimādimātraṃ svārājyaṃ na tu jadatsraṣṭṛtvam /</l>\n<l>uktānnyāyāt //18 //</l>\n</lg>\n\n<lg>\n<l>#vikāravarti ca tathāhi sthitimāha# /</l>\n<l>etāvānasya mahimeti vikāravarti rūpamuktam /</l>\n<l>tato jyāyāṃśceti nirvikāraṃ rūpam /</l>\n<l>tathā pādo 'sya viśvā bhūtānīti vikāravarti rūpaṃ tripādasyāmṛtaṃ divīti nirvikāramāha rūpam //19 //</l>\n</lg>\n\n<p>darśayataścāpare śrutismṛtī nirvikārameva rūpaṃ bhagavataste ca paṭhite /\netaduktaṃ bhavati-yadi brūṣe saguṇe brahmaṇyupāsyamāne yathā tadguṇasya niravagrahatvamapi vastuto 'stīti niravagrahatve viduṣā prāptavyamiti tadanena vyabhicārayate /\n<lg>\n<l>yathā savikāre brahmaṇyupāsyamāne vastutaḥ sthitamapi nirvikārarūpaṃ na prāpyate tatkasya hetoḥ, atatkratutvādupāsakasya /</l>\n<l>tathā tadguṇopāsanayā vastutaḥ sthitamapi niravagrahatvaṃ nāpyate /</l>\n<l>tattvopāsanāsu puruṣakratutvāt /</l>\n<l>upāsakasya tadakratutvaṃ ca niravagrahatvasyopāsanavidhyagocaratvādvidhyadhīnatvāccopāsanāsu puruṣasvātantryābhāvātsvātantrye vā prātibhatvaprasaṅgāditi //20 //</l>\n</lg></p>\n\n<p>#bhogamātrasāmyaliṅgācca# /\nna kevalaṃ svārājyasyeśvarādhīnatayājagatsarjanam, sākṣādbhogamātreṇa tena parameśvareṇa sāmyābhidhānādapi vyapadeśaliṅgāditi /\nbhūtānyavanti prīṇayantīti bhojayantīti yāvat /\nsūtrāntarāvatāraṇāya śaṅkate- #nanvevaṃ sati sātiśayatvāditi# /\n<lg>\n<l>saha parameśvarasyātiśayena vartata iti viduṣa aiśvaryaṃ sātiśayam /</l>\n<l>yacca kāryaṃ sātiśayaṃ tacca yathā laukikamaiśvaryam /</l>\n<l>tadanena kāryatvamuktam /</l>\n<l>tathāca kāryatvādantavatprāptamiti tacca na yuktamānantyena tadviduṣāṃ tatra pravṛtteriti //21 //</l>\n</lg></p>\n\n<p>ata uttaraṃ paṭhati- #anāvṛttiḥ śabdādanāvṛttiḥ śabdāt# /\nkimarcirādimārgeṇa brahmalokaprāptānāmaiśvaryasyāntavattvaṃ tvayā sādhyate /\nāhosviccandralokādiva brahmalokādetallokaprāptirmukterantavattvam /\ntatra pūrvasmin kalpe siddhasādhanam /\nuttaratra tu śrutismṛtivirodhaḥ /\ntadvidhānāṃ ca kramamuktipratipādanāditi /\ntattvamasivākyārthaikopāsanāparān pratyāha- #samyagdarśanavidhvastatamasāmiti# /\ndvidhāvidyā tamaḥ /</p>\n\n<lg>\n<l>nirupādhibrahmasākṣātkārastattvadarśanam /</l>\n<l>na caitannirvāṇaṃ svarūpāvasthānalakṣaṇaṃ kāryaṃ yenānityaṃ syādityāha- #nityasiddheti# //22 //</l>\n</lg>\n\n<lg>\n<l>bhaṅktvā vādyasurendravṛndamakhilāvidyopadhānātigaṃ yenāmnāyapayonidhernayapathā brahmāmṛtaṃ prāpyate /</l>\n<l>so 'yaṃ śāṅkarabhāṣyajātaviṣayo vācaspateḥ sādaraṃ saṃdarbhaḥ paribhāvyatāṃ sumatayaḥ svārtheṣu ko matsaraḥ //1 //</l>\n</lg>\n\n<lg>\n<l>ajñānasāgaraṃ tīrtvā brahmatattvamabhīpsatām /</l>\n<l>nītinaukarṇadhāreṇa mayāpūri manorathaḥ //2 //</l>\n</lg>\n\n<lg>\n<l>yannyāyakaṇikātattvasamīkṣātattvabindubhiḥ /</l>\n<l>yannyāyasāṃkhyayogānāṃ vedāntānāṃ nibandhanaiḥ //3 //</l>\n</lg>\n\n<lg>\n<l>samacaiṣaṃ mahatpuṇyaṃ tatphalaṃ puṣkalaṃ mayā /</l>\n<l>samarpitamathaitena prīyatāṃ parameśvaraḥ //4 //</l>\n</lg>\n\n<lg>\n<l>nṛpāntarāṇāṃ manasāpyagamyāṃ bhrūkṣepamātreṇa cakāra kīrtim /</l>\n<l>kārtasvarāsārasupūritārthasārthaḥ svayaṃ śāstravicakṣaṇaśca //5 //</l>\n</lg>\n\n<lg>\n<l>nareśvarā yaccaritānukāramicchanti kartuṃ naca pārayanti /</l>\n<l>tasminmahīpe mahanīyakīrtau śrīmannṛge 'kāri mayā nibandhaḥ //6 //</l>\n</lg>\n\n<p>#iti śrīvācaspatimiśraviracite śaṅkarabhagavatpādabhāṣyavibhāge bhāmatyāṃ caturthasyādhyāyasya caturthaḥ pādaḥ samāptaḥ# /</p>\n\n  </body>\n\n"
}