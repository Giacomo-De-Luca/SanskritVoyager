{
  "title": "sa_pramāṇavārttika",
  "body": "<body xmlns='http://www.tei-c.org/ns/1.0'>\n\n<p>Pramāṇavārtikam</p>\n\n<p>prathamaḥ paricchedaḥ\npramāṇasiddhiḥ</p>\n\n<lg>\n<l>vidhūtakalpanājālagambhīrodāramūrtaye /</l>\n<l>namaḥ samantabhadrāya samantaspharaṇatviṣe // Pramāṇav_1.1 //</l>\n</lg>\n\n<lg>\n<l>prāyaḥ prākṛtasaktirapratibalaprajño janaḥ kevalam /</l>\n<l>nānarthyeva subhāṣitaiḥ parigato vidveṣṭyapīrṣyāmalaiḥ /</l>\n<l>tenāyaṃ na paropakāra iti naścintāpi cetaściram sūktābhyāsavivardhitavyasanamityatrānubaddhaspṛham // Pramāṇav_1.2 //</l>\n</lg>\n\n<lg>\n<l>pramāṇamavisaṃvādi jñānamarthakriyāsthitiḥ /</l>\n<l>avisaṃvādanaṃ śābde 'pyabhiprāyanivedanāt // Pramāṇav_1.3 //</l>\n</lg>\n\n<lg>\n<l>vaktṛvyāapāraviṣayo yo 'rtho buddhau prakāśate /</l>\n<l>prāmāṇyaṃ tatra śabdasya nāthatattvanibandhanam // Pramāṇav_1.4 //</l>\n</lg>\n\n<lg>\n<l>gṛhītagrahaṇānneṣṭaṃ sāṃvṛtam dhīpramāṇatā /</l>\n<l>pravṛttestatpradhānatvāt heyopādeyavastuni // Pramāṇav_1.5 //</l>\n</lg>\n\n<lg>\n<l>viṣayākārabhedācca dhiyo 'dhigamabhedataḥ /</l>\n<l>bhāvādevāsya tadbhāve svarūpasya svato gatiḥ // Pramāṇav_1.6 //</l>\n</lg>\n\n<lg>\n<l>prāmāṇyaṃ vyavahāreṇa śāstraṃ mohanirvatanam /</l>\n<l>ajñātārthaprakāśo vā svarūpādhigateḥ param // Pramāṇav_1.7 //</l>\n</lg>\n\n<lg>\n<l>prāptaṃ sāmānyavijñānamavijñāte svalakṣaṇe /</l>\n<l>yajjñānamityabhiprāyāt svalakṣaṇavicārataḥ // Pramāṇav_1.8 //</l>\n</lg>\n\n<lg>\n<l>tadvat pramāṇaṃ bhagavānabhūtavinivṛttaye /</l>\n<l>bhūtoktiḥ sādhanāpekṣā tato yuktā pramāṇatā // Pramāṇav_1.9 //</l>\n</lg>\n\n<lg>\n<l>nityaṃ pramāṇaṃ naivāsti prāmāṇyādvastusadgateḥ /</l>\n<l>jñeyānityatayā tasyā adhrauvyātkramajanmanām // Pramāṇav_1.10 //</l>\n</lg>\n\n<lg>\n<l>nityādutpattiviśleṣādapekṣāyā ayogataḥ /</l>\n<l>kathañcinnoparkāyatvāt anitye 'pyapramāṇatā // Pramāṇav_1.11 //</l>\n</lg>\n\n<lg>\n<l>sthitvāpravṛttiḥ saṃsthānaviśeṣārthakriyādiṣu /</l>\n<l>iṣṭasiddhirasiddhirvā dṛṣṭānte saṃśayo 'thavā // Pramāṇav_1.12 //</l>\n</lg>\n\n<lg>\n<l>siddhaṃ yādṛgadhiṣṭhātṛbhāvābhāvānuvṛttimat /</l>\n<l>sanniveśādi tadyuktaṃ tasmād yadanumīyate // Pramāṇav_1.13 //</l>\n</lg>\n\n<lg>\n<l>vastubhede prasiddhasya śabdasāmyādabhedinaḥ /</l>\n<l>na yuktānumitiḥ pāṇḍudravyādiva hutāśane // Pramāṇav_1.14 //</l>\n</lg>\n\n<lg>\n<l>anyathā kumbhakāreṇa mṛdvikārasya kasyacit /</l>\n<l>ghaṭādeḥ karaṇāt sidhyed valmīkasyāpi tatkṛtiḥ // Pramāṇav_1.15 //</l>\n</lg>\n\n<lg>\n<l>sādhyenānugamāt kārye sāmānyenāpi sādhane /</l>\n<l>sambandhibhedād bhedoktidoṣaḥ kāryasamo mataḥ // Pramāṇav_1.16 //</l>\n</lg>\n\n<lg>\n<l>jātyantare prasiddhasya śabdasāmānyadarśanāt /</l>\n<l>na yuktaṃ sādhanaṃ gotvād vāgādīnāṃ viṣāṇavat // Pramāṇav_1.17 //</l>\n</lg>\n\n<lg>\n<l>vivakṣāparatantratvānna śabdāḥ santi kutra vā /</l>\n<l>tadbhāvādarthasiddhau tu sarva sarvasya sidhyati // Pramāṇav_1.18 //</l>\n</lg>\n\n<lg>\n<l>etena kāpilādīnām acaitanyādi cintitam /</l>\n<l>anityādeśca caitanyaṃ maraṇāt tvagapohataḥ // Pramāṇav_1.19 //</l>\n</lg>\n\n<lg>\n<l>vastusvarūpe siddhe 'yaṃ nyāyaḥ siddhe viśeṣaṇam /</l>\n<l>abādhakamasiddhāvapyākāśāśrayavad dhvaneḥ // Pramāṇav_1.20 //</l>\n</lg>\n\n<lg>\n<l>asiddhāvapi śabdasya śiddhe vastuni sidhyati /</l>\n<l>aulūkyasya yathā bauddhenoktaṃ mūrtyādisādhanam // Pramāṇav_1.21 //</l>\n</lg>\n\n<lg>\n<l>tasyaiva vyabhicārādau śabde 'pyavyabhicāriṇa /</l>\n<l>doṣavat sādhanaṃ jñeyaṃ vastuno vastusiddhitaḥ // Pramāṇav_1.22 //</l>\n</lg>\n\n<lg>\n<l>yathā tatkāraṇaṃ vastu tathaiva tadakāraṇam /</l>\n<l>yadā tatkāraṇaṃ kena mataṃ neṣṭamakāraṇam // Pramāṇav_1.23 //</l>\n</lg>\n\n<lg>\n<l>śastrauṣadhābhisambandhāccaitrasya vraṇarohaṇe /</l>\n<l>asambaddhasya kiṃ sthāṇoḥ kāraṇatvaṃ na kalpyate // Pramāṇav_1.24 //</l>\n</lg>\n\n<lg>\n<l>svabhāvabhedena vinā vyāpāro 'pi na yujyate /</l>\n<l>nityasyāvyatirekitvāt sāmarthya ca duranvayam // Pramāṇav_1.25 //</l>\n</lg>\n\n<lg>\n<l>yeṣu satsu bhavatyeva yattebhyo 'nyasya kalpane /</l>\n<l>taddhetutvena sarvatra hetunāmanavasthitiḥ // Pramāṇav_1.26 //</l>\n</lg>\n\n<lg>\n<l>svabhāvapariṇāmena heturaṅkurajanmani /</l>\n<l>bhūmyādistasya saṃskāre tadviśeṣasya darśanāt // Pramāṇav_1.27 //</l>\n</lg>\n\n<lg>\n<l>yathā viśeṣeṇa vinā viṣayendriyasaṃhatiḥ /</l>\n<l>buddherhetustathedaṃ cenna tatrāpi viśeṣataḥ // Pramāṇav_1.28 //</l>\n</lg>\n\n<lg>\n<l>pṛthak pṛthagaśaktānāṃ svabhāvātiśaye 'sati /</l>\n<l>saṃhatāvapyasāmarthya syāt siddho 'tiśayastataḥ // Pramāṇav_1.29 //</l>\n</lg>\n\n<lg>\n<l>tasmāt pṛthagaśakteṣu yeṣu sambhāvyate guṇaḥ /</l>\n<l>saṃhatau hetutā teṣāṃ neśvarāderabhedataḥ // Pramāṇav_1.30 //</l>\n</lg>\n\n<lg>\n<l>prāmāṇyañca parokṣārthajñānaṃ yatsādhanasya ca /</l>\n<l>abhāvān nāstyanuṣṭhānamiti kecit pracakṣate // Pramāṇav_1.31 //</l>\n</lg>\n\n<lg>\n<l>jñānavān mṛgyate kaścit taduktapratipattaye /</l>\n<l>ajñopadeśakaraṇe vipralambhanaśaṅkibhiḥ // Pramāṇav_1.32 //</l>\n</lg>\n\n<lg>\n<l>tasmādanuṣṭheyagataṃ jñānamasya vicāryatām /</l>\n<l>kīṭasaṃkhyāparijñānaṃ tasya naḥ kvopayujyate // Pramāṇav_1.33 //</l>\n</lg>\n\n<lg>\n<l>heyopādeyatattvasya sābhyupāyasya vedakaḥ /</l>\n<l>yaḥ pramāṇamasāviṣṭo na tu savasya vedakaḥ // Pramāṇav_1.34 //</l>\n</lg>\n\n<lg>\n<l>dūraṃ paśyatu vā mā vā tattvamiṣṭaṃ tu paśyatu /</l>\n<l>pramāṇaṃ dūradarśī cedeta gṛdhrānupāsmahe // Pramāṇav_1.35 //</l>\n</lg>\n\n<lg>\n<l>sādhanaṃ karuṇābhyāsāt sā buddherdehasaṃśrayāt /</l>\n<l>asiddhi 'bhyāsa iti cennāśrayapratiṣedhataḥ // Pramāṇav_1.36 //</l>\n</lg>\n\n<lg>\n<l>prāṇāpānendriyadhiyāṃ dehādeva na kevalāt /</l>\n<l>sajātinirapekṣāṇāṃ janma janmaparigrahe // Pramāṇav_1.37 //</l>\n</lg>\n\n<lg>\n<l>atiprasaṅgātya ddṛṣṭaṃ pratisandhānaśaktimat /</l>\n<l>kimāsīt tasya yannāsti paśyād yena na sandhimat // Pramāṇav_1.38 //</l>\n</lg>\n\n<lg>\n<l>na sa kaścit pṛthivyāderaṃśo yatra na jantavaḥ /</l>\n<l>saṃsvedajādyā jāyante sarva bījātmakaṃ tataḥ // Pramāṇav_1.39 //</l>\n</lg>\n\n<lg>\n<l>tat sajātyanapekṣāṇāmakṣādīnāṃ samudbhave /</l>\n<l>pariṇamo yathaikasya syāt sarvasyāviśeṣataḥ // Pramāṇav_1.40 //</l>\n</lg>\n\n<lg>\n<l>pratyekamupaghāte 'pi nendriyāṇāṃ manomateḥ /</l>\n<l>upaghāto 'sti bhaṅge 'syāsteṣāṃ bhaṅgaśca dṛśyate // Pramāṇav_1.41 //</l>\n</lg>\n\n<lg>\n<l>tasmāt sthityāśrayo buddherbuddhimeva samāśritaḥ /</l>\n<l>kaścinnimittamakṣāṇāṃ tasmādakṣāṇi buddhitaḥ // Pramāṇav_1.42 //</l>\n</lg>\n\n<lg>\n<l>yādṛśyākṣepikā sāsīt paścādapyastu tādṛśī /</l>\n<l>tajjñānairupakāryatvāduktaṃ kāyāśritaṃ manaḥ // Pramāṇav_1.43 //</l>\n</lg>\n\n<lg>\n<l>yadyapyakṣairvinā buddhirna tānyapi tayā vinā /</l>\n<l>tathāpyanyo 'nyahetutvaṃ tato 'pyanyo 'nyahetuke // Pramāṇav_1.44 //</l>\n</lg>\n\n<lg>\n<l>nākramāt kramiṇo bhāvo nāpyapekṣyāviśeṣiṇaḥ /</l>\n<l>kramād bhavantī dhīḥ kāyāt kramaṃ tasyāpi śaṃsati // Pramāṇav_1.45 //</l>\n</lg>\n\n<lg>\n<l>pratikṣaṇamapūrvasya pūrvaḥ pūrvaḥ kṣaṇo bhavet /</l>\n<l>tasya heturato heturdṛṣṭa evāstu sarvadā // Pramāṇav_1.46 //</l>\n</lg>\n\n<lg>\n<l>cittāntarasya sandhāne ko virodho 'ntyacetasaḥ /</l>\n<l>tadvadapyarhataścittasandhānaṃ kuto matam // Pramāṇav_1.47 //</l>\n</lg>\n\n<lg>\n<l>asiddhārthaḥ pramāaṇena kiṃ siddhānto 'nugamyate /</l>\n<l>hetorvaikalyatastaccet kiṃ tadevātra noditam // Pramāṇav_1.48 //</l>\n</lg>\n\n<lg>\n<l>taddhīvad grahaṇaprāptermanojñānaṃ na sendriyāt /</l>\n<l>jñānotpādanasāmarthyabhedānna sakalādapi // Pramāṇav_1.49 //</l>\n</lg>\n\n<lg>\n<l>acetanatvānnānyasmād hetvabhedāt sahasthitiḥ /</l>\n<l>akṣavad rūparasavad arthadvāreṇa vikriyā // Pramāṇav_1.50 //</l>\n</lg>\n\n<lg>\n<l>sattopakāriṇī yasya nityaṃ tadanubandhataḥ /</l>\n<l>sa hetuḥ saptamī tasmādutpādāditi cocyate // Pramāṇav_1.51 //</l>\n</lg>\n\n<lg>\n<l>astūpakārako vāpi kadāciccittasantateḥ /</l>\n<l>vahnayādivad ghaṭādināṃ vinivṛttirna tāvatā // Pramāṇav_1.52 //</l>\n</lg>\n\n<lg>\n<l>anivṛttiprasaṅśca dehe tiṣṭhati cetasaḥ /</l>\n<l>tadbhāvabhāvād vaśyatvāt prāṇāpānau tato na tat // Pramāṇav_1.53 //</l>\n</lg>\n\n<lg>\n<l>preraṇākarṣaṇe vāyoḥ prayatnena vinā kutaḥ /</l>\n<l>nirhrāsāatiśayāpattirnirhrāsātiśayāt tayoḥ // Pramāṇav_1.54 //</l>\n</lg>\n\n<lg>\n<l>tulyaḥ prasaṅgo 'pi tayoḥ na tulyaṃ cittakāraṇe /</l>\n<l>sthityāvedhakamanyacca yataḥ kāraṇamiṣyate // Pramāṇav_1.55 //</l>\n</lg>\n\n<lg>\n<l>na doṣairviguṇo deho heturvartyādivad yadi /</l>\n<l>mṛte śamīkṛte doṣe punarujjīvanaṃ bhavet // Pramāṇav_1.56 //</l>\n</lg>\n\n<lg>\n<l>nivṛtte 'pyanale kāṣṭhavikārāvinivṛttivat /</l>\n<l>tasyānivṛttiriti cenna cikitsāprayogataḥ // Pramāṇav_1.57 //</l>\n</lg>\n\n<lg>\n<l>apunarbhāvataḥ kiñcad vikārajananaṃ kvacit /</l>\n<l>ciñcid viparyayādagniryathā kāṣṭhasuvarṇayoḥ // Pramāṇav_1.58 //</l>\n</lg>\n\n<lg>\n<l>ādyasyālpo 'pyasaṃhāryaḥ pratyāneyastu yatkṛtaḥ /</l>\n<l>vikāraḥ syāt punarbhāvaḥ tasya hemnikharatvavat // Pramāṇav_1.59 //</l>\n</lg>\n\n<lg>\n<l>durlabhatvāt samādhāturasādhyaṃ kiñcidīritam /</l>\n<l>āyuḥkṣayād vā doṣe tu kevale nāstyasādhyatā // Pramāṇav_1.60 //</l>\n</lg>\n\n<lg>\n<l>mṛte viṣādisaṃhārāt taṃddaśacchedato 'pi vā /</l>\n<l>vikārahetorvigame sa nocchavasiti sa nocchvasiti kiṃ punaḥ // Pramāṇav_1.61 //</l>\n</lg>\n\n<lg>\n<l>upādānāvikāreṇa nopādeyasya vikriyā /</l>\n<l>kartu śakyāvikāreṇa mṛdaḥ kuṇḍādike yathā // Pramāṇav_1.62 //</l>\n</lg>\n\n<lg>\n<l>avikṛtya hi yad vastu yaḥ padārtho vikāryate /</l>\n<l>upādānaṃ na tat tasya yuktaṃ gogavayādivat // Pramāṇav_1.63 //</l>\n</lg>\n\n<lg>\n<l>cetaḥśarīrayorevam taddhetoḥ kāryajanmanaḥ /</l>\n<l>sahakārāt sahasthānamagnitāmradravatvavat // Pramāṇav_1.64 //</l>\n</lg>\n\n<lg>\n<l>anāśrayāt sadasatornāśrayaḥ sthitikāraṇam /</l>\n<l>sataścedāśrayo nāsyāḥ sthāturavyatirekataḥ // Pramāṇav_1.65 //</l>\n</lg>\n\n<lg>\n<l>vyatireke 'pi taddhetustena bhāvasya kiṃ kṛtam /</l>\n<l>abināśaprasaṅgaḥ sa nāśahetormato yadi // Pramāṇav_1.66 //</l>\n</lg>\n\n<lg>\n<l>tulyaḥ prasaṅgastatrāpi kiṃ punaḥ sthitihetunā /</l>\n<l>ā nāśakāgamāt sthānaṃ tataśced vastudharmatā // Pramāṇav_1.67 //</l>\n</lg>\n\n<lg>\n<l>nāśasya satyabādho 'sāviti ki sthitihetunā /</l>\n<l>yathā jalāderādhāra iti cet tulyamatra ca // Pramāṇav_1.68 //</l>\n</lg>\n\n<lg>\n<l>pratikṣaṇavināśe hi bhavānāṃ bhāvasantateḥ /</l>\n<l>tathotpatteḥ sahetutvādāśrayo 'yuktamanyathā // Pramāṇav_1.69 //</l>\n</lg>\n\n<lg>\n<l>syādādhāro jalādīnāṃ gamanapratibandhataḥ /</l>\n<l>agatīnāṃ kimādhārairguṇasāmānyakarmaṇām // Pramāṇav_1.70 //</l>\n</lg>\n\n<lg>\n<l>etena samavāyaśca samavāyi ca kāraṇam /</l>\n<l>vyavasthitatvaṃ jātyādernirastamanapāśrayāt // Pramāṇav_1.71 //</l>\n</lg>\n\n<lg>\n<l>parato bhāvānāśaścet tasya kiṃ sthitihetunā /</l>\n<l>sa vinaśyed vināpyanyairaśaktāḥ sthitihetavaḥ // Pramāṇav_1.72 //</l>\n</lg>\n\n<lg>\n<l>sthitimān nāśrayaḥ sarvaḥ sarvotpattai ca sāśrayaḥ /</l>\n<l>tasmāt sarvasya bhāvasya na vināśaḥ kadācana // Pramāṇav_1.73 //</l>\n</lg>\n\n<lg>\n<l>svayaṃ vinaśvarātmā cet tasya kaḥ sthāpakaḥ paraḥ /</l>\n<l>svayaṃ na naśvarātmā cet tasya kaḥ sthāpakaḥ paraḥ // Pramāṇav_1.74 //</l>\n</lg>\n\n<lg>\n<l>buddhivyāpārabhedena nirhrāsātiśayāvapi /</l>\n<l>prajñāderbhavato dehanirhrāsatiśayau vinā // Pramāṇav_1.75 //</l>\n</lg>\n\n<lg>\n<l>idaṃ dīpaprabhādīnāmāśritānāṃ na vidyate /</l>\n<l>syāt tato 'pi viśeṣo 'sya na citte 'nupakāriṇa // Pramāṇav_1.76 //</l>\n</lg>\n\n<lg>\n<l>rāgādivṛddhiḥ puṣṭyādeḥ kadācit sukhaduḥkhajā /</l>\n<l>tayośca dhātusāmyāderantararthasya sannidheḥ // Pramāṇav_1.77 //</l>\n</lg>\n\n<lg>\n<l>etena sannipātādeḥ smṛtibhraṃśādayo gatāḥ /</l>\n<l>vikārayati dhīreva hyantararthaviśeṣajā // Pramāṇav_1.78 //</l>\n</lg>\n\n<lg>\n<l>śārdū laśoṇitādīnāṃ santānātiśaye kvacit /</l>\n<l>mohādayaḥ sambhavanti śravaṇekṣaṇato yathā // Pramāṇav_1.79 //</l>\n</lg>\n\n<lg>\n<l>tasmāt svasyaiva saṃskāraṃ niyamenānuvartate /</l>\n<l>tannāntarīyakaṃ cittamataścittasamāśritam // Pramāṇav_1.80 //</l>\n</lg>\n\n<lg>\n<l>yathā śrutādisaṃskāraḥ kṛtaścetasi cetasi /</l>\n<l>kālena vyajyate 'bhedāt syād dehe 'pi tato guṇaḥ // Pramāṇav_1.81 //</l>\n</lg>\n\n<lg>\n<l>ananyasattvaneyasya hīnasthānaparigrahaḥ /</l>\n<l>ātmasnehavato duḥkhasukhatyāgāptivāñchayā // Pramāṇav_1.82 //</l>\n</lg>\n\n<p>duḥkhe viparyāsamatiḥ tṛṣṇā cābandhakāraṇam //</p>\n\n<l>janmino yasya te na sto na sa janmādhigacchati // Pramāṇav_1.83 //</l>\n\n<lg>\n<l>gatyāgatī na dṛṣṭe cedindriyāṇāmapāṭavāt /</l>\n<l>adṛṣṭirmandanetrasya tanudhūmāgatiryathā // Pramāṇav_1.84 //</l>\n</lg>\n\n<lg>\n<l>tanutvānmūrtamapi tu kiñcit kvacidaśaktimat /</l>\n<l>jalavat sūtavaddhemni nādṛṣṭenāsadeva vā // Pramāṇav_1.85 //</l>\n</lg>\n\n<lg>\n<l>pāṇyādikampe sarvasya kampaprāptervirodhinaḥ /</l>\n<l>ekasmin karmaṇo 'yogāt syāt pṛthak siddhiranyathā // Pramāṇav_1.86 //</l>\n</lg>\n\n<lg>\n<l>ekasya cāvṛtau sarvasyāvṛtiḥ syādanāvṛtau /</l>\n<l>dṛśyeta rakte caikasmin rāgo 'raktasya vāgatiḥ // Pramāṇav_1.87 //</l>\n</lg>\n\n<lg>\n<l>nāstyekasamudāyo 'smādanekatve 'pi pūrvavat /</l>\n<l>aviśeṣādaṇutvācca na gatiścenna sidhyati // Pramāṇav_1.88 //</l>\n</lg>\n\n<lg>\n<l>aviśeṣo viśiṣṭānāmaindriyatvamato 'naṇuḥ /</l>\n<l>etenāvaraṇādīnāmabhāvaśca nirākṛtaḥ // Pramāṇav_1.89 //</l>\n</lg>\n\n<lg>\n<l>kathaṃ vā sūtahemādimiśraṃ taptopalādi vā /</l>\n<l>dṛśyaṃ pṛthagaśaktānāmakṣādīnāṃ gatiḥ katham // Pramāṇav_1.90 //</l>\n</lg>\n\n<lg>\n<l>saṃyogāccet samāno 'tra prasaṅgo hemasūtayoḥ /</l>\n<l>dṛśyaḥ saṃyoga iti cet kuto 'dṛśyāśraye gatiḥ // Pramāṇav_1.91 //</l>\n</lg>\n\n<lg>\n<l>rasarūpādiyogaśca saṃyoga upacārataḥ /</l>\n<l>iṣṭaśced buddhibhedo 'stu paṃktirdirgheti vā katham // Pramāṇav_1.92 //</l>\n</lg>\n\n<lg>\n<l>saṃkhyāsaṃyogakarmāderapi tadvat svarūpataḥ /</l>\n<l>abhilāpācca bhedena rūpaṃ buddhau na bhāsate // Pramāṇav_1.93 //</l>\n</lg>\n\n<lg>\n<l>śabdajñāne vikalpena vastubhedānusāriṇā /</l>\n<l>guṇādiṣviva kalpyārthe naṣṭājāteṣu vā yathā // Pramāṇav_1.94 //</l>\n</lg>\n\n<lg>\n<l>mato yadyupacāro 'tra sa iṣṭo yannibandhanaḥ /</l>\n<l>sa eva sarvabhāveṣu hetuḥ ki neṣyate tayoḥ // Pramāṇav_1.95 //</l>\n</lg>\n\n<lg>\n<l>upacāro na sarvatra yadi bhinnaviśeṣaṇam /</l>\n<l>mukhyamityeva ca kuto 'bhinne bhinnārthateti cet // Pramāṇav_1.96 //</l>\n</lg>\n\n<lg>\n<l>anarthāntarahetutve 'pyaparyāyaḥ sitādiṣu /</l>\n<l>saṃkhyādiyoginaḥ śabdāstatrāpyarthāntaraṃ yadi // Pramāṇav_1.97 //</l>\n</lg>\n\n<lg>\n<l>guṇadravyāviśeṣaḥ syād bhinno vyāvṛttibhedataḥ /</l>\n<l>syādanarthāntarārthatve 'pyakarmādravyaśabdavat // Pramāṇav_1.98 //</l>\n</lg>\n\n<lg>\n<l>vyatirekīva yaccāpi sūcyate bhāvavācibhiḥ /</l>\n<l>saṃkhyāditadvataḥ śabdaistaddharmāntarabhedakam // Pramāṇav_1.99 //</l>\n</lg>\n\n<lg>\n<l>śrutistanmātrajijñāsoranākṣiptākhilāparā /</l>\n<l>bhinnaṃ dharmamivācaṣṭe yogo 'ṅgulyā iti kvacit // Pramāṇav_1.100 //</l>\n</lg>\n\n<lg>\n<l>yuktāṅ gulīti sarveṣāmākṣepād dharmivācinī /</l>\n<l>khyātaikārthābhidhāne 'pi tathā bihitasaṃsthitiḥ // Pramāṇav_1.101 //</l>\n</lg>\n\n<lg>\n<l>rūpādiśaktibhedānāmanākṣepeṇa vartate /</l>\n<l>tatsamānaphalāhetuvyavacchede ghaṭaśrutiḥ // Pramāṇav_1.102 //</l>\n</lg>\n\n<lg>\n<l>ato na rūpaṃ ghaṭa ityekādhikararaṇa śrutiḥ /</l>\n<l>bhedo 'yamīdṛśo jātisamudāyābhidhāyinoḥ // Pramāṇav_1.103 //</l>\n</lg>\n\n<lg>\n<l>rūpādayo ghaṭasyeti tatsāmānyopasarjanāḥ /</l>\n<l>tacchaktibhedāḥ khyāpyante vācyo 'nyo 'pi diśānayā // Pramāṇav_1.104 //</l>\n</lg>\n\n<lg>\n<l>hetutve ca samastānāmekāṅgavikale 'pi na /</l>\n<l>pratyekamapi sāmarthye yugapad bahusambhavaḥ // Pramāṇav_1.105 //</l>\n</lg>\n\n<lg>\n<l>nānekatvasya tulyatvāt prāṇāpānau niyāmakau /</l>\n<l>ekatve 'pi bahuvyaktistaddhetornityasannidheḥ // Pramāṇav_1.106 //</l>\n</lg>\n\n<lg>\n<l>nānekaheturiti cennāviśeṣāt kramādapi /</l>\n<l>naikaprāṇe 'pyanekārthagrahaṇanniyamastataḥ // Pramāṇav_1.107 //</l>\n</lg>\n\n<lg>\n<l>ekayānekavijñāne buddhyāstu sakṛdeva tat /</l>\n<l>avirodhāt krameṇāpi mābhūt tadaviśeṣataḥ // Pramāṇav_1.108 //</l>\n</lg>\n\n<lg>\n<l>bahavaḥ kṣaṇikāḥ prāṇā asvajātīyakālikāḥ /</l>\n<l>tādṛśāmeva cittānāṃ kalpyante yadi kāraṇam // Pramāṇav_1.109 //</l>\n</lg>\n\n<lg>\n<l>kramavantaḥ kathaṃ te syuḥ kramavaddhetunā vinā /</l>\n<l>pūrvasvajātihetutve na syādādyasya sambhavaḥ // Pramāṇav_1.110 //</l>\n</lg>\n\n<lg>\n<l>taddhetustādṛśo nāsti sati vānekatā dhruvam /</l>\n<l>prāṇānāṃ bhinnadeśatvāt sakṛjjanma dhiyāmataḥ // Pramāṇav_1.111 //</l>\n</lg>\n\n<lg>\n<l>yadyekakāliko 'neko 'pyekacaitanyakāraṇam /</l>\n<l>ekasyāpi va vaikalye syānmandaśvasitādiṣu // Pramāṇav_1.112 //</l>\n</lg>\n\n<lg>\n<l>atha heturyathābhāvaṃ jñāne 'pi syād viśiṣṭatā /</l>\n<l>na hi tat tasya kārya yad yasya bhedānnna bhidyate // Pramāṇav_1.113 //</l>\n</lg>\n\n<lg>\n<l>vijñānaṃ śaktiniyamādekamekasya kāraṇam /</l>\n<l>anyārthāsaktiviguṇe jñāne cārthāntarāgrahāt // Pramāṇav_1.114 //</l>\n</lg>\n\n<lg>\n<l>śarīrāt sakṛdutpannā dhīḥ svajātyā niyamyate /</l>\n<l>parataścet samarthasya dehasya viratiḥ kutaḥ // Pramāṇav_1.115 //</l>\n</lg>\n\n<lg>\n<l>anāśrayānnivṛtte syāccharīre cetasaḥ sthitiḥ /</l>\n<l>kevalasyeti ceccittasantānasthitikāraṇam // Pramāṇav_1.116 //</l>\n</lg>\n\n<lg>\n<l>taddhetuvṛttilābhāya nāṅgatāṃ yadi gacchati /</l>\n<l>heturdehāntarotpattau pañcāyatanamaihikam // Pramāṇav_1.117 //</l>\n</lg>\n\n<lg>\n<l>tadaṅgabhāvahetutvaniṣedhe 'nupalambhanam /</l>\n<l>aniścayakaraṃ proktaṃ indriyādyapi śeṣavat // Pramāṇav_1.118 //</l>\n</lg>\n\n<lg>\n<l>dṛṣṭā ca saktiḥ pūrveṣāmindriyāṇāṃ svajātiṣu /</l>\n<l>vikāradarśanāt siddhamaparāparajanma ca // Pramāṇav_1.119 //</l>\n</lg>\n\n<lg>\n<l>śarīrād yadi tajjanma prasaṅgaḥ pūrvavad bhavet /</l>\n<l>cittāccet tata evāstu janma dehāntarasya ca // Pramāṇav_1.120 //</l>\n</lg>\n\n<lg>\n<l>tasmānna hetuvaikalyāt sarveṣāmantyacetasām /</l>\n<l>asandhirīdṛśaṃ tena śeṣavat sādhanaṃ matam // Pramāṇav_1.121 //</l>\n</lg>\n\n<lg>\n<l>abhyāsena viśeṣe 'pi laṅghanodakatāpavat /</l>\n<l>svabhāvātikramo mā bhūditi ced āhitaḥ sa cet // Pramāṇav_1.122 //</l>\n</lg>\n\n<lg>\n<l>punaryatnamapekṣeta yadi syāccāsthitāśrayaḥ /</l>\n<l>viśeṣo naiva vardheta svabhāvaśca na tādṛśaḥ // Pramāṇav_1.123 //</l>\n</lg>\n\n<lg>\n<l>tatropayuktaśaktīnāṃ viśeṣānuttarān prati /</l>\n<l>sādhanānāmasāmārthyānnityaṃ cānāśrayasthiteḥ // Pramāṇav_1.124 //</l>\n</lg>\n\n<lg>\n<l>viśeṣasyāsvabhāvatvād vṛddhāvapyāhito yadā /</l>\n<l>nāpekṣeta punaryatnaṃ yatno 'nyaḥ syād viśeṣakṛt // Pramāṇav_1.125 //</l>\n</lg>\n\n<lg>\n<l>kāṣṭhapāradahemāderagnyāderiva cettasaḥ /</l>\n<l>abhyāsajāḥ pravarttante svarasena kṛpādayaḥ // Pramāṇav_1.126 //</l>\n</lg>\n\n<lg>\n<l>tasmāt sa teṣāmutpannaḥ svabhāvo jāyate guṇaḥ /</l>\n<l>taduttarottaro yatno viśeṣasya vidhāyakaḥ // Pramāṇav_1.127 //</l>\n</lg>\n\n<lg>\n<l>yasmācca tulyajātīyapūrvabījapravṛddhayaḥ /</l>\n<l>kṛpādibuddhayastāsāṃ satyabhyāse kutaḥ sthitiḥ // Pramāṇav_1.128 //</l>\n</lg>\n\n<lg>\n<l>na caivaṃ laṅghanādeva laṅghanaṃ balayatnayoḥ /</l>\n<l>taddhetvoḥ sthitaśaktitvāllaṅ ghanasya sthitātmatā // Pramāṇav_1.129 //</l>\n</lg>\n\n<lg>\n<l>tasyādau dehavaiguṇyāt paścādvadavilaṅghanam /</l>\n<l>śanairyatnena vaiguṇye niraste svabale sthitiḥ // Pramāṇav_1.130 //</l>\n</lg>\n\n<lg>\n<l>kṛpā svabījaprabhavā svabījaprabhavairna cet /</l>\n<l>vipakṣairbādhyate citte prayātyatyantasātmatām // Pramāṇav_1.131 //</l>\n</lg>\n\n<lg>\n<l>tathā hi mūlamabhyāsaḥ pūrvaḥ pūrvaḥ parasya tu /</l>\n<l>kṛpāvairāgyabodhādeścittadharmasya pāṭave // Pramāṇav_1.132 //</l>\n</lg>\n\n<lg>\n<l>kṛpātmakatvamabhyāsād ghṛṇāvairāgyarāgavṛt /</l>\n<l>niṣpannaḥ karuṇotkarṣaḥ paraduḥkhākṣameritaḥ // Pramāṇav_1.133 //</l>\n</lg>\n\n<lg>\n<l>dayāvān duḥkhahānārthamupāyeṣvabhiyujyate /</l>\n<l>parokṣopeyataddhetostadākhyānaṃ hi duṣkaram // Pramāṇav_1.134 //</l>\n</lg>\n\n<lg>\n<l>yuktyāgamābhyāṃ vimṛśan duḥkhahetu parīkṣate /</l>\n<l>tasyānityādirūpaṃ ca duḥkhasyaiva viśeṣaṇaiḥ // Pramāṇav_1.135 //</l>\n</lg>\n\n<lg>\n<l>yatastathā sthite hetau nivṛttirne ti paśyati /</l>\n<l>phalasya hetorhānārtha tadvipakṣaṃ parīkṣate // Pramāṇav_1.136 //</l>\n</lg>\n\n<lg>\n<l>sādhyate tadvipakṣo 'po heto rūpāvabodhataḥ /</l>\n<l>ātmātmīyagrahakṛtaḥ snehaḥ saṃskāragocaraḥ // Pramāṇav_1.137 //</l>\n</lg>\n\n<lg>\n<l>heturvirodhi nairātmdarśanaṃ tasya bādhakam /</l>\n<l>bahuśo bahudhopāyaṃ kālena bahunāsya ca // Pramāṇav_1.138 //</l>\n</lg>\n\n<lg>\n<l>gacchantyabhyasyatastatra guṇadoṣāḥ prakāśatām /</l>\n<l>buddheśca pāṭavāddhetorvāsanātaḥ prahīyate // Pramāṇav_1.139 //</l>\n</lg>\n\n<lg>\n<l>parārthavṛttaiḥ khaḍgāderviśeṣo 'yaṃ mahāmuneḥ /</l>\n<l>upāyābhyāsa evāyaṃ tādarthyācchāsanaṃ matam // Pramāṇav_1.140 //</l>\n</lg>\n\n<lg>\n<l>niṣpatteḥ prathamaṃ bhāvāddheturuktamidaṃ dvayam /</l>\n<l>hetoḥ prahāṇaṃ triguṇaṃ sugatatvamaniḥśrayāt // Pramāṇav_1.149 //</l>\n</lg>\n\n<lg>\n<l>duḥkhasya śastaṃ nairātmyadṛṣṭeśca yuktito 'pi vā /</l>\n<l>punarāvṛttirityuktau janmadoṣasamudbhavau // Pramāṇav_1.142 //</l>\n</lg>\n\n<lg>\n<l>ātmadarśanabījasya hānādapunarāgamaḥ /</l>\n<l>tad bhūtabhinnātmatayā śeṣamakleśanirjvaram // Pramāṇav_1.143 //</l>\n</lg>\n\n<lg>\n<l>kāyavāgbuddhivaiguṇyaṃ mārgoktyapaṭutāpi vā /</l>\n<l>aśeṣahānamabhyāsād uktyāderdoṣasaṃkṣayaḥ // Pramāṇav_1.144 //</l>\n</lg>\n\n<lg>\n<l>netyeke vyatireko 'sya sandigdho vyabhicāryataḥ /</l>\n<l>akṣayitvaṃ ca doṣāṇāṃ nityatvādanupāyataḥ // Pramāṇav_1.145 //</l>\n</lg>\n\n<lg>\n<l>upāyasyāparijñānādapi vā parikalpayet /</l>\n<l>hetumattvād viruddhasya hetorabhyāsataḥ kṣayāt // Pramāṇav_1.146 //</l>\n</lg>\n\n<lg>\n<l>hetusvabhāvajñānena tajjñānamapi sādhyate /</l>\n<l>tāyaḥ svadṛṣṭamārgoktiḥ vaiphalyād vakti nānṛtam // Pramāṇav_1.147 //</l>\n</lg>\n\n<lg>\n<l>dayālutvāt parārthañca sarvārambhābhiyogataḥ /</l>\n<l>tasmāt pramāṇam tāyo vā catuḥsatyaprakāśanam // Pramāṇav_1.148 //</l>\n</lg>\n\n<lg>\n<l>duḥkhaṃ saṃsāriṇaḥ skandhāḥ rāgādeḥ pāṭavekṣaṇāt /</l>\n<l>abhyāsānna yadṛcchāto 'hetorjanmavirodhataḥ // Pramāṇav_1.149 //</l>\n</lg>\n\n<lg>\n<l>vyabhicārānna vātādidhirmaḥ prakṛtisaṅkarāt /</l>\n<l>adoṣaścettadanyo 'pi dharmaḥ kiṃ tasya nekṣyate // Pramāṇav_1.150 //</l>\n</lg>\n\n<lg>\n<l>na sarvadharmaḥ sarveṣāṃ samarāgaprasaṅgatā /</l>\n<l>rūpādivadadoṣaścet tulyaṃ tatrāpi codanam // Pramāṇav_1.151 //</l>\n</lg>\n\n<lg>\n<l>ādhipatyaṃ viśiṣṭānāṃ yadi tatra na karmaṇām /</l>\n<l>viśeṣe 'pi ca doṣāṇāmaviśeṣād asiddhatā // Pramāṇav_1.152 //</l>\n</lg>\n\n<lg>\n<l>na vikārād vikāreṇa sarveṣām na ca sarvajāḥ /</l>\n<l>kāraṇe vardhamāne ca kāryahānirna yujyate // Pramāṇav_1.153 //</l>\n</lg>\n\n<lg>\n<l>tāpādiṣviva rāgādervikāro 'poi sukhādijaḥ /</l>\n<l>vaiṣamyajena duḥkhena rāgasyānudbhavo yadi // Pramāṇav_1.154 //</l>\n</lg>\n\n<lg>\n<l>vācyaṃ kenodbhavaḥ sāmyānmadavṛddhiḥ smarastataḥ /</l>\n<l>rāgī viṣamadoṣo 'pi dṛṣṭaḥ sāmye 'pi nāparaḥ // Pramāṇav_1.155 //</l>\n</lg>\n\n<lg>\n<l>kṣayādasṛksru to 'pyanye naikastrīniyato madaḥ /</l>\n<l>tenaikasyāṃ na tīvraḥ syād aṅga rūpādyapīti cet // Pramāṇav_1.156 //</l>\n</lg>\n\n<lg>\n<l>na sarveṣāmanekāntānna cāpyaniyato bhavet /</l>\n<l>aguṇagrāhiṇo 'pi syāt aṅgaṃ so 'pi guṇagrahaḥ // Pramāṇav_1.157 //</l>\n</lg>\n\n<lg>\n<l>yadi sarvo guṇagrāhī syād hetoraviśeṣataḥ /</l>\n<l>yadavastho mato rāgī na dveṣī syācca tādṛśaḥ // Pramāṇav_1.158 //</l>\n</lg>\n\n<lg>\n<l>tayorasamarūpatvānniyamaścātra nekṣyate /</l>\n<l>sajātivāsanābhedapratibaddhapravṛttayaḥ // Pramāṇav_1.159 //</l>\n</lg>\n\n<lg>\n<l>yasya rāgādayastasya naite doṣāḥ prasaṅginaḥ /</l>\n<l>etena bhūtadharmatvaṃ niṣiddham niḥśrayasya ca // Pramāṇav_1.160 //</l>\n</lg>\n\n<lg>\n<l>niṣedhānna pṛthivyādiniḥśritā dhavalādayaḥ /</l>\n<l>tadupādāyaśabdaśca hetvarthaḥ svāśrayeṇa ca // Pramāṇav_1.161 //</l>\n</lg>\n\n<lg>\n<l>avinirbhāgavartitvād rūpāderāśrayo 'pi vā /</l>\n<l>madādiśakteriva ced vinirbhāgaḥ na vastunaḥ // Pramāṇav_1.162 //</l>\n</lg>\n\n<lg>\n<l>śaktirarthāntaraṃ vastu naśyennāśritāmāśraye /</l>\n<l>tiṣṭhatyavikale yāti tattulyaṃ cenna bhedataḥ // Pramāṇav_1.163 //</l>\n</lg>\n\n<lg>\n<l>bhūtacetanayoḥ bhinnapratibhāsāvabodhataḥ /</l>\n<l>āvikārañca kāyasya tulyarūpaṃ bhavenmanaḥ // Pramāṇav_1.164 //</l>\n</lg>\n\n<lg>\n<l>rūpādivat vikalpasya kaivārthaparatantratā /</l>\n<l>anapekṣya yadā kāyaṃ vāsanābodhakāraṇam // Pramāṇav_1.165 //</l>\n</lg>\n\n<lg>\n<l>jñānaṃ syāt kasyacit kiñcit kutaścit tena kiñcina /</l>\n<l>avijñānasya vijñānānupādānācca sidhyati // Pramāṇav_1.166 //</l>\n</lg>\n\n<lg>\n<l>vijñānaśaktisambandhādiṣṭaṃ cet sarvavastunaḥ /</l>\n<l>etat sāṃkhyapaśoḥ ko 'nyaḥ salajjo vaktumīhate 167 //</l>\n</lg>\n\n<lg>\n<l>adṛṣṭapūrvamastīti tṛṇāgre kariṇāṃ śatam /</l>\n<l>yad rūpaṃ dṛśyatāṃ yātaṃ tad rūpaṃ prāṅ na dṛśyate // Pramāṇav_1.168 //</l>\n</lg>\n\n<lg>\n<l>śatadhā viprakīrṇe 'pi hetau tad vidyate katham /</l>\n<l>rāgādyaniyamo 'pūrvaprādurbhāve prasajyate // Pramāṇav_1.169 //</l>\n</lg>\n\n<lg>\n<l>bhūtātmatānatikrāntaḥ sarvo rāgādimān yadi /</l>\n<l>sarvaḥ samānarāgaḥ syād bhūtātiśayato na cet // Pramāṇav_1.170 //</l>\n</lg>\n\n<lg>\n<l>bhūtānāṃ prāṇatābhede 'pyayaṃ bhedo yadāśrayaḥ /</l>\n<l>tannirhrāsātiśayavat tadbhāvāt tāni hāpayet // Pramāṇav_1.171 //</l>\n</lg>\n\n<lg>\n<l>na ced bhede 'pi rāgādihetutulyātmatākṣayaḥ /</l>\n<l>sarvatra rāgaḥ sadṛśaḥ syāddhetossadṛśātmanaḥ // Pramāṇav_1.172 //</l>\n</lg>\n\n<lg>\n<l>na hi gopratyayasyāsti samānātmabhuvaḥ kvacit /</l>\n<l>tāratabhyaṃ pṛthivyādau prāṇitāderihāpi vā // Pramāṇav_1.173 //</l>\n</lg>\n\n<lg>\n<l>auṣṇyasya tāratamye 'pi nānuṣṇo 'gniḥ kadācana /</l>\n<l>tathehāpīti cennāgnerauṣṇyād bhedaniṣedhataḥ // Pramāṇav_1.174 //</l>\n</lg>\n\n<lg>\n<l>tāratamyānubhavino yasyānyasya sato guṇāḥ /</l>\n<l>te kvacit pratihanyante tadbhede dhavalādivat // Pramāṇav_1.175 //</l>\n</lg>\n\n<lg>\n<l>rūpādivanna niyamasteṣāṃ bhūtāvibhāgataḥ /</l>\n<l>tat tulyaṃ cenna rāgādeḥ sahotpattiprasaṅgataḥ // Pramāṇav_1.176 //</l>\n</lg>\n\n<lg>\n<l>vikalpyaviṣayatvācca viṣayā na niyāmakāḥ /</l>\n<l>sabhāgahetuvirahād rāgāderniyamo na vā // Pramāṇav_1.177 //</l>\n</lg>\n\n<lg>\n<l>sarvadā sarvabuddhīnāṃ janma vā hetusannidheḥ /</l>\n<l>kadācidupalambhāt tadadhru vaṃ doṣaniḥśrayāt // Pramāṇav_1.178 //</l>\n</lg>\n\n<lg>\n<l>duḥkhaṃ hetuvaśatvācca na cātmā nāpyadhiṣṭhitam /</l>\n<l>nākāraṇamadhiṣṭhātā nityaṃ vā kāraṇaṃ katham // Pramāṇav_1.179 //</l>\n</lg>\n\n<lg>\n<l>tasmādanekamekasmādū bhinnakālaṃ na jāyate /</l>\n<l>kāryānutpādato 'nyeṣu saṅgateṣvapi hetuṣu // Pramāṇav_1.180 //</l>\n</lg>\n\n<lg>\n<l>hetvantarānumānaṃ syānnaitan nityeṣu vidyate /</l>\n<l>kādācitkatayā siddhā duḥkhasyāsya sahetutā // Pramāṇav_1.181 //</l>\n</lg>\n\n<lg>\n<l>nityaṃ sattvamasattvaṃ vā hetorbāhyānapekṣaṇāt /</l>\n<l>taikṣṇyādīnāṃ yathā nāsti kāraṇaṃ kaṇṭakādiṣu // Pramāṇav_1.182 //</l>\n</lg>\n\n<lg>\n<l>tathā kāraṇametat syād iti kecit pracakṣate /</l>\n<l>satyeva yasmin yajjanma vikāre vāpi vikriyā // Pramāṇav_1.183 //</l>\n</lg>\n\n<lg>\n<l>tat tasya kāraṇaṃ prāhustat teṣāmapi vidyate /</l>\n<l>sparśasya rūpahetutvād darśane 'sti nimittatā // Pramāṇav_1.184 //</l>\n</lg>\n\n<lg>\n<l>nityānāṃ pratiṣedhena neśvarādeśca sambhavaḥ /</l>\n<l>asāmarthyādato heturbhavavāñchāparigrahaḥ // Pramāṇav_1.185 //</l>\n</lg>\n\n<lg>\n<l>yasmād deśaviśeṣasya tatprāptyāśākṛto nṛṇām /</l>\n<l>sā bhavecchāptyanāptīcchoḥ pravṛttiḥ sukhaduḥkhayoḥ // Pramāṇav_1.186 //</l>\n</lg>\n\n<lg>\n<l>yato 'pi prāṇinaḥ kāmavibhavecche ca ta mate /</l>\n<l>sarvatra cātmasnehasya hetutvāt sampravartate // Pramāṇav_1.187 //</l>\n</lg>\n\n<lg>\n<l>asukhe sukhasaṃjñasya tasmāt tṛṣṇā bhavāśrayaḥ /</l>\n<l>viraktajanmādṛṣṭerityācāryāḥ sampracakṣate // Pramāṇav_1.188 //</l>\n</lg>\n\n<lg>\n<l>adeharāgādṛṣṭeśca dehād rāgasamudbhavaḥ /</l>\n<l>nimittopagamādiṣṭamupādānaṃ tu vāryate // Pramāṇav_1.189 //</l>\n</lg>\n\n<lg>\n<l>imāṃ tu yuktimanvicchan vādhate svamataṃ svayam /</l>\n<l>janmanā sahabhāvaścet jātānāṃ rāgadarśanāt // Pramāṇav_1.190 //</l>\n</lg>\n\n<lg>\n<l>sabhāgajāteḥ prāk siddhiḥ kāraṇatve 'pi noditam /</l>\n<l>ajñānam uktā tṛṣṇaiva santānapreraṇād bhave // Pramāṇav_1.191 //</l>\n</lg>\n\n<lg>\n<l>ānantaryācca karmāpi sati tasminnasambhavāt /</l>\n<l>tadanātyantikaṃ hetoḥ pratibandhādisambhavāt // Pramāṇav_1.192 //</l>\n</lg>\n\n<lg>\n<l>saṃsāritvādanirmokṣo neṣṭatvādaprasiddhitaḥ /</l>\n<l>yāvaccātmani na premṇo hāniḥ sa paritasyati // Pramāṇav_1.193 //</l>\n</lg>\n\n<lg>\n<l>tāvad duḥkhitamāropya na ca svastho 'vatiṣṭhate /</l>\n<l>mithyādhyāropahānārtha yatno 'satyapi moktari // Pramāṇav_1.194 //</l>\n</lg>\n\n<lg>\n<l>avasthā vītārāgāṇāṃ dayayā karmaṇāpi vā /</l>\n<l>ākṣipte 'vinivṛttīṣṭeḥ sahakārikṣayādalam // Pramāṇav_1.195 //</l>\n</lg>\n\n<lg>\n<l>nākṣeptumaparaṃ karma bhavatṛṣṇāvilaṅghinām /</l>\n<l>duḥkhajñāne 'viruddhasya pūrvasaṃskāravāhinī // Pramāṇav_1.196 //</l>\n</lg>\n\n<lg>\n<l>vastudharmo dayotpattirna sā satvānurodhinī /</l>\n<l>ātmāntarasamāropad rāgo dharme 'tadātmake // Pramāṇav_1.197 //</l>\n</lg>\n\n<lg>\n<l>duḥkhasantānasaṃsparśamātreṇaivaṃ dayodayaḥ /</l>\n<l>mohaśca mūlaṃ doṣāṇāṃ sa ca sattvagraho vinā // Pramāṇav_1.198 //</l>\n</lg>\n\n<lg>\n<l>tanādyahetau na dveṣo na doṣo 'taḥ kṛpā matā /</l>\n<l>nāmuktiḥ pūrvasaṃskārakṣaye 'nyāpratisandhitaḥ // Pramāṇav_1.199 //</l>\n</lg>\n\n<lg>\n<l>akṣīṇaśaktiḥ saṃskāro yeṣāṃ tiṣṭhanti te 'naghāḥ /</l>\n<l>mandatvāt karuṇāyāśca na yatnaḥ sthāpane mahān // Pramāṇav_1.200 //</l>\n</lg>\n\n<lg>\n<l>tiṣṭhantyeva parādhīnā yeṣāṃ tu mahatī kṛpā /</l>\n<l>satkāyadṛṣṭervigamādādya evābhavo bhavet // Pramāṇav_1.201 //</l>\n</lg>\n\n<lg>\n<l>mārge cet sahajāhānerna hānau vā bhavaḥ kutaḥ /</l>\n<l>sukhī bhaveyaṃ duḥkhī vā mā bhūvamiti tṛṣyataḥ // Pramāṇav_1.202 //</l>\n</lg>\n\n<lg>\n<l>yaivāhamiti dhīḥ saiva sahajaṃ sattvadarśanam /</l>\n<l>na hyapaśyannahamiti kaścidātmani snihyati // Pramāṇav_1.203 //</l>\n</lg>\n\n<lg>\n<l>na cātmani vinā premṇā sukhakāmo 'bhidhāvati /</l>\n<l>duḥkhasyotpādahetutvaṃ bandho nityasya tat kutaḥ // Pramāṇav_1.204 //</l>\n</lg>\n\n<lg>\n<l>aduḥkhotpādahetutvaṃ mokṣo nityasya tat kutaḥ /</l>\n<l>anityatvena yo 'vācyaḥ sa heturna hi kasyacit // Pramāṇav_1.205 //</l>\n</lg>\n\n<lg>\n<l>bandhamokṣāvapyavācye na yujyete kathañcana /</l>\n<l>nityaṃ tamāhurvidvāṃso yaḥ svabhāvo na naśyati // Pramāṇav_1.206 //</l>\n</lg>\n\n<lg>\n<l>tyaktvemāṃ hrepaṇīṃ dṛṣṭamato 'nityaḥ sa ucyatām /</l>\n<l>ukto mārgaḥ tadabhyāsādāśrayaḥ parivartate // Pramāṇav_1.207 //</l>\n</lg>\n\n<lg>\n<l>sātmye 'pi doṣabhāvaścenmārgavat nāvibhutvataḥ /</l>\n<l>viṣayagrahaṇaṃ dharmo vijñānasya yathāsti saḥ // Pramāṇav_1.208 //</l>\n</lg>\n\n<lg>\n<l>gṛhyate so 'sya janako vidyamānātmaneti ca /</l>\n<l>eṣā prakṛtirasyāstannimittāntarataḥ skhalat // Pramāṇav_1.209 //</l>\n</lg>\n\n<lg>\n<l>vyāvṛttau pratyayāpekṣamadṛḍhaṃ sarpabuddhivat /</l>\n<l>prabhāsvaramidaṃ cittaṃ prakṛtyāgantavo malāḥ // Pramāṇav_1.210 //</l>\n</lg>\n\n<lg>\n<l>tatprāgapyasamarthānāṃ paścācchaktiḥ kva tanmaye /</l>\n<l>nālaṃ praroḍhumatyantaṃ syandinyāmagnivad bhuvi // Pramāṇav_1.211 //</l>\n</lg>\n\n<lg>\n<l>bādhakotpattisāmarthyagarbhe śakto 'pi vastuni /</l>\n<l>nirupadravabhūtārthasvabhāvasya viparyayaiḥ // Pramāṇav_1.212 //</l>\n</lg>\n\n<lg>\n<l>na bādhā yatnavattve 'pi buddhestatpakṣapātataḥ /</l>\n<l>ātmagrahaikayonitvāt kāryakāraṇabhāvataḥ // Pramāṇav_1.213 //</l>\n</lg>\n\n<lg>\n<l>rāgapratighayirbādhā bhede 'pi na parasparam /</l>\n<l>mohāvirodhānmaitryādernātyantaṃ doṣanigrahaḥ // Pramāṇav_1.214 //</l>\n</lg>\n\n<lg>\n<l>tanmūlāśca malāḥ sarve sa ca satkāyadarśanam /</l>\n<l>vidyāyāḥ pratipakṣatvāccaittatvenopalabdhitaḥ // Pramāṇav_1.215 //</l>\n</lg>\n\n<lg>\n<l>mithyopalabdhirajñānaṃ yukteścānyadayuktimat /</l>\n<l>vyākhyeyo 'tra virodho yaḥ tadvirodhācca tanmayaiḥ // Pramāṇav_1.216 //</l>\n</lg>\n\n<lg>\n<l>virodhaḥ śūnyatādṛṣṭeḥ satvadoṣaiḥ prasidhyati /</l>\n<l>nākṣayaḥ prāṇidharmatvād rūpādivadasiddhitaḥ // Pramāṇav_1.217 //</l>\n</lg>\n\n<lg>\n<l>sambandhe pratipakṣasya tyāgasyādarśanādapi /</l>\n<l>na kāṭhinyavadutpattiḥ punardoṣavirodhinaḥ /</l>\n<l>sātmatvenānapāyatvāt anekāntācca bhasmavat // Pramāṇav_1.218 //</l>\n</lg>\n\n<lg>\n<l>yaḥ paśyatyātmānaṃ tatrāsyāhamiti śāśvataḥ snehaḥ /</l>\n<l>snehāt sukheṣu tṛṣyati tṛṣṇā doṣāṃstiraskurute // Pramāṇav_1.219 //</l>\n</lg>\n\n<lg>\n<l>guṇadarśī paritṛṣyan mameti tatsādhanānyupādatte /</l>\n<l>tenātmābhiniveśo yāvat tāvat sa saṃsāre // Pramāṇav_1.220 //</l>\n</lg>\n\n<lg>\n<l>ātmani sati parasaṃjñā svaparavibhāgāt parigrahadveṣau /</l>\n<l>anayoḥ sampratibaddhāḥ sarve doṣāḥ prajāyante // Pramāṇav_1.221 //</l>\n</lg>\n\n<l>niyamenātmani snihyaṃstadīye na virajyate // Pramāṇav_1.222 //</l>\n\n<lg>\n<l>na cāstyātmani nirdoṣe snehāpagamakāraṇam /</l>\n<l>snehaḥ sadoṣa iti cet tataḥ kiṃ tasya varjanam // Pramāṇav_1.223 //</l>\n</lg>\n\n<lg>\n<l>adūṣite 'sya viṣaye na śakyaṃ tasya vajanam /</l>\n<l>prahāṇiticchadveṣāderguṇadoṣānubandhinaḥ // Pramāṇav_1.224 //</l>\n</lg>\n\n<lg>\n<l>tayoradṛṣṭirviṣaye na tu bāhyeṣu yaḥ kramaḥ /</l>\n<l>na hi snehaguṇāt snehaḥ kintvarthaguṇadarśanāt // Pramāṇav_1.225 //</l>\n</lg>\n\n<lg>\n<l>kāraṇe 'vikale tasmin kārya kena nirvāryate /</l>\n<l>kā vā sadoṣatā dṛṣṭā snehe duḥkhasamāśrayaḥ // Pramāṇav_1.226 //</l>\n</lg>\n\n<lg>\n<l>tathāpi na virāgo 'tra svatvadṛṣṭeryathātmani /</l>\n<l>na tairvinā duḥkhaheturātmā cet te 'pi tādṛśāḥ // Pramāṇav_1.227 //</l>\n</lg>\n\n<lg>\n<l>nirdoṣaṃ dvayamapyevaṃ vairāgyānna dvayostataḥ /</l>\n<l>duḥkhabhāvanayā syāccedahidaṣṭāṅgahānivat // Pramāṇav_1.228 //</l>\n</lg>\n\n<lg>\n<l>ātmīyabuddhīhānyātra tyāgo na tu viparyaye /</l>\n<l>upabhogāśrayatvena gṛhīteṣvandriyādiṣu // Pramāṇav_1.229 //</l>\n</lg>\n\n<lg>\n<l>svatvadhīḥ kena vāryeta vairāgyaṃ tatra tat kutaḥ /</l>\n<l>pratyakṣameva sarvasya keśādiṣu kalevarāt // Pramāṇav_1.230 //</l>\n</lg>\n\n<lg>\n<l>cyuteṣu saghṛṇā buddhirjāyate 'nyeṣu saspṛhā /</l>\n<l>samavāyādisambandhajanitā tatra hi svadhīḥ // Pramāṇav_1.231 //</l>\n</lg>\n\n<lg>\n<l>sa tathaiveti sā doṣadṛṣṭāvapi na hīyate /</l>\n<l>samavāyādyabhāve 'pi sarvatrāstyupakāritā // Pramāṇav_1.232 //</l>\n</lg>\n\n<lg>\n<l>duḥkhopakārānna bhavedaṃgulyāmiva cet svadhīḥ /</l>\n<l>na h yekāntena tad duḥkhaṃ bhūyasā saviṣānnavat // Pramāṇav_1.233 //</l>\n</lg>\n\n<lg>\n<l>viśiṣṭasukhasaṅgāt syāt tadvirudve virāgitā /</l>\n<l>kiñcit parityajet saukhyaṃ viśiṣṭasukhatṛṣṇayā // Pramāṇav_1.234 //</l>\n</lg>\n\n<lg>\n<l>nairātmye tu yathālābhamātmasnehāt pravartate /</l>\n<l>alābhe mattakāsinyā dṛṣṭā tiryakṣu kāmitā // Pramāṇav_1.235 //</l>\n</lg>\n\n<lg>\n<l>yasyātmā vallabhastasya sa nāśaṃ kathamicchiti /</l>\n<l>nivṛttasarvānubhavavyavahāraguṇāśrayam // Pramāṇav_1.236 //</l>\n</lg>\n\n<lg>\n<l>icchet prema katham premṇaḥ prakṛtirna hi tādṛśī /</l>\n<l>sarvathātmagrahaḥ snehamātmani draḍhayatyalam // Pramāṇav_1.237 //</l>\n</lg>\n\n<lg>\n<l>ātmīyasnehabījaṃ tu tadavasthaṃ vyavasthitam /</l>\n<l>yatne 'pyātmīyavairāgyaṃ guṇaleśasamāśrayāt // Pramāṇav_1.238 //</l>\n</lg>\n\n<lg>\n<l>vṛttimān pratibadhnāti taddoṣān saṃvṛṇoti ca /</l>\n<l>ātmanyapi virāgaścedidānīṃ yo virajyate // Pramāṇav_1.239 //</l>\n</lg>\n\n<lg>\n<l>tyajatyasau yathātmānaṃ vyarthāto duḥkhabhāvanā /</l>\n<l>duḥkhabhāvanayāpyeṣa duḥkhameva vibhāvayet // Pramāṇav_1.240 //</l>\n</lg>\n\n<lg>\n<l>pratyakṣaṃ pūrvamapi tat tathāpi na virāgavān /</l>\n<l>yadyapyekatra doṣeṇa tatkṣaṇaṃ calitā matiḥ // Pramāṇav_1.241 //</l>\n</lg>\n\n<lg>\n<l>virakto naiva tatrāpi kāmīva vanitāntare /</l>\n<l>tyājyopādeyabhede hi saktiryaivaikabhāvinī // Pramāṇav_1.242 //</l>\n</lg>\n\n<lg>\n<l>sā bījaṃ sarvasaktīnāṃ paryāyeṇa samudbhave /</l>\n<l>nirdoṣaviṣayaḥ sneho nirdoṣaḥ sādhanāni ca // Pramāṇav_1.243 //</l>\n</lg>\n\n<lg>\n<l>etāvadeva ca jagat kvedānīṃ sa virajyate /</l>\n<l>sadoṣatāpi cet tasya tatrātmanyapi sā samā // Pramāṇav_1.244 //</l>\n</lg>\n\n<lg>\n<l>tatrāviraktastaddoṣe kvedānīṃ sa virajyate /</l>\n<l>guṇadarśanasambhūtaṃ snehaṃ bādhitadoṣadṛk // Pramāṇav_1.245 //</l>\n</lg>\n\n<lg>\n<l>sa cendriyādau na tvevaṃ bālāderapi sambhavāt /</l>\n<l>doṣavatyapi sadbhāvāt abhāvād guṇavatyapi // Pramāṇav_1.246 //</l>\n</lg>\n\n<lg>\n<l>anyatrātmīyatāyāṃ vāpyatītādau vihānitaḥ /</l>\n<l>tata eva ca nātmīyabuddherapi guṇekṣaṇam // Pramāṇav_1.247 //</l>\n</lg>\n\n<lg>\n<l>kāraṇam hīyate sāpi tasmānnāguṇadarśanāt /</l>\n<l>api cāsadguṇāropaḥ snehāt tatra hi dṛśyate // Pramāṇav_1.248 //</l>\n</lg>\n\n<lg>\n<l>tasmāt tatkāraṇābādhī bidhistaṃ bādhate katham /</l>\n<l>parāparaprārthanāto vināśotpādabuddhitaḥ // Pramāṇav_1.249 //</l>\n</lg>\n\n<lg>\n<l>indriyādau pṛthagbhūtamātmānaṃ vetyayaṃ janaḥ /</l>\n<l>tasmānnaikatvadṛṣṭyāpi snehaḥ snihyan sa ātmani // Pramāṇav_1.250 //</l>\n</lg>\n\n<lg>\n<l>upalambhāntaraṅ geṣu prakṛtyaivānurajyate /</l>\n<l>pratyutpannāt tu yo duḥkhānnirvedo dveṣa īdṛśaḥ // Pramāṇav_1.251 //</l>\n</lg>\n\n<lg>\n<l>na vairāgyam tadāpyasya sneho 'vasthāntareṣaṇāt /</l>\n<l>dveṣasya duḥkhayonitvāt sa tāvanmātrasaṃsthitiḥ // Pramāṇav_1.252 //</l>\n</lg>\n\n<lg>\n<l>tasmin nivṛtte prakṛtiṃ svāmeva bhajate punaḥ /</l>\n<l>audāsīnyaṃ tu sarvatra tyāgopādānahānitaḥ // Pramāṇav_1.253 //</l>\n</lg>\n\n<lg>\n<l>vāsīcandanakalpānāṃ vairāgyaṃ nāma kathyate /</l>\n<l>saṃskāraduḥkhatāṃ matvā kathitā duḥkhabhāvanā // Pramāṇav_1.254 //</l>\n</lg>\n\n<lg>\n<l>sā ca naḥ pratyayotpattiḥ sā nairātmyadṛgāśrayaḥ /</l>\n<l>muktistu śūnyatādṛṣṭestadarthāḥ śeṣabhāvanāḥ // Pramāṇav_1.255 //</l>\n</lg>\n\n<lg>\n<l>anityāt prāha tenaiva duḥkhaṃ duḥkhānnirātmatām /</l>\n<l>aviraktaśca tṛṣṇāvān sarvārambhasamāśritaḥ // Pramāṇav_1.256 //</l>\n</lg>\n\n<lg>\n<l>so 'muktaḥ kleśakarmabhyāṃ saṃsārī nāma tādṛśaḥ /</l>\n<l>ātmīyameva yo necched bhoktāpyasya na vidyate // Pramāṇav_1.257 //</l>\n</lg>\n\n<lg>\n<l>ātmāpi na tadā tasya kriyābhogau hi lakṣaṇam /</l>\n<l>tasmādanādisantānatulyajātīyabījikām // Pramāṇav_1.258 //</l>\n</lg>\n\n<lg>\n<l>utkhātamūlāṃ kuruta sattvadṛṣṭiṃ mumukṣavaḥ /</l>\n<l>āgamasya tathābhāvanibandhanamapaśyatām // Pramāṇav_1.259 //</l>\n</lg>\n\n<lg>\n<l>muktimāgamamātreṇa vadanna paritoṣakṛt /</l>\n<l>nālaṃ vījādisaṃsiddho vidhiḥ puṃsāmajanmane // Pramāṇav_1.260 //</l>\n</lg>\n\n<lg>\n<l>tailābhyaṅgāgnidāhāderapi muktiprasaṅgataḥ /</l>\n<l>prāg gurorlāghavāt paścānna pāpaharaṇaṃ kṛtam // Pramāṇav_1.261 //</l>\n</lg>\n\n<lg>\n<l>mā bhūd gauravamevāsya na pāpaṃ gurvamūrttitaḥ /</l>\n<l>mithyājñānatadudbhūtatarṣasañcetanāvaśāt // Pramāṇav_1.262 //</l>\n</lg>\n\n<lg>\n<l>hīnasthānagatirjanma tatastacchinna jāyate /</l>\n<l>tayoreva hi sāmarthya jātau tanmātrabhāvataḥ // Pramāṇav_1.263 //</l>\n</lg>\n\n<lg>\n<l>te cetane svayaṃ karmetyakhaṇḍaṃ janmakāraṇaṃ /</l>\n<l>gatipratītyoḥ karaṇānyāśrayāstānyadṛṣṭataḥ // Pramāṇav_1.264 //</l>\n</lg>\n\n<lg>\n<l>adṛṣṭanāśādagatiḥ tatsaṃskāro na cetanā /</l>\n<l>sāmarthya karaṇotpatterbhāvābhāvānuvṛttitaḥ // Pramāṇav_1.265 //</l>\n</lg>\n\n<lg>\n<l>dṛṣṭaṃ buddherna cānyasya santi tāni nayanti kim /</l>\n<l>dhāraṇapreraṇakṣobhanirodhāścetanāvaśāḥ // Pramāṇav_1.266 //</l>\n</lg>\n\n<lg>\n<l>na syusteṣāmasāmarthye tasya dīkṣādyanantaram /</l>\n<l>atha buddhestadābhāvānna syuḥ sandhīyate malaiḥ // Pramāṇav_1.267 //</l>\n</lg>\n\n<lg>\n<l>buddhasteṣāmasāmarthye jīvato 'pi syurakṣamāḥ /</l>\n<l>nirhrāsātiśayāt puṣṭau pratipakṣasvapakṣayoḥ // Pramāṇav_1.268 //</l>\n</lg>\n\n<lg>\n<l>doṣāḥ svabījasantānā dīkṣite 'pyanivāritāḥ /</l>\n<l>nityasya nirapekṣatvāt kramotpattirvirudhyate // Pramāṇav_1.269 //</l>\n</lg>\n\n<lg>\n<l>kriyāyāmakriyāyāñca kriyayoḥ sadṛśātmanaḥ /</l>\n<l>aikyañca hetuphalayorvyatirekastatastayoḥ // Pramāṇav_1.270 //</l>\n</lg>\n\n<lg>\n<l>kṛrtṛ bhoktṛtvahāniḥ syāt sāmarthya ca na sidhyati /</l>\n<l>anyasmaraṇabhogādiprasaṅgāśca na bādhakāḥ // Pramāṇav_1.271 //</l>\n</lg>\n\n<lg>\n<l>asmṛteḥ kasyacit tena hyanubhūteḥ smṛtodbhavaḥ /</l>\n<l>sthiraṃ sukhaṃ mamāhaṃ cetyādisatyacatuṣṭaye // Pramāṇav_1.272 //</l>\n</lg>\n\n<lg>\n<l>abhūtān ṣoḍaśākārān āropya paritṛṣyati /</l>\n<l>tatraiva tadviruddhārthatattvākārānurodhinī // Pramāṇav_1.273 //</l>\n</lg>\n\n<lg>\n<l>hanti sānucarāṃ tṛṣṇāṃ samyagdṛṣṭiḥ subhāvitā /</l>\n<l>trihetornodbhavaḥ karmadehayoḥ sthitayorapi // Pramāṇav_1.274 //</l>\n</lg>\n\n<lg>\n<l>ekābhāvād vinā bījaṃ nāṃkurasyeva sambhavaḥ /</l>\n<l>asambhavād vipakṣasya na hāniḥ karmadehayo // Pramāṇav_1.275 //</l>\n</lg>\n\n<lg>\n<l>aśakyatvācca tṛṣṇāyāṃ sthitāyāṃ punarudbhavāt /</l>\n<l>dvayakṣayārtha yatne ca vyarthaḥ karmakṣaye śramaḥ // Pramāṇav_1.276 //</l>\n</lg>\n\n<lg>\n<l>phalavaicitryadṛṣṭeśca śaktibhedo 'numīyate /</l>\n<l>karmaṇāṃ tāpasaṃkleśāt naikarūpāt tataḥ kṣayaḥ // Pramāṇav_1.277 //</l>\n</lg>\n\n<lg>\n<l>phalaṃ kathañcit tajjanyamalpaṃ syānna vijātimat /</l>\n<l>athāpi tapasaḥ śaktyā śaktisaṅkarasaṃkṣayaiḥ // Pramāṇav_1.278 //</l>\n</lg>\n\n<lg>\n<l>kleśāt kutaściddhīyetāśeṣamakleśaleśataḥ /</l>\n<l>yadīṣṭamaparaṃ kleśāt tat tapaḥ kleśa eva cet // Pramāṇav_1.279 //</l>\n</lg>\n\n<lg>\n<l>tat karmaphalamityasmānna śakteḥ saṅkarādikam /</l>\n<l>utpatsudoṣanirghātād ye 'pi doṣavirodhinaḥ // Pramāṇav_1.280 //</l>\n</lg>\n\n<lg>\n<l>tajje karmaṇi śaktāḥ syuḥ kṛtihāniḥ kathaṃ bhavet /</l>\n<l>doṣā na karmaṇo duṣṭaḥ karoti na viparyayāt // Pramāṇav_1.281 //</l>\n</lg>\n\n<lg>\n<l>mithyāvikalpena vinā nābhilāṣaḥ sukhādapi /</l>\n<l>tāyat tatvasthirāśeṣaviśeṣajñābasādhanam // Pramāṇav_1.282 //</l>\n</lg>\n\n<lg>\n<l>bodhārthatvād gameḥ bāhyaśaikṣāśaikṣādhikastataḥ /</l>\n<l>parārthajñānaghaṭanaṃ tasmāt tacchāsanaṃ tataḥ // Pramāṇav_1.283 //</l>\n</lg>\n\n<lg>\n<l>dayāparārthatantratvam siddhārthasyāvirāmataḥ /</l>\n<l>dayayā śreya ācaṣṭe jñānāt satyaṃ sasādhanam // Pramāṇav_1.284 //</l>\n</lg>\n\n<lg>\n<l>taccabhiyogavān vaktuṃ yatastasmāt pramāṇatā /</l>\n<l>upadeśatathābhāvastutistadupadeśataḥ // Pramāṇav_1.285 //</l>\n</lg>\n\n<lg>\n<l>pramāṇatattvasiddh yartham anumāne 'pyavāraṇāt /</l>\n<l>prayogadarśanād vāsya yat kiñcidudayātmakam // Pramāṇav_1.286 //</l>\n</lg>\n\n<lg>\n<l>nirodhadharmakaṃ sarva tad ityādāvanekadhā /</l>\n<l>anumānāśrayo liṅgamavinābhāvalakṣaṇam /</l>\n<l>vyāptipradarśanāddhetoḥ sādhyenoktañca tat sphuṭam // Pramāṇav_1.287 //</l>\n</lg>\n\n<p>dvitīyaḥ paricchedaḥ\npratyakṣam</p>\n\n<lg>\n<l>mānaṃ dvividhaṃ viṣayadvai vidhyāt śaktyaśaktitaḥ /</l>\n<l>athaṃkriyāyām keśādirnārtho 'narthādhimokṣataḥ // Pramāṇav_2.1 //</l>\n</lg>\n\n<lg>\n<l>sadṛśāsadṛśatvācca viṣayāviṣayatvataḥ /</l>\n<l>śabdasyānyanimittānāṃ bhāve dhīsadasattvataḥ // Pramāṇav_2.2 //</l>\n</lg>\n\n<lg>\n<l>arthakriyāsamartha yat tadatra paramārthasat /</l>\n<l>anyat saṃvṛtaisat proktam te svasāmānyalakṣaṇe // Pramāṇav_2.3 //</l>\n</lg>\n\n<lg>\n<l>aśaktaṃ sarvamiti ced bījāderaṅkurādiṣu /</l>\n<l>dṛṣṭā śaktiḥ matā sā cet saṃvṛtyā astu yathā tathā // Pramāṇav_2.4 //</l>\n</lg>\n\n<lg>\n<l>sāsti sarvatra ced buddhernānvayavyatirekayoḥ /</l>\n<l>sāmānyalakṣaṇe 'dṛṣṭeḥ cakṣūrūpādibuddhivat // Pramāṇav_2.5 //</l>\n</lg>\n\n<lg>\n<l>etena samayābhogādyantaraṅgānurodhataḥ /</l>\n<l>ghaṭotkṣepaṇasamānyasaṃkhyādiṣu dhiyo gatāḥ // Pramāṇav_2.6 //</l>\n</lg>\n\n<lg>\n<l>keśādayo na sāmānyamanarthābhiniveśataḥ /</l>\n<l>jñeyatvena grahād doṣo nabhāveṣu prasajyate // Pramāṇav_2.7 //</l>\n</lg>\n\n<lg>\n<l>teṣāmapi tathābhāve 'pratiṣedhāt sfuṭābhatā /</l>\n<l>jñānarūpatayārthatvāt keśādīti matiḥ punaḥ // Pramāṇav_2.8 //</l>\n</lg>\n\n<lg>\n<l>sāmānyaviṣayā keśapratibhāsamanarthakam /</l>\n<l>jñānarūpatayārthatve sāmānye cet prasajyate // Pramāṇav_2.9 //</l>\n</lg>\n\n<lg>\n<l>tatheṣṭatvādadoṣaḥ artharūpatvena samānatā /</l>\n<l>sarvatra samarūpatvāt tadvyāvṛttisamāśrayāt // Pramāṇav_2.10 //</l>\n</lg>\n\n<lg>\n<l>na tad vastvabhidyeyatvāt sāphalyādakṣasaṃhateḥ /</l>\n<l>nāmādivacane vastṛśrotṛvācyānubandhini // Pramāṇav_2.11 //</l>\n</lg>\n\n<lg>\n<l>asambandhini nāmādāvarthe syāsapravarttanam /</l>\n<l>sārūpyād bhrāntito vṛttirarthecet syānna sarvadā // Pramāṇav_2.12 //</l>\n</lg>\n\n<lg>\n<l>deśabhrāntiśca na jñāne tulyamutpattito dhiyaḥ /</l>\n<l>tathāvidhāyā anyatra tatrānupasamād dhiyaḥ // Pramāṇav_2.13 //</l>\n</lg>\n\n<lg>\n<l>bāhyārthapratibhāsāyā upāye vāpramāṇatā /</l>\n<l>vijñānavyatiriktasya vyatirekāprasiddhitaḥ // Pramāṇav_2.14 //</l>\n</lg>\n\n<lg>\n<l>sarvajñānārthavatvāccet svapnādāvanyathekṣaṇāt /</l>\n<l>ayuktam na ca saṃskārānnīlādipratibhāsataḥ // Pramāṇav_2.15 //</l>\n</lg>\n\n<lg>\n<l>nīlādyapratighātānna jñānaṃ tad yogyadeśakaiḥ /</l>\n<l>ajñātasya svayaṃ jñānāt nāmādyetena varṇitam // Pramāṇav_2.16 //</l>\n</lg>\n\n<lg>\n<l>saiveṣṭārthavatī kena cakṣurādimatiḥ smṛtā /</l>\n<l>arthasāmarthyadṛṣteścedanyat prāptamanarthakam // Pramāṇav_2.17 //</l>\n</lg>\n\n<lg>\n<l>pravṛttiḥ syādasambandhe 'pyarthasambandhavad yadi /</l>\n<l>atītānāgataṃ vācyaṃ na syādarthena tatkṣayāt // Pramāṇav_2.18 //</l>\n</lg>\n\n<lg>\n<l>sāmānyagrahaṇācchabdādaprasaṅgo mato yadi /</l>\n<l>tanna kevalasāmānyāgrahaṇād grahaṇe 'pi vā // Pramāṇav_2.19 //</l>\n</lg>\n\n<lg>\n<l>atatsamānatāvyaktī tena nityopalambhanam /</l>\n<l>nityatvācca yadi vyaktirvyakteḥ pratyakṣatāṃ prati // Pramāṇav_2.20 //</l>\n</lg>\n\n<lg>\n<l>ātmani jñānajanane yacchaktaṃ śaktameva tat /</l>\n<l>athāśaktaṃ kadāciccedaśaktaṃ sarvadaiva tat // Pramāṇav_2.21 //</l>\n</lg>\n\n<lg>\n<l>tasya śaktiraśaktirvā yā svabhāvena saṃsthitā /</l>\n<l>nityatvādapi kiṃ tasya kastāṃ kṣapayituṃ kṣamaḥ // Pramāṇav_2.22 //</l>\n</lg>\n\n<lg>\n<l>tacca sāmānyavijñānamanurundhan vibhāvyate /</l>\n<l>nīlādyākāraleśo yaḥ sa tasmin kena nirmitaḥ // Pramāṇav_2.23 //</l>\n</lg>\n\n<lg>\n<l>pratyakṣapratyayārthatvānnākṣāṇāṃ vyarthateti cet /</l>\n<l>saivaikarūpācchabdāderbhinnābhāsā matiḥ kutaḥ // Pramāṇav_2.24 //</l>\n</lg>\n\n<lg>\n<l>na jātirjātimadvyaktirūpaṃ yenāparāśrayam /</l>\n<l>siddham pṛthak cet kāryatvaṃ hyapekṣetyabhidhīyate // Pramāṇav_2.25 //</l>\n</lg>\n\n<lg>\n<l>niṣpatteraparādhīnamapi kārya svahetutaḥ /</l>\n<l>sambadhyate kalpanayā kimakārya kathañcana // Pramāṇav_2.26 //</l>\n</lg>\n\n<lg>\n<l>anyatve tadasambaddhaṃ siddhāto niḥsvabhāvatā /</l>\n<l>jātiprasaṅgo 'bhāvasya na apekṣābhāvatastayoḥ // Pramāṇav_2.27 //</l>\n</lg>\n\n<lg>\n<l>tasmādarūpā rūpāṇāṃ nāśrayeṇopakalpitā /</l>\n<l>tadviśeṣāvagāhārthairjātiḥ śabdaiḥ prakāśyate // Pramāṇav_2.28 //</l>\n</lg>\n\n<lg>\n<l>tasyāṃ rūpāvabhāso yastattvenārthasya vā grahaḥ /</l>\n<l>bhrāntiḥ sānādikālīnadarśanābhyāsanirmitā // Pramāṇav_2.29 //</l>\n</lg>\n\n<lg>\n<l>arthānāṃ yacca sāmānyamanyavyāvṛttilakṣaṇam /</l>\n<l>yanniṣṭhāsta ime śabdā na rūpaṃ tasya kiñcana // Pramāṇav_2.30 //</l>\n</lg>\n\n<lg>\n<l>sāmānyabuddhau sāmānyenārūpāyāmavīkṣaṇāt /</l>\n<l>arthabhrāntirapīṣyeta sāmānyaṃ sāpi abhiplavāt // Pramāṇav_2.31 //</l>\n</lg>\n\n<lg>\n<l>artharūpatayā tattvenābhāvācca na rūpiṇī /</l>\n<l>niḥsvabhāvatayāvācyaṃ kutaścid vacanānmatam // Pramāṇav_2.32 //</l>\n</lg>\n\n<lg>\n<l>yadi vastuni vastūnāmavācyatvaṃ kathañcana /</l>\n<l>naiva vācyamupādānabhedād bhedopacārataḥ // Pramāṇav_2.33 //</l>\n</lg>\n\n<lg>\n<l>atītānāgate 'pyarthe sāmānyavinivandhanāḥ /</l>\n<l>śrutayo niviśante sadasaddharmaḥ kathaṃ bhavet // Pramāṇav_2.34 //</l>\n</lg>\n\n<lg>\n<l>upacārāt tadiṣṭaṃ ced varttamānaghaṭasya kā /</l>\n<l>pratyāsattirabhāvena yā paṭādau na vidyate // Pramāṇav_2.35 //</l>\n</lg>\n\n<lg>\n<l>buddheraskhalitā vṛttirmukhyāropitayoḥ sadā /</l>\n<l>siṃhe māṇavake tadvad ghoṣaṇāpyasti laukikī // Pramāṇav_2.36 //</l>\n</lg>\n\n<lg>\n<l>yatra rūḍhyāsadartho 'pi janaiḥ śabdo niveśitaḥ /</l>\n<l>sa mukhyastatra tatsāmyādū gauṇo 'nyatra skhaladgatiḥ // Pramāṇav_2.37 //</l>\n</lg>\n\n<lg>\n<l>yathā bhāve 'pyabhāvākhyāṃ yathākalpanameva vā /</l>\n<l>kuryādaśakte śakte vā pradhānādiśrutiṃ janaḥ // Pramāṇav_2.38 //</l>\n</lg>\n\n<lg>\n<l>śabdobhyo yādṛśī buddhirnaṣṭe 'naṣṭe 'pi dṛśyate /</l>\n<l>tādṛśyeva sadarthānāṃ naitacchrotrādicetasām // Pramāṇav_2.39 //</l>\n</lg>\n\n<lg>\n<l>sāmānyamātragrahaṇāt sāmānyaṃ cetasorddhayoḥ /</l>\n<l>tasyāpi kevalasya prāg grahaṇaṃ vinivāritam // Pramāṇav_2.40 //</l>\n</lg>\n\n<lg>\n<l>parasparaviśiṣṭānāmaviśiṣṭaṃ kathaṃ bhavet /</l>\n<l>tathā dvirūpatāyāṃ vā tad vastvekaṃ kathaṃ bhavet // Pramāṇav_2.41 //</l>\n</lg>\n\n<lg>\n<l>tābhyāṃ tadanyadeva syād yadi rūpaṃ samaṃ tayoḥ /</l>\n<l>tayoriti na sambandho vyāvṛttistu na duṣyati // Pramāṇav_2.42 //</l>\n</lg>\n\n<lg>\n<l>tasmāt samānataivāsmin sāmānte 'vastulakṣaṇam /</l>\n<l>kārya cet tadanekaṃ syānnaścaraṃ ca na tanmatam // Pramāṇav_2.43 //</l>\n</lg>\n\n<lg>\n<l>vastumātrānubandhitvād vināśasya na nityatā /</l>\n<l>asambandhaśca jātīnāmakāryatvādarūpatā // Pramāṇav_2.44 //</l>\n</lg>\n\n<lg>\n<l>yacca vastubalājjñānaṃ jāyate tasapekṣate /</l>\n<l>na saṃketa sa sāmānyabuddhuṣvetad vibhāvyate // Pramāṇav_2.45 //</l>\n</lg>\n\n<lg>\n<l>yāpyabhedānugā buddhiḥ kācid vastudvayekṣaṇe /</l>\n<l>saṃketena vinā sārthapratyāsattinibandhanā // Pramāṇav_2.46 //</l>\n</lg>\n\n<lg>\n<l>pratyasasattirvinā jātyā yatheṣtā cakṣurādiṣu /</l>\n<l>jñānakāryeṣu jātirvā yathānveti vibhāgataḥ // Pramāṇav_2.47 //</l>\n</lg>\n\n<lg>\n<l>karthāñcadapi vijñāne tadrupānavabhāsataḥ /</l>\n<l>yadi nāmendriyāṇāṃ syād draṣṭā bhāseta tadvapuḥ // Pramāṇav_2.48 //</l>\n</lg>\n\n<lg>\n<l>rūpavatvāt na jātīnāṃ kevalānāmadarśanāt /</l>\n<l>vyaktigrahe ca tacchabdarupādanyanna dṛśyate // Pramāṇav_2.49 //</l>\n</lg>\n\n<p>jñānamātrārthakaraṇe 'pyayogyamata eva tat /\ntadayogyatayārūpaṃ taddhyavastuṣu lakṣaṇam // Pramāṇav_2.50 // Pramāṇav_2.//</p>\n\n<lg>\n<l>yathoktaviparītaṃ yat tat svalakṣaṇamiṣyate /</l>\n<l>sāmānyaṃ trividham tacca bhāvābhāvobhayāśrayāt // Pramāṇav_2.51 //</l>\n</lg>\n\n<lg>\n<l>yadi bhāvāśrayaṃ jñānaṃ bhāve bhāvānubandhataḥ /</l>\n<l>noktottaratvād dṛṣṭatvād atītādiṣu cānyathā // Pramāṇav_2.52 //</l>\n</lg>\n\n<lg>\n<l>bhāvadharmatvahāniścet bhāvagrahaṇapūrvakam /</l>\n<l>tajjñānamityadoṣo 'yam meyaṃ tvekaṃ svalakṣaraṇam // Pramāṇav_2.53 //</l>\n</lg>\n\n<lg>\n<l>tasmādarthakriyāsiddheḥ sadasattāvicāraṇāt /</l>\n<l>tasya svapararūpābhyāṃ gatermeyadvayaṃ matam // Pramāṇav_2.54 //</l>\n</lg>\n\n<lg>\n<l>ayathābhiniveśena dvitīyā bhrāntiriṣyate /</l>\n<l>gatiścet pararūpeṇa na ca bhrānteḥ pramāṇatā // Pramāṇav_2.55 //</l>\n</lg>\n\n<lg>\n<l>abhiprāyāvisaṃvādādapi bhrānteḥ pramāṇatā /</l>\n<l>gatirapyanyathā dṛṣṭā pakṣaścāyaṃ kṛtottaraḥ // Pramāṇav_2.56 //</l>\n</lg>\n\n<lg>\n<l>maṇipradīpaprabhayormaṇibuddhyābhidhāvatoḥ /</l>\n<l>mithyājñānāviśeṣe 'pi viśeṣo 'rthakriyāṃ prati // Pramāṇav_2.57 //</l>\n</lg>\n\n<lg>\n<l>yathā tathāyathārthatve 'pyanumānatadābhayoḥ /</l>\n<l>arthakriyānurodhena pramāṇatvaṃ vyayasthitam // Pramāṇav_2.58 //</l>\n</lg>\n\n<lg>\n<l>buddhiryatrārthasāmarthyādanvayavyatirekiṇī /</l>\n<l>tasya svatabtraṃ grahaṇamato 'nyad vastvatīndriyam // Pramāṇav_2.59 //</l>\n</lg>\n\n<lg>\n<l>tasyādṛṣṭātmarūpasya gateranyo 'rtha āśrayaḥ /</l>\n<l>tadāśrayeṇa sambandhī yadi syād gamakastadā // Pramāṇav_2.60 //</l>\n</lg>\n\n<lg>\n<l>gamakānugasāmānyarūpeṇaiva tadā gatiḥ /</l>\n<l>tasmāt sarvaḥ parokṣo 'rtho viśeṣeṇa na gamyate // Pramāṇav_2.61 //</l>\n</lg>\n\n<lg>\n<l>yā ca sambandhino dharmād bhūtirdharmiṇi jñāyate /</l>\n<l>sānumānaṃ parokṣāṇāmekāntenaiva sādhanam // Pramāṇav_2.62 //</l>\n</lg>\n\n<lg>\n<l>na pratyakṣaraparikṣābhyāṃ meyasyānyasya sambhavaḥ /</l>\n<l>tasmāt prameyadvitvena pramāṇadvitvamiṣyate // Pramāṇav_2.63 //</l>\n</lg>\n\n<lg>\n<l>tryekasaṃkhyānirāso vā prameyadvayasarśanāt /</l>\n<l>ekamevāprameyatvādasataścenmataṃ ca naḥ // Pramāṇav_2.64 //</l>\n</lg>\n\n<lg>\n<l>anekānto 'prameyatve 'sadbhāvasya niścayaḥ /</l>\n<l>tanniścyapramāraṇaṃ vā dvitīyam nākṣajā matiḥ // Pramāṇav_2.65 //</l>\n</lg>\n\n<lg>\n<l>abhāve 'rthabalājjāterarthaśaktyanapekṣaṇe /</l>\n<l>vyavadhānādibhāve 'pi jāyetendriyajā matiḥ // Pramāṇav_2.66 //</l>\n</lg>\n\n<lg>\n<l>abhāve vinivṛttiścet pratyakṣasyaiva niścayaḥ /</l>\n<l>viruddhaṃ saiva vā liṅgamanvayavyatirekiṇī // Pramāṇav_2.67 //</l>\n</lg>\n\n<lg>\n<l>śiddhaṃ ca paracaitanyapratipatteḥ pramādvayam /</l>\n<l>vyavahārādau pravṛttaśca siddhastadbhāvaniścaḥ // Pramāṇav_2.68 //</l>\n</lg>\n\n<lg>\n<l>pramāṇamavisaṃvādāt tat kvacid vyabhicārataḥ /</l>\n<l>nāśvāsa iti celliṅgadurdṛṣṭiretadīdṛśam // Pramāṇav_2.69 //</l>\n</lg>\n\n<lg>\n<l>yataḥ kadācit siddhāsya pratītirvastunaḥ kvacit /</l>\n<l>tadvaśya tato jātaṃ tatsvabhāvo 'pi vā bhavet // Pramāṇav_2.70 //</l>\n</lg>\n\n<lg>\n<l>svanimittāt svabhāvād vā vinā nārthasya sambhavaḥ /</l>\n<l>yacca rūpaṃ tayordṛṣṭaṃ tadevānyatra lakṣaṇam // Pramāṇav_2.71 //</l>\n</lg>\n\n<lg>\n<l>svabhāve svanimitte vā dṛśye darśanahetuṣu /</l>\n<l>anyeṣu satsvadṛśye ca satta vā tadvataḥ katham // Pramāṇav_2.72 //</l>\n</lg>\n\n<lg>\n<l>aprāmāṇye ca sāmānyabuddhestallopa āgataḥ /</l>\n<l>pretyabhāvavad akṣaistat paryāyeṇa pratīyate // Pramāṇav_2.73 //</l>\n</lg>\n\n<lg>\n<l>tacca nendriyaśaktyādāvakṣabuddherasambhavāt /</l>\n<l>abhāvapratipattau syād buddherjanmānittikam // Pramāṇav_2.74 //</l>\n</lg>\n\n<lg>\n<l>svalakṣaṇe ca pratyakṣamavikalpatayā vinā /</l>\n<l>vikalpena na sāmānyagrahastasmistato 'numā // Pramāṇav_2.75 //</l>\n</lg>\n\n<lg>\n<l>prameyaniyame varṇānityatā na pratīyate /</l>\n<l>pramāṇamanyat tadbuddhurvinā liṅgena sambhavāt // Pramāṇav_2.76 //</l>\n</lg>\n\n<lg>\n<l>viśeṣadṛṣṭe liṅgasya sambandhasyāprasiddhitaḥ /</l>\n<l>tat pramāṇāntaraṃ meyabahutvād bahutāpi vā // Pramāṇav_2.77 //</l>\n</lg>\n\n<lg>\n<l>pramāṇānāmanekasya vṛtterekatra vā tathā /</l>\n<l>viśeṣadadṛṣṭerekatrisaṃkhyāpoho na vā bhavet // Pramāṇav_2.78 //</l>\n</lg>\n\n<lg>\n<l>viṣayāniyamādanyaprameyasya ca sambhavāt /</l>\n<l>yojanād varṇasāmānye nāyaṃ doṣaḥ prasajyate // Pramāṇav_2.79 //</l>\n</lg>\n\n<lg>\n<l>nāvasturūpaṃ tasyaiva tathā siddheḥ prasādhanāt /</l>\n<l>anyatra nānyasiddhiścenna tasyaiva prasiddhitaḥ // Pramāṇav_2.80 //</l>\n</lg>\n\n<lg>\n<l>yo hi bhāvo yathābhūto sa tadṛgliṅ gacetasaḥ /</l>\n<l>hetustajjā tathābhūte tasmād vastuni liṅigadhīḥ // Pramāṇav_2.81 //</l>\n</lg>\n\n<lg>\n<l>liṅgaliṅgidhiyorevaṃ pāramparyeṇa vastuni /</l>\n<l>prativabdhāt tadābhāsaśūnyayorapyavañcanam // Pramāṇav_2.82 //</l>\n</lg>\n\n<lg>\n<l>tadrī pādhyavasāyācca tayostadrūpaśūnyayoḥ /</l>\n<l>tadrūpāvañcakatve 'pi kṛtā bhrāntivyavasthitiḥ // Pramāṇav_2.83 //</l>\n</lg>\n\n<lg>\n<l>tasmād vastuni boddhavye vyāpakaṃ vyāpyacetasaḥ /</l>\n<l>nimittaṃ tatsvabhāvo vā kāraṇam tacca taddhiyaḥ // Pramāṇav_2.84 //</l>\n</lg>\n\n<lg>\n<l>pratiṣedhastu sarvatra sādhyate 'nupalambhataḥ /</l>\n<l>siddhiṃ pramāṇairvadatāmarthādeva viparyayāt // Pramāṇav_2.85 //</l>\n</lg>\n\n<lg>\n<l>dṛṣṭā viriddhadharmoktistasya tatkāraṇasya vā /</l>\n<l>niṣedhe yāpi tasyaiva sāpramāṇatvasūcanā // Pramāṇav_2.86 //</l>\n</lg>\n\n<lg>\n<l>anyathaikasya dharmasya svabhāvoktyā parasya tat /</l>\n<l>nāstitvaṃ kena gamyeta virodhācced asāvapi // Pramāṇav_2.87 //</l>\n</lg>\n\n<lg>\n<l>siddhaḥ kenāsahasthānāditi cet tat kuto matam /</l>\n<l>dṛśyasya darśanābhāvāhiti cet sāpramāṇatā // Pramāṇav_2.88 //</l>\n</lg>\n\n<lg>\n<l>tasmāt svaśabdenoktāpi sābhāvasya prasādhikā /</l>\n<l>yasyāpramāṇaṃ sāvācyo niṣedhastena sarvathā // Pramāṇav_2.89 //</l>\n</lg>\n\n<lg>\n<l>etena tadviruddhārthakāryoktirupavarṇatā /</l>\n<l>prayogaḥ kevalaṃ bhinnaḥ sarvatrārtho na bhidyate // Pramāṇav_2.90 //</l>\n</lg>\n\n<lg>\n<l>viruddhaṃ tacca sopāyamavidhāyāpidhāya ca /</l>\n<l>pramāṇoktirniṣedhe yā na sāmnāyānusāriṇī // Pramāṇav_2.91 //</l>\n</lg>\n\n<lg>\n<l>uktyādeḥ sarvavitpretyabhāvādipratiṣedhavat /</l>\n<l>atīndriyāṇāmarthānāṃ virodhasyāprasiddhitaḥ // Pramāṇav_2.92 //</l>\n</lg>\n\n<lg>\n<l>bādhyavādhakabhāvaḥ kaḥ syātāṃ yadyuktisaṃvidau /</l>\n<l>tādṛśo 'nupalabdheśced ucyatāṃ saiva sādhanam // Pramāṇav_2.93 //</l>\n</lg>\n\n<lg>\n<l>aniścakaraṃ proktamīdṛk cānupalambhanam /</l>\n<l>tannātyantaparokṣeṣu sadasattāviniścayau // Pramāṇav_2.94 //</l>\n</lg>\n\n<lg>\n<l>bhinno 'bhinno 'pi vā dharmaḥ sa viruddhaḥ prayujjate /</l>\n<l>yathāgnirahime sādhye sattā vā janmabādhanī // Pramāṇav_2.95 //</l>\n</lg>\n\n<lg>\n<l>yathā vastveva vastūnāṃ sādhane sādhanaṃ matam /</l>\n<l>tathā vastveva vastūnāṃ svanivṛttau nivarttakam // Pramāṇav_2.96 //</l>\n</lg>\n\n<lg>\n<l>etena kalpanānyasto yatra kvacana sambhavāt /</l>\n<l>dharmaḥ pakṣasapakṣānyataratvādirapoditaḥ // Pramāṇav_2.97 //</l>\n</lg>\n\n<lg>\n<l>tatrāpi vyāpako dharmo nivṛttergamako mataḥ /</l>\n<l>vyāpakasvanivṛttiścet paricchinnā kathañcana // Pramāṇav_2.98 //</l>\n</lg>\n\n<lg>\n<l>yadapramāṇatābhāve liṅgaṃ tasyaiva kathyate /</l>\n<l>tadatyantavimūḍhārtham āgopālamasaṃvṛteḥ // Pramāṇav_2.99 //</l>\n</lg>\n\n<lg>\n<l>etāvanniścayaphalamabhāve 'nupalambhanam /</l>\n<l>tacca hetau svabhāve vā dṛśye dṛśyatā mate // Pramāṇav_2.100 //</l>\n</lg>\n\n<lg>\n<l>anumānādanityādergrahaṇe 'yaṃ kramo mataḥ /</l>\n<l>prāmāṇyameva nānyatra gṛhītaghaṇānmatam // Pramāṇav_2.101 //</l>\n</lg>\n\n<lg>\n<l>nānyāsyānityatā bhāvāt pūrva siddhaḥ sa cenidriyāt /</l>\n<l>nānekarūpo vācyo 'sau vācyo dharmo vikalpajaḥ // Pramāṇav_2.102 //</l>\n</lg>\n\n<lg>\n<l>sāmānyāśrayasaṃsiddhau sāmānyaṃ siddhameva tat /</l>\n<l>tadasiddhau tathāsyaiva hyanumānaṃ pravartate // Pramāṇav_2.103 //</l>\n</lg>\n\n<lg>\n<l>kvacit tadaparijñānaṃ sadṛśāparasambhavāt /</l>\n<l>bhrānterapaśyato bhedaṃ māyāgolakabhedavat // Pramāṇav_2.104 //</l>\n</lg>\n\n<lg>\n<l>tathā hyaliṅgamābālamasaṃśliṣṭottarodayam /</l>\n<l>paśyan paricchinattyeva dīpādi nāśinaṃ janaḥ // Pramāṇav_2.105 //</l>\n</lg>\n\n<lg>\n<l>bhāvasvabhāvabhūtāyāmapi śaktau phale dṛśaḥ /</l>\n<l>anānantaryato moho viniśceturapāṭavāt // Pramāṇav_2.106 //</l>\n</lg>\n\n<lg>\n<l>tasyava vinivṛttyarthamanumānopavarṇanam /</l>\n<l>vyasyantīkṣaṇādeva sarvākārān mahādhiyaḥ // Pramāṇav_2.107 //</l>\n</lg>\n\n<lg>\n<l>vyāvṛtte sarvatastasmin vyāvṛttivinivbandhanāḥ /</l>\n<l>buddhayo 'rthe pravarttante bhinne bhinnāśrayā iva // Pramāṇav_2.108 //</l>\n</lg>\n\n<lg>\n<l>yathācodanamākhyāśca so 'sati bhrāntikāraṇe /</l>\n<l>pratibhāḥ pratisandhatte svānurūpāḥ svabhāvataḥ // Pramāṇav_2.109 //</l>\n</lg>\n\n<lg>\n<l>siddho 'trāpyathavā dhvaṃso liṅgādanupalambhanāt /</l>\n<l>prāgbhūtvā hyabhavan bhāvo 'nitya ityabhidhīyate // Pramāṇav_2.110 //</l>\n</lg>\n\n<lg>\n<l>yasyobhayāntavyavadhisattāsambandhavā cinī /</l>\n<l>anityatāśrutistena tāvantāviti kau smṛtau // Pramāṇav_2.111 //</l>\n</lg>\n\n<lg>\n<l>prākpaścādapyabhāvaścet sa evānityatā na kim /</l>\n<l>ṣaṣṭhayādyayogāditi cedū antayoḥ sa kathaṃ bhavet // Pramāṇav_2.112 //</l>\n</lg>\n\n<lg>\n<l>sattāsambandhayordhrauvyādantābhyāṃ na viśeṣaṇam /</l>\n<l>aviśeṣaṇameva syādantau cet kāryakāraṇe // Pramāṇav_2.113 //</l>\n</lg>\n\n<lg>\n<l>asambandhānna bhāvasya prāgabhāvaṃ sa vāñchati /</l>\n<l>tadupādhisamākhyāne te 'pyasya ca na sidhyataḥ // Pramāṇav_2.114 //</l>\n</lg>\n\n<lg>\n<l>sattā svakāraṇāśleṣakaraṇāt kāraṇaṃ kila /</l>\n<l>sā sattā sa ca sambandho nityau kāryamatheha kim // Pramāṇav_2.115 //</l>\n</lg>\n\n<lg>\n<l>yasyābhāvaḥ kriyetāsau na bhāvaḥ prāgabhāvavān /</l>\n<l>sambandhānabhyupagamānnityaṃ viśvamidaṃ tataḥ // Pramāṇav_2.116 //</l>\n</lg>\n\n<lg>\n<l>tasmādanarthāskandinyo 'bhinnārthābhimateṣvapi /</l>\n<l>śabdeṣu vācyabhedinyo vyatirekāspadaṃ dhiyaḥ // Pramāṇav_2.117 //</l>\n</lg>\n\n<lg>\n<l>viśeṣapratyabhijñānaṃ na pratikṣaṇabhedataḥ /</l>\n<l>na vā viśeṣaviṣayaṃ dṝṣṭasāmyena tadgrahāt // Pramāṇav_2.118 //</l>\n</lg>\n\n<lg>\n<l>nidarśanaṃ tadeveti sāmānyāgrahaṇaṃ yadi /</l>\n<l>nidarśanatvāt siddhasya pramāṇenāsya kiṃ punaḥ // Pramāṇav_2.119 //</l>\n</lg>\n\n<lg>\n<l>vismṛtatvādadoṣaścet tata evānidarśanam /</l>\n<l>dṛṣṭe tadbhāvasiddhiścet pramāṇād anyavastuni // Pramāṇav_2.120 //</l>\n</lg>\n\n<lg>\n<l>tattvārope viparyāsastatsiddherapramāṇatā /</l>\n<l>pratyakṣetarayoraikyādekasiddhirdvayorapi // Pramāṇav_2.121 //</l>\n</lg>\n\n<lg>\n<l>sandhīyamānaṃ cānyena vyavasāyaṃ smṛtiṃ viduḥ /</l>\n<l>talliṅgāpekṣaṇānno cet smṛtirna vyabhicārataḥ // Pramāṇav_2.122 //</l>\n</lg>\n\n<lg>\n<l>pratyakṣaṃ kalpanāpoḍhaṃ pratyakṣeṇaiva sidhyati /</l>\n<l>pratyātmavedyaḥ sarveṣāṃ vikalpo nāmasaṃśrayaḥ // Pramāṇav_2.123 //</l>\n</lg>\n\n<lg>\n<l>saṃhṛtya sarvatāścintāṃ stimitenāntarātmanā /</l>\n<l>sthito 'pi cakṣuṣā rūpamīkṣate sākṣajā matiḥ // Pramāṇav_2.124 //</l>\n</lg>\n\n<lg>\n<l>punarvikalpayan kiñcidāsīnme kalpanedṛśī /</l>\n<l>vetti ceti na pūrvoktāvasthāyāmindriyād gatau // Pramāṇav_2.125 //</l>\n</lg>\n\n<lg>\n<l>ekatra dṛṣṭau bhedo hi kvacinnānyatra dṛśyate /</l>\n<l>na tasmād bhinnamastyanyat sāmānyaṃ buddhyabhedataḥ // Pramāṇav_2.126 //</l>\n</lg>\n\n<lg>\n<l>tasmād viśeṣaviṣayā sarvai vendriyajā matiḥ /</l>\n<l>na viśeṣeṣu śabdānāṃ pravṛttāvasti sambhavaḥ // Pramāṇav_2.127 //</l>\n</lg>\n\n<lg>\n<l>ananvayād viśeṣāṇāṃ saṅketasyāpravṛttitaḥ /</l>\n<l>viṣayo yaśca śabdānāṃ saṃyojyeta sa eva taiḥ // Pramāṇav_2.128 //</l>\n</lg>\n\n<lg>\n<l>asyedamiti sambandhe yāvarthau pratibhāsinau /</l>\n<l>tayoreva hi sambandho na tadendriyagocaraḥ // Pramāṇav_2.129 //</l>\n</lg>\n\n<lg>\n<l>viśadapratibhāsasya tadārthasyāvibhāvanāt /</l>\n<l>vijñānābhāsabhedo hi padārthānāṃ viśeṣakaḥ // Pramāṇav_2.130 //</l>\n</lg>\n\n<lg>\n<l>cakṣuṣārthāvabhāse 'pi yaṃ paro 'syeti śaṃsati /</l>\n<l>sa eva yojyate śabdairna khalvindriyagocaraḥ // Pramāṇav_2.131 //</l>\n</lg>\n\n<lg>\n<l>avyāpṛtendriyasyānyavāṅ mātreṇāvibhāvanāt /</l>\n<l>na cānuditasambandhaḥ svayaṃ jñānaprasaṅgataḥ // Pramāṇav_2.132 //</l>\n</lg>\n\n<lg>\n<l>manaso yugapadvṛtteḥ savikalpāvikalpayoḥ /</l>\n<l>vimūḍho laghuvṛttervā tayoraikyaṃ vyavasyati // Pramāṇav_2.133 //</l>\n</lg>\n\n<lg>\n<l>vikalpavyavadhānena vicchinnaṃ darśanaṃ bhavet /</l>\n<l>iti ced bhinnajātīyavikalpe 'nyasya vā katham // Pramāṇav_2.134 //</l>\n</lg>\n\n<lg>\n<l>alātadṛṣṭivad bhāvapakṣaśced balavān mataḥ /</l>\n<l>anyatrāpi samānaṃ tad varṇayorvā sakṛcchutiḥ // Pramāṇav_2.135 //</l>\n</lg>\n\n<lg>\n<l>sakṛt saṅgatasarvārtheṣvindriyeṣviha satsvapi /</l>\n<l>pañcabhirvyavadhāne 'pi bhātyavyavahiteva yā // Pramāṇav_2.136 //</l>\n</lg>\n\n<lg>\n<l>sā matirmāmaparyantakṣaṇikajñānamiśraṇāt /</l>\n<l>vicchinnābheti taccitraṃ tasmāt santu sakṛddhiyaḥ // Pramāṇav_2.137 //</l>\n</lg>\n\n<lg>\n<l>pratibhāsāviśeṣaśca sāntarānantare katham /</l>\n<l>śuddhe manovikalpe ca na kramagrahaṇaṃ bhavet // Pramāṇav_2.138 //</l>\n</lg>\n\n<lg>\n<l>yo 'grahaḥ saṅgate 'pyarthe kvacidāsaktacetasaḥ /</l>\n<l>saktyānyotpattivaiguṇyāccodyaṃ vai tad dvayorapi // Pramāṇav_2.139 //</l>\n</lg>\n\n<lg>\n<l>śīghravṛtteralātāderanvayapratighātinī /</l>\n<l>cakrabhrāntiṃ dṛgādhatte na dṛśāṃ ghaṭanena sā // Pramāṇav_2.140 //</l>\n</lg>\n\n<lg>\n<l>kecidindriyajatvāderbāladhīvadakalpanām /</l>\n<l>āhurbālāvikalpe ca hetuṃ saṃketamandatām // Pramāṇav_2.141 //</l>\n</lg>\n\n<lg>\n<l>teṣāṃ pratyakṣameva syād bālānāmavikalpanāt /</l>\n<l>saṃketopāyavigamāt paścādapi bhavenna saḥ // Pramāṇav_2.142 //</l>\n</lg>\n\n<lg>\n<l>mano vyutpannasaṃketamasti tena sa cenmataḥ /</l>\n<l>evamindriyaje 'pi syād śeṣavaccedamīdṛśam // Pramāṇav_2.143 //</l>\n</lg>\n\n<lg>\n<l>yadeva sādhanaṃ bāle tadevātrāpi kathyatām /</l>\n<l>sāmyādakṣadhiyāmuktamanenānubhavādikam // Pramāṇav_2.144 //</l>\n</lg>\n\n<lg>\n<l>viśeṣaṇaṃ viśeṣyañca sambandhaṃ laukikīṃ sthitim /</l>\n<l>gṛhītvā saṅkalayayaitat tathā pratyeti nānyathā // Pramāṇav_2.145 //</l>\n</lg>\n\n<lg>\n<l>yathā daṇḍini jātyādervivekenānirūpaṇāt /</l>\n<l>tadvatā yojanā nāsti kalpanāpyatra nāstyataḥ // Pramāṇav_2.146 //</l>\n</lg>\n\n<lg>\n<l>yadapyanvayi vijñānaṃ śabdavyaktyavabhāsi tat /</l>\n<l>varṇākṛtyakṣarākāraśūnyaṃ gotvaṃ hi varṇyate // Pramāṇav_2.147 //</l>\n</lg>\n\n<lg>\n<l>samānatve 'pi tasyaiva neaṇaṃ netragocare /</l>\n<l>pratibhāsadvayābhāvāt buddherbhedaśca durlabhaḥ // Pramāṇav_2.148 //</l>\n</lg>\n\n<lg>\n<l>samavāyāgrahādakṣaiḥ sambandhādarśanaṃ sthitam /</l>\n<l>paṭastantuṣvihetyādiśabdāśceme svayaṃ kṛtāḥ // Pramāṇav_2.149 //</l>\n</lg>\n\n<lg>\n<l>śṛṅgaṃ gavīti loke syāt śṛṃge gaurityalaukikam /</l>\n<l>gavākhyapariśiṣṭāṅgavicchedānupalambhanāt // Pramāṇav_2.150 //</l>\n</lg>\n\n<lg>\n<l>taistantubhiriyaṃ śāṭītyuttaraṃ kāryamucyate /</l>\n<l>tantusaṃskārasambhūtaṃ naikakālaṃ kathañcana // Pramāṇav_2.151 //</l>\n</lg>\n\n<lg>\n<l>kāraṇāropataḥ kaścid ekāpoddhārāro 'pi vā /</l>\n<l>tantvākhyāṃ vartayet kārye darśayan nāśrayaṃ śruteḥ // Pramāṇav_2.152 //</l>\n</lg>\n\n<lg>\n<l>upakāryopakāritvaṃ vicchedād dṛṣṭireva vā /</l>\n<l>mukhyaṃ yadaskhalajjñānamādisaṃketagocaraḥ // Pramāṇav_2.153 //</l>\n</lg>\n\n<lg>\n<l>anumānaṃ ca jātyādau vastuno nāsti bhedini /</l>\n<l>sarvatra vyapadeśo hi daṇḍādernāpi sāṃvṛtāt // Pramāṇav_2.154 //</l>\n</lg>\n\n<lg>\n<l>vastuprāsādamālādiśabdāścānyānapekṣiṇaḥ /</l>\n<l>geho yadyapi saṃyogastanmālā kinnu tad bhavet // Pramāṇav_2.155 //</l>\n</lg>\n\n<lg>\n<l>jātiśced geha ekāpi māletyucyeta vṛkṣavat /</l>\n<l>mālābahutve tacchabdaḥ kathaṃ jāterajātitaḥ // Pramāṇav_2.156 //</l>\n</lg>\n\n<lg>\n<l>mālādau ca mahattvādiriṣṭo yaścaupacārikaḥ /</l>\n<l>mukhyāviśiṣṭavijñānagrāhyatvānnaupacārikaḥ // Pramāṇav_2.157</l>\n</lg>\n<lg>\n<l>ananyahetutā tulyā sā mukhyābhimateṣvapi /</l>\n<l>padārthaśabdaḥ kaṃ hetumanyaṃ ṣaṭsu samīkṣate // Pramāṇav_2.158 //</l>\n</lg>\n\n<lg>\n<l>yo yathā rūḍhitaḥ siddhastatsāmyād yastathocyate /</l>\n<l>mukhyo gauṇaśca bhāveṣvapyabhāvasyopacārataḥ // Pramāṇav_2.159 //</l>\n</lg>\n\n<lg>\n<l>saṃketānvayinī rūḍhirvakturicchānvayī ca saḥ /</l>\n<l>kriyate vyavahārārtha chandaḥśabdāṃśanāmavat // Pramāṇav_2.160 //</l>\n</lg>\n\n<lg>\n<l>vastudharmatayaivārthāstādṛgvijñānakāraṇam /</l>\n<l>bhede 'pi yatra tajjñānaṃ tāṃstathā pratipadyate // Pramāṇav_2.161 //</l>\n</lg>\n\n<lg>\n<l>jñānānyapi tathā bhede bhedapratyavamarśane /</l>\n<l>ityatatkāryaviśleṣasyānbvayo naikavastunaḥ // Pramāṇav_2.162 //</l>\n</lg>\n\n<lg>\n<l>vastūnāṃ vidyate tasmāt tanniṣṭhā vastuni śrutiḥ /</l>\n<l>bahyaśaktivyavacchedaniṣṭhābhāve 'pi tacchrutiḥ // Pramāṇav_2.163 //</l>\n</lg>\n\n<lg>\n<l>vikalpapratibimbeṣu tanniṣṭheṣu nibadhyate /</l>\n<l>tato 'nyāpohaniṣṭhatvāduktānyāpohakṛt śrutiḥ // Pramāṇav_2.164 //</l>\n</lg>\n\n<lg>\n<l>vyatirekīva yajjñāne bhātyarthapratibimbakam /</l>\n<l>śabdāt tadapi nārthātmā bhrāntiḥ sā vāsanodbhavā // Pramāṇav_2.165 //</l>\n</lg>\n\n<lg>\n<l>tasyābhidhāne śrutibhirarthe koṃ 'śo 'vagamyate /</l>\n<l>tasyāgato ca saṃketakriyā vyarthā tadarthikā // Pramāṇav_2.166 //</l>\n</lg>\n\n<lg>\n<l>śabdo 'rthāṃśaṃ kamāheti tatrānyāpoha ucyate /</l>\n<l>ākāraḥ sa ca nārthe 'sti taṃ vadannarthabhāk katham // Pramāṇav_2.167 //</l>\n</lg>\n\n<lg>\n<l>śabdasyānvayinaḥ kāryamarthenānvayinā sa ca /</l>\n<l>ananvayī dhiyo 'bhedād darśanābhyāsanirmitaḥ // Pramāṇav_2.168 //</l>\n</lg>\n\n<lg>\n<l>tadrūpāropagatyānyavyāvṛttādhigateḥ punaḥ /</l>\n<l>śabdārtho 'rthaḥ sa eveti vacane na virudhyate // Pramāṇav_2.169 //</l>\n</lg>\n\n<lg>\n<l>mithyāvabhāsino vaite pratyayāḥ śabdanirmitāḥ /</l>\n<l>anuyāntīmamarthāśamiti cāpohakṛt śrutiḥ // Pramāṇav_2.170 //</l>\n</lg>\n\n<lg>\n<l>tasmāt saṃketakāle 'pi nirdiṣṭārthena saṃyutaḥ /</l>\n<l>svapratītiphalenānyāpohaḥ sambadhyate śrutau // Pramāṇav_2.171 //</l>\n</lg>\n\n<lg>\n<l>anyatrādṛṣṭyapekṣatvāt kvacittaddṛṣṭyapekṣaṇāt /</l>\n<l>śrutau sambadhyate 'poho naitad vastuni yujyate // Pramāṇav_2.172 //</l>\n</lg>\n\n<lg>\n<l>tasmād jātyāditadyogā nārthe teṣu ca na śrutiḥ /</l>\n<l>saṃyujyate 'nyavyāvṛttau śabdānāmeva yojanāt // Pramāṇav_2.173 //</l>\n</lg>\n\n<lg>\n<l>saṃketasmaraṇopāyaṃ dṛṣṭasaṃkalanātmakam /</l>\n<l>pūrvāparaparāmarśaśūnye taccākṣuṣe katham // Pramāṇav_2.174 //</l>\n</lg>\n\n<lg>\n<l>anyatragatacitto 'pi cakṣuṣā rūpamīkṣate /</l>\n<l>tatsaṃketāgrahastatra spaṣṭastajjā ca kalpanā // Pramāṇav_2.175 //</l>\n</lg>\n\n<lg>\n<l>jāyante kalpanāstatra yatra śabdo niveśitaḥ /</l>\n<l>tenecchātaḥ pravartteran nekṣeran bāhyāmakṣajāḥ // Pramāṇav_2.176 //</l>\n</lg>\n\n<lg>\n<l>rūpaṃ rūpamitīkṣeta taddhiyaṃ kimitīkṣate /</l>\n<l>asti cānubhavastasyāḥ so 'vikalpaḥ kathaṃ bhavet // Pramāṇav_2.177 //</l>\n</lg>\n\n<lg>\n<l>tayaivānubhave dṛṣṭaṃ na viukalpadvayaṃ sakṛt /</l>\n<l>etena tulyakālānyavijñānānubhavo gataḥ // Pramāṇav_2.178 //</l>\n</lg>\n\n<lg>\n<l>smṛtirbhavedatīte ca sāgṛhīte kathaṃ bhavet /</l>\n<l>syāccānyadhīparicchedābhinnarūpā svabuddhidhīḥ // Pramāṇav_2.179 //</l>\n</lg>\n\n<lg>\n<l>atītamapadṛṣṭābtamaliṅgañcārthavedanam /</l>\n<l>siddhaṃ tatkena tasmin hi na pratyakṣaṃ na laiṅgikam // Pramāṇav_2.180 //</l>\n</lg>\n\n<lg>\n<l>tatsvarūpāvabhāsinyā buddhayānantarayā yadi /</l>\n<l>rūpādiriva gṛhyeta na syāt tatpūrvadhīgrahaḥ // Pramāṇav_2.181 //</l>\n</lg>\n\n<lg>\n<l>so 'vikalpaḥ svaviṣayo vijñānānubhavo yathā /</l>\n<l>aśakyasamayaṃ tadvadanyadapyavikalpakam // Pramāṇav_2.182 //</l>\n</lg>\n\n<lg>\n<l>sāmānyavācinaḥ śabdāstadekārthā ca kalpanā /</l>\n<l>abhāve nirvikalpasya viśeṣādhigamaḥ katham // Pramāṇav_2.183 //</l>\n</lg>\n\n<lg>\n<l>asti cennirvikalpaṃ ca kiñcit tattulyahetukam /</l>\n<l>sarva tathaiva hetorhi bhedād bhedaḥ phalātmanām // Pramāṇav_2.184 //</l>\n</lg>\n\n<lg>\n<l>anapekṣitabāhyārthā yojanā samayasmṛteḥ /</l>\n<l>tathānapekṣya samayaṃ vastuśaktyaiva netradhīḥ // Pramāṇav_2.185 //</l>\n</lg>\n\n<lg>\n<l>saṃketasmaraṇāpekṣaṃ rūpaṃ yadyakṣacetasi /</l>\n<l>anapekṣya na cecchaktaṃ syāt smṛtāveva liṃgavat // Pramāṇav_2.186 //</l>\n</lg>\n\n<lg>\n<l>tasyāstatsaṃgamotpatterakṣadhīḥ syāt smṛterna vā /</l>\n<l>tataḥ kālāntare 'pi syāt kvacid vyākṣepasambhavāt // Pramāṇav_2.187 //</l>\n</lg>\n\n<lg>\n<l>krameṇobhayahetuścet prāgeva syādabhedataḥ /</l>\n<l>anyo 'kṣabuddhihetuścet smṛtistatrāpyanarthikā // Pramāṇav_2.188 //</l>\n</lg>\n\n<lg>\n<l>yathāsamitāsiddhyarthamiṣyate samayasmṛtiḥ /</l>\n<l>bhedaścāsamito grāhyaḥ smṛtistatra kimarthikā // Pramāṇav_2.189 //</l>\n</lg>\n\n<lg>\n<l>sāmānyamātragrahaṇe bhedāpekṣā na yujyate /</l>\n<l>tasmāccakṣuśca rūpaṃ ca pratītyodeti netradhīḥ // Pramāṇav_2.190 //</l>\n</lg>\n\n<lg>\n<l>sākṣācca jñānajanane samartho viṣayo 'kṣavat /</l>\n<l>atha kasmād dvayādhīnajanma tat tena nocyate // Pramāṇav_2.191 //</l>\n</lg>\n\n<lg>\n<l>samīkṣya gamakatvaṃ hi vyapadeśo niyujyate /</l>\n<l>taccākṣavyapadeśe 'sti taddharmaśca niyojyatām // Pramāṇav_2.192 //</l>\n</lg>\n\n<lg>\n<l>tato liṃgasvabhāvo 'tra vyapadeśe niyojyatām /</l>\n<l>nivarttate vyāpakasya svabhāvasya nivṛttitaḥ // Pramāṇav_2.193 //</l>\n</lg>\n\n<lg>\n<l>sañcitaḥ samudāyaḥ sa sāmānyaṃ tatra cākṣadhīḥ /</l>\n<l>sāmānyabuddhuścāvaśyaṃ vikalpenānubaddyate // Pramāṇav_2.194 //</l>\n</lg>\n\n<lg>\n<l>arthāntarābhisambandhājjāyante ye 'ṇavo 'pare /</l>\n<l>uktāste sañcitāste hi nimittaṃ jñānajanmanaḥ // Pramāṇav_2.195 //</l>\n</lg>\n\n<lg>\n<l>aṇū nāṃ sa viśeṣaśca nāntareṇāparanaṇīn /</l>\n<l>tadekāniyamajjñānamuktaṃ sāmānyagocaram // Pramāṇav_2.196 //</l>\n</lg>\n\n<lg>\n<l>athaikāyatanatve 'pi nānekaṃ dṛśyate sakṛt /</l>\n<l>sakṛdgrahāvabhāsaḥ ki viyukteṣu tilādiṣu // Pramāṇav_2.197 //</l>\n</lg>\n\n<lg>\n<l>prayuktaṃ lāghavañcātra teṣveva kramapātiṣu /</l>\n<l>kiṃ nākramagrahastulyakālāḥ sarvāśya buddhayaḥ // Pramāṇav_2.198 //</l>\n</lg>\n\n<lg>\n<l>kāścit tāsvakramābhāsāḥ kramavatyo 'parāśca kim /</l>\n<l>sarvārthagrahaṇe tasmāsakramo 'yaṃ prasajyate // Pramāṇav_2.199 //</l>\n</lg>\n\n<lg>\n<l>nai kaṃ citrapataṃgādi rūpaṃ vā dṛśyate katham /</l>\n<l>citraṃ tadekāmiti cedidaṃ citrataraṃ tataḥ // Pramāṇav_2.200 //</l>\n</lg>\n\n<lg>\n<l>naikasvabhāvaṃ citraṃ hi maṇirūpaṃ yathaiva tat /</l>\n<l>nīlādipratibhāsaśca tulyaścitrapaṭādiṣu // Pramāṇav_2.201 //</l>\n</lg>\n\n<lg>\n<l>tatrāvayavarūpaṃ cet kevalaṃ dṛśyate tathā /</l>\n<l>nīlādīni nirasyānyaccitraṃ citraṃ yadīkṣase // Pramāṇav_2.202 //</l>\n</lg>\n\n<lg>\n<l>tulyārthākārakālatvenopalakṣitayardvayoḥ /</l>\n<l>nānārthā kramavatyekā kimekārthākramāparā // Pramāṇav_2.203 //</l>\n</lg>\n\n<lg>\n<l>vaiśvarūpyād dhiyāmeva bhāvānāṃ viśvarūpatā /</l>\n<l>taccedanaṅga keneyaṃ siddhā bhedavyavasthitiḥ // Pramāṇav_2.204 //</l>\n</lg>\n\n<lg>\n<l>vijātīnāmanārambhādālekhyādau na citradhīḥ /</l>\n<l>arūpatvānna saṃyogaścitro bhakteśca nāśrayaḥ // Pramāṇav_2.205 //</l>\n</lg>\n\n<lg>\n<l>pratyekamavicitratvād gṛhīteṣu krameṇa ca /</l>\n<l>na citradhīsaṅkalanamanekasyaikayāgrahāt // Pramāṇav_2.206 //</l>\n</lg>\n\n<lg>\n<l>nānārthaikā bhavet tasmāt siddhāto 'pyavikalpikā /</l>\n<l>vikalpayannekamartha yato 'nyadapi paśyati // Pramāṇav_2.207 //</l>\n</lg>\n\n<lg>\n<l>citrāvabhāseṣvathaṣu yadyekatvaṃ na yujyate /</l>\n<l>saiva tāvat kathaṃ buddhirekā citrāvabhāsinī // Pramāṇav_2.208 //</l>\n</lg>\n\n<lg>\n<l>idaṃ vastubalāyātaṃ yad vadanti vipaścitaḥ /</l>\n<l>yathā yathārthāścintyante viśīryante tathā tathā // Pramāṇav_2.209 //</l>\n</lg>\n\n<lg>\n<l>kiṃ syāt sā citrataikasyām na syāt tasyāṃ matāvapi /</l>\n<l>yadīdaṃ svayamarthānāṃ rocate tatra ke vayam // Pramāṇav_2.210 //</l>\n</lg>\n\n<lg>\n<l>tasmānnārtheṣu na jñāne sthūlābhāsastadātmanaḥ /</l>\n<l>ekatra pratiṣiddhitvād bahuṣvapi na sambhavaḥ // Pramāṇav_2.211 //</l>\n</lg>\n\n<lg>\n<l>paricchedo 'ntaranyo 'yaṃ bhāgo bahiriva sthitaḥ /</l>\n<l>jñānasyābhedinau bhinnau pratibhāso h yupaplavaḥ // Pramāṇav_2.212 //</l>\n</lg>\n\n<lg>\n<l>tatraikasyāpyabhāvena dvayamapyavahīyate /</l>\n<l>tasmāt tadeva tasyāpi tattvaṃ yā dvayaśūnyatā // Pramāṇav_2.213 //</l>\n</lg>\n\n<lg>\n<l>tadbhedāśrayiṇī ceyaṃ bhāvānāṃ bhedasaṃsthitiḥ /</l>\n<l>tadupalpavabhāve ca teṣāṃ bhedo 'pyupaplavaḥ // Pramāṇav_2.214 //</l>\n</lg>\n\n<lg>\n<l>na grāhyagrāhakākārabāhyamasti ca lakṣaṇam /</l>\n<l>ato lakṣaṇaśūnyatvānniḥsvabhāvāḥ prakāśitāḥ // Pramāṇav_2.215 //</l>\n</lg>\n\n<lg>\n<l>vyāpāropadhikaṃ sarva skandhādīnāṃ viśeṣataḥ /</l>\n<l>lakṣaṇaṃ sa ca tattvaṃ na tenāpyete vilakṣaṇāḥ // Pramāṇav_2.216 //</l>\n</lg>\n\n<lg>\n<l>yathāsvampratyayāpekṣādavidyopaplutātmanām /</l>\n<l>vijñaptirvitathākārā jāyate timiradivat // Pramāṇav_2.217 //</l>\n</lg>\n\n<lg>\n<l>asaṃviditatatvā ca sā sarvāparadarśanaiḥ /</l>\n<l>asambhavād vinā teṣāṃ grāhyagrāhakaviplavaiḥ // Pramāṇav_2.218 //</l>\n</lg>\n\n<lg>\n<l>tadupekṣitatattvārthaiḥ kṛtvā gajanimīlanam /</l>\n<l>kevalaṃ lokabuddhyaiva bāhyacintā pratanyate // Pramāṇav_2.219 //</l>\n</lg>\n\n<lg>\n<l>nīlādiścitravijñāne jñānopādhirananyabhāk /</l>\n<l>aśakyadarśanaḥ taṃ hi patatyarthe vivecayan // Pramāṇav_2.220 //</l>\n</lg>\n\n<lg>\n<l>yad yathā bhāsate jñānaṃ tat tathaiva prakāśate /</l>\n<l>iti nāmaikabhāvaḥ syāccitrākārasya cetasi // Pramāṇav_2.221 //</l>\n</lg>\n\n<lg>\n<l>paṭādirūpasyaikatve tathā syādavivekitā /</l>\n<l>vivekīni nirasyānyadā viveki ca nekṣate // Pramāṇav_2.222 //</l>\n</lg>\n\n<lg>\n<l>ko vā virodho bahavaḥ sañjātātiśayāḥ pṛthak /</l>\n<l>bhaveyuḥ kāraṇaṃ buddheryadi nātmendriyādivat // Pramāṇav_2.223 //</l>\n</lg>\n\n<lg>\n<l>hetubhāvād ṛte nānyā grāhyatā nāma kācana /</l>\n<l>tatra buddhiryadākārā tasyāstad grāhyamucyate // Pramāṇav_2.224 //</l>\n</lg>\n\n<lg>\n<l>kathaṃ vāvayavī grāhyā sakṛt svāvayavaiḥ saha /</l>\n<l>na hi gopratyayo dṛṣṭaḥ sāsnādīnāmadarśane // Pramāṇav_2.225 //</l>\n</lg>\n\n<lg>\n<l>guṇapradhānādhigamaḥ sahāpyabhimato yadi /</l>\n<l>sampūrṇāṅgo na gṛhyeta sakṛnnāpi guṇādimān // Pramāṇav_2.226 //</l>\n</lg>\n\n<lg>\n<l>vivakṣāparatantratvād viśeṣaṇaviśeṣayayoḥ /</l>\n<l>yadṅgabhāvenopāttaṃ tat tenaiva hi gṛhyate // Pramāṇav_2.227 //</l>\n</lg>\n\n<lg>\n<l>svato vastvantarābhedād guṇāderbhedakasya ca /</l>\n<l>agrahādekabuddhiḥ syāt paśyato 'pi parāparam // Pramāṇav_2.228 //</l>\n</lg>\n\n<lg>\n<l>guṇādibhedagraṇānnānātvapratipad yadi /</l>\n<l>astu nāma tathāpyeṣāṃ bhavet sambandhisaṅkaraḥ // Pramāṇav_2.229 //</l>\n</lg>\n\n<lg>\n<l>śabdādīnāmanekatvāt siddho 'nekagrahaḥ sakṛt /</l>\n<l>sanniveśagrahāyogādagrahe sanniveśinām // Pramāṇav_2.230 //</l>\n</lg>\n\n<lg>\n<l>sarvato vinivṛttasya vinivṛttiryato yataḥ /</l>\n<l>tadbhedonnītabhedā sā dharmiṇo 'nekarūpatā // Pramāṇav_2.231 //</l>\n</lg>\n\n<lg>\n<l>te kalpitā rūpabhedād nirvikalpasya cetasaḥ /</l>\n<l>na vicitrasya citrābhāḥ kādācitkasya gocaraḥ // Pramāṇav_2.232 //</l>\n</lg>\n\n<lg>\n<l>yadyapyasti sitatvādi yādṛgindriyagocaraḥ /</l>\n<l>na so 'bhidhīyate śabdairjānayo rūpabhedataḥ // Pramāṇav_2.233 //</l>\n</lg>\n\n<lg>\n<l>ekārthatve 'pi buddhīnāṃ nānāśrayatayā sa cet /</l>\n<l>śrotrādicittānīdānīṃ bhinnārthānīti tat kutaḥ // Pramāṇav_2.234 //</l>\n</lg>\n\n<lg>\n<l>jāto nāmāśrayonyo 'nyaḥ cetasāṃ tasya vastunaḥ /</l>\n<l>ekasyaiva kuto rūpaṃ bhinnākārāvabhāsi tat // Pramāṇav_2.235 //</l>\n</lg>\n\n<lg>\n<l>vṛtterdṛ śyaparāmarśenābhidhānavikalpayoḥ /</l>\n<l>darśanāt pratyabhijñānaṃ gavādīnāṃ nivāritam // Pramāṇav_2.236 //</l>\n</lg>\n\n<lg>\n<l>anvayāccānumānaṃ yadabhidhānavikalpayoḥ /</l>\n<l>dṛśye gavādau jātyādestadapyetena dūṣitam // Pramāṇav_2.237 //</l>\n</lg>\n\n<lg>\n<l>darśanānyeva bhinnānyapyekāṃ kurvanti kalpanām /</l>\n<l>pratyabhijñānasaṃkhyātāṃ svabhāveneti varṇitam // Pramāṇav_2.238 //</l>\n</lg>\n\n<lg>\n<l>pūrvānubhūtagrahaṇe mānasasyāpramāṇatā /</l>\n<l>adṛṣṭagrahaṇe 'ndhāderapi syādarthadarśanam // Pramāṇav_2.239 //</l>\n</lg>\n\n<lg>\n<l>kṣaṇakatvādatītasya darśanasya na sambhavaḥ /</l>\n<l>vācyamakṣaṇikatve syāllakṣaṇaṃ saviśeṣaṇam // Pramāṇav_2.240 //</l>\n</lg>\n\n<lg>\n<l>niṣpāditakriye kañcid viśeṣamasamādadhat /</l>\n<l>karmaṇyaindriyamanyad vā sādhanaṃ kimitīṣyate // Pramāṇav_2.241 //</l>\n</lg>\n\n<lg>\n<l>sakṛd bhāvaśca sarvāsāṃ dhiyāṃ tadbhāvajanmanām /</l>\n<l>anyairakāryabhedasya tadapekṣāvirodhataḥ // Pramāṇav_2.242 //</l>\n</lg>\n\n<lg>\n<l>tasmādindriyavijñānānantarapratyayodbhavam /</l>\n<l>mano 'nyameva gṛhṇāti viṣayaṃ nāndhadṛk tataḥ // Pramāṇav_2.243 //</l>\n</lg>\n\n<lg>\n<l>svārthānvayārthāpekṣaiva heturindriyajā matiḥ /</l>\n<l>tato 'nyagrahaṇesya niyatagrāhyatā matā // Pramāṇav_2.244 //</l>\n</lg>\n\n<lg>\n<l>tadatulyakriyākālaḥ kathaṃ svajñānakālikaḥ /</l>\n<l>sahakārī bhavedartha iti cedakṣacetasaḥ // Pramāṇav_2.245 //</l>\n</lg>\n\n<lg>\n<l>asataḥ prāgasāmarthyāt paścāccānupayogataḥ /</l>\n<l>prāgbhāvaḥ sarvahetūnāṃ nāti 'rtha svadhiyā saha // Pramāṇav_2.246 //</l>\n</lg>\n\n<lg>\n<l>bhinnakālaṃ kathaṃ grāhyamiti ced grāhyātāṃ viduḥ /</l>\n<l>hetutvameva yuktijñā jñānākārārpaṇakṣamam // Pramāṇav_2.247 //</l>\n</lg>\n\n<lg>\n<l>kārya hyanekahetutve 'pyanukurvadudeti yat /</l>\n<l>tat tenāpyatra tadrūpaṃ gṛhītamiti cocyate // Pramāṇav_2.248 //</l>\n</lg>\n\n<lg>\n<l>aśakyasamayo hyātmā rāgādīnāmannanyabhāk /</l>\n<l>teṣāmataḥ svasaṃvittirnnābhijalpānuṣaṅgiṇī // Pramāṇav_2.249 //</l>\n</lg>\n\n<lg>\n<l>avedakāḥ parasyāpi te svarūpaṃ kathaṃ viduḥ /</l>\n<l>ekārthāśrayiṇā vedyā vijñāneneti kecana // Pramāṇav_2.250 //</l>\n</lg>\n\n<lg>\n<l>tadatadrū piṇo bhāvāstadatadrū pahetujāḥ /</l>\n<l>tatsukhādi kimajñānaṃ vijñānābhinnahetujam // Pramāṇav_2.251 //</l>\n</lg>\n\n<lg>\n<l>sārthe satīndriye yogye yathāsvamapi cetasi /</l>\n<l>dṛṣṭaṃ janma sukhādīnāṃ tat tulyaṃ manasāmapi // Pramāṇav_2.252 //</l>\n</lg>\n\n<lg>\n<l>asatsu satsu caiteṣu na janmājanma vā kvacit /</l>\n<l>dṛṣṭaṃ sukhāderbuddhervā tat tato nānyaśca te // Pramāṇav_2.253 //</l>\n</lg>\n\n<lg>\n<l>sukhaduḥkhādibhedaśca tesāmeva viśeṣataḥ /</l>\n<l>tasyā eva yathā buddhermāndyapāṭavasaṃśrayāḥ // Pramāṇav_2.254 //</l>\n</lg>\n\n<lg>\n<l>yasyārthasya nipātena te jātā dhīsukhādayaḥ /</l>\n<l>multvā taṃ pratipadyeta sukhādīneva sā kathan // Pramāṇav_2.255 //</l>\n</lg>\n\n<lg>\n<l>avicchinnā na bhāseta tatsaṃvittiḥ kramagrahe /</l>\n<l>tallāghavāccet tattulyamityasaṃvedanaṃ na kim // Pramāṇav_2.256 //</l>\n</lg>\n\n<lg>\n<l>na caikayā dvayajñānaṃ niyamādakṣacetasaḥ /</l>\n<l>sukhādyabhāve 'pyarthācca jātestacchaktyasiddhitaḥ // Pramāṇav_2.257 //</l>\n</lg>\n\n<lg>\n<l>pṛthak pṛthak ca sāmarthye dvayornīlādivat sukham /</l>\n<l>gṛhyeta kevalaṃ tasya taddhetvarthamagṛhṇataḥ // Pramāṇav_2.258 //</l>\n</lg>\n\n<lg>\n<l>na hi saṃvedanaṃ yuktam arthenaiva saha grahe /</l>\n<l>kiṃ sāmarthya sukhādīnāṃ neṣṭā dhīryat tadudbhavā // Pramāṇav_2.259 //</l>\n</lg>\n\n<lg>\n<l>vinārthena sukhādīnāṃ vedane cakṣurādibhiḥ /</l>\n<l>rūpādiḥ stryādibhedo 'kṣraṇā na gṛhyeta kadācana // Pramāṇav_2.260 //</l>\n</lg>\n\n<lg>\n<l>na hi satyantaraṅge 'rthe śakte dhīrbāhyadarśanī /</l>\n<l>arthagrahe sukhādīnāṃ tajjānāṃ syādavedanam // Pramāṇav_2.261 //</l>\n</lg>\n\n<lg>\n<l>dhiyoryu gapadutpattau tattadviṣayasambhavāt /</l>\n<l>sukhaduḥkhavidau syātāṃ sakṛdarthasya sambhave // Pramāṇav_2.262 //</l>\n</lg>\n\n<lg>\n<l>satyāntare 'pyupādāne jñāne duḥkhādisambhavaḥ /</l>\n<l>nopādānaṃ viruddhasya taccaikamiti cenmatam // Pramāṇav_2.263 //</l>\n</lg>\n\n<lg>\n<l>tadajñānasya vijñānaṃ kenopādānakāraṇam /</l>\n<l>ādhipatyaṃ tu kurvīta tadvirudve 'pi dṛśyate // Pramāṇav_2.264 //</l>\n</lg>\n\n<lg>\n<l>akṣraṇoryathaika āloko naktañcaratadanyayoḥ /</l>\n<l>rūpadarśanavaiguṇyāvaiguṇye kurute sakṛt // Pramāṇav_2.265 //</l>\n</lg>\n\n<lg>\n<l>tasmāt sukhādayo 'rthānāṃ svasaṃkrāntāvabhāsinām /</l>\n<l>vedakāḥ svātmanaścaiṣāmarthebhyo janma kevalam // Pramāṇav_2.266 //</l>\n</lg>\n\n<lg>\n<l>arthātmā svātmabhūto hi teṣāṃ tairanubhūyate /</l>\n<l>tenārthānubhavakhyātirālambastu tadābhatā // Pramāṇav_2.267 //</l>\n</lg>\n\n<lg>\n<l>kaścid bahiḥsthitāneva sukhādīnapracetanān /</l>\n<l>grāhyānāha na tasyāpi sakṛd yukto dvayagrahaḥ // Pramāṇav_2.268 //</l>\n</lg>\n\n<lg>\n<l>sukhādyabhinnarūpatvānnīlādeścet sakṛd grahaḥ /</l>\n<l>bhinnāvabhāsinorgrāhyaṃ cetasostadabhedi kim // Pramāṇav_2.269 //</l>\n</lg>\n\n<lg>\n<l>tasyāviśeṣe bāhyasya bhāvanātāratamyataḥ /</l>\n<l>tāratamyañca buddhau syānna prītiparitāpayoḥ // Pramāṇav_2.270 //</l>\n</lg>\n\n<lg>\n<l>sukhādyātmatayā buddherapi yadyavirodhitā /</l>\n<l>sa idānīṃ kathaṃ bāhyāḥ sukhādyātmeti gamyate // Pramāṇav_2.271 //</l>\n</lg>\n\n<lg>\n<l>agrāhyagrāhakatvācced bhinnajātīyayoḥ pumān /</l>\n<l>agrāhakaḥ syāt sarvasya tato hīyeta bhoktṛtā // Pramāṇav_2.272 //</l>\n</lg>\n\n<lg>\n<l>kāryakāraṇatānena pratyuktākāryakāraṇe /</l>\n<l>grāhyagrāhakatābhāvād bhāve 'nyatrāpi sā bhavet // Pramāṇav_2.273 //</l>\n</lg>\n\n<lg>\n<l>tasmāt ta āntarā eva saṃvedyatvācca cetanāḥ /</l>\n<l>saṃvedanaṃ na yad rūpaṃ na hi tat tasya vedanam // Pramāṇav_2.274 //</l>\n</lg>\n\n<lg>\n<l>atatsvabhāvo 'nubhavo baiddhāṃstān sannavaiti cet /</l>\n<l>muktvādhyakṣasmṛtākārāṃ saṃvitiṃ buddhiratra kā // Pramāṇav_2.275 //</l>\n</lg>\n\n<lg>\n<l>tāṃstānarthānupādāya sukhaduḥkhādivedanam /</l>\n<l>ekamāvirbhavad dṛṣṭaṃ na dṛṣṭaṃ tvanyadantarā // Pramāṇav_2.276 //</l>\n</lg>\n\n<lg>\n<l>saṃsargādavibhāgaścedayogolakavah nivat /</l>\n<l>bhedābhedavyavasthaivamucchinnā sarvavastuṣu // Pramāṇav_2.277 //</l>\n</lg>\n\n<lg>\n<l>abhinnavedanasyaikyaṃ yannaivaṃ tad vibhedavat /</l>\n<l>sidhyedasādhanatve 'sya na siddhaṃ bhedasādhanam // Pramāṇav_2.278 //</l>\n</lg>\n\n<lg>\n<l>bhinnābhaḥ sitaduḥkhādirabhinno bhuddhivedane /</l>\n<l>abhinnābhe vibhinne ced bhedābhedau kimāśrayau // Pramāṇav_2.279 //</l>\n</lg>\n\n<lg>\n<l>tiraskṛtānāṃ paṭunāpyekadābhedadarśanāt /</l>\n<l>pravāhe vittibhedānāṃ siddhā bhedavyavasthitiḥ // Pramāṇav_2.280 //</l>\n</lg>\n\n<lg>\n<l>prāguktaṃ yogināṃ jñānaṃ teṣāṃ tad bhāvanāmayam /</l>\n<l>vidhūtakalpanājālaṃ spaṣṭamevāvabhāsate // Pramāṇav_2.281 //</l>\n</lg>\n\n<lg>\n<l>kāmaśokabhayonmādacaurasvapnādyupaplutāḥ /</l>\n<l>abhūtānapi paśyanti purato 'vasthitāniva // Pramāṇav_2.282 //</l>\n</lg>\n\n<lg>\n<l>na vikalpānubaddhasyāsti syuṭārthāvabhāsitā /</l>\n<l>svapne 'pi smaryate smārta na ca tat tādṛgarthavat // Pramāṇav_2.283 //</l>\n</lg>\n\n<lg>\n<l>aśubhā pṛthivīkṛtsnādyabhūtamapi varṇyate /</l>\n<l>spaṣṭābhaṃ nirvikalpañca bhāvānābalanirmitam // Pramāṇav_2.284 //</l>\n</lg>\n\n<lg>\n<l>tasmād bhūtamabhūtaṃ vā yad yadevātibhāvyate /</l>\n<l>bhāvanāpariniṣpattau tat sfuṭākalpadhīphalam // Pramāṇav_2.285 //</l>\n</lg>\n\n<lg>\n<l>tatra pramāṇaṃ saṃvādi yat prāṅ nirṇītavastuvat /</l>\n<l>tad bhāvānājaṃ pratyakṣamiṣṭam śeṣā upaplavāḥ // Pramāṇav_2.286 //</l>\n</lg>\n\n<lg>\n<l>śabdārthagrāhi yad yatra tajjñānaṃ tatra kalpanā /</l>\n<l>svarūpaṃ ca na śabdārthastatrādhyakṣamato 'khilam // Pramāṇav_2.287 //</l>\n</lg>\n\n<lg>\n<l>trividhaṃ kalpamājñānamāśrayopaplavodbhavam /</l>\n<l>avikalpalamekaṃ ca pratyakṣābhaṃ caturvidham // Pramāṇav_2.288 //</l>\n</lg>\n\n<lg>\n<l>anakṣajatvasiddhyarthamukte dve bhrāntidarśanāt /</l>\n<l>siddhānumādivacanaṃ sādhanāyaiva pūrvayoḥ // Pramāṇav_2.289 //</l>\n</lg>\n\n<lg>\n<l>saṃketasaṃśrayānyārthasamāropavikalpe /</l>\n<l>na pratyakṣānuvṛttitvāt kadācid bhrāntikāraṇam // Pramāṇav_2.290 //</l>\n</lg>\n\n<lg>\n<l>yathaiveyaṃ parokṣārthakalpanā smaraṇātmikā /</l>\n<l>samayāpekṣīṇī nārtha pratyakṣamadhyavasyapi // Pramāṇav_2.291 //</l>\n</lg>\n\n<lg>\n<l>tathānubhūtasmaraṇamantareṇa ghaṭādiṣu /</l>\n<l>na pratyayo 'nuyaṃstacca pratyakṣāt parihīyate // Pramāṇav_2.292 //</l>\n</lg>\n\n<lg>\n<l>apavādaścaturtho 'tra tenoktamupaghātajam /</l>\n<l>kevalaṃ tatra timiramupaghātopalakṣaṇam // Pramāṇav_2.293 //</l>\n</lg>\n\n<lg>\n<l>mānasaṃ tadapītyeke teṣāṃ grantho virudhyate /</l>\n<l>nīladvicandrādidhiyāṃ heturakṣāṇyapītyayam 294 //</l>\n</lg>\n\n<lg>\n<l>pāramparyeṇa hetuścedindriyajñānagocare /</l>\n<l>vicāryamāṇe prastāvo mānasasyeha kīdṛśaḥ // Pramāṇav_2.295 //</l>\n</lg>\n\n<lg>\n<l>ki vaindriyaṃ yadakṣāṇāṃ bhāvābhāvānurodhi cet /</l>\n<l>tat tulyaṃ vikriyāvaccet saiveyaṃ kiṃ niṣidhyate // Pramāṇav_2.296 //</l>\n</lg>\n\n<lg>\n<l>sarpādibhrāntivaccāsyāḥ syādakṣavikṛtāvapi /</l>\n<l>nivṛttirna nivarteta nivṛtte 'pyakṣaviplave // Pramāṇav_2.297 //</l>\n</lg>\n\n<lg>\n<l>kadācidanyasantāne tathaivārpyeta vācakaiḥ /</l>\n<l>dṛṣṭasmṛtimapekṣeta na bhāseta parisfuṭam // Pramāṇav_2.298 //</l>\n</lg>\n\n<lg>\n<l>suptasya jāgrato vāpi yaiva dhīḥ sphuṭabhāsinī /</l>\n<l>sā nirvikalpobhayathāpyanyathaiva vikalpikā // Pramāṇav_2.299 //</l>\n</lg>\n\n<lg>\n<l>tasmāt tasyāvikalpe 'pi prāmāṇyaṃ pratiṣidhyate /</l>\n<l>visaṃvādāt tadartha ca pratyakṣābhaṃ dvidhoditam // Pramāṇav_2.300 //</l>\n</lg>\n\n<lg>\n<l>kriyāsādhanamityeva sarva sarvasya karmaṇaḥ /</l>\n<l>sādhanaṃ na hi tasya sādhanaṃ yā kriyā yataḥ // Pramāṇav_2.301 //</l>\n</lg>\n\n<lg>\n<l>tatrānubhavamātreṇa jñānasya sadṛśātmanaḥ /</l>\n<l>bhāvyaṃ tenātnamā yena pratikarma vibhajyate // Pramāṇav_2.302 //</l>\n</lg>\n\n<lg>\n<l>anātmabhūto bhedo 'sya vidyamāno 'pi hetuṣu /</l>\n<l>bhinne karmaṇyabhinnasya na bhedena niyāmakaḥ // Pramāṇav_2.303 //</l>\n</lg>\n\n<lg>\n<l>tasmād yato 'syātmabhedādasyādhigatirityayam /</l>\n<l>kriyāyāḥ karmaniyamaḥ siddhā sā tatprasādhanā // Pramāṇav_2.304 //</l>\n</lg>\n\n<lg>\n<l>arthena ghaṭayatyenāṃ na hi muktvārtharūpatām /</l>\n<l>anyaḥ svabhedājjñānasya bhedako 'pi kathañcana // Pramāṇav_2.305 //</l>\n</lg>\n\n<lg>\n<l>tasmāt prameyādhigateḥ sādhanaṃ meyarūpatā /</l>\n<l>sādhane 'nyatra tatkarmasambandho na prasiddhayati // Pramāṇav_2.306 //</l>\n</lg>\n\n<lg>\n<l>sā ca tasyātmabhūtaiva tena nārthāntaraṃ phalam /</l>\n<l>dadhānaṃ tacca tāmātmanyarthādhigamanātmanā // Pramāṇav_2.307 //</l>\n</lg>\n\n<lg>\n<l>savyāpāramivābhāti vyāpāreṇa svakarmaṇi /</l>\n<l>tadvaśāt tadavyavasthānādakārakamapi svayam // Pramāṇav_2.308 //</l>\n</lg>\n\n<lg>\n<l>yathā phalasya hetūnāṃ sadṛśātmatayodbhavāt /</l>\n<l>heturūpagraho loke 'kriyāvattve 'pi kathyate // Pramāṇav_2.309 //</l>\n</lg>\n\n<lg>\n<l>ālocanākṣasambandhaviśeṣaṇadhiyāmataḥ /</l>\n<l>neṣṭaṃ prāmāṇyameteṣāṃ vyavadhānāt kriyāṃ prati // Pramāṇav_2.310 //</l>\n</lg>\n\n<lg>\n<l>sarveṣāmupayoge 'pi kārakāṇāṃ kriyāṃ prati /</l>\n<l>yadantyaṃ bhedakaṃ tasyāstat sādhakatamaṃ matam // Pramāṇav_2.311 //</l>\n</lg>\n\n<lg>\n<l>sarvasāmānyahetutvāsakṣāṇāmasti nedṛśam /</l>\n<l>tadbhede 'pi hyatadrūpasyāsyedamiti tat kutaḥ // Pramāṇav_2.312 //</l>\n</lg>\n\n<lg>\n<l>etena śeṣaṃ vyākhyātaṃ viśeṣaṇadhiyāṃ punaḥ /</l>\n<l>atādrū pye na bhedo 'pi tadvadanyadhiyo 'pi vā // Pramāṇav_2.313 //</l>\n</lg>\n\n<lg>\n<l>neṣṭo viṣayabhedo 'pi kriyāsādhanayordvayoḥ /</l>\n<l>ekārthatve dvayaṃ vyartha na ca syāt kramabhāvitā // Pramāṇav_2.314 //</l>\n</lg>\n\n<lg>\n<l>sādhyasādhanatābhāvaḥ sakṛdbhāve dhiyoṃ 'śayoḥ /</l>\n<l>tadvyavasthāśrayatvena sādhyasādhanasaṃsthitiḥ // Pramāṇav_2.315 //</l>\n</lg>\n\n<lg>\n<l>sarvātmanāpi sambaddhaṃ kaiścidevāvagamyate /</l>\n<l>dharmeḥ sa niyamo na syāt sambandhasyāviśeṣataḥ // Pramāṇav_2.316 //</l>\n</lg>\n\n<lg>\n<l>tadabhede 'pi bhedo 'yaṃ yasmāt tasya pramāṇatā /</l>\n<l>saṃskārāccedatādrū pye na tasyāpyavyavasthiteḥ // Pramāṇav_2.317 //</l>\n</lg>\n\n<lg>\n<l>kriyākaraṇayoraikyavirodha iti ced asat /</l>\n<l>dharmabhedābhyupagamād vastvabhinnamitīṣyate // Pramāṇav_2.318 //</l>\n</lg>\n\n<lg>\n<l>evamprakārā sarvaiva kriyākārakasaṃsthitiḥ /</l>\n<l>bhāvasya bhinnānabhimateṣvapyāropeṇa vṛttitaḥ // Pramāṇav_2.319 //</l>\n</lg>\n\n<lg>\n<l>kārthasaṃvid yadevedaṃ pratyekṣaṃ prativedanam /</l>\n<l>tadarthavedanaṃ kena tādrū pyād vyabhicāri tat // Pramāṇav_2.320 //</l>\n</lg>\n\n<lg>\n<l>atha so 'nubhavaḥ kvāsya tadevedaṃ vicāryate /</l>\n<l>sarūpayanti tat kena sthūlābhāsaṃ ca te 'ṇavaḥ // Pramāṇav_2.321 //</l>\n</lg>\n\n<lg>\n<l>tannārtharūpatā tasya satyāṃ sā vyabhicāriṇī /</l>\n<l>tatsaṃvedanabhāvasya na samarthā prasādhane // Pramāṇav_2.322 //</l>\n</lg>\n\n<lg>\n<l>tatsārūpyatadutpattī yadi saṃvedyalakṣaṇam /</l>\n<l>saṃvedya syāt samānārtha vijñānaṃ samanantaram // Pramāṇav_2.323 //</l>\n</lg>\n\n<lg>\n<l>idaṃ dṛṣṭaṃ śrutaṃ vedam iti yatrāvasāyadhīḥ /</l>\n<l>na tasyānubhavaḥ saiva pratyāsattirvicāryate // Pramāṇav_2.324 //</l>\n</lg>\n\n<lg>\n<l>dṛśyadarśanayoryena tasya tad darśanaṃ matam /</l>\n<l>tayoḥ sambandhamāśritya draṣṭureṣa viniścayaḥ // Pramāṇav_2.325 //</l>\n</lg>\n\n<lg>\n<l>ātmā sa tasyānubhavaḥ s ca nānyasya kasyacit /</l>\n<l>pratyakṣaprativedyatvamapi tasya tadātmatā // Pramāṇav_2.326 //</l>\n</lg>\n\n<lg>\n<l>nānyo 'nubhāvyastenāsti tasya nānubhavo 'paraḥ /</l>\n<l>tasyāpi tulyacodyatvāt svayaṃ saiva prakāśate // Pramāṇav_2.327 //</l>\n</lg>\n\n<lg>\n<l>nīlādirūpastasyāsau svabhāvo 'nubhavaśca saḥ /</l>\n<l>nīlādyanubhavāt khyātaḥ svarūpānubhavo 'pi san // Pramāṇav_2.328 //</l>\n</lg>\n\n<lg>\n<l>prakāśamānastādātmyāt svarūpasya prakāśakaḥ /</l>\n<l>yathā prakāśo 'bhimatastathā dhīrātmavedinī // Pramāṇav_2.329 //</l>\n</lg>\n\n<lg>\n<l>tasyāścārthāntare vedye durghaṭau vedyavedakau /</l>\n<l>avedyavedakākārā yathā bhrāntairnirīkṣyate // Pramāṇav_2.330 //</l>\n</lg>\n\n<lg>\n<l>vibhaktalakṣaṇagrāhyagrāhakākāraviplavā /</l>\n<l>tathā kṛtavyavastheyaṃ keśādijñānabhedavat // Pramāṇav_2.331 //</l>\n</lg>\n\n<lg>\n<l>yadā tadā na sañcodyagrāhyagrāhakalakṣaṇā /</l>\n<l>tadānyasaṃvido 'bhāvāt svasaṃvit phalamiṣyate // Pramāṇav_2.332 //</l>\n</lg>\n\n<lg>\n<l>yadi bahyo 'nubhūyeta ko doṣo naiva kaścana /</l>\n<l>idameva kimuktaṃ syāt sa bāhyo 'rtho 'nubhūyate // Pramāṇav_2.333 //</l>\n</lg>\n\n<lg>\n<l>yadi buddhistadākārā sāstyākāraviśeṣiṇī /</l>\n<l>sā bāhyādanyato veti vicāramidamarhati // Pramāṇav_2.334 //</l>\n</lg>\n\n<lg>\n<l>darśanopādhirahitasyāgrahāta tadgrahe grahāt /</l>\n<l>darśanaṃ nīlanirbhāsaṃ nārtho bāhyo 'sti kevalam // Pramāṇav_2.335 //</l>\n</lg>\n\n<lg>\n<l>kasyacit kiñcidevāntarvāsanāyāḥ prabodhakam /</l>\n<l>tato dhiyāṃ viniyamo na bāhyārthavyapekṣayā // Pramāṇav_2.336 //</l>\n</lg>\n\n<lg>\n<l>tasmād dvirūpamastyekaṃ yadevamanubhūyate /</l>\n<l>smaryate cobhayākārasyāsya saṃvedanaṃ phalam // Pramāṇav_2.337 //</l>\n</lg>\n\n<lg>\n<l>yadā nuṣpannatdbhāva iṣṭo 'niṣṭo 'pi vā paraḥ /</l>\n<l>vijñaptiheturviṣayastasyāścānubhavastathā // Pramāṇav_2.338 //</l>\n</lg>\n\n<lg>\n<l>yadā saviṣayaṃ jñānaṃ jñānāṃśe 'rthavyavasthiteḥ /</l>\n<l>tadā ya ātmānubhavaḥ sa evārthaviniścayaḥ // Pramāṇav_2.339 //</l>\n</lg>\n\n<lg>\n<l>yadīṣṭākāra ātmā syādanyathā vānubhūyate /</l>\n<l>iṣṭo 'niṣṭo 'pi vā tena bhavatyarthaḥ praveditaḥ // Pramāṇav_2.340 //</l>\n</lg>\n\n<lg>\n<l>vidyamāne 'pi bāhye 'rthe yathānubhavameva saḥ /</l>\n<l>niścitātmā svarūpeṇa nānekātmatvadoṣataḥ // Pramāṇav_2.341 //</l>\n</lg>\n\n<lg>\n<l>yadi bāhyaṃ na vidyeta ksya saṃvedanaṃ bhavet /</l>\n<l>yadyagatyā svarūpasya bāhyasyaiva na kiṃ matam // Pramāṇav_2.342 //</l>\n</lg>\n\n<lg>\n<l>abhyupāye 'pi bhedena na syādanubhavo dvayoḥ /</l>\n<l>adṛṣṭāvaraṇāt syāt cenna nāmārthāvaśo gatiḥ // Pramāṇav_2.343 //</l>\n</lg>\n\n<lg>\n<l>tamanekātmakaṃ bhāvamekātmatvena darśayat /</l>\n<l>tadadṛṣṭaṃ kathaṃ nāma bhavedarthasya darśakam // Pramāṇav_2.344 //</l>\n</lg>\n\n<lg>\n<l>iṣṭāniṣṭāvabhāsinyaḥ kalpanā nākṣadhīryadi /</l>\n<l>aniṣṭādāvasandhānaṃ dṛṣṭaṃ tatrāpi cetasām // Pramāṇav_2.345 //</l>\n</lg>\n\n<lg>\n<l>tasmāt prameye bāhye 'pi yuktaṃ svānubhavaḥ phalam /</l>\n<l>yataḥ svabhāvo 'sya yathā tathaivārthaviniścayaḥ // Pramāṇav_2.346 //</l>\n</lg>\n\n<lg>\n<l>tadarthābhāsataivāsya pramāṇaṃ na tu sannapi /</l>\n<l>grāhakātmāparārthatvād bāhyeṣvartheṣapekṣate // Pramāṇav_2.347 //</l>\n</lg>\n\n<lg>\n<l>yasmād yathā niviṣṭo 'sāvarthātmā pratyaye tathā /</l>\n<l>niścīyate niviṣṭo 'sāvevamityātmasaṃvidaḥ // Pramāṇav_2.348 //</l>\n</lg>\n\n<lg>\n<l>ityarthasaṃvit saiveṣṭā yato 'rthātmā na dṛśyate /</l>\n<l>tasmād buddhiniveśyārthaḥ sādhanaṃ tasya sā kriyā // Pramāṇav_2.349 //</l>\n</lg>\n\n<lg>\n<l>yathā niviśate so 'rtho yataḥ sā prathate tathā /</l>\n<l>arthasthitestadātmatvāt svavidapyarthavinmatā // Pramāṇav_2.350 //</l>\n</lg>\n\n<lg>\n<l>tasmād viṣayabhedo 'pi na svasaṃvedanaṃ phalam /</l>\n<l>uktaṃ svabhāvacintāyāṃ tādātmyādarthasaṃvidaḥ // Pramāṇav_2.351 //</l>\n</lg>\n\n<lg>\n<l>tathāvabhāsamānasya tādṛśo 'nyādṛśo 'pi vā /</l>\n<l>jñānasya heturartho 'pītyarthasyeṣṭā prameyatā // Pramāṇav_2.352 //</l>\n</lg>\n\n<lg>\n<l>yathākathañcit tasyārtharūpaṃ muktvāvabhāsinaḥ /</l>\n<l>arthagrahaḥ katham satyaṃ na jāne 'hamapīdṛśam // Pramāṇav_2.353 //</l>\n</lg>\n\n<lg>\n<l>avibhāgo 'pi buddh yātmaviparyāsitadarśanaiḥ /</l>\n<l>grāhyagrāhakasaṃvittibhedavāniva lakṣyate // Pramāṇav_2.354 //</l>\n</lg>\n\n<lg>\n<l>mantrādyu paplutākṣāṇāṃ yathā mṛcchakalādayaḥ /</l>\n<l>anyathaivāvabhāsante tadrūparahitā api // Pramāṇav_2.355 //</l>\n</lg>\n\n<lg>\n<l>tathaiva darśanāt teṣāmanupaplutacakṣuṣā /</l>\n<l>dūre yathā vā maruṣu mahānalpo 'pi dṛśyate // Pramāṇav_2.356 //</l>\n</lg>\n\n<lg>\n<l>yathānudarhsanaṃ ceyaṃ meyamānaphalasthitiḥ /</l>\n<l>kriyate 'vidyamānāpi grāhyagrāhakasaṃvidām // Pramāṇav_2.357 //</l>\n</lg>\n\n<lg>\n<l>anyathaikasya bhāvasya nānārūpāvabhāsinaḥ /</l>\n<l>satyaṃ kathaṃ syurākārāstadekatvasya hānitaḥ // Pramāṇav_2.358 //</l>\n</lg>\n\n<lg>\n<l>anyasyānyatvahāneśca nābhedo rūpadarśanāt /</l>\n<l>rūpābhedaṃ ca paśyanto dhīrabhedaṃ vyavasyati // Pramāṇav_2.359 //</l>\n</lg>\n\n<lg>\n<l>bhāvā yena nirūpyante tadrūpaṃ nāsti tattvataḥ /</l>\n<l>yasmādekamanekaṃ ca rūpaṃ teṣāṃ na vidyate // Pramāṇav_2.360 //</l>\n</lg>\n\n<lg>\n<l>sādharmyadarśanālloke bhrāntirnāmopajāyate /</l>\n<l>atadātmani tādātmyavyavasāyena neha tat // Pramāṇav_2.361 //</l>\n</lg>\n\n<lg>\n<l>adarśanājjagatyasminnekasyāpi tadātmanaḥ /</l>\n<l>astīyamapi yā tvantarupaplavasamudbhavā // Pramāṇav_2.362 //</l>\n</lg>\n\n<lg>\n<l>doṣodbhavā prakṛtyā sā vitathapratibhāsinī /</l>\n<l>anapekṣitasādharmyadṛgādistaimirādivat // Pramāṇav_2.363 //</l>\n</lg>\n\n<lg>\n<l>tatra buddheḥ paricchedo grāhakākārasammataḥ /</l>\n<l>tādātmyādātmavit tasya sa tasya sādhanaṃ tataḥ // Pramāṇav_2.364 //</l>\n</lg>\n\n<lg>\n<l>tatrātmaviṣaye māne yathārāgādi vedanam /</l>\n<l>iyaṃ sarvatra saṃyojyā mānameyaphalasthitiḥ // Pramāṇav_2.365 //</l>\n</lg>\n\n<lg>\n<l>tatrāpyanubhavātmatvāt te yogyā svātmasaṃvidi /</l>\n<l>iti sā yogyatā mānamātmā meyaḥ phalaṃ svavit // Pramāṇav_2.366 //</l>\n</lg>\n\n<lg>\n<l>grāhakākārasaṃkhyātā paricchedātmatātmani /</l>\n<l>sā yogyateti ca proktaṃ pramāṇaṃ svātmavedanam // Pramāṇav_2.367 //</l>\n</lg>\n\n<lg>\n<l>sarvameva hi vijñānaṃ viṣayebhyaḥ samudbhavad /</l>\n<l>tadanyāsyāpi hetutve kathañcid viṣayākṛti // Pramāṇav_2.368 //</l>\n</lg>\n\n<lg>\n<l>yathaivāhārakālāderhetutve 'patyajanmani /</l>\n<l>pitrostadekasyākāraṃ dhatte nānyasya kasyacit // Pramāṇav_2.369 //</l>\n</lg>\n\n<lg>\n<l>taddhetutvena tulye 'pi tadanyairviṣaye matam /</l>\n<l>viṣayatvaṃ tadaṃśena tadabhāve na tad bhavet // Pramāṇav_2.370 //</l>\n</lg>\n\n<lg>\n<l>anarthākāraśaṅkā syādapyarthavati cetasi /</l>\n<l>atītārthagrahe siddhe dvirūpatvātmavedane // Pramāṇav_2.371 //</l>\n</lg>\n\n<lg>\n<l>nīlādyābhāsabheditvānnartho jātirādvatī /</l>\n<l>sā cānityā na jātiḥ syānnityā cā janikā katham // Pramāṇav_2.372 //</l>\n</lg>\n\n<lg>\n<l>nāmādikaṃ niṣiddhaṃ prāṅ nāyamarthavatāṃ kramaḥ /</l>\n<l>icchamātrānurodhitvādarthaśaktirna sidhyati // Pramāṇav_2.373 //</l>\n</lg>\n\n<lg>\n<l>smṛtiścedṛgvidhaṃ jñānaṃ tasyāścānubhavād bhavaḥ /</l>\n<l>sa cārthākārarahitaḥ sedānīṃ tadvatī katham // Pramāṇav_2.374 //</l>\n</lg>\n\n<lg>\n<l>nārthād bhāvastadābhāvāt syāttathānubhave 'pi saḥ /</l>\n<l>ākāraḥ sa ca nārthasya spaṣṭakāravivekataḥ // Pramāṇav_2.375 //</l>\n</lg>\n\n<lg>\n<l>vyatiriktaṃ tadākāraṃ pratīyādaparastadā /</l>\n<l>nityamātmani sambandhe pratīyāt kathitaṃ ca na // Pramāṇav_2.376 //</l>\n</lg>\n\n<lg>\n<l>ekaikenābhisambandhe pratisandhirna yujyate /</l>\n<l>ekārthābhiniveśātmā pravaktṛśrotṛcetasoḥ // Pramāṇav_2.377 //</l>\n</lg>\n\n<lg>\n<l>tadekavyavahāraścet sādṛśyādatadābhayoḥ /</l>\n<l>bhinnātmārtha kathaṃ grāhyastadā syāddhīranarthikā // Pramāṇav_2.378 //</l>\n</lg>\n\n<lg>\n<l>taccānubhavavijñānenobhayāṃśāvalambinā /</l>\n<l>ekākāraviśeṣeṇa tajjñānenānubadhyate // Pramāṇav_2.379 //</l>\n</lg>\n\n<lg>\n<l>anyathā hyatathārūpaṃ kathaṃ jñāne 'dhirohati /</l>\n<l>ekākārottaraṃ jñānaṃ tathā h yuktaramuktaram // Pramāṇav_2.380 //</l>\n</lg>\n\n<lg>\n<l>tasyārtharūpeṇākārāvātmākāraśca kaścana /</l>\n<l>dvitīyasya tṛtīyena jñānena hi vivicyate // Pramāṇav_2.381 //</l>\n</lg>\n\n<lg>\n<l>arthakāryatayā jñānasmṛtāvarthasmṛteryadi /</l>\n<l>bhrāntyā saṅkalanaṃ jyotirmanaskāre ca sā bhavet // Pramāṇav_2.382 //</l>\n</lg>\n\n<lg>\n<l>sarveṣāmapi kāryāṇāṃ kāraṇaiḥ syāt tathā grahaḥ /</l>\n<l>kulālādivivekena na smaryeta ghaṭastataḥ // Pramāṇav_2.383 //</l>\n</lg>\n\n<lg>\n<l>yasmādatiśayāj jñānamarthasaṃsargabhājanam /</l>\n<l>sārūpyāttat kimanyat syād dṛṣṭeśca yamalādiṣu // Pramāṇav_2.384 //</l>\n</lg>\n\n<lg>\n<l>ādyānubhayarūpatve hye karūpe vyavasthitam /</l>\n<l>dvitīyaṃ vyatiricyet na parāmarśacetasā // Pramāṇav_2.385 //</l>\n</lg>\n\n<lg>\n<l>arthasaṃkalanāśleṣā ṃdhīrdvitīyāvalambate /</l>\n<l>nīlādirūpeṇa dhiyaṃ bhāsamānāṃ purastataḥ // Pramāṇav_2.386 //</l>\n</lg>\n\n<lg>\n<l>anyathā yādyamevaikaṃ saṃyojyetārthasambhavāt /</l>\n<l>jñānaṃ nadṛṣṭasambandhaṃ pūrvārthenottarottaram // Pramāṇav_2.387 //</l>\n</lg>\n\n<lg>\n<l>sakṛt saṃvedyamānasya niyamena dhiyā saha /</l>\n<l>viṣayasya tato 'nyatvaṃ kenākāreṇa sidhyati // Pramāṇav_2.388 //</l>\n</lg>\n\n<lg>\n<l>bhedaśca bhrāntavijñānairdṛ śyetendāvivādvaye /</l>\n<l>saṃvittiniyamo nāsti bhinnayornīlapītayoḥ // Pramāṇav_2.389 //</l>\n</lg>\n\n<lg>\n<l>nārthāsaṃvedanaḥ kaścidanartha vāpi vedanam /</l>\n<l>dṛṣṭaṃ saṃvedyamānaṃ tat tayornāsti vivekitā // Pramāṇav_2.390 //</l>\n</lg>\n\n<lg>\n<l>tasmādarthasya durvāraṃ jñānakālāvabhāsinaḥ /</l>\n<l>jñānadavyatirekitvam hetubhedānumā bhavet // Pramāṇav_2.391 //</l>\n</lg>\n\n<lg>\n<l>abhāvādkṣabuddhīnāṃ satsvapyanyeṣu hetuṣu /</l>\n<l>niyamaṃ yadi na bru yāt pratyayāt samanantarāt // Pramāṇav_2.392 //</l>\n</lg>\n\n<lg>\n<l>bījādaṅkurajanmāgnerdhūmāt siddhiritīdṛśī /</l>\n<l>bahyārthāśrayiṇī yapi kārakajñāpakasthitiḥ // Pramāṇav_2.393 //</l>\n</lg>\n\n<lg>\n<l>sāpi tadru panirbhāsā tathā niyatasaṅgamāḥ /</l>\n<l>buddhīrāśritya kalpyeta yadi kiṃ vā virudhyate // Pramāṇav_2.394 //</l>\n</lg>\n\n<lg>\n<l>anagnijanyo dhūmaḥ syāt tatkāryāt kāraṇe gatiḥ /</l>\n<l>na syāt kāraṇatāyāṃ vā kuta ekāntato gatiḥ // Pramāṇav_2.395 //</l>\n</lg>\n\n<lg>\n<l>tatrāpi dhūmābhāsā dhīḥ prabodhapaṭuvāsanām /</l>\n<l>gamayedagninirbhāsāṃ dhiyameva na pāvakam // Pramāṇav_2.396 //</l>\n</lg>\n\n<lg>\n<l>tadyogyavāsanāgarbha eva dhūmāvabhāsinīm /</l>\n<l>vyanakti cittasantāni dhiyaṃ dhūmo 'nitastataḥ // Pramāṇav_2.397 //</l>\n</lg>\n\n<lg>\n<l>astyeṣa viduṣāṃ vādo bāhyāṃ tvāśritya varṇyate /</l>\n<l>dvairūpyaṃ sahasaṃvittiniyamāt tacca sidhyati // Pramāṇav_2.398 //</l>\n</lg>\n\n<lg>\n<l>jñānamindriyabhedena paṭumandāvilādikām /</l>\n<l>pratibhāsabhidāmarthe bibhradekatra dṛśyate // Pramāṇav_2.399 //</l>\n</lg>\n\n<lg>\n<l>arthasyābhinnarūpatvādekarūpaṃ bhavenmanaḥ /</l>\n<l>sarvai tadarthamarthāccet tasya nāsti tadābhatā // Pramāṇav_2.400 //</l>\n</lg>\n\n<lg>\n<l>arthāśrayeṇodbhavatastadrūpamanukurvataḥ /</l>\n<l>tasya kenacidaṃśena parato 'pi bhidā bhavet // Pramāṇav_2.401 //</l>\n</lg>\n\n<lg>\n<l>tathā hyāśritya pitaraṃ tadrūpo 'pi sutaḥ pituḥ /</l>\n<l>bhedaṃ kenacidaṃśena kutaścidavalambate // Pramāṇav_2.402 //</l>\n</lg>\n\n<lg>\n<l>mayūracandrakākāraṃ nīlalohitabhāsvaram /</l>\n<l>sampaśyanti pradīpādermaṇḍalaṃ mandacakṣuṣaḥ // Pramāṇav_2.403 //</l>\n</lg>\n\n<lg>\n<l>tasya tadbāhyārūpatve kā prasannekṣaṇe 'kṣamā /</l>\n<l>bhūtaṃ paśyaṃśca taddarśī kathaṃ copahatendriyaḥ // Pramāṇav_2.404 //</l>\n</lg>\n\n<lg>\n<l>śodhitaṃ timireṇāsya vyaktaṃ cakṣuratīndriyam /</l>\n<l>paśyato 'nyākṣadṛśye 'rthe tadavyaktaṃ kathaṃ punaḥ // Pramāṇav_2.405 //</l>\n</lg>\n\n<lg>\n<l>ālokākṣamanaskārādanyasyaikasya gamyate /</l>\n<l>śaktirhetustato nānyo 'hetuśca viṣayaḥ katham // Pramāṇav_2.406 //</l>\n</lg>\n\n<lg>\n<l>sa eva yadi dhīhetuḥ ki pradīpamapekṣate /</l>\n<l>dīpamātreṇa dhībhāvādubhayaṃ nāpi kāraṇam // Pramāṇav_2.407 //</l>\n</lg>\n\n<lg>\n<l>dūrāsannādibhedena vyaktāvyaktaṃ na yujyate /</l>\n<l>tat syādālokabhedāccet taptidhānāpidhānayoḥ // Pramāṇav_2.408 //</l>\n</lg>\n\n<lg>\n<l>tulyā dṛṣṭiradṛṣṭirvā sūkṣmoṃ 'śastasya kaścan /</l>\n<l>ālokana na mandena dṛśyate 'to bhidā yadi // Pramāṇav_2.409 //</l>\n</lg>\n\n<lg>\n<l>ekatve 'rthasya bāhyasya dṛśyādṛśyabhidā kutaḥ /</l>\n<l>anekatve 'ṇuśo bhinne dṛśyādṛśyābhidā kutaḥ // Pramāṇav_2.410 //</l>\n</lg>\n\n<lg>\n<l>māndyapāṭavabhedena bhāso buddhabhidā yadi /</l>\n<l>bhinne 'nyasminnabhinnasya kuto bhedena bhāsanam // Pramāṇav_2.411 //</l>\n</lg>\n\n<lg>\n<l>mandaṃ tadapi tejaḥ kimāvṛteriha sā na kim /</l>\n<l>tanutvaṃ tejaso 'pyetadastyanyatrāpyatānavam // Pramāṇav_2.412 //</l>\n</lg>\n\n<lg>\n<l>atyāsanne ca suvyaktaṃ tejastat syādtisfuṭam /</l>\n<l>tatrāpyadṛṣṭamāśritya bhaved rūpāntaraṃ yadi // Pramāṇav_2.413 //</l>\n</lg>\n\n<lg>\n<l>anyonyāvaraṇāt teṣāṃ syāt tejovihatistataḥ /</l>\n<l>tatraikameva dṛśyet tasyānāvaraṇe sakṛt // Pramāṇav_2.414 //</l>\n</lg>\n\n<lg>\n<l>paśyet sfuṭāsfuṭaṃ rūpameko 'dṛṣṭena vāraṇe /</l>\n<l>arthānarthau na yena stastadadṛṣṭaṃ karoti kim // Pramāṇav_2.415 //</l>\n</lg>\n\n<lg>\n<l>tasmāt saṃvid yathāhetu jāyamānārthasaṃśrayāt /</l>\n<l>pratibhāsabhidāṃ dhatte śeṣāḥ kumatidurnayāḥ // Pramāṇav_2.416 //</l>\n</lg>\n\n<lg>\n<l>jñānaśabdapradīpānāṃ pratyakṣasyetarasya vā /</l>\n<l>janakatvena pūrveṣāṃ kṣaṇikānāṃ vināśataḥ // Pramāṇav_2.417 //</l>\n</lg>\n\n<lg>\n<l>vyaktiḥ kuto 'satā jñānādanyasyānupakāriṇaḥ /</l>\n<l>vyaktau vyajyeta sarvo 'rthastaddhetorniyamo yadi // Pramāṇav_2.418 //</l>\n</lg>\n\n<lg>\n<l>naṣāpi kalpanā jñāne jñānaṃ tvarthāvabhāsataḥ /</l>\n<l>taṃ vyanaktīti kathyeta tadabhāve 'pi tatkṛtam // Pramāṇav_2.419 //</l>\n</lg>\n\n<lg>\n<l>nākārayati cānyo 'rtho 'nupakārāt sahoditaḥ /</l>\n<l>vyakto 'nākārayan jñānaṃ svākāreṇa kathaṃ bhavet // Pramāṇav_2.420 //</l>\n</lg>\n\n<lg>\n<l>vajropalādirapyarthaḥ sthiraḥ so 'nyānapekṣaṇāt /</l>\n<l>sakṛt sarvasya janayejjñānāni jagataḥ samam // Pramāṇav_2.421 //</l>\n</lg>\n\n<lg>\n<l>kramād bhavanti tānyasya sahakāryu pakāryataḥ /</l>\n<l>āhuḥ pratikṣaṇaṃ bhedaṃ sa doṣo 'trāpi pūrvavat // Pramāṇav_2.422 //</l>\n</lg>\n\n<lg>\n<l>saṃvedanasya tādātmye na vivādo 'sti kasyacit /</l>\n<l>tasyārtharūpatāsiddhā sāpi sidhyati saṃsmṛteḥ // Pramāṇav_2.423 //</l>\n</lg>\n\n<lg>\n<l>bhedenānanubhūte 'sminnavibhakte svagocaraiḥ /</l>\n<l>evametanna khalvevamiti sā syānna bhedinī // Pramāṇav_2.424 //</l>\n</lg>\n\n<lg>\n<l>na cānubhavamātreṇa kaścid bhedo vivecakaḥ /</l>\n<l>vivekinī na cāspaṣṭabhede dhīryamalādivat // Pramāṇav_2.425 //</l>\n</lg>\n\n<lg>\n<l>dvairūpyasādhanenāpi prāyaḥ siddhaṃ svavedanam /</l>\n<l>svarūpabhūtābhāsasya tadā saṃvedanekṣaṇāt // Pramāṇav_2.426 //</l>\n</lg>\n\n<lg>\n<l>dhiyātadrū payā jñāne niruddhe 'nubhavaḥ katham /</l>\n<l>svaṃ ca rūpaṃ na sā vettītyutsanno 'nubhavo 'khilaḥ // Pramāṇav_2.427 //</l>\n</lg>\n\n<lg>\n<l>bahirmu khaṃ ca tajjñānaṃ bhātyarthapratibhāsavat /</l>\n<l>buddheśca grāhikā vittirnityamantarmukhātmani // Pramāṇav_2.428 //</l>\n</lg>\n\n<lg>\n<l>yo yasya viṣayābhāsastaṃ vetti na tadipyapi /</l>\n<l>prāptaṃ saṃvedanaṃ sarvasadṛśānāṃ parasparam /</l>\n<l>buddhiḥ sarūpā tadviccet nedānīṃ vit sarūpikā // Pramāṇav_2.430 //</l>\n</lg>\n\n<lg>\n<l>svayaṃ so 'nubhavastasyā na sa sārūpyakāraṇaḥ /</l>\n<l>kriyākarmavyavasthāyāstalloke syānnibandhanam // Pramāṇav_2.431 //</l>\n</lg>\n\n<lg>\n<l>svabhāvabhūtatadru pasaṃvidāropaviplavāt /</l>\n<l>nīladeranubhūtākhyā nānubhūteḥ parātmanaḥ // Pramāṇav_2.432 //</l>\n</lg>\n\n<lg>\n<l>dhiyo nīlādirūpatve bādyo 'rthaḥ kimpramāṇakaḥ /</l>\n<l>dhiyo 'nīlādirūpatve sa tasyānubhavaḥ katham // Pramāṇav_2.433 //</l>\n</lg>\n\n<lg>\n<l>yadā saṃvedanātmatvaṃ na sārūpyanibandhanam /</l>\n<l>siddhaṃ tat svat evāsya kimarthenopanīyate // Pramāṇav_2.434 //</l>\n</lg>\n\n<lg>\n<l>na ca sarvātmanā sāmyamajñānatvaprasaṅgataḥ /</l>\n<l>na ca kenacidaṃśena sarva sarvasya vedanam // Pramāṇav_2.435 //</l>\n</lg>\n\n<lg>\n<l>yathā nīlādirūpatvānnīlādyanubhavo mataḥ /</l>\n<l>tathānubhavarūpatvāt tasyāpyanubhavo bhavet // Pramāṇav_2.436 //</l>\n</lg>\n\n<lg>\n<l>nānubhūto 'nubhava ityarthavaddhi viniścayaḥ /</l>\n<l>tasmādadoṣa iti cet nārthe 'pyastyeṣa sarvadā // Pramāṇav_2.437 //</l>\n</lg>\n\n<lg>\n<l>kasmād vānubhave nāsti sati sattānibandhane /</l>\n<l>api cedaṃ yadābhāti dṛśyamāne sitādike // Pramāṇav_2.438 //</l>\n</lg>\n\n<lg>\n<l>puṃ saḥ sitādyabhivyaktirūpaṃ saṃvedanaṃ sfuṭam /</l>\n<l>tat ki sitādyabhivayakteḥ pararūpamathātmanaḥ // Pramāṇav_2.439 //</l>\n</lg>\n\n<lg>\n<l>pararūpe 'prakāśāyāṃ vyaktau vyaktaṃ kathaṃ sitam /</l>\n<l>jñānaṃ vyaktirna sā vyaktetyavyaktamakhilaṃ jagat // Pramāṇav_2.440 //</l>\n</lg>\n\n<lg>\n<l>vyaktervyaktyantaravyaktāvapi doṣaprasaṅgataḥ /</l>\n<l>dṛṣṭyā vājñātasambandhaṃ viśinaṣṭi tayā katham // Pramāṇav_2.441 //</l>\n</lg>\n\n<lg>\n<l>yasmād dvayorekagatau na dvitīyasya darśanam /</l>\n<l>dvayoḥ saṃsṛṣṭayordṛṣṭau syād dṛṣṭamiti niścayaḥ // Pramāṇav_2.442 //</l>\n</lg>\n\n<lg>\n<l>sarūpaṃ darśanaṃ yasya dṛśyate 'nyena cetasā /</l>\n<l>dṛṣṭākhyā tatra cet siddhaṃ sārūpyesya svavedanam // Pramāṇav_2.443 //</l>\n</lg>\n\n<lg>\n<l>athātmarūpaṃ no vetti pararūpasya vit katham /</l>\n<l>sārūpyād vedanākhyā ca prāgeva prativarṇitā // Pramāṇav_2.444 //</l>\n</lg>\n\n<lg>\n<l>dṛṣṭayoreva sārūpyagraho 'rtha ca na dṛṣṭavān /</l>\n<l>prāk kathaṃ darśanenāsya sārūpyaṃ so 'dhyavasyati // Pramāṇav_2.445 //</l>\n</lg>\n\n<lg>\n<l>sārūpyamapi necched yastasya nobhayadarśanam /</l>\n<l>tadārtho jñānamiti ca jñāte ceti gatā kathā // Pramāṇav_2.446 //</l>\n</lg>\n\n<lg>\n<l>atha svarūpam sā tarhi svayameva prakāśate /</l>\n<l>yat tasyāmaprakāśāyāmarthaḥ syādaprakāśitaḥ // Pramāṇav_2.447 //</l>\n</lg>\n\n<lg>\n<l>etenānātmavitpakṣe sarvārthādarśanena ye /</l>\n<l>apratyakṣāṃ dhiyaṃ prāhuste 'pi nirvarṇitottarāḥ // Pramāṇav_2.448 //</l>\n</lg>\n\n<lg>\n<l>āśrayālambanābhyāsabhedād bhinnapravṛttayaḥ /</l>\n<l>sukhaduḥkhābhilāṣādibhedā buddhaya eva tāḥ // Pramāṇav_2.449 //</l>\n</lg>\n\n<lg>\n<l>pratyakṣāḥ tadviviktaṃ ca nānyat kiñcidvibhāvyate /</l>\n<l>yattajjñānaṃ paro 'pyetān bhuñjītānyena vid yadi // Pramāṇav_2.450 //</l>\n</lg>\n\n<lg>\n<l>tajjā tatpratibhāsā va yadi dhīrvetti nāparā /</l>\n<l>ālambamānasyānyasyāpyastyavaśyamidaṃ dvayaṃ // Pramāṇav_2.451 //</l>\n</lg>\n\n<lg>\n<l>atha notpadyate tasmānna ca tatpratibhāsinī /</l>\n<l>sā dhīrnirviṣayā prāptā sāmānyaṃ ca tadagrahe // Pramāṇav_2.452 //</l>\n</lg>\n\n<lg>\n<l>na gṛhyat iti proktam na ca tadvastu kiñcana /</l>\n<l>tasmādarthāvabhāso 'sau nānyastasyā dhiyastataḥ // Pramāṇav_2.453 //</l>\n</lg>\n\n<lg>\n<l>siddhe pratyakṣabhāvātmavidau gṛhṇāti tān punaḥ /</l>\n<l>nādhyakṣamiti cedeṣa kuto bhedaḥ samārthayoḥ // Pramāṇav_2.454 //</l>\n</lg>\n\n<lg>\n<l>adṛṣṭaikārthayogādeḥ saṃvido niyamo yadi /</l>\n<l>sarvathānyo na gṛhṇīyāt saṃvidbhedo 'pyapoditaḥ // Pramāṇav_2.455 //</l>\n</lg>\n\n<lg>\n<l>yeṣāṃ ca yogino 'nyasya pratyakṣeṇa sukhādikam /</l>\n<l>vidanti tulyānubhavāstadvat te 'pi syurāturāḥ // Pramāṇav_2.456 //</l>\n</lg>\n\n<lg>\n<l>viṣayemdriyasampātābhāvāt teṣāṃ tadudbhavam /</l>\n<l>nodeti duḥkhamiti cet na vai duḥkhasamudbhavaḥ // Pramāṇav_2.457 //</l>\n</lg>\n\n<lg>\n<l>duḥkhasya vedanaṃ kintu duḥkhajñānasamudbhavaḥ /</l>\n<l>na hi duḥkhādyasaṃvedyaṃ pīḍānugrahakāraṇam // Pramāṇav_2.458 //</l>\n</lg>\n\n<lg>\n<l>bhāsamānaṃ svarūpeṇa pīḍā duḥkhaṃ svayaṃ yadā /</l>\n<l>na tadālambanaṃ jñānaṃ na tadaivaṃ prayujyate // Pramāṇav_2.459 //</l>\n</lg>\n\n<lg>\n<l>bhinne jñānasya sarvasya tenālambanavedane /</l>\n<l>arthasārūpyamālamba ātmā vittiḥ svayaṃ sfuṭā // Pramāṇav_2.460 //</l>\n</lg>\n\n<lg>\n<l>api cādhyakṣatābhāve dhiyaḥ syālliṅgato gatiḥ /</l>\n<l>taccākṣamartho dhīḥ pūrvo manaskāro 'pi vā bhavet // Pramāṇav_2.461 //</l>\n</lg>\n\n<lg>\n<l>kāryakāraṇasāmagr yāmasyāṃ sambandhi nāparam /</l>\n<l>sāmarthyādarśanāt tatra nendriyaṃ vyabhicārataḥ // Pramāṇav_2.462 //</l>\n</lg>\n\n<lg>\n<l>tathārtho dhīmanaskārau jñānaṃ tau ca na sidhyataḥ /</l>\n<l>nāprasiddhasya liṅgatvaṃ vyaktirarthasya cinmatā // Pramāṇav_2.463 //</l>\n</lg>\n\n<lg>\n<l>liṅgaṃ saiva nanu jñānaṃ vyakto 'rtho 'nena varṇitaḥ /</l>\n<l>vyaktāvananubhūtāyāṃ tadvyaktatvāviniścayāt // Pramāṇav_2.464 //</l>\n</lg>\n\n<lg>\n<l>athārthasyaiva kaścit sa viśeṣo vyaktiriṣyate /</l>\n<l>nānutpādavyayavato viśeṣo 'rthasya kaścana // Pramāṇav_2.465 //</l>\n</lg>\n\n<lg>\n<l>tadiṣṭau vā pratijñānaṃ kṣaṇabhaṅgaḥ prasajyate /</l>\n<l>sa ca jñāto 'tha vājñāto bhavejjñātasya liṅgatā // Pramāṇav_2.466 //</l>\n</lg>\n\n<lg>\n<l>yadi jñāne 'paricchinne jñāto 'sāviti tat kutaḥ /</l>\n<l>jñātatvenāparicchinnamapi tad gamakaṃ katham // Pramāṇav_2.467 //</l>\n</lg>\n\n<lg>\n<l>adṛṣṭadṛṣṭayo 'nyena draṣṭrā dṛṣṭā na hi kvacit /</l>\n<l>viśeṣaḥ so 'nyadṛṣṭāvapyastīti syāt svadhīgatiḥ // Pramāṇav_2.468 //</l>\n</lg>\n\n<lg>\n<l>tasmādanumitirbuddheḥ svadharmanirapekṣiṇaḥ /</l>\n<l>kevalānnārthadharmāt kaḥ svadharmaḥ svadhiyo 'paraḥ // Pramāṇav_2.469 //</l>\n</lg>\n\n<lg>\n<l>pratyakṣādhigato hetuḥ tulyāraṇajanmanaḥ /</l>\n<l>tasya bhedaḥ kuto buddhe rvyabhicāryanyajaśca saḥ // Pramāṇav_2.470 //</l>\n</lg>\n\n<lg>\n<l>rūpādīn pañca viṣayānindriyāṇyupalambhanam /</l>\n<l>muktvā na kāryamaparaṃ tasyāḥ samupalabhyate // Pramāṇav_2.471 //</l>\n</lg>\n\n<lg>\n<l>tatrātyakṣaṃ dvayaṃ pañcasvartheṣveko 'pi nekṣyate /</l>\n<l>rūpadarśanato jāto yo 'nyathā vyastasambhavaḥ // Pramāṇav_2.472 //</l>\n</lg>\n\n<lg>\n<l>yadevamapratītaṃ talliṅgamityatilaukikam /</l>\n<l>vidyamāne 'pi liṅge tāṃ tena sārdhamapaśyataḥ // Pramāṇav_2.473 //</l>\n</lg>\n\n<lg>\n<l>kathaṃ pratītirliṅgaṃ hi nādṛṣṭasya prakāśakam /</l>\n<l>tata evāsya liṅgāt prāk prasiddherupavarṇane // Pramāṇav_2.474 //</l>\n</lg>\n\n<lg>\n<l>dṛṣṭāntāntarasādhyatvaṃ tasyāpītyanavasthitiḥ /</l>\n<l>ityarthasya dhiyaḥ siddhiḥ nārthāt tasyāḥ kathañcana // Pramāṇav_2.475 //</l>\n</lg>\n\n<lg>\n<l>tadaprasiddhāvarthasya svayamevāprasiddhitaḥ /</l>\n<l>pratyakṣāṃ ca dhiyaṃ dṛṣṭvā tasyāśceṣṭābhidhādikam // Pramāṇav_2.476 //</l>\n</lg>\n\n<lg>\n<l>paracittānumānaṃ ca na syādātmanyadarśanāt /</l>\n<l>sambandhasy manobuddhavarthaliṅgāprasiddhitaḥ // Pramāṇav_2.477 //</l>\n</lg>\n\n<lg>\n<l>prakāśitā kathaṃ vā syāt buddhirbuddh yantareṇa vaḥ /</l>\n<l>aprakāśātmanoḥ sāmyād vyaṅgyavyañjakatā kutaḥ // Pramāṇav_2.478 //</l>\n</lg>\n\n<lg>\n<l>viṣayasya kathaṃ vyaktiḥ prakāśe rūpasaṃkramāt /</l>\n<l>sa ca prakāśastadrūpaḥ svayameva prakāśate // Pramāṇav_2.479 //</l>\n</lg>\n\n<lg>\n<l>tathābhyupagame buddherbuddhau buddhiḥ svavedikā /</l>\n<l>siddhānyathā tulyadharmā viṣayo 'pi dhiyā saha // Pramāṇav_2.480 //</l>\n</lg>\n\n<lg>\n<l>iti prakāśarūpā naḥ svayaṃ dhīḥ samprakāśate /</l>\n<l>anyo 'syāṃ rūpasaṃkrāntyā prakāśaḥ san prakāśate // Pramāṇav_2.481 //</l>\n</lg>\n\n<lg>\n<l>sādṛśye 'pi hi dhīranyā prakāśyā na tayā matā /</l>\n<l>svayaṃ prakāśamānārthastadrū peṇa prakāśate // Pramāṇav_2.482 //</l>\n</lg>\n\n<lg>\n<l>yathā pradīpayordīpaghaṭayośca tadāśrayaḥ /</l>\n<l>vyaṅ gyavyañjakabhedena vyavahāraḥ pratanyate // Pramāṇav_2.483 //</l>\n</lg>\n\n<lg>\n<l>viṣayendriyamātreṇa na dṛṣṭamiti niścayaḥ /</l>\n<l>tasmād yato 'yaṃ tasyāpi vācyamanyasya daśanam // Pramāṇav_2.484 //</l>\n</lg>\n\n<lg>\n<l>smṛterapyātmavit siddhā jñānasyānyena vedane /</l>\n<l>dīrghādigrahaṇaṃ na syād bahumātrānavasthiteḥ // Pramāṇav_2.485 //</l>\n</lg>\n\n<lg>\n<l>avasthitāvakramāyāṃ sakṛdābhāsanānmatau /</l>\n<l>varṇaḥ syādkramo 'dīrghaḥ kramavānakramāṃ katham // Pramāṇav_2.486 //</l>\n</lg>\n\n<lg>\n<l>upakuryādasaṃśliṣyan varṇabhāgaḥ parasparam /</l>\n<l>āntyaṃ pūrvasthitādūrdhva vardhamāno dhvanirbhavet // Pramāṇav_2.487 //</l>\n</lg>\n\n<lg>\n<l>akrameṇa grahādante kramavaddhīśca no bhavet /</l>\n<l>dhiyaḥ svayaṃ ca na sthānaṃ tadūrdhvaviṣayāsthiteḥ // Pramāṇav_2.488 //</l>\n</lg>\n\n<lg>\n<l>sthāne svayaṃ na naśyet sā paścādapyaviśeṣataḥ /</l>\n<l>doṣo 'yaṃ sakṛdutpannākramavarṇasthitāvapi // Pramāṇav_2.489 //</l>\n</lg>\n\n<lg>\n<l>sakṛdyatnodbhavād vyarthaḥ syād yatnaścottarottaraḥ /</l>\n<l>vyaktāvapyeṣa varṇānāṃ doṣaḥ samanuṣajyate // Pramāṇav_2.490 //</l>\n</lg>\n\n<lg>\n<l>anekayā tadgrahaṇe yāntyā dhīḥ sānubhūyate /</l>\n<l>na dīrghagrāhikā sā ca tanna syād dīrghadhīsmṛtiḥ // Pramāṇav_2.491 //</l>\n</lg>\n\n<lg>\n<l>pṛthak pṛthak ca buddhīnāṃ saṃvittau taddhvaniśruteḥ /</l>\n<l>avicchinnābhatā na syād ghaṭanaṃ ca nirākṛtam // Pramāṇav_2.492 //</l>\n</lg>\n\n<lg>\n<l>vicchinnaṃ śṛṇvato 'pyasya yadyavicchinnavibhramaḥ /</l>\n<l>hrasvadvayoccāraṇe 'pi syādavicchinnavibhramaḥ // Pramāṇav_2.493 //</l>\n</lg>\n\n<lg>\n<l>vicchinne darśane cākṣādavicchinnādhiropaṇam /</l>\n<l>nākṣāt sarvākṣabuddhīnāṃ vitathatvaprasaṅgataḥ // Pramāṇav_2.494 //</l>\n</lg>\n\n<lg>\n<l>sarvāntyo 'pi hi varṇātmā nimeṣatulitasthitiḥ /</l>\n<l>sa ca kramādanekāṇusambandhena nitiṣṭhati // Pramāṇav_2.495 //</l>\n</lg>\n\n<lg>\n<l>ekāṇvatyayakālaśca kālo 'lpīyān kṣaṇo mataḥ /</l>\n<l>buddhiśca kṣaṇikā tasmāt kramād varṇān prapadyate // Pramāṇav_2.496 //</l>\n</lg>\n\n<lg>\n<l>iti varṇe 'pi rupādāvavicchinnāvabhāsinī /</l>\n<l>vicchinnāpyanyathā buddhiḥ sarvā syād vitathārthikā // Pramāṇav_2.497 //</l>\n</lg>\n\n<lg>\n<l>ghaṭanaṃ yacca bhāvānāmanyatrendriyavibhramāt /</l>\n<l>bhedālakṣaṇavibhrāntaṃ smaraṇaṃ tad vikalpakam // Pramāṇav_2.498 //</l>\n</lg>\n\n<lg>\n<l>tasya spaṣṭāvabhāsitvaṃ jalpasaṃsargiṇaḥ kutaḥ /</l>\n<l>nākṣagrāhye 'sti śabdānāṃ yojaneti vivecitam // Pramāṇav_2.499 //</l>\n</lg>\n\n<lg>\n<l>vicchinnaṃ paśyato 'pyakṣairghaṭayed yadi kalpanā /</l>\n<l>arthasya tatsaṃvitteśca satataṃ bhāsamānayoḥ // Pramāṇav_2.500 //</l>\n</lg>\n\n<lg>\n<l>bādhake sati sannyāye vicchinna iti tat kutaḥ /</l>\n<l>buddhīnāṃ śaktiniyamāditi cet sa kuto bhataḥ // Pramāṇav_2.501 //</l>\n</lg>\n\n<lg>\n<l>yugapad buddhyadṛṣṭeścet tadevedaṃ vicāryate /</l>\n<l>tāsāṃ samānajātīye sāmarthyaniyamo bhavet // Pramāṇav_2.502 //</l>\n</lg>\n\n<lg>\n<l>tathā hi samyaglakṣyante vikalpāḥ kramabhāvinaḥ /</l>\n<l>etena yaḥ samakṣe 'rthe pratyabhiġyānakalpanām // Pramāṇav_2.503 //</l>\n</lg>\n\n<lg>\n<l>spaṣṭāvabhāsāṃ pratyakṣāṃ kalpayet so 'pi vāritaḥ /</l>\n<l>keśagolakadīpādāvapi spaṣṭāvabhāsanāt // Pramāṇav_2.504 //</l>\n</lg>\n\n<lg>\n<l>pratītabhede 'pyadhyakṣā dhīḥ kathaṃ tādṛśī bhavet /</l>\n<l>tasmānna pratyabhijñānād varṇādyekatvaniścayaḥ // Pramāṇav_2.505 //</l>\n</lg>\n\n<lg>\n<l>pūrvānubhūtasmaraṇāt taddharmāropaṇād vinā /</l>\n<l>sa evāyamiti jñānaṃ nāsti tacchakṣaje kutaḥ // Pramāṇav_2.506 //</l>\n</lg>\n\n<lg>\n<l>na cārthajñānasaṃvittyoryugapat sambhavo yataḥ /</l>\n<l>lakṣyete pratibhāso dau nārthārthajñānayoḥ pṛthak // Pramāṇav_2.507 //</l>\n</lg>\n\n<lg>\n<l>na hyarthābhāsi ca jñānamartho bāhyaśca kevalaḥ /</l>\n<l>ekākāramatigrāhye bhedabhāvaprasaṅgataḥ // Pramāṇav_2.508 //</l>\n</lg>\n\n<lg>\n<l>sūpalakṣeṇa bhedena yau saṃvittau na lakṣitau /</l>\n<l>arthārthapratyayo paścāt smaryete tau pṛthak katham // Pramāṇav_2.509 //</l>\n</lg>\n\n<lg>\n<l>krameṇānubhavotpāde 'pyarthārthamanasorayam /</l>\n<l>pratibhāsasya nānātvacodyadoṣo duruddharaḥ // Pramāṇav_2.510 //</l>\n</lg>\n\n<lg>\n<l>arthasaṃvedanaṃ tāvat tato 'rthābhāsavedanam /</l>\n<l>na hi saṃvedanaṃ śuddhaṃ bhavedarthasya vedanam // Pramāṇav_2.511 //</l>\n</lg>\n\n<lg>\n<l>tathā hi nīlādyākāra eka ekaṃ ca vedanam /</l>\n<l>lakṣyate na tu nīlābhe vedane vedanaṃ param // Pramāṇav_2.512 //</l>\n</lg>\n\n<lg>\n<l>jñānāntareṇānubhavo bhavet tatrāpi hi smṛtiḥ /</l>\n<l>dṛṣṭā tadvedanaṃ kena tasyāpyanyena ced imām // Pramāṇav_2.513 //</l>\n</lg>\n\n<lg>\n<l>mālāṃ jñānavidāṃ ko 'yaṃ janayatyanubandhinīm /</l>\n<l>pūrvā dhīḥ saiva cenna syāt sañcāro viṣayāntare // Pramāṇav_2.514 //</l>\n</lg>\n\n<lg>\n<l>tāṃ grāhyalakṣaṇaprāptāmāsannāṃ janikāṃ dhiyam /</l>\n<l>agṛhītvottaraṃ jñānaṃ gṛhṇīyādaparaṃ katham // Pramāṇav_2.515 //</l>\n</lg>\n\n<lg>\n<l>ātmani jñānajanane svabhāve niyatāṃ ca tām /</l>\n<l>ko nāmānyo vibadhnīyād bahiraṃge 'ntaraṅgikām // Pramāṇav_2.516 //</l>\n</lg>\n\n<lg>\n<l>bāhyāḥ sannihito 'pyarthastāṃ vibadhnan hi na prabhuḥ /</l>\n<l>dhiyaṃ nānubhavet kaścidanyathārthasya sannidhau // Pramāṇav_2.517 //</l>\n</lg>\n\n<lg>\n<l>na cāsannihitārthāsti daśā kācidato dhiyaḥ /</l>\n<l>utkhātamūlā smṛtirapyutsannetyujjvalaṃ matam // Pramāṇav_2.518 //</l>\n</lg>\n\n<lg>\n<l>atītādivikalpānāṃ yeṣāṃ nārthasya sannidhiḥ /</l>\n<l>sañcārakaraṇābhāvād utsīdedathacintanam // Pramāṇav_2.519 //</l>\n</lg>\n\n<lg>\n<l>ātmavijñānajanane śaktisaṃkṣayataḥ śanaiḥ /</l>\n<l>viṣayāntarasañcāro yadi saivārthadhīḥ kutaḥ // Pramāṇav_2.520 //</l>\n</lg>\n\n<lg>\n<l>śaktikṣaye pūrvādhiyo na hi dhīḥ prāgdhiyā vinā /</l>\n<l>anyārthāsaktiviguṇe jñāne jñānodayāgateḥ // Pramāṇav_2.521 //</l>\n</lg>\n\n<lg>\n<l>sakṛdvijātīyajātāvapyekena paṭīyasā /</l>\n<l>cittenāhitavaiguṇyādālāyānnānyasambhavaḥ // Pramāṇav_2.522 //</l>\n</lg>\n\n<lg>\n<l>nāpekṣetānyathā sāmyaṃ manovṛttermano 'ntaram /</l>\n<l>manojñānakramotpattirapyapekṣā prasādhanī // Pramāṇav_2.523 //</l>\n</lg>\n\n<lg>\n<l>ekatvānmanaso 'nyammin saktasyānyāgateryadi /</l>\n<l>jñānāntarasyānudayo na kadācit sahodayāt // Pramāṇav_2.524 //</l>\n</lg>\n\n<lg>\n<l>samavṛttau ca tulyatvāt sarvadānyāgatirbhavet /</l>\n<l>janma vātmamanoyogamātrajānāṃ sakṛd bhavet // Pramāṇav_2.525 //</l>\n</lg>\n\n<lg>\n<l>ekaiva cet kriyaikaḥ syāt kiṃ dīpo 'nekadarśanaḥ /</l>\n<l>krameṇāpi na śaktaṃ syāt paścādapyaviśeṣataḥ // Pramāṇav_2.526 //</l>\n</lg>\n\n<lg>\n<l>anena dehapuruṣābuktau saṃskārato yadi /</l>\n<l>niyamaḥ sa kutaḥ paścāt buddheścedastu sammatam // Pramāṇav_2.527 //</l>\n</lg>\n\n<lg>\n<l>na grāhyatānyā jananājjananaṃ grāhyalakṣaṇam /</l>\n<l>agrāhyaṃ na hi tejo 'sti na ca saukṣamyādyanaṃśake // Pramāṇav_2.528 //</l>\n</lg>\n\n<lg>\n<l>grāhyatāśaktihāniī syāt nānyasya jananātmanaḥ /</l>\n<l>grāhyātāyā na khalvanyajjananaṃ grāhyalakṣaṇe // Pramāṇav_2.529 //</l>\n</lg>\n\n<lg>\n<l>sākṣānna hyanyathā buddhe rūpādirūpakārakaḥ /</l>\n<l>grāhyātālakṣanādanyastabhāvaniyamo 'sya kaḥ // Pramāṇav_2.530 //</l>\n</lg>\n\n<lg>\n<l>buddherapi tadastīti sāpi sattve vyavsthitā /</l>\n<l>grāhyupādānasaṃvittī cetaso grāhyalakṣaṇam // Pramāṇav_2.531 //</l>\n</lg>\n\n<lg>\n<l>rūpādeścetasaścaivamviśuddhadhiyaṃ prati /</l>\n<l>grāhyalakṣaṇacinteyamacintyā yogināṃ gatiḥ // Pramāṇav_2.532 //</l>\n</lg>\n\n<lg>\n<l>tatra sūkṣmādibhāvena grāhyamagrāhyatāṃ vrajet /</l>\n<l>rūpādi buddheḥ kiṃ jātaṃ paścād yat prāṅ na vidyate // Pramāṇav_2.533 //</l>\n</lg>\n\n<lg>\n<l>sati svadhīgrahe tasmād yaivānantarahetutā /</l>\n<l>cetaso grāhyatā saiva tato nārthāntare gatiḥ // Pramāṇav_2.534 //</l>\n</lg>\n\n<lg>\n<l>nānekaśaktyabhāve 'pi bhāvo nānekakāryakṛt /</l>\n<l>prakṛtyaiveti gaditam nānekasmānna ced bhavet // Pramāṇav_2.535 //</l>\n</lg>\n\n<lg>\n<l>na kiñcidekasmāt sāmagrayāḥ sarvasambhavaḥ /</l>\n<l>ekaṃ syādapi sāmagryorityuktaṃ tadanekakṛt // Pramāṇav_2.536 //</l>\n</lg>\n\n<lg>\n<l>artha pūrvañca vijñānaṃ gṛhṇīyad yadi dhīḥ parā /</l>\n<l>abhilāpadvayaṃ nityaṃ syād dṛṣṭakramamakramam // Pramāṇav_2.537 //</l>\n</lg>\n\n<lg>\n<l>pūrvāparārthabhāsitvāccintādāvekacetasi /</l>\n<l>dvirdvirekaṃ ca bhāseta bhāsanādātmataddhiyoḥ // Pramāṇav_2.538 //</l>\n</lg>\n\n<lg>\n<l>viṣayāntarasañcāre yadyantyaṃ nānubhūyate /</l>\n<l>parānubhūtavat sarvānanubhūtiḥ prasajyate // Pramāṇav_2.539 //</l>\n</lg>\n\n<lg>\n<l>ātmānubhūta pratyakṣaṃ nānubhūtaṃ parairyadi /</l>\n<l>ātmānubhūtiḥ sā siddhā kuto yenaivamucyate // Pramāṇav_2.540 //</l>\n</lg>\n\n<lg>\n<l>vyaktihetvaprasiddhiḥ syāt na vyaktervyaktamicchataḥ /</l>\n<l>vyaktyasiddhavapi vyaktaṃ yadi vyaktamidaṃ jagat // Pramāṇav_2.541 //</l>\n</lg>\n\n<p>tṛtīyaḥ svārthānumānaparicchedaḥ\nsvopajñavṛttisahitaḥ</p>\n\n<lg>\n<l>pakṣadharmastadaṃśena vyāpto hetustridhaiva saḥ /</l>\n<l>avinābhāvaniyamāddhetvābhāsāstato 'pare // Pramāṇav_3.1 //</l>\n</lg>\n\n<lg>\n<l>kārya svabhāvairyāvadbhiravinābhāvi kāraṇe /</l>\n<l>hetuḥ svabhāve bhāvo 'pi bhāvamātrānurodhini // Pramāṇav_3.2 //</l>\n</lg>\n\n<lg>\n<l>apravṛttiḥ pramāṇānām apravṛttiphalāsati /</l>\n<l>asajjñānaphalā kācid hetubhedavyapekṣayā // Pramāṇav_3.3 //</l>\n</lg>\n\n<lg>\n<l>viruddhakāryoḥ siddhirasiddhirhetubhāvayoḥ /</l>\n<l>dṛśyātmanorabhāvārthānupalabdhiścaturvidhā // Pramāṇav_3.4 //</l>\n</lg>\n\n<lg>\n<l>tadviruddhinimittasya yopalabdhiḥ prayujyate /</l>\n<l>nimittayorviruddhatvābhāve sā vyabhicāriṇī // Pramāṇav_3.5 //</l>\n</lg>\n\n<lg>\n<l>iṣṭaṃ viruddhakārye 'pi deśakālāadyapekṣaṇam /</l>\n<l>anyathā vyabhicāri syāt bhasmevāśītasādhane // Pramāṇav_3.6 //</l>\n</lg>\n\n<lg>\n<l>hetunā yaḥ samagreṇa kāyātpādo 'numīyate /</l>\n<l>arthāntarānapekṣatvāt sa svabhāvo 'nuvarnitaḥ // Pramāṇav_3.7 //</l>\n</lg>\n\n<lg>\n<l>sāmagrīphalaśaktīnāṃ pariṇāmānubandhini /</l>\n<l>anaikāntikatā kārye pratibandhasya sambhavāt // Pramāṇav_3.8 //</l>\n</lg>\n\n<lg>\n<l>ekasāmagryadhīnasya rūpāde rasato gatiḥ /</l>\n<l>hetudharmānumānena dhūmendhanavikāravat // Pramāṇav_3.9 //</l>\n</lg>\n\n<lg>\n<l>śaktipravṛttyā na vinā rasaḥ saivānyakāraṇam /</l>\n<l>ityatītaikakālānāṃ gatistastatkāryaliṅgajā // Pramāṇav_3.10 //</l>\n</lg>\n\n<lg>\n<l>hetunā yo 'samagreṇa kāryotpādo 'numīyate /</l>\n<l>taccheṣavadasāmarthyād dehād rāgānumānavat // Pramāṇav_3.11 //</l>\n</lg>\n\n<lg>\n<l>vipakṣe 'dṛṣṭimātreṇa kāryasāmānyadarśanāt /</l>\n<l>hetujñānaṃ pramāṇābhaṃ vacanād rāgitādivat // Pramāṇav_3.12 //</l>\n</lg>\n\n<lg>\n<l>na cādarśanamātreṇa vipakṣe 'vyabhicāritā /</l>\n<l>sambhāvyavyabhicāritvāt sthālītaṇḍulapākavat // Pramāṇav_3.13 //</l>\n</lg>\n\n<lg>\n<l>yasyādarśanamātreṇa vyatirekaḥ pradarśyate /</l>\n<l>tasya saṃśayahetutvāccheṣavat tadudāhṛtam // Pramāṇav_3.14 //</l>\n</lg>\n\n<lg>\n<l>hetostriṣvapi rūpeṣu niścayastena varṇitaḥ /</l>\n<l>asiddhaviparītārthavyabhicārivipakṣataḥ // Pramāṇav_3.15 //</l>\n</lg>\n\n<lg>\n<l>vyabhicārivipakṣeṇa vadharmyavacanaṃ ca yat /</l>\n<l>yadyadṛṣṭiphalaṃ tacca tadanukte 'pi gamyate // Pramāṇav_3.16 //</l>\n</lg>\n\n<lg>\n<l>na ca nāstīti vacanāt tannāstyeva yathā yadi /</l>\n<l>nāsti sa khyāpyate nyāyastadā nāstīti gamyate // Pramāṇav_3.17 //</l>\n</lg>\n\n<lg>\n<l>yadyadṛṣṭau nivṛttiḥ syāccheṣavad vyabhicāri kim /</l>\n<l>vyatirekyapi hetuḥ syānna vācyāasiddhiyojanā // Pramāṇav_3.18 //</l>\n</lg>\n\n<lg>\n<l>viśeṣasya vyavacchedahetutā syādadarśanāt /</l>\n<l>pramāṇāntarabādhā cennedānīṃ nāstitādṛśaḥ // Pramāṇav_3.19 //</l>\n</lg>\n\n<lg>\n<l>tathānyatrāpi sambhāvyaṃ pramāṇāntarabādhanam /</l>\n<l>dṛṣṭāyuktiradṛṣṭeśca syāt sparśasyavirodhinī // Pramāṇav_3.20 //</l>\n</lg>\n\n<lg>\n<l>deśādibhedād dṛśyante bhinnā dravyeṣu śaktayaḥ /</l>\n<l>tatraikadṛṣṭyā nānyatra yuktastadbhāvaniścayaḥ // Pramāṇav_3.21 //</l>\n</lg>\n\n<lg>\n<l>ātmamṛccetanādīnāṃ yo 'bhāvasyāprasādhakaḥ /</l>\n<l>sa evānupalambhaḥ kiṃ hetvabhāvasya sādhakaḥ // Pramāṇav_3.22 //</l>\n</lg>\n\n<lg>\n<l>tasmāt tanmātrasambaddhaḥ svabhāvo bhāvameva vā /</l>\n<l>nirvatayet kāraṇaṃ vā kāyamavyabhicārataḥ // Pramāṇav_3.23 //</l>\n</lg>\n\n<lg>\n<l>anyathakanivṛttayānyavinivṛttiḥ kathaṃ bhavet /</l>\n<l>nāścavāniti martyena na bhāvyaṃ gomatāpi kim // Pramāṇav_3.24 //</l>\n</lg>\n\n<lg>\n<l>sannidhānāt tathaikasya kathamanyasya sannidhiḥ /</l>\n<l>gomānityeva martyena bhāvyamaśvavatāpi kim // Pramāṇav_3.25 //</l>\n</lg>\n\n<lg>\n<l>tasmād vaidharmyadṛṣṭānte neṣṭo 'vaśyamihāśrayaḥ /</l>\n<l>tadabhāve ca tanneti vacanādapi tadgatiḥ // Pramāṇav_3.26 //</l>\n</lg>\n\n<lg>\n<l>tadbhāvahetubhāvau hi dṛṣṭānte tadavedinaḥ /</l>\n<l>khyāpyete viduṣāṃ vācyo hetureva hi kevalaḥ // Pramāṇav_3.27 //</l>\n</lg>\n\n<lg>\n<l>tenaiva jñātasambandhe dvayoranyataroktitaḥ /</l>\n<l>arthāpattyā dvitīye 'pi smṛtiḥ samupajāyate // Pramāṇav_3.28 //</l>\n</lg>\n\n<lg>\n<l>hetusvabhāvābhāvo 'taḥ pratiṣedhe ca kasyacit /</l>\n<l>hetuḥ, yuktopalambhasya tasya cānupalambhanam // Pramāṇav_3.29 //</l>\n</lg>\n\n<lg>\n<l>itīyaṃ trividhokta 'pyanupalabdhiranekadhā /</l>\n<l>tattadviriddhādyagatibhedaprayogataḥ // Pramāṇav_3.30 //</l>\n</lg>\n\n<lg>\n<l>kāryakāraṇabhāvād vā svabhāvād vā niyāmakāt /</l>\n<l>avinābhāvaniyamo 'darśanānna na darśanāt // Pramāṇav_3.31 //</l>\n</lg>\n\n<lg>\n<l>avaśyaṃbhāvaniyamaḥ kaḥ parasyānyathā paraiḥ /</l>\n<l>arthāntaranimitte vā dharme vāsasi rāgavat // Pramāṇav_3.32 //</l>\n</lg>\n\n<lg>\n<l>arthāntaranimitto hi dharmaḥ syādanya eva saḥ /</l>\n<l>paśyād bhāvānna hetutvaṃ phale 'pyekāntatā kutaḥ // Pramāṇav_3.33 //</l>\n</lg>\n\n<lg>\n<l>kārya dhūmo hutabhujaḥ kāyadharmānuvṛttitaḥ /</l>\n<l>tasyābhāve tu sa bhavan hetumatāṃ vilaṅghayet // Pramāṇav_3.34 //</l>\n</lg>\n\n<lg>\n<l>nityaṃ sattvamasattvaṃ vāhetoranyānapekṣaṇāt /</l>\n<l>apekṣātaśca bhāvānāṃ kādācitkasya sambhavaḥ // Pramāṇav_3.35 //</l>\n</lg>\n\n<lg>\n<l>agnisvabhāvaḥ śakramya mūrdhā yadyagnireva saḥ /</l>\n<l>athānagnisvabhāvo 'sau dhūmastatra kathaṃ bhavet // Pramāṇav_3.36 //</l>\n</lg>\n\n<lg>\n<l>dhūmahetusvabhāvo hi vahnistacchaktibhedavān /</l>\n<l>adhūmahetordhūmasya bhāve sa syādahetukaḥ // Pramāṇav_3.37 //</l>\n</lg>\n\n<lg>\n<l>anvayavyatirekād yo yasya dṛṣṭo 'nuvartakaḥ /</l>\n<l>svabhāvastasya taddheturato bhinnānna sambhavaḥ // Pramāṇav_3.38 //</l>\n</lg>\n\n<lg>\n<l>svabhāve 'pyavinābhāvo bhāvamātrānurodhini /</l>\n<l>tadbhāve svayambhāvasyābhāvaḥ syādabhedataḥ // Pramāṇav_3.39 //</l>\n</lg>\n\n<lg>\n<l>sarve bhāvāḥ svabhāvena svasvabhāvavyavasthiteḥ /</l>\n<l>svabhāvaparabhāvābhyāṃ yasmād vyāvṛttibhāginaḥ // Pramāṇav_3.40 //</l>\n</lg>\n\n<lg>\n<l>tasmād yato yato 'rthānāṃ vyāvṛttistannibandhanāḥ /</l>\n<l>jātibhedāḥ prakalpyante tadviśeṣāvagāhinaḥ // Pramāṇav_3.41 //</l>\n</lg>\n\n<lg>\n<l>tasmād viśeṣo yo yena dharmeṇa sampratīyate /</l>\n<l>na da śakyastato 'nyena tena bhinnā vyavasthitiḥ // Pramāṇav_3.42 //</l>\n</lg>\n\n<lg>\n<l>ekasyārthasvabhāvasya pratyakṣasya sataḥ svayam /</l>\n<l>ko 'nyo bhāgo na dṛṣṭaḥ syād yaḥ pramāṇaiḥ parīkṣyate // Pramāṇav_3.43 //</l>\n</lg>\n\n<lg>\n<l>no ced bhrāntinimittena saṃyojyeta guṇāntaram /</l>\n<l>śuktau vā rajatākāro rūpasādharmyadarśanāt // Pramāṇav_3.44 //</l>\n</lg>\n\n<lg>\n<l>tasmād dṛṣṭasya bhāvasya dṛṣṭa evākhilo guṇaḥ /</l>\n<l>bhrānterniścīyate neti sādhanaṃ sampravartate // Pramāṇav_3.45 //</l>\n</lg>\n\n<lg>\n<l>vastugrahe 'manumānācca dharmasyaikasya niścaye /</l>\n<l>sarvagraho hyapohe tu nāyaṃ doṣaḥ prasajyate // Pramāṇav_3.46 //</l>\n</lg>\n\n<lg>\n<l>tasmādapohaviṣayamiti liṅgaṃ prakīrtitam /</l>\n<l>anyathā dharmiṇaḥ siddhavasiddhaṃ kimataḥ param // Pramāṇav_3.47 //</l>\n</lg>\n\n<lg>\n<l>kvacit sāmānyaviṣayaṃ dṛṣṭe jñānamaliṅgajam /</l>\n<l>kathamanyopohaviṣayaṃ tanmātrāpohagocaram // Pramāṇav_3.48 //</l>\n</lg>\n\n<lg>\n<l>niścayāropamanasirbādhyabādhakabhāvataḥ /</l>\n<l>samāropaviveke 'sya pravṛttiriti gamyate // Pramāṇav_3.49 //</l>\n</lg>\n\n<lg>\n<l>yāvantoṃ 'śasamāropāstannirāse viniścayāḥ /</l>\n<l>tāvanta eva śabdāśca tena te bhinnagocarāḥ // Pramāṇav_3.50 //</l>\n</lg>\n\n<lg>\n<l>anyathaikena śabdena vyāpta ekatra vastuni /</l>\n<l>buddh yā vā nānyavisaya iti paryāyatā bhavet // Pramāṇav_3.51 //</l>\n</lg>\n\n<lg>\n<l>yasyāpi nānopādherdhīrgrāhikārthasya bhedinaḥ /</l>\n<l>nānopādhyupakārāṅgaśaktyabhinnātmano grahe // Pramāṇav_3.52 //</l>\n</lg>\n\n<lg>\n<l>sarvātmanopakāryasya ko bhedaḥ syādaniścitaḥ /</l>\n<l>tayorātmani sambandhādekajñāne dvayagrahaḥ // Pramāṇav_3.53 //</l>\n</lg>\n\n<lg>\n<l>dharmopakāraśaktīnāṃ bhede tāstasya kiṃ yadi /</l>\n<l>nopakārastatastāsāṃ tadā syādanavasthitiḥ // Pramāṇav_3.54 //</l>\n</lg>\n\n<lg>\n<l>ekopakārake grāhye nopakārāstato 'pare /</l>\n<l>dṛṣṭe tasminnadṛṣṭāśca tadgrahe sakalagrahaḥ // Pramāṇav_3.55 //</l>\n</lg>\n\n<lg>\n<l>yadi bhrāntinivṛttyartha gṛhīte 'pyanyadiṣyate /</l>\n<l>tadvyavacchedaviṣayaṃ siddhaṃ tadvat tato 'param // Pramāṇav_3.56 //</l>\n</lg>\n\n<lg>\n<l>asamāropaviṣaye vṛtte rapi ca niścayaiḥ /</l>\n<l>yanna niścīyate rūpaṃ tat teṣāṃ viṣayaḥ katham // Pramāṇav_3.57 //</l>\n</lg>\n\n<lg>\n<l>pratyakṣeṇa gṛhīte 'pi viśerṣe 'śavibarjite /</l>\n<l>yadviśeṣāvasāye 'sti pratyayaḥ sa pratīyate // Pramāṇav_3.58 //</l>\n</lg>\n\n<lg>\n<l>tatrāpi cānyavyāvṛttiranyavyāvṛtta ityapi /</l>\n<l>śabdāśca niścayāścaiva nimittamanurindhate // Pramāṇav_3.59 //</l>\n</lg>\n\n<lg>\n<l>dvayorekābhidhāne 'pi bibhaktirvyatirekiṇī /</l>\n<l>bhinnamarthamivānveti vācyaleśaviśeṣataḥ // Pramāṇav_3.60 //</l>\n</lg>\n\n<lg>\n<l>bhedāntarapratikṣe pāpratikṣepau tayordvayoḥ /</l>\n<l>padaṃ saṃketabhedasya jñātṛvāñchānuridhinaḥ // Pramāṇav_3.61 //</l>\n</lg>\n\n<lg>\n<l>bhedo 'yameva sarvatra dravyabhāvābhidhāyinoḥ /</l>\n<l>śabdayoorna tayorvācye viśeṣastena kaścana // Pramāṇav_3.62 //</l>\n</lg>\n\n<lg>\n<l>jijñāpayiṣurartha taṃ taddhitena taṃ taddhitena kṛtāpi vā /</l>\n<l>antena vā yadi brū yāt bhedo nāsti tataḥ paraḥ // Pramāṇav_3.63 //</l>\n</lg>\n\n<lg>\n<l>tenānyāpohaviṣaye tadvatpakṣopavarṇanam /</l>\n<l>pratyākhyātaṃ pṛthaktve hi syād doṣo jātitadvatoḥ // Pramāṇav_3.64 //</l>\n</lg>\n\n<lg>\n<l>yeṣāṃ vastuvaśā vāco na voivakṣāparāśrayāḥ /</l>\n<l>ṣaṣṭhīvacanabhedādi codyaṃ tān prati yuktimat // Pramāṇav_3.65 //</l>\n</lg>\n\n<lg>\n<l>yad yathā vācakatvena vaktṛbhirviniyamyate /</l>\n<l>anapekṣitavāhyārtha tat tathā vācakaṃ vacaḥ // Pramāṇav_3.66 //</l>\n</lg>\n\n<lg>\n<l>dārāḥ ṣaṇṇagarītyādau bhedābhedavyavasthiteḥ /</l>\n<l>khasya svabhāvaḥ khatvaṃ cetyatra vā kiṃ nibandhanam // Pramāṇav_3.67 //</l>\n</lg>\n\n<lg>\n<l>pararūpaṃ svarūpeṇa yayā saṃvriyate dhiyā /</l>\n<l>ekārthapratibhāsinyā bhāvānāśritya bhedinaḥ // Pramāṇav_3.68 //</l>\n</lg>\n\n<lg>\n<l>tayā saṃvṛtanānātvāḥ saṃvṛtyā bhedinaḥ svayam /</l>\n<l>abhedina ivābhānti bhāvā rūpeṇa kenacit // Pramāṇav_3.69 //</l>\n</lg>\n\n<lg>\n<l>tasyā abhiprāyavaśāt sāmānyaṃ sat prakīrtitam /</l>\n<l>tadasat paramārthena yathā saṅkalpitaṃ tayā // Pramāṇav_3.70 //</l>\n</lg>\n\n<lg>\n<l>vyaktayo nānuyantyanyasanuyāyi na bhāsate /</l>\n<l>jñānādavyatiriktaṃ vā kathamarthāntaraṃ vrajet // Pramāṇav_3.71 //</l>\n</lg>\n\n<lg>\n<l>tasmānmithyāvikalpo 'yamartheṣvekātmatāgrahaḥ /</l>\n<l>itaretarabhedo 'sya bījaṃ saṃjñā yadarthikā // Pramāṇav_3.72 //</l>\n</lg>\n\n<lg>\n<l>ekapratyavamarśārthajñānādye kāthasādhane /</l>\n<l>bhede 'pi niyatāḥ kecit svabhāvenendriyādivat // Pramāṇav_3.73 //</l>\n</lg>\n\n<lg>\n<l>jvarādiśamane kāścit saha pratyekameva vā /</l>\n<l>dṛṣṭā yathā vauṣadhayo nānātve 'pi na cāparāḥ // Pramāṇav_3.74 //</l>\n</lg>\n\n<lg>\n<l>aviśeṣānna sāmānyamaviśeṣaprasaṅgataḥ /</l>\n<l>tāsāṃ kṣetrādibhede 'pi dhrauvyāccānupakārataḥ // Pramāṇav_3.75 //</l>\n</lg>\n\n<lg>\n<l>tatsvabhāvagrahād yā dhīstadarthe vāpyanarthikā /</l>\n<l>vikalpikātatkāryārthabhedaniṣṭhā prajāyate // Pramāṇav_3.76 //</l>\n</lg>\n\n<lg>\n<l>tasyāṃ yadrū pamābhāti bāhyamekamivānyataḥ /</l>\n<l>vyāvṛttamiva nistattvaṃ parīkṣānaṅgabhāvataḥ // Pramāṇav_3.77 //</l>\n</lg>\n\n<lg>\n<l>arthā jñānaniviṣṭāsta evaṃ vyāvṛttarūpakāḥ /</l>\n<l>abhinnā iva cābhānti vyāvṛttāḥ punaranyataḥ // Pramāṇav_3.78 //</l>\n</lg>\n\n<lg>\n<l>ta eva teṣāṃ sāmānyasamānādhāragocaraiḥ /</l>\n<l>jñānābhidhānairmithyārtho vyavahāraḥ pratanyate // Pramāṇav_3.79 //</l>\n</lg>\n\n<lg>\n<l>sa ca sarvaḥ padārthānāmanyonyābhāvasaṃśrayaḥ /</l>\n<l>tenānyāpohaviṣayo vastumābhasya cāśrayaḥ // Pramāṇav_3.80 //</l>\n</lg>\n\n<lg>\n<l>yatrāsti vastusambandho yathoktānumitau yathā /</l>\n<l>nānyatra bhrāntisāmye 'pi dīpatejo maṇau yathā // Pramāṇav_3.81 //</l>\n</lg>\n\n<lg>\n<l>tatraikakāryo 'neko 'pi tadakāryānyatāśrayaḥ /</l>\n<l>ekatvenābhidhājñānairvyavahāraḥ pratāryate // Pramāṇav_3.82 //</l>\n</lg>\n\n<lg>\n<l>tato 'nekakṛdeko 'pi tadbhāvaparidīpane /</l>\n<l>atatkāryārthabhedena nānādharmā pratīyate // Pramāṇav_3.83 //</l>\n</lg>\n\n<lg>\n<l>yathāpratīti kathitaḥ śabdārtho 'sāvasannapi /</l>\n<l>samānādhikaraṇyaṃ ca vastunyasya na sambhavaḥ // Pramāṇav_3.84 //</l>\n</lg>\n\n<lg>\n<l>dharmadharmivyasthānaṃ bhedo 'bhedaśca yādṛśaḥ /</l>\n<l>asamīkṣitatattvārtho yathā loke pratīyate // Pramāṇav_3.85 //</l>\n</lg>\n\n<lg>\n<l>taṃ tathaiva samāśritya sādhyasādhanaṃsaṃsthitiḥ /</l>\n<l>paramārthāvatārāya vidvadbhiravakalpyate // Pramāṇav_3.86 //</l>\n</lg>\n\n<lg>\n<l>saṃsṛjyante na bhidyante svato 'rthāḥ pāramārthikāḥ /</l>\n<l>rūpamekamanekaṃ ca teṣu buddherupaplavaḥ // Pramāṇav_3.87 //</l>\n</lg>\n\n<lg>\n<l>bhedastato 'yaṃ bauddhe 'rthe sāmānyaṃ bheda ityapi /</l>\n<l>tasyaiva cānyavyāvṛttyā dharmabhedaḥ prakalpyate // Pramāṇav_3.88 //</l>\n</lg>\n\n<lg>\n<l>sādhyasādhanasaṃkalpe vastudarśanahānitaḥ /</l>\n<l>bhedaḥ sāmānyasaṃsṛṣṭo grāhyo nātra svalakṣaṇam // Pramāṇav_3.89 //</l>\n</lg>\n\n<lg>\n<l>samānabhinnādyākārairna tad grāhyaṃ kathaṃcana /</l>\n<l>bhedānāṃ bahubhedānāṃ tatraikasminnayogataḥ // Pramāṇav_3.90 //</l>\n</lg>\n\n<lg>\n<l>tadrū paṃ sarvato bhinnaṃ tathā tatpratipādikā /</l>\n<l>na śrutiḥ kalpanā vāsti samānyenaiva vṛttitaḥ // Pramāṇav_3.91 //</l>\n</lg>\n\n<lg>\n<l>śabdāḥ saṃketitaṃ prāhurvyavahārāya sa smṛtaḥ /</l>\n<l>tadā svalakṣaṇaṃ nāsti saṃketastena tatra na // Pramāṇav_3.92 //</l>\n</lg>\n\n<lg>\n<l>api pravartteta pumān vijñāyārthakriyākṣamān /</l>\n<l>tatsādhanāyetyartheṣu saṃyojyante 'bhidhākriyāḥ // Pramāṇav_3.93 //</l>\n</lg>\n\n<lg>\n<l>tatrānarthakriyāyogyā jātistadvānalaṃ sa ca /</l>\n<l>sākṣānna yojyate kasmādānantyāccedidaṃ samam // Pramāṇav_3.94 //</l>\n</lg>\n\n<lg>\n<l>tatkāriṇāmatatkāribhedasāmye na kiṃ kṛtaḥ /</l>\n<l>tadvaddoṣasya sāmyāccedastu jātiralaṃ parā // Pramāṇav_3.95 //</l>\n</lg>\n\n<lg>\n<l>tadanyaparihāreṇa pravarteteti ca dhvaniḥ /</l>\n<l>ucyate tena tebhyo 'syāvyavacchede kathaṃ ca saḥ // Pramāṇav_3.96 //</l>\n</lg>\n\n<lg>\n<l>vyavacchedo 'sti cedasya nanvetāvat prayojanam /</l>\n<l>śabdānāmiti kiṃ tatra sāmānyenāpareṇa vaḥ // Pramāṇav_3.97 //</l>\n</lg>\n\n<lg>\n<l>jñānādyarthakriyāṃ tāṃ tāṃ dṛṣṭvā bhede 'pi kuvataḥ /</l>\n<l>arthāṃ stadanyaviśleṣaviṣayairdhvanibhiḥ saha // Pramāṇav_3.98 //</l>\n</lg>\n\n<lg>\n<l>saṃyojya pratyabhijñānaṃ kuryādapyanyadarśane /</l>\n<l>parasyāpi na sā buddhiḥ sāmānyādeva kevalāt // Pramāṇav_3.99 //</l>\n</lg>\n\n<lg>\n<l>nityaṃ tanmātravijñāne vyaktyajñānaprasaṅgataḥ /</l>\n<l>tadā kadācit sambaddhasyāgṛhītasya tadvataḥ // Pramāṇav_3.100 //</l>\n</lg>\n\n<lg>\n<l>tadvattāniścayo na syād vyavahārastataḥ katham /</l>\n<l>ekavastusahāyāśced vyaktayo jñānakāraṇam // Pramāṇav_3.101 //</l>\n</lg>\n\n<lg>\n<l>tadekaṃ vastu kiṃ tāsāṃ nānātvaṃ samapohati /</l>\n<l>nānātvāccaikavijñānahetutā tāsu neṣyate // Pramāṇav_3.102 //</l>\n</lg>\n\n<lg>\n<l>anekamapi yadye kamapekṣyābhinnabuddhikṛt /</l>\n<l>tābhirvināpi pratyakaṃ kriyamāṇāṃ dhiyaṃ prati // Pramāṇav_3.103 //</l>\n</lg>\n\n<lg>\n<l>tenaikenāpi sāmarthya tāsāṃ netyagraho dhiyā /</l>\n<l>nīlādernetravijñāne pṛthak sāmarthyadarśanāt // Pramāṇav_3.104 //</l>\n</lg>\n\n<lg>\n<l>śaktisiddhiḥ samūhe 'pi naivaṃ vyakteḥ kathañcana /</l>\n<l>tāsāmanyatāmāpekṣyaṃ taccecchaktaṃ na kevalam // Pramāṇav_3.105 //</l>\n</lg>\n\n<lg>\n<l>tadekamupakuryustāḥ kathamekāṃ dhiyaṃ ca na /</l>\n<l>kārya ca tāsāṃ prāpto 'sau jananaṃ yadupakriyā // Pramāṇav_3.106 //</l>\n</lg>\n\n<lg>\n<l>abhinnapratibhāsā dhīrna bhinneṣviti cenmatam /</l>\n<l>pratibhāso dhiyā bhinnaḥ samānā iti tadgrahāt // Pramāṇav_3.107 //</l>\n</lg>\n\n<lg>\n<l>kathaṃ tā bhinnadhīgrāhyāḥ samāścedekakāryatā /</l>\n<l>sādṛśyaṃ nanu dhīḥ kārya tāsāṃ sā ca vibhidyate // Pramāṇav_3.108 //</l>\n</lg>\n\n<lg>\n<l>ekapratyavamarśasya hetutvād dhīrabhedinī /</l>\n<l>ekadhīhetubhāvena vyaktīnāmapyabhinnatā // Pramāṇav_3.109 //</l>\n</lg>\n\n<lg>\n<l>sā cātatkāryaviśleṣastadanyasyānuvartinaḥ /</l>\n<l>adṛṣṭeḥ pratiṣedhācca saṃketastadvidarthikaḥ // Pramāṇav_3.110 //</l>\n</lg>\n\n<lg>\n<l>atatkārivivekena pravṛttyarthatayā śrutiḥ /</l>\n<l>akāryakṛti tatkāritulyarūpāvabhāsinīm // Pramāṇav_3.111 //</l>\n</lg>\n\n<lg>\n<l>dhiyaṃ vastupṛthagbhāvamātrabījāmanarthikām /</l>\n<l>janayantyapyatatkāriparihārāṅgabhāvataḥ // Pramāṇav_3.112 //</l>\n</lg>\n\n<lg>\n<l>vastubhedāśrayāccārthe na visaṃvādikā matā /</l>\n<l>tato 'nyāpohaviṣayā tatkartrāśritabhāvataḥ // Pramāṇav_3.113 //</l>\n</lg>\n\n<lg>\n<l>avṛkṣavyatirekeṇa vṛkṣārthagrahaṇe dvayam /</l>\n<l>anyonyāśrayamityekagrahābhāve dvayāgrahaḥ // Pramāṇav_3.114 //</l>\n</lg>\n\n<lg>\n<l>saṅketāsambhavastasmāditi kecit pracakṣate /</l>\n<l>teṣāmavṛkṣāḥ saṃṅkete vyavacchinnā na vā yadi // Pramāṇav_3.115 //</l>\n</lg>\n\n<lg>\n<l>vyavacchinnāḥ kathaṃ jñātāḥ prāgvṛkṣagrahaṇādṛte /</l>\n<l>anirākaraṇe teṣāṃ saṃkete vyavahāriṇām // Pramāṇav_3.116 //</l>\n</lg>\n\n<lg>\n<l>na syāt tatparihāreṇa pravṛttirvṛ kṣabhedavat /</l>\n<l>avidhāya niṣidhyānyat pradarśyaikaṃ puraḥ sthitam // Pramāṇav_3.117 //</l>\n</lg>\n\n<lg>\n<l>vṛkṣo 'yamiti saṃketaḥ kriyate tat prapadyate /</l>\n<l>vyavahāre 'pi tenāyamadoṣa iti cet taruḥ // Pramāṇav_3.118 //</l>\n</lg>\n\n<lg>\n<l>ayamapyayameveti prasaṅgo na nivartate /</l>\n<l>ekapratyavamarśākhye jñāne ekatra hi sthitaḥ // Pramāṇav_3.119 //</l>\n</lg>\n\n<lg>\n<l>prapattā tadataddhetūnarthān vibhajate svayam /</l>\n<l>tadbuddhivartino bhāvān bhāto hetutayā dhiyaḥ // Pramāṇav_3.120 //</l>\n</lg>\n\n<lg>\n<l>aheturūpavikalānekarūpāniva svayam /</l>\n<l>bhedena pratipadyetetyuktirbhede niyujyate // Pramāṇav_3.121 //</l>\n</lg>\n\n<lg>\n<l>taṃ tasyā pratiyatī dhīḥ bhrāntyaikaṃ vastvivekṣate /</l>\n<l>kvacinniveśanāyārthe vinivartya kutaścana // Pramāṇav_3.122 //</l>\n</lg>\n\n<lg>\n<l>buddheḥ prayujyate śabdastadarthasyāvadhāraṇāt /</l>\n<l>vyartho 'nyathā prayogaḥ syāt tajjñeyādipadeṣvapi // Pramāṇav_3.123 //</l>\n</lg>\n\n<lg>\n<l>vyavahāropanīteṣu vyavacchedyo 'sti kaścana /</l>\n<l>niveśanaṃ ca yo yasmād bhidyate vinivartya tam // Pramāṇav_3.124 //</l>\n</lg>\n\n<lg>\n<l>tadbhede bhidyamānānāṃ samānākārabhāsini /</l>\n<l>sa cāyamanyavyāvṛttyā gamyate tasya vastunaḥ // Pramāṇav_3.125 //</l>\n</lg>\n\n<lg>\n<l>kaścid bhāga iti prokto rūpaṃ nāsyāpi kiñcina /</l>\n<l>tadgatāveva śabdebhyo gamyate 'nyanivartanam // Pramāṇav_3.126 //</l>\n</lg>\n\n<lg>\n<l>na tatra gamyate kaścid viśiṣṭaḥ kenacit paraḥ /</l>\n<l>na cāpi śabdo dvayakṛdanyonyābhāva ityasau // Pramāṇav_3.127 //</l>\n</lg>\n\n<lg>\n<l>arūpo rūpattvena darśanaṃ buddhiviplavaḥ /</l>\n<l>tenaivāparamārtho 'sāvanyathā na hi vastunaḥ // Pramāṇav_3.128 //</l>\n</lg>\n\n<lg>\n<l>vyāvṛttirvastu bhavati bhedo 'syāsmāditiraṇāt /</l>\n<l>ekārthaśleṣaviccheda eko vyāpriyate dhvaniḥ // Pramāṇav_3.129 //</l>\n</lg>\n\n<lg>\n<l>liṅgaṃ vā tatra vicchinnaṃ vācyaṃ vastu na kiñcana /</l>\n<l>yasyābhidhānato vastusāmarthyādakhile gatiḥ // Pramāṇav_3.130 //</l>\n</lg>\n\n<lg>\n<l>bhavennānāphalaḥ śabda ekādhāro bhavatyataḥ /</l>\n<l>vicchedaṃ sūcayannekamapratikṣipya vartate // Pramāṇav_3.131 //</l>\n</lg>\n\n<lg>\n<l>yadānyat tena sa vyāpta ekatvena ca bhāsate /</l>\n<l>sāmānadhikaraṇyaṃ syāt tadā buddhayanurodhataḥ // Pramāṇav_3.132 //</l>\n</lg>\n\n<lg>\n<l>vastudharmasya saṃsparśo vicchedakaraṇe dhvaneḥ /</l>\n<l>syāt satyaṃ sa hi tatreti naikavastvabhidhāyini // Pramāṇav_3.133 //</l>\n</lg>\n\n<lg>\n<l>buddhāvabhāsamānasya dṛśyasyābhāvaniścayāt /</l>\n<l>tenānyāpohaviṣayāḥ proktāḥ sāmānyāgocarāḥ // Pramāṇav_3.134 //</l>\n</lg>\n\n<lg>\n<l>śabdāśca buddhayaścaiva vastunyeṣāmasambhavāt /</l>\n<l>ekatvād vasturūpasya bhinnarūpā matiḥ kutaḥ // Pramāṇav_3.135 //</l>\n</lg>\n\n<lg>\n<l>anvayavyatirekau vā naikasyaikārthagocarau /</l>\n<l>abhedavyavahārāśca bhede syuranibandhanāḥ // Pramāṇav_3.136 //</l>\n</lg>\n\n<lg>\n<l>sarvatra bhāvad vyāvṛtternaite doṣāḥ prasaṅginaḥ /</l>\n<l>ekākāryeṣu bhāveṣu tatkāryaparicodane // Pramāṇav_3.137 //</l>\n</lg>\n\n<lg>\n<l>gauravāśaktivaiphalyād bhedākhyāyāḥ samā śrutiḥ /</l>\n<l>kṛtā bṛddhairatatkāryavyāvṛttivinibandhanā // Pramāṇav_3.138 //</l>\n</lg>\n\n<lg>\n<l>na bhāve sarvabhāvānāṃ svasvabhāvavyavasthiteḥ /</l>\n<l>yad rūpaṃ śābaleyasya bāhuleyasya nāsti tat // Pramāṇav_3.139 //</l>\n</lg>\n\n<lg>\n<l>atatkāryaparāvṛttirdvayorapi ca vidyate /</l>\n<l>arthābhedena ca vinā śabdābhedo na yujyate // Pramāṇav_3.140 //</l>\n</lg>\n\n<lg>\n<l>tasmāt tatkāryatāpīṣṭā tatkāryādeva bhinnatā /</l>\n<l>cakṣu rādau yathā rūpavijñānaikaphale kvacit // Pramāṇav_3.141 //</l>\n</lg>\n\n<lg>\n<l>aviśeṣereṇa tatkāryacodanasambhave sati /</l>\n<l>sakṛt sarvapratītyartha kaścit sāṃketikīṃ śrutim // Pramāṇav_3.142 //</l>\n</lg>\n\n<lg>\n<l>kuryādṛte 'pi tadrū pasāmānyād vyatirekiṇaḥ /</l>\n<l>ekavṛtteraneko 'pi yadyekaśrutimān bhavet // Pramāṇav_3.143 //</l>\n</lg>\n\n<lg>\n<l>vṛttirādheyatā vyaktiriti tasminna yujyate /</l>\n<l>nityasyānupakāryasvānnādhāraḥ pravisarpataḥ // Pramāṇav_3.144 //</l>\n</lg>\n\n<lg>\n<l>śaktistaddeśajananaṃ kuṇḍāderbadarādiṣu /</l>\n<l>na sambhavati sāpyatra tadabhāve 'pyavasthiteḥ // Pramāṇav_3.145 //</l>\n</lg>\n\n<lg>\n<l>na sthitiḥ sāpyayuktaiva bhedābhedavivecane /</l>\n<l>vijñānotpattiyogyatvāyātmanyanyānurodhi yat // Pramāṇav_3.146 //</l>\n</lg>\n\n<lg>\n<l>tad vyaṅgyaṃ yogyatāyāśca kāraṇaṃ kārakaṃ matam /</l>\n<l>prāgevāsya ca yogyatve tadapekṣā na yujyate // Pramāṇav_3.147 //</l>\n</lg>\n\n<lg>\n<l>sāmānyasyāvikāryasya tatsāmānyavataḥ kutaḥ /</l>\n<l>añjanāderiva vyakteḥ saṃskāro nendriyasya ca // Pramāṇav_3.148 //</l>\n</lg>\n\n<lg>\n<l>pratipatterabhinnatvāt tadbhāvābhāvakālayoḥ /</l>\n<l>vyañjakasya ca jātīnāṃ jātimattā yadīṣyate // Pramāṇav_3.149 //</l>\n</lg>\n\n<lg>\n<l>prāpto gotvādinā tadvān pradīpādiḥ prakāśakaḥ /</l>\n<l>vyakteranyātha vānanyā yeṣāṃ jātistu vidyate // Pramāṇav_3.150 //</l>\n</lg>\n\n<lg>\n<l>teṣāṃ vyaktiṣvapūrvāsu kathaṃ sāmānyabuddhayaḥ /</l>\n<l>ekatra tatsato 'nyatra darśanāsambhavāt sataḥ // Pramāṇav_3.151 //</l>\n</lg>\n\n<lg>\n<l>ananyatve 'nvayābhāvādanyatve 'pyanapāśrayāt /</l>\n<l>na yāti na ca tatrāsīdasti paścānna cāṃśavat // Pramāṇav_3.152 //</l>\n</lg>\n\n<lg>\n<l>jahāti pūrva nādhāramaho vyasanasantatiḥ /</l>\n<l>anyatra varttamānasya tato 'nyasthānajanmani // Pramāṇav_3.153 //</l>\n</lg>\n\n<lg>\n<l>svasmādacalataḥ sthānād vṛttirityatiyuktimat /</l>\n<l>yatrāsau varttate bhāvastena sambadhyate 'pi na // Pramāṇav_3.154 //</l>\n</lg>\n\n<lg>\n<l>taddeśinañca vyāpnoti kimapyetanmahādbhutam /</l>\n<l>vyaktyaivaikatra sā vyaktāabhedāt sarvatragā yadi // Pramāṇav_3.155 //</l>\n</lg>\n\n<lg>\n<l>sarvatra dṛśyetābhedāt sāpi na vyaktapekṣiṇī /</l>\n<l>byañjakasyāpratītau na vyaṅgyaṃ samyak pratīyate // Pramāṇav_3.156 //</l>\n</lg>\n\n<lg>\n<l>viparyayaḥ punaḥ kasmādiṣṭaḥ sāmānyatadvatoḥ /</l>\n<l>pācakādiṣvabhinnena vināpyarthena vācakaḥ // Pramāṇav_3.157 //</l>\n</lg>\n\n<lg>\n<l>bhedānna hetuḥ karmāsya na jātiḥ karmasaṃśrayāt /</l>\n<l>śrutyantaranimittatvāt sthityabhāvāccakarmaṇaḥ // Pramāṇav_3.158 //</l>\n</lg>\n\n<lg>\n<l>asambandhānna sāmānyaṃ nāyuktaṃ śabdakāraṇāt /</l>\n<l>atiprasaṃgāt karmāpi nāsat jñānābhidhānayoḥ // Pramāṇav_3.159 //</l>\n</lg>\n\n<lg>\n<l>anaimittikatāpatteḥ na ca śaktirananvayāt /</l>\n<l>sāmānyaṃ pācakatvādi yadi prāgeva tad bhavet // Pramāṇav_3.160 //</l>\n</lg>\n\n<lg>\n<l>vyaktaṃ sattadivanno cenna paścādaviśeṣataḥ /</l>\n<l>kriyopakārāpekṣasya vyañjakatve 'vikāriṇaḥ // Pramāṇav_3.161 //</l>\n</lg>\n\n<lg>\n<l>nāpekṣātiśaye 'pyasya kṣaṇikatvāt kriyā kutaḥ /</l>\n<l>tulye bhede yayā jāti pratyāsattyā prasarpati // Pramāṇav_3.162 //</l>\n</lg>\n\n<lg>\n<l>kvacinnānyatra saivāstu śabdajñānanibandhanam /</l>\n<l>na nivṛttiṃ vihāyāsti yadi bhāvānvayo 'paraḥ // Pramāṇav_3.163 //</l>\n</lg>\n\n<lg>\n<l>ekasya kāryamanyasya na syādatyantabhedataḥ /</l>\n<l>yadyekātmatayānekaḥ kāryasyaikasya kārakaḥ // Pramāṇav_3.164 //</l>\n</lg>\n\n<lg>\n<l>ātmaikatrāpi vā so 'stīti vyarthāḥ syuḥ sahakāriṇaḥ /</l>\n<l>napaityabhinnaṃ tad rūpaṃ viśeṣāḥ khalvapāyinaḥ // Pramāṇav_3.165 //</l>\n</lg>\n\n<lg>\n<l>ekāpāye phalābhāvād viśeṣebhyastadudbhavaḥ /</l>\n<l>sa pāramārthiko bhāvo ya evārthakriyākṣamaḥ // Pramāṇav_3.166 //</l>\n</lg>\n\n<lg>\n<l>sa ca nānveti yonveti na tasmāt kāryasambhavaḥ /</l>\n<l>tenātmanāpi bhede hi hetuḥ kaścinna cāparaḥ // Pramāṇav_3.167 //</l>\n</lg>\n\n<lg>\n<l>svabhāvo 'yamabhede tu syātāṃ nośodbhavau sakṛt /</l>\n<l>bhedo 'pi tena naivaṃ cet ya ekasmin vinaśyati // Pramāṇav_3.168 //</l>\n</lg>\n\n<lg>\n<l>tiṣṭhatyātmā na tasyāto na syāt sāmānyabhedadhīḥ /</l>\n<l>nivṛtterniḥsvabhāvatvāt nāsthānasthānakalpanā // Pramāṇav_3.169 //</l>\n</lg>\n\n<lg>\n<l>upaplavaśca sāmānyadhiyastenāpyadūṣaṇā /</l>\n<l>yat tasya janakaṃ rūpaṃ tato 'nyo janakaḥ katham // Pramāṇav_3.170 //</l>\n</lg>\n\n<lg>\n<l>bhinnā viśeṣā janakāḥ astyabhedo 'pi teṣu cet /</l>\n<l>tena te 'janakāḥ proktāḥ pratibhāso 'pi bhedakaḥ // Pramāṇav_3.171 //</l>\n</lg>\n\n<lg>\n<l>ananyabhāk sa evārthastasya vyāvṛttayo 'pare /</l>\n<l>tat kāryakāraṇaṃ coktaṃ tat svalakṣaṇamiṣyate // Pramāṇav_3.172 //</l>\n</lg>\n\n<lg>\n<l>tattyāgāptiphalāḥ sarvāḥ puruṣāṇāṃ pravṛttayaḥ /</l>\n<l>yathā bhedāviśeṣe 'pi na sarva sarvasādhanam // Pramāṇav_3.173 //</l>\n</lg>\n\n<lg>\n<l>tathā bhedāviśeṣe 'pi na sarva sarvasādhanam /</l>\n<l>bhede hi kārakaṃ kiñcid vastudharmatayā bhavet // Pramāṇav_3.174 //</l>\n</lg>\n\n<lg>\n<l>abhede tu virudhyate tasyaikasya kriyākriye /</l>\n<l>bhedo 'pyastyakriyātaśced na kuryuḥ sahakāriṇaḥ // Pramāṇav_3.175 //</l>\n</lg>\n\n<lg>\n<l>paryāyeṇātha kartṛtvaṃ sa kiṃ tasyaiva vastunaḥ /</l>\n<l>atyantabhedābhedau tu syātāṃ tadvati vastuni // Pramāṇav_3.176 //</l>\n</lg>\n\n<lg>\n<l>anyonyaṃ vā tayorbhedḥ sadṛśāsadṛśātmanoḥ /</l>\n<l>tayorapi bhaved bhedo yadi yenātmanā tayoḥ // Pramāṇav_3.177 //</l>\n</lg>\n\n<lg>\n<l>bhedaḥ sāmānyamityetad yadi bhedastadātmanā /</l>\n<l>bheda eva tathā ca syānniḥsāmānyaviśeṣatā // Pramāṇav_3.178 //</l>\n</lg>\n\n<lg>\n<l>bhedasāmānyayoryadvad ghaṭādīnāṃ parasparam /</l>\n<l>yamātmānaṃ puraskṛtya puruṣo 'yaṃ pravartate // Pramāṇav_3.179 //</l>\n</lg>\n\n<lg>\n<l>tatsādhyaphalavāñchāvān bhedābhedau tadāśrayau /</l>\n<l>cintyete svātmanā bhedo vyāvṛttyā ca samānatā // Pramāṇav_3.180 //</l>\n</lg>\n\n<lg>\n<l>astyeva vastu nānveti pravṛttyādiprasaṅgataḥ /</l>\n<l>etenaiva yadahrīkāḥ kimapyaślīlamākulam // Pramāṇav_3.181 //</l>\n</lg>\n\n<lg>\n<l>pralapanti pratikṣiptaṃ tadapyekāntasambhavāt /</l>\n<l>sarvasyobhayarūpatve tadviśeṣanirākṛteḥ // Pramāṇav_3.182 //</l>\n</lg>\n\n<lg>\n<l>codito dadhi khādeti kimuṣṭraṃ nābhidhāvati /</l>\n<l>athāstyatiśayaḥ kaścid yena bhedena varttate // Pramāṇav_3.183 //</l>\n</lg>\n\n<lg>\n<l>sa eva dadhi so 'nyatra nāstītyanubhayaṃ param /</l>\n<l>sarvātmatve ca sarveṣāṃ bhinnau syātāṃ na dhīdhvanī // Pramāṇav_3.184 //</l>\n</lg>\n\n<lg>\n<l>bhedasaṃhāravādasya tadabhedādasambhavaḥ /</l>\n<l>rūpābhāvādabhāvasya śabdā rūpābhidhāyinaḥ // Pramāṇav_3.185 //</l>\n</lg>\n\n<lg>\n<l>nāśaṃkyā eva siddhāste 'to vyavacchedavācakāḥ /</l>\n<l>upādhibhedāpekṣo vā svabhāvaḥ kevalo 'tha vā // Pramāṇav_3.186 //</l>\n</lg>\n\n<lg>\n<l>ucyate sādhyasiddh yartha nāśe kāryatvasattvavat /</l>\n<l>sattāsvabhāvo hetuścet sā sattā sādhyate katham // Pramāṇav_3.187 //</l>\n</lg>\n\n<lg>\n<l>ananvayo hi bhedānāṃ vyāhato hetusādhyayoḥḥ /</l>\n<l>bhāvopādānamātre tu sādhye sāmānyadharmiṇi // Pramāṇav_3.188 //</l>\n</lg>\n\n<lg>\n<l>na kaścidarthaḥ siddhaḥ syādaniṣiddhaṃ ca tādṛśam /</l>\n<l>upāttabhede sādhye 'smin bhaveddheturananvayaḥ // Pramāṇav_3.189 //</l>\n</lg>\n\n<lg>\n<l>sattāyāṃ tena sādhyāyāṃ viśeṣaḥ sādhito bhavet /</l>\n<l>aparāmṛṣṭatadbhede vastumātre tu sādhane // Pramāṇav_3.190 //</l>\n</lg>\n\n<lg>\n<l>tanmātravyāpinaḥ sādhyasyānvayo na vihanyate /</l>\n<l>nāsiddhe bhāvadharmo 'sti vyabhicāryubhayāśrayaḥ // Pramāṇav_3.191 //</l>\n</lg>\n\n<lg>\n<l>dharmo viruddho 'bhāvasya sā sattā sādhyate katham /</l>\n<l>siddhaḥ svabhāvo gamako vyāpakastasya niścitaḥ // Pramāṇav_3.192 //</l>\n</lg>\n\n<lg>\n<l>gamyaḥ svabhāvastasyāyaṃ nivṛttau vā nivartakaḥ /</l>\n<l>anityatve yathā kāryamakārya vāvināśini // Pramāṇav_3.193 //</l>\n</lg>\n\n<lg>\n<l>ahetutvād vināśasya svabhāvādanubandhitā /</l>\n<l>sāpekṣāṇāṃ hi bhāvānāṃ nāvaśyambhāvitekṣyate // Pramāṇav_3.194 //</l>\n</lg>\n\n<lg>\n<l>bāhulye 'pi hi taddhetorbhavet kvacidasambhavaḥ /</l>\n<l>etena vyabhicāritvamuktaṃ kāryāvyavasthiteḥ // Pramāṇav_3.195 //</l>\n</lg>\n\n<lg>\n<l>sarveṣāṃ nāśahetūnāṃ hetumannāśavādinām /</l>\n<l>asāmarthyācca taddhetorbhavatyeva svabhāvataḥ // Pramāṇav_3.196 //</l>\n</lg>\n\n<lg>\n<l>yatra nāma bhavatyasmādanyatrāpi svabhāvataḥ /</l>\n<l>yā kācid bhāvaviṣayānumitirdvividhaiva sā // Pramāṇav_3.197 //</l>\n</lg>\n\n<lg>\n<l>svasādhye kāryabhāvābhyāṃ sambandhaniyamāt tayoḥ /</l>\n<l>pravṛtterbuddhipūrvatvāt tadbhāvānupalambhane // Pramāṇav_3.198 //</l>\n</lg>\n\n<lg>\n<l>pravarttitavyaṃ netyuktānupalabdheḥ pramāṇatā /</l>\n<l>śāstrādhikāre 'sambaddhā bahavo 'rthā atīndriyāḥ // Pramāṇav_3.199 //</l>\n</lg>\n\n<lg>\n<l>aliṅgāśca kathaṃ teṣāmabhāvo 'nupalabdhitaḥ /</l>\n<l>sadasanniścayaphalā neti syād vāpramāṇatā // Pramāṇav_3.200 //</l>\n</lg>\n\n<lg>\n<l>pramāṇamapi kācit syād liṅgātiśayabhāvinī /</l>\n<l>svabhāvajñāpakājñānasyāyaṃ nyāya udāhṛtaḥ // Pramāṇav_3.201 //</l>\n</lg>\n\n<lg>\n<l>kārye tu kārakājñānambhāvasyaiva sādhakam /</l>\n<l>svabhāvānupalambhaśca svabhāve 'rthasya liṅgini // Pramāṇav_3.202 //</l>\n</lg>\n\n<lg>\n<l>tadabhāvaḥ pratīyeta hetunā yadi kenacit /</l>\n<l>dṛśyasya darśanābhāvakāraṇāsambhave sati // Pramāṇav_3.203 //</l>\n</lg>\n\n<lg>\n<l>bhāvasyānupalabdhasya bhāvābhāvaḥ pratīyate /</l>\n<l>viruddhasya ca bhāvasya bhāve tadbhāvabādhanāt // Pramāṇav_3.204 //</l>\n</lg>\n\n<lg>\n<l>tadviruddhopalabdhau syādasattāyā viniścayaḥ /</l>\n<l>anādivāsanodbhūtavikalpapariniṣṭhitaḥ // Pramāṇav_3.205 //</l>\n</lg>\n\n<lg>\n<l>śabdārthastrividho dharmī bhāvābhāvobhayāśrayaḥ /</l>\n<l>tasmin bhāvānupādāne sādhye 'syānupalambhanam // Pramāṇav_3.206 //</l>\n</lg>\n\n<lg>\n<l>tathā heturna tasyavābhāvaḥ śabdaprayogataḥ /</l>\n<l>paramārthaikatānatve śabdānāmanibandhanā // Pramāṇav_3.207 //</l>\n</lg>\n\n<lg>\n<l>na syāt pravṛttirartheṣu darśanāntarabhediṣu /</l>\n<l>atītājātayorvāpi na ca syādanṛtārthatā // Pramāṇav_3.208 //</l>\n</lg>\n\n<lg>\n<l>vācaḥ kasyāścidityeṣā baiddhārthaviṣayā matā /</l>\n<l>śabdārthāpahnave sādhye dharmādhāranirākṛteḥ // Pramāṇav_3.209 //</l>\n</lg>\n\n<lg>\n<l>na sādhyaḥ samudāyaḥ syāt siddhau dharmaśca kevalaḥ /</l>\n<l>sadasatpakṣabhedena śabdārthānapavādibhiḥ // Pramāṇav_3.210 //</l>\n</lg>\n\n<lg>\n<l>vastveva cityate h yatra pratibaddhaḥ phalodayaḥ /</l>\n<l>arthakriyāsamarthasya vicāraiḥ kiṃ parīkṣayā // Pramāṇav_3.211 //</l>\n</lg>\n\n<lg>\n<l>ṣaṇḍhasya rūpe vairūpye kāminyāḥ kiṃ parīkṣayā /</l>\n<l>śabdārthaḥ kalpanājñānaviṣayatvena kalpitaḥ // Pramāṇav_3.212 //</l>\n</lg>\n\n<lg>\n<l>dharmo vastvāśrayāsiddhirasyokto nyāyavādinā /</l>\n<l>nāntarīyakatābhāvācchabdānāṃ vastubhissaha // Pramāṇav_3.213 //</l>\n</lg>\n\n<lg>\n<l>nārthasiddhistataste hi vaktrabhiprāyasūcakāḥ /</l>\n<l>āptavādāvisaṃvādasāmānyādanumānatā // Pramāṇav_3.214 //</l>\n</lg>\n\n<lg>\n<l>sambaddhānuguṇopāyaṃ puruṣārthābhidhāyakam /</l>\n<l>parīkṣādhikṛtaṃ vākyamato 'nadhikṛtaṃ param // Pramāṇav_3.215 //</l>\n</lg>\n\n<lg>\n<l>pratakṣeṇānumānena dvividhenāpyabādhanam /</l>\n<l>dṛṣṭādṛṣṭāthairorasyāvisaṃvādastadarthayoḥ // Pramāṇav_3.216 //</l>\n</lg>\n\n<lg>\n<l>āptavādāvisaṃvādasāmānyādanumānatā /</l>\n<l>buddheragatyābhihitā niṣiddhāpyasya gocare // Pramāṇav_3.217 //</l>\n</lg>\n\n<lg>\n<l>heyopādeyatattvasya sopāyasya prasiddhitaḥ /</l>\n<l>pradhānārthāvisaṃvādādanumānaṃ paratra vā // Pramāṇav_3.218 //</l>\n</lg>\n\n<lg>\n<l>puruṣātiśayāpekṣaṃ yathārthamapare biduḥ /</l>\n<l>iṣṭo 'yamarthaḥ pratyetuṃ śakyaḥ so 'tiśayo yadi // Pramāṇav_3.219 //</l>\n</lg>\n\n<lg>\n<l>ayamevaṃ na vetyanyadoṣā nirdoṣatāpi vā /</l>\n<l>durlabhatvāt pramāṇānāṃ durbodhetyapare viduḥ // Pramāṇav_3.220 //</l>\n</lg>\n\n<lg>\n<l>sarveṣāṃ savipakṣatvānnirhrāsātiśayaśritām /</l>\n<l>sātmībhāvāt tadabhyāsād dīyerannāsravāḥ kvacit // Pramāṇav_3.221 //</l>\n</lg>\n\n<lg>\n<l>nirupadravabhūtāthasvabhāvasya viparyayaiḥ /</l>\n<l>na bādhā yatnavapve 'pi buddhestaspakṣapātataḥ // Pramāṇav_3.222 //</l>\n</lg>\n\n<lg>\n<l>sarvāsāṃ doṣajātīnāṃ jātiḥ satkāyadarśanāt /</l>\n<l>sāvidyā tatra tatsnehastasmād dveṣādisambhavaḥ // Pramāṇav_3.223 //</l>\n</lg>\n\n<lg>\n<l>moho nidānaṃ doṣāṇāmata evābhidhīyate /</l>\n<l>satkāyadṛṣṭiranyatra tatprahāṇe prahāṇataḥ // Pramāṇav_3.224 //</l>\n</lg>\n\n<lg>\n<l>girāṃ mithyātvahetūnāṃ doṣāṇāṃ puruṣāśrayāt /</l>\n<l>apauruṣeyaṃ satyārthamiti kecit pracakṣate // Pramāṇav_3.225 //</l>\n</lg>\n\n<lg>\n<l>girāṃ satyatvahetūnāṃ guṇānāṃ puruṣāśrayāt /</l>\n<l>apauruṣeyaṃ mithyārtha kiṃ netyanye pracakṣate // Pramāṇav_3.226 //</l>\n</lg>\n\n<lg>\n<l>arthajñānapanaheturhi saṃketaḥ puruṣāśrayaḥ /</l>\n<l>girāmapauruṣeyatve 'pyato mithyātvasambhavaḥ // Pramāṇav_3.227 //</l>\n</lg>\n\n<lg>\n<l>sambandhāpauruṣeyatve syāt pratītirasaṃvidaḥ /</l>\n<l>saṃketāt tadabhivyaktāvasamarthānyakalpanā // Pramāṇav_3.228 //</l>\n</lg>\n\n<lg>\n<l>girāmekārthaniyame na syādarthāntare gatiḥ /</l>\n<l>anekārthābhisambandhe viruddhavyaktisambhavaḥ // Pramāṇav_3.229 //</l>\n</lg>\n\n<lg>\n<l>apauruṣeyatāyāśca vyarthā syāt parikalpanā /</l>\n<l>vācyaśca heturbhinnānāṃ sambandhasya vyavasthiteḥ // Pramāṇav_3.230 //</l>\n</lg>\n\n<lg>\n<l>asaṃskāryatayā pumbhiḥ sarvathā syānnirarthatā /</l>\n<l>saṃskāropagame mukhyaṃ gajasnānamidaṃ bhavet // Pramāṇav_3.231 //</l>\n</lg>\n\n<lg>\n<l>sambandhināmanityatvānna sambandhe 'sti nityatā /</l>\n<l>nityasyānupakāryatvādakurvāṇaśca nāśrayaḥ // Pramāṇav_3.232 //</l>\n</lg>\n\n<lg>\n<l>artherataḥ sa śabdānāṃ saṃskāryaḥ puruṣairdhiyā /</l>\n<l>arthaireva sahotpāde na svabhāvaviparyayaḥ // Pramāṇav_3.233 //</l>\n</lg>\n\n<lg>\n<l>śabdeṣu yuktaḥ sambandhe nāyaṃ doṣo vikalpite /</l>\n<l>nityatvādāśrayāpāye 'pyanāśo yadi jātivat // Pramāṇav_3.234 //</l>\n</lg>\n\n<lg>\n<l>nityeṣvāśrayasāmathrya kiṃ yeneṣṭaḥ sa cāśrayaḥ /</l>\n<l>jñānotpādanahetūnāṃ sambandhāt sahakāriṇām // Pramāṇav_3.235 //</l>\n</lg>\n\n<lg>\n<l>tadutpādanayogyatvenotpattirvyaktiriṣyate /</l>\n<l>ghaṭādiṣvapi yuktijñaiḥ aviśeṣe 'vikāriṇām // Pramāṇav_3.236 //</l>\n</lg>\n\n<lg>\n<l>vyañjakaiḥ svaiḥ kṛtaḥ ko 'rtho vyaktāstaiste yato matāḥ /</l>\n<l>sambandhasya ca vastutve syād bhedād buddhicitratā // Pramāṇav_3.237 //</l>\n</lg>\n\n<lg>\n<l>tābhyāmabhede tāveva nāto 'nyā vastuno gatiḥ /</l>\n<l>bhinnātvād vasturūpasya sabandhaḥ kalpanākṛtaḥ // Pramāṇav_3.238 //</l>\n</lg>\n\n<lg>\n<l>sad dravyaṃ syāt parādhīnaṃ sambandho 'nyasya vā katham /</l>\n<l>varṇā nirarthakāḥ santaḥ padādi parikalpitam // Pramāṇav_3.239 //</l>\n</lg>\n\n<lg>\n<l>avastuni kathaṃ vṛttiḥ sambandhasyāsya vastunaḥ /</l>\n<l>apauruṣeyatāpīṣṭā kartṛṇāmasmṛteḥ kila // Pramāṇav_3.240 //</l>\n</lg>\n\n<lg>\n<l>santyasyāpyanuvaktāra iti dhig vyāpakaṃ tamaḥ /</l>\n<l>yathāyamanyato 'śrutvā nemaṃ varṇapadakramam // Pramāṇav_3.241 //</l>\n</lg>\n\n<lg>\n<l>vastuṃ samarthaḥ puruṣastathānyo 'pīti kaścana /</l>\n<l>anyo vā racito granthaḥ sampradāyād ṛte paraiḥ // Pramāṇav_3.242 //</l>\n</lg>\n\n<lg>\n<l>dṛṣṭaḥ ko 'bhihito yena so 'pyevaṃ nānumīyate /</l>\n<l>yajjātīyo yataḥ siddhaḥ so 'viśiṣṭo 'gnikāṣṭhavat // Pramāṇav_3.243 //</l>\n</lg>\n\n<lg>\n<l>adṛṣṭaheturapyanyastadbhavaḥ sampratīyate /</l>\n<l>tatrāpradarśya ye bhedaṃ kāryasāmānyadarśanāt // Pramāṇav_3.244 //</l>\n</lg>\n\n<lg>\n<l>hetavaḥ pravitanyante sarve te vyabhicāriṇaḥ /</l>\n<l>sarvathānāditā sidhyedevaṃ nāpuruṣāśrayaḥ // Pramāṇav_3.245 //</l>\n</lg>\n\n<lg>\n<l>tasmādapauruṣeyatve syādanyo 'pyanarāśrayaḥ /</l>\n<l>mlecchadivyavahārāṇāṃ nāstikyavacasāmapi // Pramāṇav_3.246 //</l>\n</lg>\n\n<lg>\n<l>anāditvād tathābhāvaḥ pūrvasaṃskārasantateḥ /</l>\n<l>tādṛśe 'pauruṣeyatve kaḥ siddhe 'pi guṇo bhavet // Pramāṇav_3.247 //</l>\n</lg>\n\n<lg>\n<l>arthasaṃskārabhedānāṃ darśanāt saṃśayaḥ punaḥ /</l>\n<l>anyāviśeṣād varṇānāṃ sādhane ki phalaṃ bhavet // Pramāṇav_3.248 //</l>\n</lg>\n\n<lg>\n<l>vākyaṃ bhinnaṃ na varṇebhyo vidyate 'nupalambhataḥ /</l>\n<l>anekāvayavātmatve pṛthak teṣāṃ nirarthatā // Pramāṇav_3.249 //</l>\n</lg>\n\n<lg>\n<l>atadrūpe ca tādrūpyaṃ kalpitaṃ siṃhatādivat /</l>\n<l>pratyekaṃ sārthakatve 'pi mithyānekatvakalpanā // Pramāṇav_3.250 //</l>\n</lg>\n\n<lg>\n<l>ekāvayavagatyā ca vākyārthapratipad bhavet /</l>\n<l>sakṛcchrutau ca sarveṣā kālabhedo na yujyate // Pramāṇav_3.251 //</l>\n</lg>\n\n<lg>\n<l>ekatve 'pi hyabhinnasya kramaśo gatyasambhavāt /</l>\n<l>anityaṃ yatnasambhūtaṃ pauruṣeyaṃ kathaṃ na tat // Pramāṇav_3.252 //</l>\n</lg>\n\n<lg>\n<l>nityopalabdhirnityatve 'pyanāvaraṇasambhavāt /</l>\n<l>aśrutirvikalatvāccet kasyacit sahakāriṇaḥ // Pramāṇav_3.253 //</l>\n</lg>\n\n<lg>\n<l>kāmamanyapratīkṣāstu niyamastu virudhyate /</l>\n<l>sarvatrānupalambhaḥ syāt teṣāmavyāpitā yadi // Pramāṇav_3.254 //</l>\n</lg>\n\n<lg>\n<l>sarveṣāmupalambhaḥ syāt yugapad vyāpitā yadi /</l>\n<l>saṃskṛtasyopalambhe ca kaḥ saṃskarttāvikāriṇaḥ // Pramāṇav_3.255 //</l>\n</lg>\n\n<lg>\n<l>indriyasya syāt saṃskāraḥ śrṛṇuyānnikhilaṃ ca tat /</l>\n<l>saṃskārabhedabhinnatvādekārthaniyamo yadi // Pramāṇav_3.256 //</l>\n</lg>\n\n<lg>\n<l>anekaśabdasaṃdhāte śrutiḥ kalakale katham /</l>\n<l>dhvanathaḥ kevalaṃ tatra śrū yante cenna vācakāḥ // Pramāṇav_3.257 //</l>\n</lg>\n\n<lg>\n<l>dhvanibhyo bhinnamastīti śraddheyamatibahvidam /</l>\n<l>sthiteṣvanyeṣu śabdeṣu śrūyate vācakaḥ katham // Pramāṇav_3.258 //</l>\n</lg>\n\n<lg>\n<l>kathaṃ vā śaktiniyamād bhinnadhvanigatirbhavet /</l>\n<l>dhvanayaḥ sammatā yaiste doṣaiḥ kairapyavācakāḥ // Pramāṇav_3.259 //</l>\n</lg>\n\n<lg>\n<l>dhvanibhirvyajyamāne 'smin vācake 'pi kathaṃ na te /</l>\n<l>varṇānupūrvī vākyaṃ cenna varṇānāmabhedataḥ // Pramāṇav_3.260 //</l>\n</lg>\n\n<lg>\n<l>teṣāṃ ca na vyavasthānaṃ kramāntaravirodhataḥ /</l>\n<l>deśakālakramābhāvo vyāptinityatvavarṇanāt // Pramāṇav_3.261 //</l>\n</lg>\n\n<lg>\n<l>anityāvyāpitāyāṃ ca doṣaḥ prāgeva kīrtitaḥ /</l>\n<l>vyaktikramo 'pi vākyaṃ na nityavyaktinirākṛteḥ // Pramāṇav_3.262 //</l>\n</lg>\n\n<lg>\n<l>vyāpāradeva tatsiddhe kāraṇānāṃ ca kāryatā /</l>\n<l>svajñānenānyadhīhetuḥ siddhe 'rthe vyañjako mataḥ // Pramāṇav_3.263 //</l>\n</lg>\n\n<lg>\n<l>yathā dīpo 'nyathā vāpi ko viśeṣo 'sya kārakāt /</l>\n<l>karaṇānāṃ samagrāṇāṃ vyāpārādupalabdhitaḥ // Pramāṇav_3.264 //</l>\n</lg>\n\n<lg>\n<l>niyamena ca kāryatvaṃ vyañjake tadasambhavāt /</l>\n<l>tadrū pāvaraṇānāṃ ca vyaktiste vigamo yadi // Pramāṇav_3.265 //</l>\n</lg>\n\n<lg>\n<l>abhāve karaṇagrāmasāmarthya kiṃ nu tadbhavet /</l>\n<l>śabdaviśeṣādanyeṣāmapi vyaktiḥ prasajyate // Pramāṇav_3.266 //</l>\n</lg>\n\n<lg>\n<l>tathāmyupagame sarvakāraṇānāṃ nirarthatā /</l>\n<l>sādhanaṃ pratyabhijñānaṃ satprayogādi yanmatam // Pramāṇav_3.267 //</l>\n</lg>\n\n<lg>\n<l>anudāharaṇaṃ sarvabhāvānāṃ kṣaṇabhaṅgataḥ /</l>\n<l>dūṣyaḥ kuheturanyo 'pi buddherapuruṣāśraye // Pramāṇav_3.268 //</l>\n</lg>\n\n<lg>\n<l>bādhābhyupetapratyakṣapratītānumitaiḥ samam /</l>\n<l>ānupūrvyāśca varṇebhyo bhedaḥ sfoṭena cintitaḥ // Pramāṇav_3.269 //</l>\n</lg>\n\n<lg>\n<l>kalpanāropitā sā syāt kathaṃ vāpuruṣāśrayā /</l>\n<l>sattāmātrānubandhitvāt nāśasyānityatā dhvaneḥ // Pramāṇav_3.270 //</l>\n</lg>\n\n<lg>\n<l>agnerarthāntarotpattau bhavet kāṣṭhasya darśanam /</l>\n<l>avināśāt sa evāsya vināśa iti cet katham // Pramāṇav_3.271 //</l>\n</lg>\n\n<lg>\n<l>anyo 'nyasya vināśo 'stu kāṣṭhaṃ kasmānna dṛśyate /</l>\n<l>tatparigrahataścenna tenānāvaraṇaṃ yataḥ // Pramāṇav_3.272 //</l>\n</lg>\n\n<lg>\n<l>vināśasya vināśitvam syādutpattestataḥ punaḥ /</l>\n<l>kāṣṭhasya darśanam hantṛghāte caitrāpunarbhavaḥ // Pramāṇav_3.273 //</l>\n</lg>\n\n<lg>\n<l>yathātrāpyevamiti cet hanturnāmaraṇatvataḥ /</l>\n<l>ananyatve vināśasya syānnāśaḥ kāṣṭhameva tu // Pramāṇav_3.274 //</l>\n</lg>\n\n<lg>\n<l>tasya tattvādahetutvaṃ nāto 'nyā vidyate gatiḥ /</l>\n<l>ahetutve 'pi nāśasya nityatvād bhāvanāśayoḥ // Pramāṇav_3.275 //</l>\n</lg>\n\n<lg>\n<l>sahabhāvaprasaṅgaścedasato nityatā kutaḥ /</l>\n<l>asattve 'bhāvanāśitvaprasaṅgo 'pi na yujyate // Pramāṇav_3.276 //</l>\n</lg>\n\n<lg>\n<l>nāśena yasmād bhāvasya na vināśanamiṣyate /</l>\n<l>naśyan bhāvo 'parāpekṣa iti tajjñāpanāya sā // Pramāṇav_3.277 //</l>\n</lg>\n\n<lg>\n<l>avasthā heturuktāsyā bhedamāropya cetasā /</l>\n<l>svato 'pi bhāve 'bhāvasya vikalpaścedayaṃ samaḥ // Pramāṇav_3.278 //</l>\n</lg>\n\n<lg>\n<l>na tasya kiñcid bhavati na bhavatyeva kevalam /</l>\n<l>bhāve hyeṣa vikalpaḥ syād vidyervastvanuridhataḥ // Pramāṇav_3.279 //</l>\n</lg>\n\n<lg>\n<l>na bhāvo bhavatītyuktamabhāvo bhavatīti na /</l>\n<l>apekṣyeta paraḥ kārya yadi vidyeta kiñcana // Pramāṇav_3.280 //</l>\n</lg>\n\n<lg>\n<l>yadakiñcitkaraṃ vastu kiṃ kenacidapekṣyate /</l>\n<l>etenāhetukatve 'pi hyabhūtvā nāśabhāvataḥ // Pramāṇav_3.281 //</l>\n</lg>\n\n<lg>\n<l>sattānāaśitvadoṣasya pratyākhyātaṃ prasañjanam /</l>\n<l>yathā keṣāñcideveṣṭaḥ pratigho janmināṃ yathā // Pramāṇav_3.282 //</l>\n</lg>\n\n<lg>\n<l>nāśaḥ svabhāvo bhāvānāṃ nānutpattimatāṃ yadi /</l>\n<l>svabhāvaniyamāddhetoḥ svabhāvaniyamaḥ phale // Pramāṇav_3.283 //</l>\n</lg>\n\n<lg>\n<l>nānitye rūpabhedo 'sti bhedakānāmabhāvataḥ /</l>\n<l>pratyākhyeyāta evaiṣāṃ sambandhasyāpi nityatā // Pramāṇav_3.284 //</l>\n</lg>\n\n<lg>\n<l>sambandhadoṣaiḥ prāguktaiḥ śabdaśaktiśca dūṣitā /</l>\n<l>nāpauruṣeyamityeva yathārthajñānasādhanam // Pramāṇav_3.285 //</l>\n</lg>\n\n<lg>\n<l>dṛṣṭo 'nyathāpi vahnyādiraduṣṭaḥ puruṣāgasā /</l>\n<l>na jñānahetutaiva syāt tasminnakṛtake mate // Pramāṇav_3.286 //</l>\n</lg>\n\n<lg>\n<l>nityebhyo vastusāmarthyāt na hi janmāsti kasyacit /</l>\n<l>vikalpavāsanodbhūtāḥ samāropitagocarāḥ // Pramāṇav_3.287 //</l>\n</lg>\n\n<lg>\n<l>jāyante buddhayastatra kevalaṃ nārthagocarāḥ /</l>\n<l>mithyātvaṃ kṛtakeṣveva dṛṣṭamityakṛtaṃ vacaḥ // Pramāṇav_3.288 //</l>\n</lg>\n\n<lg>\n<l>satyārtha vyatirekasya virodhivyāpanād yadi /</l>\n<l>hetāvasambhave 'nukte bhāvastasyāpi śaṅkyate // Pramāṇav_3.289 //</l>\n</lg>\n\n<lg>\n<l>viruddhānāṃ padārthānāmapi vyāpakadarśanāt /</l>\n<l>nāsattāsiddhirityuktaṃ sarvato 'nupalambhanāt // Pramāṇav_3.290 //</l>\n</lg>\n\n<lg>\n<l>asiddhāyāmasattāyāṃ sandigdhā vyatirekitā /</l>\n<l>anvayo vyatireko vā sattvaṃ vā sādhyadharmiṇi // Pramāṇav_3.291 //</l>\n</lg>\n\n<lg>\n<l>tanniścayaphalairjānaiḥ siddhyanti yadi sādhanam /</l>\n<l>yatra sādhyavipakṣasya varṇyate vyatirekitā // Pramāṇav_3.292 //</l>\n</lg>\n\n<lg>\n<l>sa evāsya sapakṣaḥ syāt sarvo heturatonvayī /</l>\n<l>samayatve hi mantrāṇāṃ kasyacit kāryasādhanam // Pramāṇav_3.293 //</l>\n</lg>\n\n<lg>\n<l>athāpi bhāvaśaktiḥ syādanyathāpyaviśeṣataḥ /</l>\n<l>kramasyārthāntaratvaṃ ca pūrvameva nirākṛtam // Pramāṇav_3.294 //</l>\n</lg>\n\n<lg>\n<l>nityaṃ tadarthasiddhiḥ syādasāmarthyamapekṣaṇe /</l>\n<l>sarvasya sādhanaṃ te syurbhāvaśaktiryadīdṛśī // Pramāṇav_3.295 //</l>\n</lg>\n\n<lg>\n<l>prayoktṛbhedāpekṣā ca nāsaṃskāryasya yujyate /</l>\n<l>saṃskāryasyāpi bhāvasya vastubhedo hi bhedakaḥ // Pramāṇav_3.296 //</l>\n</lg>\n\n<lg>\n<l>prayoktṛbhedānniyamaḥ śaktau na samaye bhavet /</l>\n<l>anādheyaviśeṣāṇāṃ ki kurvāṇaḥ prayojakaḥ // Pramāṇav_3.297 //</l>\n</lg>\n\n<lg>\n<l>prayogo yadyabhivyaktiḥ sā prāgeva nirākṛtā /</l>\n<l>vyaktiśca buddhiḥ sā yasmāt sa phalairyadi yujjate // Pramāṇav_3.298 //</l>\n</lg>\n\n<lg>\n<l>syācchrotuḥ phalasambandho vaktā hi vyaktikāraṇam /</l>\n<l>anabhivyaktaśabdānāṃ karaṇānāṃ prayojanam // Pramāṇav_3.299 //</l>\n</lg>\n\n<lg>\n<l>manojapo vā vyarthaḥ syācchabdo hi śrotragocaraḥ /</l>\n<l>pāramparyeṇa tajjatvāt tadv yaktiḥ sāpi cenmatiḥ // Pramāṇav_3.300 //</l>\n</lg>\n\n<lg>\n<l>te 'pi tathā syustadarthā cedasiddhaṃ kalpanānvayāt /</l>\n<l>svasāmānyasvabhāvānāmekabhāvavivakṣayā // Pramāṇav_3.301 //</l>\n</lg>\n\n<lg>\n<l>ukteḥ samayakārāṇāmavirodho na vastuni /</l>\n<l>ānupūrvyāmasatyāṃ syāt saro rasa iti śruto // Pramāṇav_3.302 //</l>\n</lg>\n\n<lg>\n<l>na kāryabheda iti ced asti sā puruṣāśrayā /</l>\n<l>yo yadvarṇasamutthānajñānajājjñānato dhvaniḥ // Pramāṇav_3.303 //</l>\n</lg>\n\n<lg>\n<l>jāyate tadupādhiḥ sa śru tyā samavasīyate /</l>\n<l>tajjñānajanitajñānaḥ sa śru tāvapaṭuśrutiḥ // Pramāṇav_3.304 //</l>\n</lg>\n\n<lg>\n<l>apekṣya tasmṛtiṃ paścāt smṛtimādhatta ātmani /</l>\n<l>ityeṣā pauruṣeyyeva taddhetugrāhicetasām // Pramāṇav_3.305 //</l>\n</lg>\n\n<lg>\n<l>kāryakāraṇatā varṇeṣvānupūrvīti kathyate /</l>\n<l>anyadeva tato rūpaṃ tadvarṇānāṃ pade pade // Pramāṇav_3.306 //</l>\n</lg>\n\n<lg>\n<l>kartṛ saṃskārato bhinnaṃ sahitaṃ kāryabhedakṛt /</l>\n<l>sā cānupūrvī varṇānāṃ pravṛttā racanākṛtaḥ // Pramāṇav_3.307 //</l>\n</lg>\n\n<lg>\n<l>icchāviruddhasiddhīnāṃ sthitakramavirodhataḥ /</l>\n<l>kāryakāraṇatāsiddheḥ pumbhyo varṇakramasya ca // Pramāṇav_3.308 //</l>\n</lg>\n\n<lg>\n<l>sarvo varṇakramaḥ pubhyo dahanendhanayuktivat /</l>\n<l>asādhāraṇatā siddhā mantrākhyakramakāriṇām // Pramāṇav_3.309 //</l>\n</lg>\n\n<lg>\n<l>puṃsāṃ jñānaprabhāvābhyāmanyeṣāṃ tadabhāvataḥ /</l>\n<l>ye 'pi tantravidaḥ kecid mantrān kāṃścana kuvaṃte // Pramāṇav_3.310 //</l>\n</lg>\n\n<lg>\n<l>prabhoḥ prabhāvasteṣāṃ sa taduktanyāyavṛttitaḥ /</l>\n<l>kṛtakāḥ pauruṣeyāśca mantrā vācyāḥ phalepsunā // Pramāṇav_3.311 //</l>\n</lg>\n\n<lg>\n<l>aśaktisādhanaṃ puṃsāmanenaiva nirākṛtam /</l>\n<l>buddhīndriyoktipuṃ stvādisādhanaṃ yattu varṇyate // Pramāṇav_3.312 //</l>\n</lg>\n\n<lg>\n<l>pramāṇābhaṃ yathārthāsti na hi śeṣavato gatiḥ /</l>\n<l>artho 'yaṃ nāyamartho na iti śabdā vadanti na // Pramāṇav_3.313 //</l>\n</lg>\n\n<lg>\n<l>kalpyo 'yamarthaḥ puruṣaiste ca rāgādisaṃyutāḥ /</l>\n<l>tatraikastattvavinnānya iti bhedaśca kiṃkṛtaḥ // Pramāṇav_3.314 //</l>\n</lg>\n\n<lg>\n<l>tadvt puṃstve kathamapi jñānī kaścit katha na vaḥ /</l>\n<l>yasya pramāṇamavisaṃvādi vacanaṃ so 'rthavid yadi // Pramāṇav_3.315 //</l>\n</lg>\n\n<lg>\n<l>na hyatyantaparokṣeṣu prāmāṇasyāsti sambhavaḥ /</l>\n<l>yasya prāmāṇasaṃvādi vacanaṃ tatkṛtaṃ vacaḥ // Pramāṇav_3.316 //</l>\n</lg>\n\n<lg>\n<l>sa āgam iti prāptaṃ nirarthāpauruṣeyatā /</l>\n<l>yadyatyantaparokṣe 'rthe 'nāgamajñānasambhavaḥ // Pramāṇav_3.317 //</l>\n</lg>\n\n<lg>\n<l>atīndriyārthavit kaścidastītyabhimataṃ bhavet /</l>\n<l>svayaṃ rāgādimānnārtha vetti vedasya nānyataḥ // Pramāṇav_3.318 //</l>\n</lg>\n\n<lg>\n<l>na vedayati vado 'pi vedārthasya kuto gatiḥ /</l>\n<l>tenāgnihotraṃ juhuyāt svargakāma iti śrutau // Pramāṇav_3.319 //</l>\n</lg>\n\n<lg>\n<l>khādet śvamāṃsamityeṣa nārtha ityatra kā pramā /</l>\n<l>prasiddho lokavādaścet tatra ko 'tīndriyārthadṛk // Pramāṇav_3.320 //</l>\n</lg>\n\n<lg>\n<l>anekārtheṣu śabdeṣu yenārtho 'yaṃ vivecitaḥ /</l>\n<l>svargorvaśyādiśabdaśca dṛṣṭo 'rūḍhārthavācakaḥ // Pramāṇav_3.321 //</l>\n</lg>\n\n<lg>\n<l>śabdāntareṣu tādṛkṣu tādṛśyevāstu kalpanā /</l>\n<l>prasiddhiśca nṛṇāṃ vādaḥ pramāṇaṃ sa ca neṣyate // Pramāṇav_3.322 //</l>\n</lg>\n\n<lg>\n<l>tataśca bhūyo 'rthagatiḥ kimetad dviṣṭhakāmitam /</l>\n<l>atha prasiddhimullaṃdhya kalpane na nibandhanam // Pramāṇav_3.323 //</l>\n</lg>\n\n<lg>\n<l>prasiddherapramāṇatvāt tadgrahe kiṃ nibandhanam /</l>\n<l>utpāditā prasiddhyaiva śaṃkā śabdārthaniścaye // Pramāṇav_3.324 //</l>\n</lg>\n\n<lg>\n<l>yasmānnānārthavṛttitvaṃ śabdānāṃ tatra dṛśyate /</l>\n<l>anyathāsambhavābhavāt nānāśakteḥ svayaṃ dhvaneḥ // Pramāṇav_3.325 //</l>\n</lg>\n\n<lg>\n<l>avaśyaṃ śaṃkayā bhāvyaṃ niyāmakamapaśyatām /</l>\n<l>eṣa sthāṇurayaṃ mārga iti vaktīti kaścana // Pramāṇav_3.326 //</l>\n</lg>\n\n<lg>\n<l>anyaḥ svayaṃ bravīmīti tayorbhedaḥ parīkṣyatām /</l>\n<l>sarvatra yogyasyaikārthadyotane niyamaḥ kutaḥ // Pramāṇav_3.327 //</l>\n</lg>\n\n<lg>\n<l>jñātā vātīndriyāḥ kena vivakṣāvacanād ṛte /</l>\n<l>vivakṣāniyame hetuḥ saṃketastatprakāśanaḥ // Pramāṇav_3.328 //</l>\n</lg>\n\n<lg>\n<l>apauruṣeyai sā nāsti tasya saikārthatā kutaḥ /</l>\n<l>svabhāvaniyame 'nyatra na yojyeta tayā punaḥ // Pramāṇav_3.329 //</l>\n</lg>\n\n<lg>\n<l>saṃketaśca nirarthaḥ syād vyaktau ca niyamaḥ kutaḥ /</l>\n<l>yatra svātantryamicchāyā niyamo nāma tatra kaḥ // Pramāṇav_3.330 //</l>\n</lg>\n\n<lg>\n<l>dyotayet tena saṃketo neṣṭāmevāsya yogyatām /</l>\n<l>yasmāt kiledṛśaṃ satyaṃ yathāgniḥ śītanodanaḥ // Pramāṇav_3.331 //</l>\n</lg>\n\n<lg>\n<l>vākyaṃ vedaikadeśatvādanyadapyaparo bravīt /</l>\n<l>rasavat tulyarūpatvādekabhāṇḍe ca pākavat // Pramāṇav_3.332 //</l>\n</lg>\n\n<lg>\n<l>śeṣavad vyabhicāritvāt kṣiptaṃ nyāyavidedṛśam /</l>\n<l>nityasya puṃsaḥ kartṛtvaṃ nityān bhāvānatīndriyān // Pramāṇav_3.333 //</l>\n</lg>\n\n<lg>\n<l>ebnriyān viṣamaṃ hetuṃ bhāvānāṃ viṣamāṃ sthitim /</l>\n<l>nivṛttiṃ ca pramāṇābhyāmanyad vā vyastagocaram // Pramāṇav_3.334 //</l>\n</lg>\n\n<lg>\n<l>viruddhamāgamāpekṣeṇānumānena vā vadat /</l>\n<l>virodhamasamādhāya śāstrārtha cāpradarśya saḥ // Pramāṇav_3.335 //</l>\n</lg>\n\n<lg>\n<l>satyārtha pratijānāno jayed dhārṣṭyena bandhakīm /</l>\n<l>sidhyet pramāṇaṃ yadyevam apramāṇamatheha kim // Pramāṇav_3.336 //</l>\n</lg>\n\n<lg>\n<l>na hyokaṃ nāsti satyārtha puruṣe bahubhāṣīṇi /</l>\n<l>nāyaṃ svabhāvaḥ kārya vā vastūnāṃ vaktari dhvaniḥ // Pramāṇav_3.337 //</l>\n</lg>\n\n<lg>\n<l>na ca tadvyatiriktasya vidyate 'vyabhicāritā /</l>\n<l>pravṛttirvācakānāṃ ca vācyadṛṣṭikṛteti cet // Pramāṇav_3.338 //</l>\n</lg>\n\n<lg>\n<l>parasparaviruddhārthā kathamekatra sā bhavet /</l>\n<l>vastubhirnāgamāstena karthāñcānnāntarīyakāḥ // Pramāṇav_3.339 //</l>\n</lg>\n\n<lg>\n<l>pratipatturna sidhyanti kutastebhyo 'rthaniścayaḥ /</l>\n<l>tasmānna tannivṛttyāpi bhāvābhāvaḥ prasidhyati // Pramāṇav_3.340 //</l>\n</lg>\n\n<p>tenāsanniścayaphalānupalabdhirnasidhyati /</p>\n\n<p>parārthānumānanāmā\ncaturthaḥ paricchedaḥ</p>\n\n<lg>\n<l>parasya pratipādyatvāt adṛṣṭo 'pi svayaṃ paraiḥ /</l>\n<l>dṛṣṭasādhanamityeke tatkṣepāyātmadṛgvacaḥ // Pramāṇav_4.1 //</l>\n</lg>\n\n<lg>\n<l>anumāviṣaye neṣṭaṃ parīkṣitaparigrahāt /</l>\n<l>vācaḥ prāmāṇyamasmin hi nānumānaṃ pravartate // Pramāṇav_4.2 //</l>\n</lg>\n\n<lg>\n<l>bādhanāyāgamasyokteḥ sādhanasya paraṃ prati /</l>\n<l>so 'pramāṇaṃ tadāsiddhaṃ tatsiddhamakhilaṃ tataḥ // Pramāṇav_4.3 //</l>\n</lg>\n\n<lg>\n<l>tadāgamavataḥ siddhaṃ yadi kasya ka āgamaḥ /</l>\n<l>bādhyamānaḥ pramāṇena sa siddhaḥ kathāmāgamaḥ // Pramāṇav_4.4 //</l>\n</lg>\n\n<lg>\n<l>tadviruddhābhyupagamastenaiva ca kathaṃ bhavet /</l>\n<l>tadanyopagame tasya tyāgāṃsyāpramāṇātā // Pramāṇav_4.5 //</l>\n</lg>\n\n<lg>\n<l>tat kasmāt sādhanaṃ noktaṃ svapratītiryadudbhavā /</l>\n<l>yuktyā yayāgamo grāhyaḥ parasyāpi ca sā na kim // Pramāṇav_4.6 //</l>\n</lg>\n\n<lg>\n<l>prākṛtasya sataḥ prāg yaiḥ pratipattyakṣasambhavo /</l>\n<l>sādhanaiḥ sādhanānyarthasaktijñāne 'sya tānyalam // Pramāṇav_4.7 //</l>\n</lg>\n\n<lg>\n<l>vicchinnānugamā ye 'pi sāmānyenāpyagocarāḥ /</l>\n<l>sādhyasādhanacintāsti na teṣvartheṣu kācana // Pramāṇav_4.8 //</l>\n</lg>\n\n<lg>\n<l>puṃsāmabhiprāyavaśāt tattvātattvavyavasthitau /</l>\n<l>luptau hetutadābhāsau tasya vastvasamāśrayāt // Pramāṇav_4.9 //</l>\n</lg>\n\n<lg>\n<l>sannartho jñānasāpekṣo nāsan jñānena sādhakaḥ /</l>\n<l>sato 'pi vastvasaṃśliṣṭāsaṃgatyā sadṛśī gatiḥ // Pramāṇav_4.10 //</l>\n</lg>\n\n<lg>\n<l>liṅgaṃ svabhāvaḥ kārya vā dṛśyādarśanameva vā /</l>\n<l>sambaddhaṃ vastutassiddhaṃ tadasiddhaṃ kimātmanaḥ // Pramāṇav_4.11 //</l>\n</lg>\n\n<lg>\n<l>pareṇāpyanyato gantumayuktam parakalpitaiḥ /</l>\n<l>prasaṅgo dvayasambandhādekāpāye 'nyahānaye // Pramāṇav_4.12 //</l>\n</lg>\n\n<lg>\n<l>tadarthagrahaṇaṃ śabdakalpanāropitātmanām /</l>\n<l>aliṅgatvaprasiddhayarthamarthādarthasya siddhitaḥ // Pramāṇav_4.13 //</l>\n</lg>\n\n<lg>\n<l>kalpanāgamayoḥ kartu ricchamātrānuvṛttitaḥ /</l>\n<l>vastunaścānyathābhāvāt tatkṛtā vyabhicāriṇaḥ // Pramāṇav_4.14 //</l>\n</lg>\n\n<lg>\n<l>arthādarthagateḥ śaktiḥ pakṣahetvabhidhānayoḥ /</l>\n<l>nārthe tena tayornāsti svataḥ sādhanasaṃsthitiḥ // Pramāṇav_4.15 //</l>\n</lg>\n\n<lg>\n<l>tat pakṣavacanaṃ vakturabhiprāyanivedane /</l>\n<l>pramāṇaṃ saṃśayotpattestataḥ sākṣānna sādhanam // Pramāṇav_4.16 //</l>\n</lg>\n\n<lg>\n<l>sādhyasyaivābhidhānena pāramparyeṇa nāpyalam /</l>\n<l>śaktasya sūcakaṃ hetuvaco 'śaktamapi svayam // Pramāṇav_4.17 //</l>\n</lg>\n\n<lg>\n<l>hetvarthaviṣayatvena tadaśaktoktirīritā /</l>\n<l>śaktistasyāpi ceddhetuvacanasya pravarttanāt // Pramāṇav_4.18 //</l>\n</lg>\n\n<lg>\n<l>tatsaṃśayena jijñāsorbhavet prakaraṇāśrayaḥ /</l>\n<l>vipakṣopagame 'yetat tulyamityanavasthiniḥ // Pramāṇav_4.19 //</l>\n</lg>\n\n<lg>\n<l>antaraṅgaṃ tu sāmarthya triṣu rūpeṣu saṃsthitam /</l>\n<l>tatra smṛtisamādhānaṃ tadeacasyeva saṃsthitam // Pramāṇav_4.20 //</l>\n</lg>\n\n<lg>\n<l>akhyāpite hi viṣaye hetuvṛtterasambhavāt /</l>\n<l>viṣayakhyāpanādeva siddhau cet tasya śaktatā // Pramāṇav_4.21 //</l>\n</lg>\n\n<lg>\n<l>uktamatra vināpyasmāt kṛtakaḥ śabda īdṛśāḥ /</l>\n<l>sarve 'nityā it prokte 'pyarthāt tannāśadhīrbhavet // Pramāṇav_4.22 //</l>\n</lg>\n\n<lg>\n<l>anuktāvapi pakṣasya siddhepratibandhataḥ /</l>\n<l>triṣvanyatamarūpasyaivānuktirnyū natoditā // Pramāṇav_4.23 //</l>\n</lg>\n\n<lg>\n<l>sādhyoktiṃ vā pratijñāṃ sa vadan doṣairna yujyate /</l>\n<l>sādhanādhikṛtereva hetvābhāsāprasaṅgataḥ // Pramāṇav_4.24 //</l>\n</lg>\n\n<lg>\n<l>aviśeṣoktirapyekajātīye saṃśayāvahā /</l>\n<l>anyathā sarvasādhyokteḥ pratijñātvaṃ prasajyate // Pramāṇav_4.25 //</l>\n</lg>\n\n<lg>\n<l>siddhokteḥ sādhanatvācca parasyāpi na duṣyati /</l>\n<l>idānīṃ sādhyanirdeśaḥ sādhanāvayavaḥ katham // Pramāṇav_4.26 //</l>\n</lg>\n\n<lg>\n<l>sābhāsoktyādyupakṣepaparihāraviḍambanā /</l>\n<l>asambaddhā tathā hyeṣa na nyāyya iti varṇitam // Pramāṇav_4.27 //</l>\n</lg>\n\n<lg>\n<l>gamyārthatve 'pi sādhyokterasammohāya lakṣaṇam /</l>\n<l>taccuturlakṣaṇaṃ rūpanipāteṣu svayaṃpadaiḥ // Pramāṇav_4.28 //</l>\n</lg>\n\n<lg>\n<l>asiddhāsādhanārthoktavādyabhyupagatagrahaḥ /</l>\n<l>anukto 'pīcchayā vyāptaḥ sādhya ātmārthavanmataḥ // Pramāṇav_4.29 //</l>\n</lg>\n\n<lg>\n<l>sarvānyeṣṭanivṛttāvapyāśaṅkāsthānavāraṇam /</l>\n<l>vṛtto svayaṃśrutenāha kṛtā caiṣā tadarthikā // Pramāṇav_4.30 //</l>\n</lg>\n\n<lg>\n<l>viśeṣastadvyapekṣatvāt kathito dharmadharmiṇoḥ /</l>\n<l>anuktāvapi vāñchāyā bhavet prakaraṇād gatiḥ // Pramāṇav_4.31 //</l>\n</lg>\n\n<lg>\n<l>ananvayo 'pi dṛṣṭānte doṣastasya yathoditam /</l>\n<l>ātmā paraścet so 'siddhaḥ iti tatreṣṭaghātakṛt // Pramāṇav_4.32 //</l>\n</lg>\n\n<lg>\n<l>sādhanaṃ yadvivāde na nyastaṃ taccenna sādhyate /</l>\n<l>kiṃ sādhyamanyathāniṣṭaṃ bhaved vaiphalyameva vā // Pramāṇav_4.33 //</l>\n</lg>\n\n<lg>\n<l>sadvitīyaprayogeṣu niranvayaviruddhate /</l>\n<l>etena kathite sādhyaṃ sāmānyenātha sammatam // Pramāṇav_4.34 //</l>\n</lg>\n\n<lg>\n<l>tadevārthāntarābhāvād dehānāptau na sidhyati /</l>\n<l>vācyaśūnyaṃ pralapatāṃ tadetajjāḍyavarṇitam // Pramāṇav_4.35 //</l>\n</lg>\n\n<lg>\n<l>tulyaṃ nāśe 'pi cecchabdaghaṭabhedena kalpane /</l>\n<l>na siddhena vināśena tadvataḥ sādhanād dhvaneḥ // Pramāṇav_4.36 //</l>\n</lg>\n\n<lg>\n<l>tathārthāntarabhāve syāt tadvān kumbho 'pyanityatā /</l>\n<l>viśiṣṭā dhvaninānveti no cennāyogavāraṇāt // Pramāṇav_4.37 //</l>\n</lg>\n\n<lg>\n<l>dvividho hi vyavacchedo viyogāparayogayoḥ /</l>\n<l>vyavchedādayoge tu vārye nānanvayāgamaḥ // Pramāṇav_4.38 //</l>\n</lg>\n\n<lg>\n<l>sāmānyameva tatsādhyaṃ na ca siddhaprasādhanam /</l>\n<l>viśiṣṭaṃ dharmiṇā tacca na niranvayadoṣavat // Pramāṇav_4.39 //</l>\n</lg>\n\n<lg>\n<l>etena dharmidharmābhyāṃ viśiṣṭau dharmadharmiṇau /</l>\n<l>pratyākhyāto nirākurvan dharmiṇyevamasādhanāt // Pramāṇav_4.40 //</l>\n</lg>\n\n<lg>\n<l>samudāyāpavāho hi na dharmiṇi virudhyate /</l>\n<l>sādhyaṃ yatastathā neṣṭaṃ sādhyo dharmo 'tra kevalaḥ // Pramāṇav_4.41 //</l>\n</lg>\n\n<lg>\n<l>ekasya dharmiṇaḥ śāstre nānādharmasthitāvapi /</l>\n<l>sādhyaḥ syādātmanaiveṣṭa ityupāttā svayaṃśrutiḥ // Pramāṇav_4.42 //</l>\n</lg>\n\n<lg>\n<l>śāstrābhyupagamādeva sarvādānāt prabādhane /</l>\n<l>tatraikasyāpi doṣaḥ syād yadi hetupratijñyoḥ // Pramāṇav_4.43 //</l>\n</lg>\n\n<lg>\n<l>śabdānāśe prasādhye syād gandhabhūguṇatākṣateḥ /</l>\n<l>heturviriddho 'prakṛterno cedanyatra sā samā // Pramāṇav_4.44 //</l>\n</lg>\n\n<lg>\n<l>athātra dharmī prakṛtastatra śāstrārthabādhanam /</l>\n<l>atha vādīṣṭatāṃ bruyād dharmidharmādisādhanaiḥ // Pramāṇav_4.45 //</l>\n</lg>\n\n<lg>\n<l>kaiścit prakaraṇairiccha bhavet sā gamyate ca taiḥ /</l>\n<l>valāt taveccheyamiti vyaktamīśvaraceṣṭitam // Pramāṇav_4.46 //</l>\n</lg>\n\n<lg>\n<l>vadannakāryaliṅgāṃ tāṃ vyabhicāreṇa bādhyate /</l>\n<l>anāntarīyake cārthe bādhite 'nyasya kā kṣati // Pramāṇav_4.47 //</l>\n</lg>\n\n<lg>\n<l>uktaṃ ca nāgamāpekṣamanumānaṃ svagocare /</l>\n<l>siddhaṃ tena susiddhaṃ tanna tadā śāstramīkṣyate // Pramāṇav_4.48 //</l>\n</lg>\n\n<lg>\n<l>vādatyāgastadā syāccenna tadānabhyupāyataḥ /</l>\n<l>upāyo hyabhyupāye 'yamanaṅgaṃ sa tadāpi san // Pramāṇav_4.49 //</l>\n</lg>\n\n<lg>\n<l>tadā viśuddhe viṣayadvaye śāstraparigraham /</l>\n<l>cikirṣoḥ sa hi kālaḥ syāt tadā śāstreṇa bādhanam // Pramāṇav_4.50 //</l>\n</lg>\n\n<lg>\n<l>tadvirodhena cintāyāstatsiddhartheṣvayogataḥ /</l>\n<l>tṛtīyasthānasaṃkrāntau nyāyyaḥ śāstraparigrahaḥ // Pramāṇav_4.51 //</l>\n</lg>\n\n<lg>\n<l>tatrāpi sādhyadharmasya nāntarīkabādhanam /</l>\n<l>parihārya na cānyeṣāmanavasthāprasaṅgataḥ // Pramāṇav_4.52 //</l>\n</lg>\n\n<lg>\n<l>keneyaṃ sarvacintāṣu śāstraṃ grāhyamiti sthitiḥ /</l>\n<l>kṛtedānīmasiddhāntairgrāhyo dhūmena nānalaḥ // Pramāṇav_4.53 //</l>\n</lg>\n\n<lg>\n<l>riktasya jantorjjātasya guṇadoṣamapaśyataḥ /</l>\n<l>vilabdhā vata kenemo siddhāntaviṣamagrhāḥ // Pramāṇav_4.54 //</l>\n</lg>\n\n<lg>\n<l>yadi sādhana ekatra sarvaśāstraṃ nidarśane /</l>\n<l>darśayet sādhanaṃ syādityeṣā lokottarā sthitiḥ // Pramāṇav_4.55 //</l>\n</lg>\n\n<lg>\n<l>asambaddhasya dharmasya kimasiddho na sidhyati /</l>\n<l>hetustatsādhanāyoktaḥ kiṃ duṣṭastatra sidhyati // Pramāṇav_4.56 //</l>\n</lg>\n\n<lg>\n<l>dharmananupanīyaiva dṛṣṭānte dharmiṇo 'khilān /</l>\n<l>vāgdhūmādejaṃno 'nveti caitanyadahanādikam // Pramāṇav_4.57 //</l>\n</lg>\n\n<lg>\n<l>svabhāvaṃ kāraṇaṃ cārtho vyabhicāreṇa sādhayan /</l>\n<l>kasyacid vādabādhāyāṃ svabhāvānna nivartate // Pramāṇav_4.58 //</l>\n</lg>\n\n<lg>\n<l>prapadyamānaścānyastaṃ nāntarīyakamīpsitaiḥ /</l>\n<l>sādhyārthairhetunā tena kathamapratipāditaḥ // Pramāṇav_4.59 //</l>\n</lg>\n\n<l>ukto 'nukto 'pi tena kathamapratipāditaḥ // Pramāṇav_4.59 //</l>\n\n<lg>\n<l>ukto 'nukto 'pi vā heturviroddhā vādino 'tra kim /</l>\n<l>na hi tasyoktidoṣeṇa sa jātaḥ śāstrabādhanaḥ // Pramāṇav_4.60 //</l>\n</lg>\n\n<lg>\n<l>bādhakasyābhidhānācced doṣo yadi vadenna saḥ /</l>\n<l>kinna bādheta so 'kurvannayuktaṃ kena duṣyati // Pramāṇav_4.61 //</l>\n</lg>\n\n<lg>\n<l>anyeṣu hetvābhāseṣu sveṣṭasyaivāprasādhanāt /</l>\n<l>duṣyed vyarthābhidhānena nātra tasya prasādhanāt // Pramāṇav_4.62 //</l>\n</lg>\n\n<lg>\n<l>yadi kiñcit kvacicchastrena yuktaṃ pratiṣidhyate /</l>\n<l>bruvāṇo yuktamapyanyaditi rājakulasthitiḥ // Pramāṇav_4.63 //</l>\n</lg>\n\n<lg>\n<l>sarvānarthān samīkṛtya vaktuṃ śakyaṃ na sādhanam /</l>\n<l>sarvatra tenotsanneyaṃ sādhyasādhanasaṃsthitiḥ // Pramāṇav_4.64 //</l>\n</lg>\n\n<lg>\n<l>viruddhayorekadharmiṇyayogādastu bādhanam /</l>\n<l>viruddhaikāntike nātra tadvadasti virodhitā // Pramāṇav_4.65 //</l>\n</lg>\n\n<lg>\n<l>abādhyabādhakatve 'pi tayoḥ śāstrārthaviplavāt /</l>\n<l>asabhbadde 'pi bādhā cet syāt sarva sarvabādhanam // Pramāṇav_4.66 //</l>\n</lg>\n\n<lg>\n<l>sambandhastena tatraiva bādhanādasti cedasat /</l>\n<l>hetoḥ sarvasya cintyatvāt svasādhye guṇadoṣayoḥ // Pramāṇav_4.67 //</l>\n</lg>\n\n<lg>\n<l>nāntarīyakatā sādhye sambandhaḥ seha nekṣyate /</l>\n<l>kevalaṃ śāstrapīḍeti doṣaḥ sānyakṛte samā // Pramāṇav_4.68 //</l>\n</lg>\n\n<lg>\n<l>śāstrābhyupagamāt sādhyaḥ sāstradṛṣṭo 'khilo yadi /</l>\n<l>pratijñā siddhadṛṣṭāntahetuvādḥ prasajyate // Pramāṇav_4.69 //</l>\n</lg>\n\n<lg>\n<l>uktayoḥ sādhanatvena no cedīpsitavādataḥ /</l>\n<l>nyāyaprāptaṃ na sādhyatvaṃ vacanād vinivarttate // Pramāṇav_4.70 //</l>\n</lg>\n\n<lg>\n<l>anīpsitamasādhyaṃ ced vādinānyo 'pyanīpsitaḥ /</l>\n<l>dharmo 'sādhyastadāsādhyaṃ bādhamānaṃ virodhi kim // Pramāṇav_4.71 //</l>\n</lg>\n\n<lg>\n<l>pakṣalakṣaṇabāhyārthaḥ svayaṃśabdo 'pyanarthakaḥ /</l>\n<l>śāstre ṣvicchapravṛttyartho yadi śaṅkākutonviyam // Pramāṇav_4.72 //</l>\n</lg>\n\n<lg>\n<l>so 'niṣiddhaḥ pramāṇena gṛhṇān kena nivāryate /</l>\n<l>niṣiddhaścet pramāṇena vācā kena pravartyate // Pramāṇav_4.73 //</l>\n</lg>\n\n<lg>\n<l>pūrvamapyeṣa siddhantaṃ svecchayaiva gṛhītavān /</l>\n<l>kiñcidanyaṃ satu punargrahītuṃ labhate na kim // Pramāṇav_4.74 //</l>\n</lg>\n\n<lg>\n<l>dṛṣṭervipratipattīnāmatrākārṣīt svayaṃśrutim /</l>\n<l>iṣṭākṣatimasādhyatvamanavasthāṃ ca darśayan // Pramāṇav_4.75 //</l>\n</lg>\n\n<lg>\n<l>samayāhitabhedasya parihāreṇa dharmiṇaḥ /</l>\n<l>prasiddhasya gṛhītyarthā jagādanyaḥ svayaṃśrutim // Pramāṇav_4.76 //</l>\n</lg>\n\n<lg>\n<l>vicāraprastutereva prasiddhaḥ siddha āśrayaḥ /</l>\n<l>svecchākalpitabhedeṣu padārtheṣvavivādataḥ // Pramāṇav_4.77 //</l>\n</lg>\n\n<lg>\n<l>asādhyatāmatha prāha siddhadeśena dharmiṇaḥ /</l>\n<l>svarūpeṇaiva nirdeśya ityanenaiva tad gatam // Pramāṇav_4.78 //</l>\n</lg>\n\n<lg>\n<l>siddhasādhanarūpeṇa nirdeśasya hi sambhave /</l>\n<l>sādhyatvenaiva nirdeśya itīdaṃ phalavad bhavet // Pramāṇav_4.79 //</l>\n</lg>\n\n<lg>\n<l>anumānasya sāmānyaviṣayatvaṃ ca varṇītam /</l>\n<l>ihaivaṃ na hyanukte 'pi kiñcit pakṣe virudhyate // Pramāṇav_4.80 //</l>\n</lg>\n\n<lg>\n<l>kuryācced dharmiṇaṃ sādhyaṃ tataḥ kiṃ tanna śaktyate /</l>\n<l>kasmāddhetvanvayābhāvānna ca doṣastayorapi // Pramāṇav_4.81 //</l>\n</lg>\n\n<lg>\n<l>uktarāvayavāpekṣo na doṣaḥ pakṣa iṣyate /</l>\n<l>tathā hetvādidoṣo 'pi pakṣadoṣaḥ prasajyate // Pramāṇav_4.82 //</l>\n</lg>\n\n<lg>\n<l>sarvaiḥ pakṣasya bādhātastasmāt tanmātrasaṅginaḥ /</l>\n<l>pakṣadoṣā matā nānye pratyakṣādivirodhavat // Pramāṇav_4.83 //</l>\n</lg>\n\n<lg>\n<l>hetvādilakṣaṇairvādhyaṃ muktvā pakṣasya lakṣaṇam /</l>\n<l>ucyate parihārārthamavyāptivyatirekayoḥ // Pramāṇav_4.84 //</l>\n</lg>\n\n<lg>\n<l>svayannipātarūpākhyā vyatirekasya bādhikāḥ /</l>\n<l>sahānirākṛteneṣṭaśrutiravyāptibādhanī // Pramāṇav_4.85 //</l>\n</lg>\n\n<lg>\n<l>sādhyābhyupagamaḥ pakṣalakṣaṇaṃ teṣvapakṣatā /</l>\n<l>nirākṛte bādhanataḥ śeṣe 'lakṣaṇavṛttitaḥ // Pramāṇav_4.86 //</l>\n</lg>\n\n<lg>\n<l>svayamiṣṭābhidhānena gatārthe 'pyavadhāraṇe /</l>\n<l>kṛtyāntenābhisambandhāduktaṃ kālāntaracchide // Pramāṇav_4.87 //</l>\n</lg>\n\n<lg>\n<l>ihānaṅgamiṣerniṣṭhā tenepsitapade punaḥ /</l>\n<l>aṅgameva tayāsiddhahetvādi pratiṣidhyate // Pramāṇav_4.88 //</l>\n</lg>\n\n<lg>\n<l>avācakatvāccāyuktaṃ teneṣṭaṃ svayamātmanā /</l>\n<l>anapekṣyākhilaṃ śāstraṃ tadvādīṣṭasya sādhyatā // Pramāṇav_4.89 //</l>\n</lg>\n\n<lg>\n<l>tenānabhīṣṭasaṃsṛṣṭasyesyāpi hi bādhane /</l>\n<l>yathāsādhyamabādhātaḥ pakṣahetū na duṣyataḥ // Pramāṇav_4.90 //</l>\n</lg>\n\n<lg>\n<l>aniṣiddhaḥ pramāṇābhyāṃ sa copagama iṣyate /</l>\n<l>sandigdhe hetuvacanād vyasto hetoranāśrayaḥ // Pramāṇav_4.91 //</l>\n</lg>\n\n<lg>\n<l>anumānasya bhedena sā bādhoktā caturvidhā /</l>\n<l>tatrābhyupāyaḥ kāryāṅgaṃ svabhāvāṅgaṃ jagatsthitiḥ // Pramāṇav_4.92 //</l>\n</lg>\n\n<lg>\n<l>ātmāparodhābhimato bhūtaniścayayuktavāk /</l>\n<l>āptaḥ svavacanaṃ śastraṃ caikamuktaṃ samatvataḥ // Pramāṇav_4.93 //</l>\n</lg>\n\n<lg>\n<l>yathātmano 'pramāṇatve vacanaṃ na pravarttate /</l>\n<l>śāstrasiddhe tathā nārthe vicārastadanāśraye // Pramāṇav_4.94 //</l>\n</lg>\n\n<lg>\n<l>tatprastāvāśrayatve hi śāstraṃ bādhakamityamum /</l>\n<l>vaktumartha svavācāsya sahoktiḥ sāmyadṛṣṭaye // Pramāṇav_4.95 //</l>\n</lg>\n\n<lg>\n<l>udāharaṇamapyatra sadṛśaṃ tena varṇitam /</l>\n<l>pramāṇānāmabhāve hi śāstravācorayogataḥ // Pramāṇav_4.96 //</l>\n</lg>\n\n<lg>\n<l>svavāgvirodhe vispaṣṭamudāharaṇamāgame /</l>\n<l>diṅmātradarśanam tatra pretyadharmo 'sukhapradaḥ // Pramāṇav_4.97 //</l>\n</lg>\n\n<lg>\n<l>śāstriṇo 'pyatadālambe viruddhoktau tu vastuni /</l>\n<l>na bādhā pratibandhaḥ syāt tulyakakṣatayā tayoḥ // Pramāṇav_4.98 //</l>\n</lg>\n\n<lg>\n<l>yathā svavāci taccāsya tadā svavacanātmakam /</l>\n<l>tayoḥ pramāṇaṃ yasyāsti tat syādanyasya bādhakam // Pramāṇav_4.99 //</l>\n</lg>\n\n<lg>\n<l>pratijñāmanumānaṃ vā pratijñāpetayuktikā /</l>\n<l>yathārtha vā bādheta kathamanyathā // Pramāṇav_4.100 //</l>\n</lg>\n\n<lg>\n<l>prāmāṇyamāgamānāṃ ca prāgeva vinivāritam /</l>\n<l>abhyupāyavicāreṣu tasmād doṣo 'yamiṣyate // Pramāṇav_4.101 //</l>\n</lg>\n\n<lg>\n<l>tasmād viṣayabhedasya darśanārtha pṛthak kṛtaḥ /</l>\n<l>anumānābahirbhūto 'pyabhyupāyaḥ prabādhanāt // Pramāṇav_4.102 //</l>\n</lg>\n\n<lg>\n<l>anyathātiprasaṅgaḥ syād vyarthatā vā pṛthakkṛteḥ /</l>\n<l>bhedo vāṅmātravacane pratibandhaḥ svavācyapi // Pramāṇav_4.103 //</l>\n</lg>\n\n<lg>\n<l>tenābhyupagamācchāstra pramāṇaṃ sarvavastuṣu /</l>\n<l>bādhakam yadi necchet sa bādhakaṃ kiṃ punarbhavet // Pramāṇav_4.104 //</l>\n</lg>\n\n<lg>\n<l>svavāgvirodheabhedaḥ syāt svavākśāstravirodhayoḥ /</l>\n<l>puruṣecchākṛtā cāsya paripūrṇā pramāṇatā // Pramāṇav_4.105 //</l>\n</lg>\n\n<lg>\n<l>tasmāt prasiddheṣvartheṣu śāstratyāge 'pi na kṣatiḥ /</l>\n<l>paroikṣeṣvāgamāniṣṭo na cintaiva pravarttate // Pramāṇav_4.106 //</l>\n</lg>\n\n<lg>\n<l>virodhodbhāvanaprāyā parīkṣāpyatra tadyathā /</l>\n<l>adharmamūlaṃ rāgādi snānaṃ cādharmanāśanām // Pramāṇav_4.107 //</l>\n</lg>\n\n<lg>\n<l>śāstraṃ yatsiddhayā yuktyā svavācā ca na bādhyate /</l>\n<l>dṛṣṭe 'dṛṣṭe 'pi tadgrāhyamiti cintā pravartyate // Pramāṇav_4.108 //</l>\n</lg>\n\n<lg>\n<l>artheṣvapratiṣiddhatvāt puruṣecchānurodhinaḥ /</l>\n<l>iṣṭaśabdābhidheyasyāpto 'trākṣatavāg janaḥ // Pramāṇav_4.109 //</l>\n</lg>\n\n<lg>\n<l>uktaḥ prasiddhaśabdena dharmastadvyavahārajaḥ /</l>\n<l>pratyakṣādimitā mānaśrutyāropeṇa sucitāḥ // Pramāṇav_4.110 //</l>\n</lg>\n\n<lg>\n<l>tadāśrayabhuvāmicchānurodhādaniṣedhinām /</l>\n<l>kṛtānāmakṛtānāṃ ca yogyaṃ viśvaṃ svabhāvataḥ // Pramāṇav_4.111 //</l>\n</lg>\n\n<lg>\n<l>arthamātrānurodhinyā bhāvinyā bhūtayāpi vā /</l>\n<l>bādhyate pratirundhānaḥ śabdayogyatayātayā // Pramāṇav_4.112 //</l>\n</lg>\n\n<lg>\n<l>tadyogyatābalādeva vastuto ghaṭito dhvaniḥ /</l>\n<l>sarvo 'syāmapratīte 'pi tasmiṃstatsiddhatā tataḥ // Pramāṇav_4.113 //</l>\n</lg>\n\n<lg>\n<l>asādharaṇatā na syāt bādhāhetorihānyathā /</l>\n<l>tanniṣedho 'numānāt syācchabdārthe 'nakṣavṛttitaḥ // Pramāṇav_4.114 //</l>\n</lg>\n\n<lg>\n<l>asādhāraṇatā tatra hetūnāṃ yatra nānvayi /</l>\n<l>sattvamityapyudāhāro hetorevaṃ kuto mataḥ // Pramāṇav_4.115 //</l>\n</lg>\n\n<lg>\n<l>saṃketasaṃśrayāḥ śabdāḥ sa cecchāmātrasaṃśrayaḥ /</l>\n<l>nāsiddhiḥ śabdasiddhanāmiti śābdaprasiddhivāk // Pramāṇav_4.116 //</l>\n</lg>\n\n<lg>\n<l>anumānaprasiddheṣu viruddhāvyabhicāriṇaḥ /</l>\n<l>abhāvaṃ darśayatyevaṃ pratīreranumātvataḥ // Pramāṇav_4.117 //</l>\n</lg>\n\n<lg>\n<l>atha vā bru vato lokasyānumābhāva ucyate /</l>\n<l>kiṃ tena bhinnaviṣayā pratītiranumānataḥ // Pramāṇav_4.118 //</l>\n</lg>\n\n<lg>\n<l>tenānumānād vastūnāṃ sadasatānurodhinaḥ /</l>\n<l>bhinnasyātadvaśā vṛttistadicchājeti sūcitam // Pramāṇav_4.119 //</l>\n</lg>\n\n<lg>\n<l>candratāṃ śaśino 'nicchan kāṃ pratītiṃ sa vāñchati /</l>\n<l>iti taṃ pratyadṛṣṭāntaṃ tadasādhāraṇaṃ matam // Pramāṇav_4.120 //</l>\n</lg>\n\n<lg>\n<l>nodāharaṇamevekamadhikṛtyedamucyate /</l>\n<l>lakṣaṇatvāt tathā vṛkṣo dhātrītyuktau ca bādhanāt // Pramāṇav_4.121 //</l>\n</lg>\n\n<lg>\n<l>atrāpi loke dṛṣṭatvāt karpūrarajatādiṣu /</l>\n<l>samayād vartamānasya kāsādhāraṇatāpi vā // Pramāṇav_4.122 //</l>\n</lg>\n\n<lg>\n<l>yadi tasya kvacit sidhyet siddhaṃ vastubalena tat /</l>\n<l>pratītisiddhopagame 'śaśinyapyanivāraṇam // Pramāṇav_4.123 //</l>\n</lg>\n\n<lg>\n<l>tasya bastuni siddhasya śaśinyapyanivāraṇam /</l>\n<l>tadvastvabhāve śaśini vāraṇe 'pi na duṣyati // Pramāṇav_4.124 //</l>\n</lg>\n\n<lg>\n<l>tasmādavastuniyatasaṃketabalabhāvinām /</l>\n<l>yogyāḥ padārthā dharmāṇāmicchāyā aniridhanāt // Pramāṇav_4.125 //</l>\n</lg>\n\n<lg>\n<l>tāṃ yogyatāṃ virundhānaṃ saṃketāpratiṣedhajā /</l>\n<l>pratihanti pratītyākhyā yogyatāviṣaye 'numā // Pramāṇav_4.126 //</l>\n</lg>\n\n<lg>\n<l>śabdānāmarthamiyamaḥ saṃketānuvidhāyinām /</l>\n<l>netyanenoktamatraiṣāṃ pratiṣedho virudhyate // Pramāṇav_4.127 //</l>\n</lg>\n\n<lg>\n<l>naimittikyāḥ śruterarthamartha vā pāramārthikam /</l>\n<l>śabdānāṃ pratirundhāno 'bādhanārho hi varṇitaḥ // Pramāṇav_4.128 //</l>\n</lg>\n\n<lg>\n<l>tasmād viṣayabhedasya darśānāya pṛthakkṛtā /</l>\n<l>anumānābahirbhū tā pratītirapi pūrvavat // Pramāṇav_4.129 //</l>\n</lg>\n\n<lg>\n<l>siddhayoḥ pṛthagākhyāne darśayaṃśca prayojanam /</l>\n<l>ete sahetuke prāha nānumādhyakṣabādhane // Pramāṇav_4.130 //</l>\n</lg>\n\n<lg>\n<l>atrāpyadhyakṣabādhāyāṃ nānārūpatayā dhvanau /</l>\n<l>prasiddhasya śrutau rūpaṃ yadeva pratibhāsate // Pramāṇav_4.131 //</l>\n</lg>\n\n<lg>\n<l>advayaṃ śabalābhāsasyādṛṣterbuddhijanmanaḥ /</l>\n<l>tadarthārthoktirasyeva kṣepe 'dhyakṣeṇa bādhanam // Pramāṇav_4.132 //</l>\n</lg>\n\n<lg>\n<l>tadeva rūpaṃ tatrārthaḥ śeṣa vyāvṛttilakṣaṇam /</l>\n<l>avastubhūtaṃ sāmānyamatastannākṣagocaraḥ // Pramāṇav_4.133 //</l>\n</lg>\n\n<lg>\n<l>tena sāmānyadharmāṇāmapratyakṣatvasiddhitaḥ /</l>\n<l>pratikṣepe 'pyabādheti śrāvaṇoktyā prakāśitam // Pramāṇav_4.134 //</l>\n</lg>\n\n<lg>\n<l>sarvathāvācyarūpatvāt siddhyā tasya samāśrayāt /</l>\n<l>bādhanāt tadbalenoktaḥ śrāvaṇenākṣagocaraḥ // Pramāṇav_4.135 //</l>\n</lg>\n\n<lg>\n<l>sarvatra vādino dharmo yaḥ svasādhyatayepsitaḥ /</l>\n<l>taddharmavati bādhā syānnānyadharmeṇa dharmiṇi // Pramāṇav_4.136 //</l>\n</lg>\n\n<lg>\n<l>anyathāsyoparodhaḥ ko bādhite 'nyatra dharmiṇi /</l>\n<l>gatārthe lakṣaṇenāsmin svadharmivacanaṃ punaḥ // Pramāṇav_4.137 //</l>\n</lg>\n\n<lg>\n<l>bādhāyāṃ dharmiṇo 'pi syād bādhetyasya prasiddhaye /</l>\n<l>āśrayasya virodhana tadāśritāvirodhanāt // Pramāṇav_4.138 //</l>\n</lg>\n\n<lg>\n<l>anyathaivaṃvidho dharmaḥ sādhya ityabhidhānataḥ /</l>\n<l>tadbādhāmeva manyeta svadharmigrahaṇaṃ tataḥ // Pramāṇav_4.139 //</l>\n</lg>\n\n<lg>\n<l>nanvetadapyarthaśiddhaṃ satyaṃ kecittu dharmiṇaḥ /</l>\n<l>kevalasyoparodhe 'pi doṣavattamupāgatāḥ // Pramāṇav_4.140 //</l>\n</lg>\n\n<lg>\n<l>yathā parairanutpādyāpūrvarūpaṃ na khādikam /</l>\n<l>sakṛcchabdādyahetutvādityukte prāha dūṣakaḥ // Pramāṇav_4.141 //</l>\n</lg>\n\n<lg>\n<l>tadvad vastusvabhāvo 'san dharmī vyomādirityapi /</l>\n<l>naivamiṣṭasya sādhyasya bādhā kācana vidyate // Pramāṇav_4.142 //</l>\n</lg>\n\n<lg>\n<l>dvayasyāpi hi sādhyatve sādhyadharmoparodhi yat /</l>\n<l>bādhanaṃ dharmiṇāstatra bādhetyetena varṇitam // Pramāṇav_4.143 //</l>\n</lg>\n\n<lg>\n<l>tathaiva dharmiṇo 'pyatra sādhyatvāt kevalasya na /</l>\n<l>yadyevamatra bādhā syāt nānyānutpādyaśaktikaḥ // Pramāṇav_4.144 //</l>\n</lg>\n\n<lg>\n<l>sakṛcchabdādyahetutvāt sukhādiriti pūrvavat /</l>\n<l>virodhitā bhavedatra heturaikāntiko yadi // Pramāṇav_4.145 //</l>\n</lg>\n\n<lg>\n<l>kramakrīyanityatayoravirodhād vipakṣataḥ /</l>\n<l>vyāvṛtteḥ saṃśayānnāyaṃ śeṣavad bheda iṣyate // Pramāṇav_4.146 //</l>\n</lg>\n\n<lg>\n<l>svayamiṣṭo yato dharmaḥ sādhyastasmāt tadāśrayaḥ /</l>\n<l>bādhyo na kevalo nānyasaṃśrayo veti sūcitam // Pramāṇav_4.147 //</l>\n</lg>\n\n<lg>\n<l>svayaṃ śrutyānyadharmāṇāṃ bādhā bādheti kathyate /</l>\n<l>tathā svadharmiṇānyastadharmiṇo 'pīti kathyate // Pramāṇav_4.148 //</l>\n</lg>\n\n<lg>\n<l>sarvasādhanadoṣeṇa pakṣa evoparodhyate /</l>\n<l>tathāpi pakṣadoṣatvaṃ pratijñāmātrabhāvinaḥ // Pramāṇav_4.149 //</l>\n</lg>\n\n<lg>\n<l>uttarāvayāpekṣo yo doṣaḥ so 'nubadhyate /</l>\n<l>tenetyuktamato pakṣadoṣo 'siddhāśrayādikaḥ // Pramāṇav_4.150 //</l>\n</lg>\n\n<lg>\n<l>dharmidharmaviśeṣāṇāṃ svarūpasya ca dharmiṇaḥ /</l>\n<l>bādhā sādhyāṅgabhūtānāmanenaivopadarśitā // Pramāṇav_4.151 //</l>\n</lg>\n\n<lg>\n<l>tatrodāhṛtidiṅmātramucyate 'rthasya dṛṣṭaye /</l>\n<l>dravyalakṣaṇayukto 'nyaḥ saṃyoge 'rtho 'sti dṛṣṭibhāk // Pramāṇav_4.152 //</l>\n</lg>\n\n<lg>\n<l>adṛśyasya viśiṣṭasya pratijñā niṣprayojanā /</l>\n<l>iṣṭo hyavayavī kārya dṛṣṭvādṛśyeṣvasambhavi // Pramāṇav_4.153 //</l>\n</lg>\n\n<p>aviśiṣṭasya cānyasya sādhane siddhasādhanam //</p>\n\n<l>gurutvādhogatī syātāṃ yadyasya syāt tulānatiḥ // Pramāṇav_4.154 //</l>\n\n<lg>\n<l>tannirguṇakriyastasmāt samavāyi na kāraṇam /</l>\n<l>tata eva na dṛśyo 'sāvadṛṣṭeḥ kāryarūpayoḥ // Pramāṇav_4.155 //</l>\n</lg>\n\n<lg>\n<l>tadbādhānyaviśeṣasya nāntarīyakabhāvinaḥ /</l>\n<l>āsūkṣmād dravyamālāyāstolyatvādaṃśupātavat // Pramāṇav_4.156 //</l>\n</lg>\n\n<lg>\n<l>dravyāntaragurutvasya gatirnetyaparo 'bravīt /</l>\n<l>tasya krameṇaṃ saṃyukte pāṃśurāśau sakṛd yute // Pramāṇav_4.157 //</l>\n</lg>\n\n<lg>\n<l>bhedaḥ syād gaurave tasmāt pṛthak saha ca tolite /</l>\n<l>suvarnamāṣakādīnāṃ saṃkhyāsāmyaṃ na yujyate // Pramāṇav_4.158 //</l>\n</lg>\n\n<lg>\n<l>sarṣapādā mahārāśeruttarottaravṛddhimat /</l>\n<l>gauravaṃ kāryamālāyā yadi naivopalabhyate // Pramāṇav_4.159 //</l>\n</lg>\n\n<lg>\n<l>ā sarṣapād gauravaṃ tu durlakṣitamanalpakam /</l>\n<l>tolyaṃ tatkāraṇaṃ kāryagauravānupalakṣaṇāt // Pramāṇav_4.160 //</l>\n</lg>\n\n<lg>\n<l>nanvadṛṣṭoṃ 'śuvat so 'rtho na ca tatkāryamīkṣyate /</l>\n<l>gurutvāgativat sarvatadguṇānupalakṣaṇāt // Pramāṇav_4.161 //</l>\n</lg>\n\n<lg>\n<l>māṣakāderanādhikyam anatiḥ sopalakṣaṇam /</l>\n<l>yathāsvamakṣeṇādṛṣṭe rūpādāvadhikādhike // Pramāṇav_4.162 //</l>\n</lg>\n\n<lg>\n<l>abhyupāyaḥ svavāgādyabādhāyāḥ sambhavena tu /</l>\n<l>udāharaṇamapyanyadiśā gamyaṃ yathoktyā // Pramāṇav_4.163 //</l>\n</lg>\n\n<lg>\n<l>trikālaviṣayatvāt tu kṛtyānāmatathātmakam /</l>\n<l>tathā paraṃ prati nyastaṃ sādhyaṃ neṣṭaṃ tadāpi tat // Pramāṇav_4.164 //</l>\n</lg>\n\n<lg>\n<l>pratyayanādhikāre tu sarvāsiddhavarodhinī /</l>\n<l>yasmāt sādhyaśrutirneṣṭaṃ viśeṣamavalambate // Pramāṇav_4.165 //</l>\n</lg>\n\n<lg>\n<l>tenāprasiddhadṛṣṭāntahetudāharaṇaṃ kṛtam /</l>\n<l>anyathā śaśaśrṛṅgādau sarvāsiddhe 'pi sādhyatā // Pramāṇav_4.166 //</l>\n</lg>\n\n<lg>\n<l>sarvasya cāprasiddhatvāt kathañcit tena na kṣamāḥ /</l>\n<l>karmādibhedopakṣepaparihāravivecane // Pramāṇav_4.167 //</l>\n</lg>\n\n<lg>\n<l>prāgasiddhasvabhāvatvāt sādhyo 'vayava ityasat /</l>\n<l>tulyā siddhāntatā te hi yenopagamalakṣaṇāḥ // Pramāṇav_4.168 //</l>\n</lg>\n\n<lg>\n<l>samudāyasya sādhyatve 'pyanyonyasya viśeṣaṇam /</l>\n<l>sādhyaṃ dvayaṃ tadāsiddhaṃ hetudṛṣṭāntalakṣaṇam // Pramāṇav_4.169 //</l>\n</lg>\n\n<lg>\n<l>asambhavāt sādhyaśabdo dharmivṛttiryadīṣyate /</l>\n<l>śāstreṇālaṃ yathāyogaṃ loka eva pravarttatām // Pramāṇav_4.170 //</l>\n</lg>\n\n<lg>\n<l>sādhanākhyānasāmarthyāt tadarthe sādhyatā matā /</l>\n<l>hetvādivacanairvyāpteranāśaṃkyaṃ ca sādhanam // Pramāṇav_4.171 //</l>\n</lg>\n\n<lg>\n<l>pūrvāvadhāraṇe tena pratijñālakṣaṇābhidhā /</l>\n<l>byarthā vyaptiphalā soktiḥ sāmarthyād gamyate tataḥ // Pramāṇav_4.172 //</l>\n</lg>\n\n<lg>\n<l>viruddhateṣṭāsambandho 'nupakārasahāsthitī /</l>\n<l>evaṃ sarvāṅgadoṣāṇāṃ pratijñādoṣatā bhavet // Pramāṇav_4.173 //</l>\n</lg>\n\n<lg>\n<l>pakṣadoṣaḥ parāpekṣo neti ca pratipāditam /</l>\n<l>iṣṭāsambhavyasiddhaśca sa eva syānnirākṛtaḥ // Pramāṇav_4.174 //</l>\n</lg>\n\n<lg>\n<l>anityatvasahetutve śabda evaṃ prakīrttayet /</l>\n<l>daṣṭāntākhyānato 'nyat kimastyatrārthānudarśanam // Pramāṇav_4.175 //</l>\n</lg>\n\n<lg>\n<l>viśeṣabhinnāmākhyāya sāmānyasyānuvartane /</l>\n<l>na tadvyāptiḥ phalaṃ vā kiṃ sāmānyenānuvartane // Pramāṇav_4.176 //</l>\n</lg>\n\n<lg>\n<l>syānnirākaraṇaṃ śabde sthitenaivetyato 'bravīt /</l>\n<l>viruddhaviṣaye 'nyasmin vadannāhānyatāṃ śruteḥ // Pramāṇav_4.177 //</l>\n</lg>\n\n<lg>\n<l>sa ca bhedāpratikṣepāt sāmānyānāṃ na vidyate /</l>\n<l>vṛkṣo na śiṃśapaiveti yathā prakaraṇe kvacit // Pramāṇav_4.178 //</l>\n</lg>\n\n<lg>\n<l>sarvaśruterekavṛttiniṣedhaḥ syānna ceyatā /</l>\n<l>so 'savaḥ sarvabhedānāmatattve tadasambhavāt // Pramāṇav_4.179 //</l>\n</lg>\n\n<lg>\n<l>jñāpyajñāpakayorbhedāt dharmiṇo hetubhāvinaḥ /</l>\n<l>asiddherjāpakatvasya dharmyasiddhaḥ svasādhane // Pramāṇav_4.180 //</l>\n</lg>\n\n<lg>\n<l>dharmadharmivivekasya sarvabhāveṣvasiddhitaḥ /</l>\n<l>sarvatra doṣastulyaścenna saṃvṛttyā viśeṣataḥ // Pramāṇav_4.181 //</l>\n</lg>\n\n<lg>\n<l>paramārthavicāreṣu tathābhūtāprasiddhitaḥ /</l>\n<l>tattvānyatvaṃ padārtheṣu sāṃvṛteṣu niṣidhyate // Pramāṇav_4.182 //</l>\n</lg>\n\n<lg>\n<l>anumānānumeyārthavyahārasthitistviyam /</l>\n<l>bhedaṃ pratyayasaṃsiddhamavalambya ca kalpyate // Pramāṇav_4.183 //</l>\n</lg>\n\n<lg>\n<l>yathāsvaṃ bhedaniṣṭheṣū pratyayeṣū vivekinaḥ /</l>\n<l>dharmī dharmāśca bhāsante vyavahārastadāśrayaḥ // Pramāṇav_4.184 //</l>\n</lg>\n\n<lg>\n<l>vyavahāropanīto 'tra sa evāśliṣṭabhedadhīḥ /</l>\n<l>sādhyaḥ sādhanatāṃ nītastenāsiddhaḥ prakāśitaḥ // Pramāṇav_4.185 //</l>\n</lg>\n\n<lg>\n<l>bhedasāmānyayordharmabhedādaṃgāṃgitā tataḥ /</l>\n<l>yathānityaḥ prayatnotthaḥ pratyatnotthatayā dhvaniḥ // Pramāṇav_4.186 //</l>\n</lg>\n\n<lg>\n<l>pakṣāṅgatve 'pyabādhatvānnāsiddhirbhinnadharmiṇi /</l>\n<l>yathāśvo na viṣāṇitvādeṣa piṇḍo viṣāṇavān // Pramāṇav_4.187 //</l>\n</lg>\n\n<lg>\n<l>sādhyakālāṅgatā vā na nivṛtterupalakṣya tat /</l>\n<l>viśeṣo 'pi pratijñārtho dharmabhedānna yujyate // Pramāṇav_4.188 //</l>\n</lg>\n\n<lg>\n<l>pakṣadharmaprabhedena sukhagrahaṇasiddhaye /</l>\n<l>hetuprakaraṇārthasya sūtrasaṃkṣepa ucyate // Pramāṇav_4.189 //</l>\n</lg>\n\n<lg>\n<l>ayogaṃ yogamaparairatyantāyogameva ca /</l>\n<l>vyavacchinatti dharmasya nipāto vyatirecakaḥ // Pramāṇav_4.190 //</l>\n</lg>\n\n<lg>\n<l>viśeṣaṇaviśeṣyābhyāṃ kriyayā ca sahoditaḥ /</l>\n<l>vivakṣāto 'prayoge 'pi sarvo 'rtho 'yaṃ pratīyate // Pramāṇav_4.191 //</l>\n</lg>\n\n<lg>\n<l>vyavacchedaphalaṃ vākyaṃ yataścaitro dhanurdharaḥ /</l>\n<l>pārtho dhanurdharo nīlaṃ sarojamiti vā yathā // Pramāṇav_4.192 //</l>\n</lg>\n\n<lg>\n<l>pratiyogivyacchedastatrāpyartheṣu gamyate /</l>\n<l>tathā prasiddheḥ samārthyās vivakṣānugamād dhvaneḥ // Pramāṇav_4.193 //</l>\n</lg>\n\n<lg>\n<l>tadayogavyavacchedād dharmī dharmaviśeṣaṇam /</l>\n<l>tadviśiṣṭatayā dharmo na niranvayadoṣabhāk // Pramāṇav_4.194 //</l>\n</lg>\n\n<lg>\n<l>svabhāvakāryasiddhyartha dvau dvau hetuviparyayau /</l>\n<l>vivādād bhedasāmānye śeṣo vyāvṛttisādhanaḥ // Pramāṇav_4.195 //</l>\n</lg>\n\n<lg>\n<l>na hi svabhāvādanyena vyāptirgamyasya kāraṇe /</l>\n<l>sambhavād vyabhicārasya dvidhāvṛtiphalaṃ tataḥ // Pramāṇav_4.196 //</l>\n</lg>\n\n<lg>\n<l>prayatnānantaraṃ jñānaṃ prāk sato niyamena na /</l>\n<l>tasyāvṛtyakṣaśabdeṣu sarvathānupayogataḥ // Pramāṇav_4.197 //</l>\n</lg>\n\n<lg>\n<l>kadācintirapekṣasya kāryākṛtivirodhataḥ /</l>\n<l>kādācitkaphalaṃ siddhaṃ talliṅgaṃ jñānamīdṛśam // Pramāṇav_4.198 //</l>\n</lg>\n\n<lg>\n<l>etāvataiva siddhe 'pi svabhāvasya pṛthak kṛtiḥ /</l>\n<l>kāryeṇa saha nirdeśe mā jñāsīt sarvamīdṛśam // Pramāṇav_4.199 //</l>\n</lg>\n\n<lg>\n<l>vyutpattyarthā ca hetūktiruktārthānumitau kṛtā /</l>\n<l>atra prabheda ākhyātaḥ lakṣaṇaṃ tu na bhidyate // Pramāṇav_4.200 //</l>\n</lg>\n\n<lg>\n<l>tenātra kāryaliṅgena svabhāvo 'pyekadeśabhāk /</l>\n<l>sadṛśodāhṛtiścātaḥ pratyatnād vyaktijanmanaḥ // Pramāṇav_4.201 //</l>\n</lg>\n\n<lg>\n<l>yannāntarīkā sattā yo vātmanyavibhāgavān /</l>\n<l>sa tenāvyabhicārī syādityartha tatprabhedanam // Pramāṇav_4.202 //</l>\n</lg>\n\n<lg>\n<l>saṃyogyādiṣu yeṣvasti pratoibandho na tādṛśaḥ /</l>\n<l>na te hetava ityuktaṃ vyabhicārasya sambhavāt // Pramāṇav_4.203 //</l>\n</lg>\n\n<lg>\n<l>sati vā pratibandhe 'stu sa eva gatisādhanaḥ /</l>\n<l>niyamo hyavinābhāvo niyataśca na sādhanam // Pramāṇav_4.204 //</l>\n</lg>\n\n<lg>\n<l>ekāntikatvaṃ vyāvṛtteravinābhāva ucyate /</l>\n<l>tacca nāpratibaddheṣu tata evānvayasthitiḥ // Pramāṇav_4.205 //</l>\n</lg>\n\n<lg>\n<l>svātmatve hetubhāve vā siddhe hi vyatirekitā /</l>\n<l>sidhyedato 'viśeṣe na vyatirekā na vānvayaḥ // Pramāṇav_4.206 //</l>\n</lg>\n\n<lg>\n<l>adṛṣṭimātramādāya kevalaṃ vyatirekitā /</l>\n<l>ukto 'naikāntikastasmādanyathā gamako bhaveta // Pramāṇav_4.207 //</l>\n</lg>\n\n<lg>\n<l>prāṇādyabhāvo nairātmyavyāpīti vinivarttane /</l>\n<l>ātmano vinivartteta prāṇādiryadi tacca na // Pramāṇav_4.208 //</l>\n</lg>\n\n<lg>\n<l>anyasya vinivṛttyānyavinivṛtterayogataḥ /</l>\n<l>tadātmā tatprasūtiścet natad ātmopalambhane // Pramāṇav_4.209 //</l>\n</lg>\n\n<lg>\n<l>tasyopalabdhāvagatāvagatau ca prasidhyati /</l>\n<l>te cātyantaparokṣasya dṛṣṭyadṛṣṭī na sidhyataḥ // Pramāṇav_4.210 //</l>\n</lg>\n\n<lg>\n<l>anyatrādṛṣṭarūpasya ghaṭādau neti vā kutaḥ /</l>\n<l>ajñātavyatirekasya vyāvṛttervyāpitā kutaḥ // Pramāṇav_4.211 //</l>\n</lg>\n\n<lg>\n<l>prāṇādeśca kvacid dṛṣṭyā sattvāsattvaṃ pratīyate /</l>\n<l>tathātmā yadi dṛśyeta sattvāsattvaṃ pratīyate // Pramāṇav_4.212 //</l>\n</lg>\n\n<lg>\n<l>yasya hetorabhāvena ghaṭe prāṇo dṛśyate /</l>\n<l>dehe 'pi yadyasau na syād yukto dehe na sambhavaḥ // Pramāṇav_4.213 //</l>\n</lg>\n\n<lg>\n<l>bhinne 'pi kiñcit sādharmyād yadi tattvaṃ pratīyate /</l>\n<l>prameyatvād ghaṭādīnāṃ sātmatvaṃ kinna mīyate // Pramāṇav_4.214 //</l>\n</lg>\n\n<lg>\n<l>aniṣṭeścet pramāṇaṃ hi sarveṣṭīnāṃ nibandhanam /</l>\n<l>bhāvābhāvavyavasthāṃ kaḥ kartu tena vinā prabhuḥ // Pramāṇav_4.215 //</l>\n</lg>\n\n<lg>\n<l>smṛtīcchāyatnajaḥ prāṇanimeṣādistadudbhavaḥ /</l>\n<l>viṣayendriyacittebhyaḥ tāḥ svajātisamudbhavāḥ // Pramāṇav_4.216 //</l>\n</lg>\n\n<lg>\n<l>anyonyapratyayāpekṣā anvayavyatirekabhāk /</l>\n<l>etāvatyābhāvo 'yamanavasthānyakalpane // Pramāṇav_4.217 //</l>\n</lg>\n\n<lg>\n<l>śrāvaṇatvena tat tulyaṃ prāṇādi vyabhicārataḥ /</l>\n<l>na tasya vyabhicāritvād vyatireke 'pi cet katham // Pramāṇav_4.218 //</l>\n</lg>\n\n<lg>\n<l>nāsādhyādeva viśleṣastasya nanvevamucyate /</l>\n<l>sādhye 'nuvṛttyabhāvo 'rthāt tasyānyatrāpyasau samaḥ // Pramāṇav_4.219 //</l>\n</lg>\n\n<lg>\n<l>asādhyādeva viccheda iti sādhye 'stitocyate /</l>\n<l>arthāpattyāta evoktamekenobhayadarśanam // Pramāṇav_4.220 //</l>\n</lg>\n\n<lg>\n<l>īdṛgavyabhicāro 'to 'nanvayiṣu na sidhyati /</l>\n<l>pratiṣedhaniṣedhaśca vidhānāt kīdṛśo 'paraḥ // Pramāṇav_4.221 //</l>\n</lg>\n\n<lg>\n<l>nivṛttirnāsataḥ sādhyādasādhyeṣveva no tataḥ /</l>\n<l>neti saiva nivṛttiḥ kiṃ nivṛtterasato matā // Pramāṇav_4.222 //</l>\n</lg>\n\n<lg>\n<l>nivṛttyabhāvastu bidhirvastubhāvo 'sato 'pi san /</l>\n<l>vastvabhāvastu nāstīti paśya bāndhyavijṛmbhitam // Pramāṇav_4.223 //</l>\n</lg>\n\n<lg>\n<l>nivṛttiryadi tasminna hetorvṛttiḥ kimiṣyate /</l>\n<l>sāpi na pratiṣedho 'yaṃ nivṛttiḥ kiṃ niṣidhyate // Pramāṇav_4.224 //</l>\n</lg>\n\n<lg>\n<l>vidhānaṃ pratiṣedhaṃ ca muktvā śābdo 'sti nāparaḥ /</l>\n<l>vyavahāraḥ sa cāsatsu neti prāptātra mūkatā // Pramāṇav_4.225 //</l>\n</lg>\n\n<lg>\n<l>satāṃ ca na niṣedho 'sti so 'satsu ca na vidyate /</l>\n<l>jagatyanena nyāyena nañarthaḥ pralayaṃ gataḥ // Pramāṇav_4.226 //</l>\n</lg>\n\n<lg>\n<l>deśakālaniṣedhaśced yathāsti sa niṣidhyate /</l>\n<l>na thā na yathā so 'sti tathāpi na niṣidhyate // Pramāṇav_4.227 //</l>\n</lg>\n\n<lg>\n<l>tasmādāśritya śabdārtha bhāvābhāvasamāśram /</l>\n<l>abāhyāśrayamatreṣṭaṃ sarva vidhiniṣedhanam // Pramāṇav_4.228 //</l>\n</lg>\n\n<lg>\n<l>tābhyāṃ sa dharmi sambaddhaḥ khyātyabhavo 'pi tādṛśaḥ /</l>\n<l>śabdapravṛtterastīti so 'pīṣṭo vyavahārabhāk // Pramāṇav_4.229 //</l>\n</lg>\n\n<lg>\n<l>anyathā syāt padārthānāṃ vidhānapratiṣedhane /</l>\n<l>ekadharmasya sarvātmavidhānaprariṣedhanam // Pramāṇav_4.230 //</l>\n</lg>\n\n<lg>\n<l>anānātmatayā bhede nānāvidhiniṣedhavat /</l>\n<l>ekadharmiṇyasaṃhāro vidhānapratiṣedhayoḥ // Pramāṇav_4.231 //</l>\n</lg>\n\n<lg>\n<l>ekadharmiṇamuddiśya nānādharmasamāśrayam /</l>\n<l>vidhāvekasya tadbhājāmivānyeṣāmupekṣakam // Pramāṇav_4.232 //</l>\n</lg>\n\n<lg>\n<l>niṣedhe tadviviktaṃ ca tadanyeṣāmapekṣakam /</l>\n<l>vyavahāramasatyārtha prakalpayati dhīryathā // Pramāṇav_4.233 //</l>\n</lg>\n\n<lg>\n<l>taṃ tathaivāvikalpārthabhedāśrayamupāgatāḥ /</l>\n<l>anādivāsanodbhūtaṃ bādhante 'rtha na laukikam // Pramāṇav_4.234 //</l>\n</lg>\n\n<lg>\n<l>tatphalo 'tatphalaścārthe bhinna ekastatastataḥ /</l>\n<l>taistairupaplavairnītaḥ sañcayāpacayairiva // Pramāṇav_4.235 //</l>\n</lg>\n\n<lg>\n<l>atadvānapi sambandhāt kutaścidupanīyate /</l>\n<l>dṛṣṭiṃ bhedāśrayaiste 'pi tasmādajñātaviplavāḥ // Pramāṇav_4.236 //</l>\n</lg>\n\n<lg>\n<l>sattāsādhanavṛtteśca sandigdhaḥ syādasanna saḥ /</l>\n<l>asatvaṃ cābhyupagamādapramānaṃ na yujyate // Pramāṇav_4.237 //</l>\n</lg>\n\n<lg>\n<l>asato vyatireke 'pi sapakṣād vinivarttanam /</l>\n<l>sandigghaṃ tasya sandehād vipakṣād vinivarttanam // Pramāṇav_4.238 //</l>\n</lg>\n\n<lg>\n<l>ekatra niyame siddhe sidhyatyanyanivarttanam /</l>\n<l>dvairāśye sati dṛṣṭeṣu syāddṛṣṭe 'pi saṃśayaḥ // Pramāṇav_4.239 //</l>\n</lg>\n\n<lg>\n<l>avyaktivyāpino 'pyarthāḥ santi tajjātibhāvinaḥ /</l>\n<l>kvacinna niyamo 'dṛṣṭyā pārthivālohalekhyavat // Pramāṇav_4.240 //</l>\n</lg>\n\n<lg>\n<l>bhāve virodhasyādṛṣṭe kaḥ sandehaṃ nivārayet /</l>\n<l>kvacid viniyamāt ko 'nyastatkāryātmatayā sa ca // Pramāṇav_4.241 //</l>\n</lg>\n\n<lg>\n<l>narātmyādapi tenāsya sandigdhaṃ vinivartanam /</l>\n<l>astu nāma tathāpyātmā nānairātmyāt prasidhyati // Pramāṇav_4.242 //</l>\n</lg>\n\n<lg>\n<l>yenāsau vyatirekasya nābhāvaṃ bhāvamicchati /</l>\n<l>yathā nāvyatireke 'pi prāṇādirna sapakṣataḥ // Pramāṇav_4.243 //</l>\n</lg>\n\n<lg>\n<l>sapakṣāvyatirekī ceddheturheturatonvayī /</l>\n<l>nānvyyavyatirekī cedanairātmyaṃ na sātmakam // Pramāṇav_4.244 //</l>\n</lg>\n\n<lg>\n<l>yannāntarīyakaḥ svātmā yasya siddhaḥ pravṛttiṣu /</l>\n<l>nivarttakaḥ sa evātaḥ pravṛttau ca pravartakaḥ // Pramāṇav_4.245 //</l>\n</lg>\n\n<lg>\n<l>nāntarīyakatā sā ca sādhanaṃ sadhapekṣate /</l>\n<l>kāryedṛṣṭiradṛṣṭiśca kāryakāraṇatā hi sā // Pramāṇav_4.246 //</l>\n</lg>\n\n<lg>\n<l>arthāntarasya tadbhāve bhāvāniyamato 'gatiḥ /</l>\n<l>abhāvāsambhavāt teṣāmabhāve nityabhāvinaḥ // Pramāṇav_4.247 //</l>\n</lg>\n\n<lg>\n<l>kāryasvabhāvabhedānāṃ kāraṇebhyaḥ samudbhavāt /</l>\n<l>tairvinā bhavato 'nyasmāt tajjaṃ rūpaṃ kathaṃ bhavet // Pramāṇav_4.248 //</l>\n</lg>\n\n<lg>\n<l>sāmagrīśaktibhedāddhi vastūnāṃ viśvarūpatā /</l>\n<l>sā cenna bhedikā prāptamekarūpamidaṃ jagat // Pramāṇav_4.249 //</l>\n</lg>\n\n<lg>\n<l>bhedakābhedakatve syād vyāhatā bhinnarūpatā /</l>\n<l>ekasya nānārūpatve dve rūpe pāvaketarau // Pramāṇav_4.250 //</l>\n</lg>\n\n<lg>\n<l>tat tasyā jananaṃ rūpamanyasya yadi saiva sā /</l>\n<l>na tasyā jananaṃ rūpaṃ tadasyāḥ sambhavet katham // Pramāṇav_4.251 //</l>\n</lg>\n\n<lg>\n<l>tataḥ svabhāvau niyatāvanyonyaṃ hetukāryayoḥ /</l>\n<l>tasmāt svadṛṣṭāviva tad dṛṣṭe kārye 'pi gamyate // Pramāṇav_4.252 //</l>\n</lg>\n\n<lg>\n<l>ekaṃ kathamanekasmāt kledavad dugdhavāriṇaḥ /</l>\n<l>dravaśakteḥ yataḥ kledaḥ sā tvekaiva dvayorapi // Pramāṇav_4.253 //</l>\n</lg>\n\n<lg>\n<l>bhinnābhinnaḥ kimasyātmā bhinno 'tha dravatā katham /</l>\n<l>abhinnetyucyate buddhestadrūpāyā abhedataḥ // Pramāṇav_4.254 //</l>\n</lg>\n\n<lg>\n<l>tadvad bhede 'pi dahano dahanapratyayāśrayaḥ /</l>\n<l>yenāṃśenādadhad dhūmaṃ tenāṃśena tathā gatiḥ // Pramāṇav_4.255 //</l>\n</lg>\n\n<lg>\n<l>dahanapratyayāṅgādevānyāpekṣāt samudbhavāt /</l>\n<l>dhūmo 'tadvyabhicārīti tadvat kārya tathāparam // Pramāṇav_4.256 //</l>\n</lg>\n\n<lg>\n<l>dhūmendhanavikārāṅgatāpade dahanasthiteḥ /</l>\n<l>anagnicedadhūmo 'sau sa dhūmaścet sa pāvakaḥ // Pramāṇav_4.257 //</l>\n</lg>\n\n<lg>\n<l>nāntarīyakatā jñeyā yathāsvaṃ hetvapekṣayā /</l>\n<l>svabhāvasya yathoktaṃ prāg vināśakṛtakatvayoḥ // Pramāṇav_4.258 //</l>\n</lg>\n\n<lg>\n<l>ahetutvagatinyāyaḥ sarvo 'yaṃ vyatirekiṇaḥ /</l>\n<l>abhyūhyaḥ śrāvaṇātvokteḥ kṛtāyāḥ sāmyadṛṣṭaye // Pramāṇav_4.259 //</l>\n</lg>\n\n<lg>\n<l>hetusvabhāvanuvṛtyaivārthanivṛttivarṇanāt /</l>\n<l>sandehahetutākhyātyā dṛśye 'rthe seti sūcitam // Pramāṇav_4.261 //</l>\n</lg>\n\n<lg>\n<l>anaṅgīkṛtavastvaṃśo niṣedhaḥ sādhyate 'nayā /</l>\n<l>vastunyapi tu pūrvābhyāṃ paryudāso vidhānataḥ // Pramāṇav_4.262 //</l>\n</lg>\n\n<lg>\n<l>tatropalabhyeṣvastitvamupalabdherna cāparam /</l>\n<l>ityajñjñāpanāyaikānupākhyodāhṛtirmatā // Pramāṇav_4.263 //</l>\n</lg>\n\n<lg>\n<l>viṣayāsattvatastra viṣayi pratiṣidhyate /</l>\n<l>jñānābhidhānasandehaṃ yathā dāhādapāvakaḥ // Pramāṇav_4.264 //</l>\n</lg>\n\n<lg>\n<l>tathānyā nopalabhyeṣu nāstitānupalambhabhanāt /</l>\n<l>tajjñānaśabdāḥ sādhyante tadbhāvāt tannibandhanāḥ // Pramāṇav_4.265 //</l>\n</lg>\n\n<lg>\n<l>siddho hi vyavahāro 'yaṃ dṛśyādṛṣṭāvasanniti /</l>\n<l>tasyāḥ siddhāvasandigdhau tatkāyatve 'pi dhīdhvanī // Pramāṇav_4.266 //</l>\n</lg>\n\n<lg>\n<l>vidyamāne 'pi viṣaye mohādatrānanubruvan /</l>\n<l>kevalaṃ siddhasādharmyāt smāryate samayaṃ paraḥ // Pramāṇav_4.267 //</l>\n</lg>\n\n<lg>\n<l>kāryakāraṇatā yadvat sādhyate dṛṣṭyadṛṣṭitaḥ /</l>\n<l>kāryādiśabdā hi tayorvyavahārāya kalpitāḥ // Pramāṇav_4.268 //</l>\n</lg>\n\n<lg>\n<l>kāraṇāt kāryasaṃsiddhiḥ svabhāvāntargamādiyam /</l>\n<l>hetuprebhedākhyāne na darśitodāhṛtiḥ pṛthak // Pramāṇav_4.269 //</l>\n</lg>\n\n<lg>\n<l>ekopalambhānubhavādidaṃ nopalabhe iti /</l>\n<l>buddherupalabhe veti kalpikāyāḥ samudbhavaḥ // Pramāṇav_4.270 //</l>\n</lg>\n\n<lg>\n<l>viśeṣo gamyate 'rthānāṃ viśiṣṭādeva vedanāt /</l>\n<l>stathābhūtātmasampattirbhedadhīheturasya ca // Pramāṇav_4.271 //</l>\n</lg>\n\n<lg>\n<l>tasmāt svato dhiyorbhedasiddhistābhyāṃ tadarthayoḥ /</l>\n<l>anyathā hyanavasthāto bhedaḥ sighyenna kasyacit // Pramāṇav_4.272 //</l>\n</lg>\n\n<lg>\n<l>viśiṣṭarūpānubhavādanyathānyanirākriyā /</l>\n<l>tadviśiṣṭopalambho 'taḥ tasyāpyanupalambhanam // Pramāṇav_4.273 //</l>\n</lg>\n\n<lg>\n<l>tasmādanupalambho 'yaṃ svayaṃ pratyakṣato gataḥ /</l>\n<l>svamātravṛttergamakastabhāvavyavasthiteḥ // Pramāṇav_4.274 //</l>\n</lg>\n\n<lg>\n<l>anyathārthasya nāstitvaṃ gamyate 'nupalambhataḥ /</l>\n<l>upalambhasya nāstitvamanyenetyanabasthitiḥ // Pramāṇav_4.275 //</l>\n</lg>\n\n<lg>\n<l>adṛśye niścayāyogāt sthitiranyatra bādhyate /</l>\n<l>yathāliṅgo 'nyasattveṣu vikalpādirna sidhyati // Pramāṇav_4.276 //</l>\n</lg>\n\n<lg>\n<l>aniścayaphalā hyeṣā nālaṃ vyāvṛttisādhane /</l>\n<l>ādyādhikriyate hetorniścitenaiva sādhane // Pramāṇav_4.277 //</l>\n</lg>\n\n<lg>\n<l>tasyāḥ svayaṃ prayogeṣu svarūpaṃ vā prayujyate /</l>\n<l>arthabādhanarūpaṃ vā bhāve bhāvādabhāvataḥ // Pramāṇav_4.278 //</l>\n</lg>\n\n<lg>\n<l>anyonyabhedasiddhervā dhrū vabhāvabimāśavat /</l>\n<l>pramāṇāntarabādhād vā sāpekṣadhru vabhāvavat // Pramāṇav_4.279 //</l>\n</lg>\n\n<lg>\n<l>hetvantarasamutthasya sannidhau niyataḥ kutaḥ /</l>\n<l>bhāvahetubhavatve kiṃ pāramparyapariśramaiḥ // Pramāṇav_4.280 //</l>\n</lg>\n\n<lg>\n<l>nāśanaṃ janayitvānyaṃ sa hetustasya nāśakaḥ /</l>\n<l>tameva naśvaraṃ bhāvaṃ janayed yadi kiṃ bhavet // Pramāṇav_4.281 //</l>\n</lg>\n\n<lg>\n<l>ātmopakārakaḥ kaḥ syāt tasya siddhatmanaḥ sataḥ /</l>\n<l>nātmopakārakaḥ kaḥ syāt tena yaḥ samapekṣyate // Pramāṇav_4.282 //</l>\n</lg>\n\n<lg>\n<l>anapekṣaśca kiṃ bhāvo 'tathābhūtaḥ kadācana /</l>\n<l>yathā na kṣepabhāgiṣṭaḥ sa evodbhūtanāśakaḥ // Pramāṇav_4.283 //</l>\n</lg>\n\n<lg>\n<l>kṣaṇamapyanapekṣatve bhāvo bhāvasya neti cet /</l>\n<l>bhāvo hi sa tathā bhūto 'bhāva bhāvastathā katham // Pramāṇav_4.284 //</l>\n</lg>\n\n<lg>\n<l>ye 'parāpekṣatadbhāvāstadbhāvaniyatā hi te /</l>\n<l>asambhavadvibandhā ca samagrī kāryakarmaṇi // Pramāṇav_4.285 //</l>\n</lg>\n\n  </body>\n\n"
}