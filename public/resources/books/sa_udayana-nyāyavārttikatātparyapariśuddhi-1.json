{
  "title": "sa_udayana-nyāyavārttikatātparyapariśuddhi-1",
  "body": "<body xmlns='http://www.tei-c.org/ns/1.0'>\n<div>\n<div type='adhyāya' n='1'>\n  <div type='āhnika' n='1'>\n<p>// nyāyavārttikatātparyapariśuddhiḥ //</p>\n\n<p>mātaḥ sarasvati punaḥ punaraṣa natvā</p>\n\n<p>baddhāñjaliḥ kimapi vijñapayāmyavaihi /</p>\n\n<p>vākcetasormama tathā bhava sāvadhānā</p>\n\n<p>vācaspatervacasi na skhalato yathaite //</p>\n\n<p>viśvārādhya ityatra viśvaśabdena saṃsāricetanavargo vivakṣitaḥ, tasyaiva tadārādhakatvāt /\nviśveśāna ityatra samīhitaphalasaṃdohaḥ, tasya bhagavadekādhīnatvāt /\nviśvakṛdityatropādānasamūhaḥ, tasyaiva tatkṛtivyāpyatvāt /\nviśvasaṃhārakārītyatra yāvadanityanivahaḥ, tasyaiva tadvināśyatvāt /\nviśvaśaktirityatra yāvatkāryāstomaḥ, tasyaiva tacchaktiviṣayatvāt /\nviśvajñātetyatra yāvañjñeyaprapañcaḥ, tasyaiva pajjñānaviṣayatvāt /\nviśvavyāpīyatra yāvanmūrttimaddravyarāśiḥ, tasyaiva viśeṣatastadvyāpyatvāt /\nitarasya tu taddvārā /\nviśvamūrtirityatra yāvatkārakagrāmaḥ, tasyaiva sākṣāt tatprayatnādhiṣṭheyatayā asmadādiśarīrasamānatvāt /\nata eva na tatra śarīrāntarāpekṣā, sākṣātprayantānadhiṣṭheyeṣu hi sā syāt daṇḍādivat /\n<lg>\n<l>na tu sākṣātprayatnādhiṣṭheyeṣu śarīravat /</l>\n<l>pinākīti tu viśiṣṭaśastradhāradhamittaka nāmasaṃkortanena prārabdhavighnasya protsāraṇameva samīhitamiti sūcayati /</l>\n<l>hetuhetumadbhāvena śaḍkottarābhyāṃ yojanā jyāyasī /</l>\n<l>yathāvasthitayojanāyāṃ tu arthapaunarūktyaprasarktā stutitvameva samādhānamadhyavaseyam iti //</l>\n</lg></p>\n\n<p>namāmītyādi /\ndharmo nivartakaḥ /\nvijñānaṃ śarīrādiviviktātmasākṣātkāraḥ /\nvairāgyaṃ rāgābhāvaḥ /\naiśvaryaṃ bhūtendriyajayaḥ /\ntacchānipe, ata eva nidhaye vāgviśaddhīnām /\nadharmahetuko hyavivekaḥ /\navivekahetukamavairāgyam, avairāgyamūlamanaiśvaryam /\ntanmūlāśca vacasāmaviśuddhayaḥ /\ntisraḥ khalvetāḥ /\ntatra prathamā nirabhidhayatā /\ndvitīyā viparītāmidheyatā /\ntṛtīyā niṣprayojanāmigheyatā /\ntā etāḥ kathaṃ bhūtendriyajayino mahāmunerbhaviṣyanti? ajitabhūtasya hi vivakṣostathāvidhaprayatnāniṣpatternirabhidheyā vāk bhavati /\najitendriyasya ca viparyāsavipralipsāhetuko viparītārtho vacanasandarbhaḥ /\n<lg>\n<l>ajitamanasaśca pramādonmādavato niṣprayojanaḥ /</l>\n<l>etāśca vacasāmaviśuddhīḥ chalajātinigrahasthāneṣu sūtrakāra eva prapañcayiṣyati /</l>\n<l>so 'yaṃ na tatheti bhavati vāgviśuddhīnāṃ nidhiḥ /</l>\n<l>ata eva tāyī tattvādhyavasāyasaṃrakṣaṇakṣamasaṃpradāyapravartakaḥ //</l>\n</lg></p>\n\n<p>evaṃ parāparagurūn natvā śiṣyabuddhisamādhānāya samāhitavaiśiṣṭyaṃ darśayati--grantheti /\nnanu tātparyaṭīketi vadatā pravṛttipāṭavārthaṃ granthasaṃkṣepo darśitaḥ, na ca śiṣyāṇāṃ kathantāsaṃboghavidhurāṇāṃ rāddhāntamātraparigrahaḥ saṃkṣepato vivakṣitaḥ /\n<lg>\n<l>tathātve vā upaniṣada eva santu /</l>\n<l>santu vā śavamuṣṭinyāyenācāryopadeśāḥ /</l>\n<l>kimanenetyata āha--nirastākhiladūṣaṇeti /</l>\n<l>nanvevaṃ granthatātparyāṃ vyākhyeyam, dūṣaṇāni ca nirasyānīti punarapi granthagauravamityata āha--granthavyākhyācchalenaiveti //</l>\n</lg></p>\n\n<p>nanu cirantare 'smin nibandhe mahājanaparigṛhīte bahavo nibandhāstathāvidhāḥ santīti kṛtamanene ityata āha-- icchāmīti /\nnanu yadi granthakārasaṃpradāyavicchedena te nibandhāḥ, kathaṃ kunibandhāḥ? atha saṃpradāyo vicchinnaḥ, kathaṃ tavāpīyaṃ vicchinnasaṃpradāyā tātparyaṭīkā sunibandha ityata āha--atijaratīnāmiti /\n<lg>\n<l>uddyotakarasaṃpradāyo hyamūṣāṃ yauvanam /</l>\n<l>tacca kālaparipākavaśād galitamiva /</l>\n<l>kiṃ nāmātra trilocanaguroḥ sakāśādupadeśarasāyanamāsāditamamūṣāṃ punarnavībhāvāya dīyata iti yujyate /</l>\n<l>na ca kunibandhapaṅkamagnānāṃ taddātumucitamatastasmādutkṛṣya svanibandhasthale sanniveśanarūpasamuddharaṇameva sāṃpratamityarthaḥ //</l>\n</lg></p>\n\n<p>tatra bhagavato 'kṣapādasya muniṣu madhye pravaratvaṃ śrutyādibhya eva suprasiddham kimanena saṃkīrtanena? na caitadatiśayena sāṃpratamupayujyate /\njagadupaśamanidānaśāstrapraṇetṛtvaṃ ca tasya tatpraṇayanameva prakaṭayadasti /\ntenāpi kiṃ prakaṭitena? svanibandhasya tadviṣayatāpi tadvyākhyānādeva labhyata iti /\nkiṃ tayāpi kathitayā? na cāsya nyāyamahodadherūttānatāpratibhāsa evāgrataḥ kartumucitaḥ /\ntasmād bhavitavyamatra tātparyeṇa /\ntadāha--atheti /\ntadapanīyata iti /\ntaditi digrāgādisamutthāpitaṃ śāstrācchādakaṃ kuhetusaṃtamasamapaneyatvena parāmṛśatā śāstrasyaivāyaṃ nibandha iti darśitam /\nbhāṣyasya ca tadvivaraṇarūpasya śāstraśarīrarūpatayā na śāstrādādhikyaṃ manyate, mīmāṃsāyā iva vedāt /\nata eva nātratyaṭīkāyāḥ vāttikāntena virodhaḥ /\netena śāstrasya yo nibandho bhāṣyagranthaḥ sa kutārkikājñānanivṛttihetuḥ kariṣyata iti vyākhyānaṃ ṭīkāvirodhenopekṣaṇīyam /\nnanu sūtroktaprayojanānuvādaḥ punaḥ kimartham? na hīdamanūdya kiñcid vidheyaṃ pratiṣedhyaṃ veha vidyate ityata āha--sūtreti /\natha svanibandhasya prayojanavattāpradarśanena kiṃ siddhyatītyata āha--prekṣāvaditi /\nnanu vyutpitsavo vyutpattimaghikṛtya pravartante /\nato vyutpādanapravṛttau vyutpattirevāmīṣāṃ prayojanamiti kimapareṇa prayojanenetyata āha--vyutpādamātrasyeti /</p>\n\n<p>dvividhaṃ hi prayojanaṃ mukhyaṃ gauṇa ca /\ntatra mukhyaṃ puruṣārtha eva /\nitarat tu tadaṅgamiti /\ntatra mukhyārthinaḥ tatsādhānamabhyarthayamānāḥ tatra pravartanta iti tadapi prayojanamevati /\nato mukhye prayojane sati gauṇaṃ prayojanam,</p>\n\n<p>tasmistvasati tadapi na syāditi niṣprayojanataivāvatiṣṭhate /\nna ca svātantryeṇaivāsya mukhyaṃ prayojanamastītyato yasyedamaṅga tasya mukhyaṃ prayojanamastīti darśite prekṣāvān pravarttito bhavatītyabhisandhiḥ vārttikakṛta ityarthaḥ /\n<lg>\n<l>ito 'pi ṭīkākhaṇḍalakādantarbhāvitaphalavatsannidhāvaphalaṃ tadaṅgamiti nyāyāt /</l>\n<l>śāstrāṅgāmevedaṃ na bhāṣyāṅgamiti mantavyam /</l>\n<l>na hi bhāṣyasya svātantryeṇa mukhyaṃ prayojanamasti yena vārttikaṃ tadaṅgatāmiyāt /</l>\n<l>tasmād yathāśruti sundaramiti //</l>\n</lg></p>\n\n<p>nanu karmendriyaniyamaḥ śama iti suprasiddhaṃ śānto dānta ityādi upaniṣatsu, na cāsau puruṣārthaḥ /\nato na mukhyaṃ prayojanamityata āha--atra ceti /\nnanu jagataḥ śamāyeti durghaṭam, asaṃbhāvitātvādaśakyātvācca /\nna tāvat kaścit jagadupacikīrṣuḥ kvacit pravartate yato munerapi tathātvaṃ saṃbhāvayāmaḥ /\npaṭhanti ca--munerapi vanasthasyetyādi /\nna ca śakyametat, bubhukṣūṇāṃ pravartayitumaśakyatvāt /\nna ca jagadeva mumukṣati /\ntasmādanuṣṭhātaiva vyutpādyaḥ śāstrāntaralabdhabrāhmaṇatvadirūpaḥ śiṣyaḥ /\ntasya ca rūpāṇi śamadamādisaṃpattiḥ nityānityavivekaḥ aihikāmuṣmikabhāgavairāgyaṃ mumukṣutā ceti /\nyastu anadhikāryeva pravartate karmakāṇḍa iva brahmakāṇḍe sa na phalabhāg bhavati /\ntatraitat syāt /\nna tāvadupeyaviṣayeyamadhikāracintā, tasya puruṣaprayatnāviṣayatvāt, iṣyamāṇatāmātrasya cāniṣadhāt /\nkiṃ nāma upāyaviṣayā, tasyaiva śāstraviṣayatvāt, puruṣapravṛttiviṣayatvācca /\niha cāpavarga iva tadarthatayā tattvajñānamapyupeyameva, asiddhatvāt /\nupāyastu pramāṇam, na ca vedādhyayanavadanumānasya pratyakṣasya copādānaṃ śūdrādikaṃ prati niṣiddham, yena tatrāpyetasyānadhikāraḥ syāt /\ntathā sati dhūmādapi vahimadhigacchan pratyakṣād vā pratyavāyī syāt, adhīyāna iva vedam /\nna cātmagocare pratyakṣānumāne śūdrāderviśeṣato niṣiddhe snātasya caṇḍāladarśanamiva brāhmaṇādeḥ prāyaścittānupadeśāt pratyuta</p>\n\n<p>striyo vaiśyāstathā śūdrā ye cānye pāpayonayaḥ /</p>\n\n<p>ityādismṛteradhikāra evāvasīyate /\ntasmād yathā sa eva viśiṣṭaḥ svargo vaidikayāgādyanadhikṛtenāpi upāyāntareṇa traivarṇikaśuśrūṣādinā sādhyate, tathopāyānteṇānumānādinā yadyātmādhigamaḥ kriyate śūdreṇāpi, tadā kīdṛśo doṣaḥ? satyam, kiṃ tvanumānamapyāgamāvirodhenānusandhīyamānamathaniścāyakam, natu tadviruddhamapi /\nyadāha--yattu pratyakṣāgamaviruddhaṃ nyāyābhāsaḥ saḥ iti /\nsa cāgamāvirodhādavirodhaniścayaḥ tadarthaniścayādhīnaḥ /\ntatra cānadhikṛta evāyaṃ śūdrāti /\ntannirapekṣastu anumānamātraśaraṇo naraśiraḥpāvitryādivadanarthameva samāsādayet /\ntasmādāgamaikavākyatayā pravṛtte śāstre tadadhikāryevādhikārīti śūdrādayo 'nadhikṛtā iva /\nato yāvadadhikāriparo 'yaṃ jagacchabda iti kecit /\ntatrāha--paramakārūṇiko hīti /\nsantyeva hi kecit karuṇāmṛdumanaso yeṣāṃ jagadeva mitram /\nanyathā bhūtevo 'bhayaṃ dattveti vidhivaiyarthyaprasaṅgaḥ /\nniṣkāraṇameva paraduḥkhaprahāṇecchā kāruṇyam /\nsā ca yathaikaṃ duḥkhita paśyato bhavati, tathā jagadeva duḥkhita paśyataḥ kiṃ na syāt? bhavati cet--tatprahāṇopāyapravṛttau kā nāmānupapattiḥ? nanu</p>\n\n<lg>\n<l>karuṇārdrahṛdayo 'pyaṃ vyutpisumeva vyutpādayenna tu viparītam, na hi badhireṣu gāyano gāyatītyata āha--tatra yadi na kaściditi /</l>\n<l>na hi rogī mandabhāgyatayā carakādyupadeśe na pravartata iti tadarthatā tasya nivartata ityarthaḥ //</l>\n</lg>\n\n<p>nanvanadhikṛtavyutpādane pratyavāyamātrakamapaśyannayaṃ kathamavadheyavacanaḥ syāt, paśyan vā na pravarteta? kāruṇikatayā paśyannapi pravartate cet, pramādī syāt /\ntathā ca paralokādabibhyato 'sya vacane kaḥ śraddhāsyatītyata āha--na ceti /\nyadyapi prahīnamohatvādevāsya pāpapuṇyayorutpattireva nāsti, vakṣyati hi</p>\n\n<p>na pravṛttiḥ pratisandhānāya hīnakleśasyeti /</p>\n\n<p>tathāpi kleśahānerdurūhatvāt pratyavāyotpattimabhyupagamya tadabhāvāya tapaḥprabhāva uktaḥ /\nnanvevamapi prakṣālanāddhi paṅkasya dūrādasparśanaṃ varam /</p>\n\n<p>ityata āha--tathā ceti /\nna hi gāḥ paṅkamagnāḥ paṅkapralepabhayādanukampāparavaśāḥ samarthā noddharanti /\napi tūddhṛtya paḍkaṃ prakṣālayantītyarthaḥ /\nnanu yadyanadhikṛtaḥ kathaṃ phalabhāgī, tathā cet kathamanadhikṛta ityabhisandhāyoktaṃ prapañcayati--tapaḥprabhāva eva hīti /\nyathā hi teṣāṃ tapaḥprabhāvādevaṃvidhāḥ pāpmāno vilīyante, tathā tapaḥprabhāvādeva satyasaṃkalpatayā anadhikāriṇo 'pi phalabhāgina iti na kaścid virodhaḥ /\nna ca phalāpekṣayā teṣāmanadhikāraḥ /\nkiṃ tarhi? karmāpekṣayā /\nanadhikṛtena tu kṛtaṃ karma viguṇaṃ sanna phalāṃya paryāptamityapi na, viśiṣṭayājakasādguṇyādeva tasya paripūrṇatvāt /\nyājaka eva tvayājyaṃ yājayan pratyavāyamāsādayet, rājñaḥ pratigṛhṇanniva vidvān /\nsa ca tīvratadeṇa tapasaiva vilīyata ityarthaḥ /\ntarhi mahājano yena gataḥ sa panthāḥ /</p>\n\n<lg>\n<l>iti nyāyena vayamapyanadhikṛtān vyutpādayāma ityata āha--na ceti /</l>\n<l>nanu kutārkikāṇāmajñānaṃ nivartayatā kimanena śāstrasyopakṛtaṃ syādityāha--kutārkikairiti /</l>\n<l>ajñānamasamyagjñānam //</l>\n</lg>\n\n<p>iha karmārambhe prārabdhasyāntarāyaviraheṇa parisamāpti kāmayamānā abhīṣṭadevatā namaskārapūrvakaṃ prekṣāvantaḥ pravartante /\ndṛśyate ca tatra tatra bahuśoṃ vyabhicāraḥ kṛtanamaskārasyāpi samīhitāsiddheḥ, viparītasyāpi samīhitasiddhaḥ,</p>\n\n<p>viparītasyāpi samīhitāsiddheḥ /\nna cātra vṛṣṭikāmaḥ kārīrī nirvapet /</p>\n\n<p>itivat prārabdhaparisamāptikāmo devatāṃ namaskuryāditi śrutirasti, yena vyabhicore 'pi karmakartṛsādhanavaiguṇyaṃ kalpayāmaḥ /\ntasmādar thakāma iha vaṭe prativasantaṃ yakṣaṃ pūjayeditiva daprāmāṇikaprasiddhivijṛmbhitametadityabhisandhāya kimu na kṛto vāttikakṛtā iṣṭadevatānamaskāra ityata āha--avigīteti /\npratyakṣamivāvigītaśiṣṭācāro 'pi śrutisadbhāve pramāṇameva, nirmūlasya ca śiṣṭācārasyāsambhavāt /\napramāṇamūlakasya ca prāmāṇikavigānavirahānupapatteḥ /\ntathā ca satyabhāvaḥ karmakartṛsādhanavaiguṇyamavalambate /\nasati ca bhāvo janmāntarīyasukṛtasaṃpattim /\nanvayavyatirekābhāvadarśanaṃ tvāgametarapramāṇagocaraṃ kāryakāraṇabhāvamapākarotītyarthaḥ /\nyadyavaṃ kimanena na kṛta ityata āha--parameti /\nyadi kṛtaḥ tat kimindraluptena gataḥ, yena na dṛśyata ityata āha--na niveśita iti /\n<lg>\n<l>atraiva dṛṣṭānto na khalviti /</l>\n<l>na khalviṣṭadevatānamaskāravat tanniveśanamapi kvacidupayujyata ityarthaḥ /</l>\n<l>nanvevaṃbhūtaṃ śiṣṭācāraṃ śiṣyā api grāhayitavyāḥ /</l>\n<l>na ca tanniveśanavyatirekeṇa te grāhitāḥ syurityata āha--maṅgalyāntara vaditi //</l>\n</lg></p>\n\n<p>tatreti /\nśāstre vyākhyātavye /\nnanu daṇḍakasūtrasyānuvādo nāstītyata uktaṃ saṃkṣepata iti /\nnanvādisūtratvamasya suprasiddhameva, abhisaṃbandhavākyatvāt, tatkimanena udīritenetyata āha--ādigrahaṇeneti /\nnanu śāstraniḥśreyasayoranena saṃbandho varṇyate, tataḥ saṃbandhavākyamidamiti yuktam, abhistu kimarthamityata āha--abhimata iti /\nasti hi śāstraniḥśreyasayorvācyavāyakabhāvalakṣaṇo 'pi saṃbandhaḥ, na cāsāvihābhimtaḥ, prekṣāvatpravṛttyanaṅgatvāt /\nna hi vācakād vācyapratītervācyasya niṣpattiḥ, yato mumukṣurvācake pravartatām /\nupāye tūpeyārtho pravartate /\ntena hetuhetumadbhāva eva vivakṣita ityarthaḥ /\nnanu nātra śāstram, tasya niḥśreyasahetutvaṃ vā śrūyata ityata āha--pramāṇādīti /\nrūḍhapadātikrame kiṃ tātparyamityata āha--na hīti /\nyadyapi śiṣyate anuśiṣyate pramāṇādikamaneneti śāstramiti vyutpattyā atrāpi kāraṇatā gamyate, tathāpi śāsakasaṃbaddhavyāpāravattayā, na tu śiṣyasaṃbaddhavyāpāravattayā /\nsā ceha vivakṣitā /\nanyathā pramāṇādīni tattvato jñātvāpi tāvanna mucyate</p>\n\n<lg>\n<l>yāvannānuśiṣyāditi /</l>\n<l>tadidamuktam--padārthatattvāvagamakaraṇatayeti na svarūpeṇeti ca /</l>\n<l>nanu hetutvakaraṇatve na viṣayabhedena bhavitumarhata ityata āha--teneti //</l>\n</lg>\n\n<p>ubhayorapi hetuḥ śāstraṃ karaṇaṃ ca /\nkiṃ tu padārthatattve jñāpakatayā niḥśreyase tadvyāpāravataḥ karaṇatayetyarthaḥ /\ntadidamuktam--tathā ceti /\nevaṃ ca sati śāstrasya niḥśreyase karttavye padārthatattvajñānasya nirūktibalena vyāpāratve darśite vyāpāravyāpāriṇoḥ kāryakāraṇabhāvaḥ /\ntathā vyāpāravatā śāstreṇa vyāpāraviṣayasya pramāṇādeḥ pratipādyapratipādakabhāvaḥ /\ntathā vyāpāraviṣayeṇa pramāṇādinā vyāpārasya tattvajñānasya viṣayaviṣayībhāvaḥ /\ntathā vyāpāreṇa tattvajñānena vyāpārulasya niḥśreyasasya kāryakāraṇabhāvaḥ /\ntathā vyāpāraviṣayaphalayorhetuhetumadbhāvaḥ saṃbandha sūcito nāntarīyakatvāt /\nna hyataddhetukastadvacāpāro nāma, nāpyatatkarma tadvacāpāraviṣayaḥ, nāpi tatphalānanuguṇastadvacāpāraḥ, tadvacāpāraviṣayo veti pajcasu vaktavyeṣu upalakṣaṇārthaṃ dvayamāha--śāstrapramāṇāditi /\nenameva vyutpattilabhyaṃ vyāpāramabhipretya tattvasya jñānamiti karmaṇi ṣaṣṭhī</p>\n\n<p>bhāṣyakāreṇa darśiteti na karaṇavyutpattirvirūddhā //</p>\n\n<p>nanu śiṣyācāryaśāstratadvyākhyānānāmapi saṃbandhāḥ kaiścit samānatāntrikaiḥ pradarśitāḥ /\nte kasmānna pradarśyante ityata āha--tadidamabhidheyeti /\nna hrāstītyetāvanmātreṇaiva pradarśanīyam /\nkiṃ nāma? yāvatyapratipādite prekṣāvatpravṛttirna syāt, tāvat pradarśyate /\nna ca śiṣyācāryādisaṃbandhāḥ prekṣāvatpravṛttyaṅgam, teṣāṃ pravṛttiphalatvāt /\npravṛttyuttarakālaṃ hi śiṣyaḥ pratipādyaḥ, pratipādakaścācāryaḥ, śāstraṃ vyākhyeyam, vyākhyātā ca sa ityādi sidhyati /\n<lg>\n<l>na ca śāstrācāryādīnāṃ svarūpapratipādanamapyupayujyate, pramāṇāntarasiddhatvāt /</l>\n<l>tasmāt prayojanamabhidhayaṃ tayoḥ saṃbandho 'bhidheyastaddvārā śāstrasya prayojanena saṃbandha ityetadarthatveme prathamasūtrasya nyāyyamityarthaḥ /</l>\n<l>nanu yasya mithyājñānaṃ saṃsāraṃ pratanoti tasyaiva tattvajñānaṃ niḥśreyasahetuḥ, ātmā ca tathā, tadanyeṣāṃ tu śāstrābhidheyānāmapi na niḥśreyasahetutvam /</l>\n<l>tathā ca na niḥśreyasasaṃbandhaḥ ityata āha--yatpadārtheti //</l>\n</lg></p>\n\n<p>nanu pramāṇādipadārthatattvajñānasya yadi niḥśreyasahetutā śāstrapravṛtteḥ pūrvameva pramāṇasiddhā niṣprayojanaṃ śāstre prayojanābhidhānam, mānāntarasiddhe upadeśānapekṣaṇāt /\natheta eva tanniścayo dusttaramitaretarāśrayatvam /\npravṛtto hi prayojanaṃ niścinuyāt /\nniścitaprayojanaśca pravarteta /\nna ca pravṛtteḥ prāgeva munivacanānniścinoti, prathamasūtra eva prayojanāniścayena pravṛttyanupapatteḥ /\ntatrāpi ca pravṛttyarthaṃ prayojanāntarābhidhāne 'navasthā /\ntadaniśvaye 'pyādyā pravṛttiścet, uttarottarapravṛttāvapi tathātvaprasaṅgaḥ /\ntasmāt prayojanādyabhidhānamanarthakamiti kecit /\ntadanupapannam /\ntridhā hi puṃsāṃ cittavṛttayaḥ, anubhava icchā prayatnaśceti /\ntatrānubhavo necchāmanuvidhatte, aniṣṭasyāpyupalabdheḥ /\nicchā tu puruṣārthe svarasotthitā, tatsādhane ca tathātvānumānotthāpyā /\nprayatnastu sādhanaviṣaya eva /\ntatra sādhanagocarāvicchaprayatnau /\nādyā pravṛttirityucyate, na tvanubhavaḥ /\nphalagocarā vā icchā pravṛttiḥ, cena tayorapi prayojananiścayāpekṣā syāt /\nna</p>\n\n<p>hyupekṣaṇīyaṃ niṣprayojanamiti nānubhūyate /\nnāpi sukhaṃ prayojanāntaraśūnyakiti neṣyate /\nnāpi mumukṣuṇānapekṣite svarge yāgādikaṃ tatsādhanatayā nānubhūyate /\npuruṣārthasādhane tvicchālakṣaṇā vā prayatnalakṣaṇā vā pravṛttirna svarasasiddhā /\nna hi kaścit kṣudhī duḥkhaprahāṇaṃ tṛptisauhityasukha vā ananusaṃdhāyānnamattumicchati prayatate vā /\ntasmād yatra yaḥ pravartayitavyaḥ sa tatsādhyamarthaṃ daśayitvā, yataśca yo nivartayitavyaḥ sa tatsādhyamanarthaṃ darśayitveti /\nuktaṃ pracojanādikam /\ntattu śrotā kathaṃ śraddhāsyati, aśraddadhāno vā kathaṃ pravartsyatītyavaśiṣyate /\ntatrāha--viniściteti /\nyadyapi munerāptatvāvadhāraṇe prayojanānabhidhāne 'pi prayojanasāmānyaniścayo bhavatyeva prayojanavadidaṃ śāstramāptoktatvāditi , tathāpi nāsau pravṛttyaṅgam /\nna hi prayojanavadityeva pravartate /\nkiṃ tarhi? asmadapekṣitaprayojanavadidamiti kṛtvā /\nsa ca prayojanaviśeṣo vacanādevāvasīyata iti sārthakametadabhidhānam /\ntadidamuktam--prayojanādi viniścitya /\n<lg>\n<l>viśeṣata iti śeṣaḥ /</l>\n<l>viniścayaśca śāstropāyakamevedaṃ niḥśreyasamityākāro na tvavaśyaṃbhāviprayojanākāraḥ, kṛṣyādāvavagrahādivadatrāpyantarāyasaṃbhavāt /</l>\n<l>tadidaṃ prayojanasya pravartakatvamuddeśyatayā, na tu pravṛttiviṣayatayā /</l>\n<l>tena neṣṭābhyupāyatāvidhivirodhaḥ //</l>\n</lg></p>\n\n<p>nanu munerāptatvāniścaye kiṃ tadvacane pravṛttirnāstyeva? tathā sati tasyāptatvaniścayo 'pi kathamityata</p>\n\n<p>āha--āptatvāniścaye tvarthasaṃśayāt /\nśāstrasādhyatayeti śeṣaḥ /\nnanu saṃśayānasya kathaṃ prekṣāvataḥ pravṛttiritya āha--na khalviti /\nyadyapi ca sasyādhigamasya kṛṣyādisādhyatayā saṃśayo nāsti, tathāpi bhaviṣyattayā astyeva /\ntathāpi</p>\n\n<p>tamuddiśya prekṣāvantaḥ pravartante /\nyathā ca tatra śataikāṃśikaḥ phalābhāvaḥ phalakoṭistūtkaṭā tathātrāpi /\nna hīndriyāpātajo 'yaṃ saṃśayaḥ /\nkiṃ nāma? āptatvāviniścayahetukāprāmāṇyaśaḍkyā samākṛṣṭaḥ /\nvastutastu sūtrāt prayojanādiniścayākārameva vijñānamityarthaḥ /\nnanu saṃśayaḥ prayojanādivākyābhāve 'pi sulabhaḥ, viśeṣasmṛtistu arthitvaviśeṣāt bhaviṣyatītyāha--na ceti /\nyadvacanena hi yaḥ pravartate sa tadvacanādeva viśeṣasmṛtimapekṣate, na svātantryeṇa /\nna hi rogārto mamedaṃ roganivṛttisādhanaṃ bhavenna veti yatra tatrocchṛḍkhalaḥ svayamutprekṣya pravartate /\nkiṃ nāma? anavadhṛtāptatvasyāpi vaidyasyaiva vacanāt /\nanyathā tvayaṃ prayojanābhidhānamanadhigacchan anarthamapyāśaṅketa, kiṃ niṣprayojanamidaṃ kākadantaparīkṣāgranthavat, utāśakyasādhanaprayojanaṃ mṛtyuharahimamahīdharottarasānusiddhasaṃjīvanīkathanavat, athānabhimataprayojanamāryāvartanivāsinaṃ prati dākṣiṇātyasya mātulakanyakāpariṇayaprakramopadeśavat, athābhimatasyāpi śakyasyāpi prayojanasya laghīyasyupāyāntare satyapi gururayamupāyaḥ pipāsuṃ prati gīrvāṇataraḍgiṇītīrasamīpakūpakhananopadeśavat /\netāsu cānarthasaṃbhāvanāsu na pravartate /\nna ca prayojanābhidhāne 'pyetāsāmavakāśaḥ, lokavyavahārocchedaprasaṅgāt /\nna hi kaścid vaidyavacanādeva māśaḍkya nivartate yathā</p>\n\n<p>svayamutprekṣyeti bhāvaḥ /\ntadanarthakaṃ niṣprayojanamityarthaḥ /\n<lg>\n<l>aśakyānuṣṭhānatvamupāyasyāsiddhamityata āha--tathā hīti /</l>\n<l>iha dvividhaḥ pramāṇaśabdasyārthaḥ--pramīyate 'neneti ca pramāṇam, pramitiḥ pramāṇamiti /</l>\n<l>ca /</l>\n<l>tatra prathamamadhikṛtyoktam--prameyādīnāṃ tattvajñānaṃ pramāṇatattvajñānādhīnamiti //</l>\n</lg></p>\n\n<p>nanvidindrayādīnāmajñāyamānānāmeva svaviṣayaparicchedajanakatvaṃ paśyannapi kathamevaṃ brūyādityata āha--na hīti /\npramāṇatvenājñāyamānaṃ pramāṇaṃ svaviṣayaṃ paricchinatti, na tvavadhārayati /\ntacceha vivakṣitamityarthaḥ /\nkimiti nāvadhārayati? na hindriyamajñāyamānamaniścayākārameva jñānaṃ janayatītyata āha--tāvanmātrasyeti /\nyadyapi niścayākārameva jñānamādhatte tathāpi tathābhūtasyaiva bhūyo bhūyaḥ prameyaviraholabdherviśeṣānupalabdheśca saṃdehastadavaskandatītyarthaḥ /\ntatkiṃ kvacidapyavadhāraṇaṃ nāstyeva? tathā sati toyamevedamityādiko laukikaḥ pratyayaḥ, tathā pūrvapakṣiṇaḥ kvacidapi viniścayo nāstyevetyādikaścābhimāno viruddhyetetyata āha--api tviti /\nyadi kvacit prameyatattvāvadhāraṇaṃ paramārthaḥ, tadā pramāṇatattvāvadhāraṇadvāreṇaiva /\npramārāntareṇa tu bhavanna pāramārthikamityarthaḥ /\nbodhakatvaṃ bodhajanakatvaṃ bodhajananāvacchinnā satteti yāvat /\n<lg>\n<l>avyabhicāritvamaviparītānubhavajanakatvamaviparītānubhavajananāvacchi nnā satteti yāvat /</l>\n<l>evaṃ copadhidvayāvacchinnāyāḥ sattāyā upādhibhedād bhinnāyā ivaikasminnarthe samavāyaḥ kṛtakatvānityatvayoriva na viruddhaḥ /</l>\n<l>tenāvyabhicāritvena jñāyamāneneti śeṣaḥ /</l>\n<l>pramāṇyāvadhāraṇaṃ tarhi kkopayujyata ityata āha--tadeva hīti //</l>\n</lg></p>\n\n<p>pramāṇaṃ hi pramākaraṇam /\nna ca karaṇatvādayaḥ sāmānyaviśeṣāḥ santi /\nsāmānyasaṃkaraprasaṅgāt /\nkiṃ nāma? sādhakatamatvameva karaṇatvam /\ntadviśeṣakastu kriyāviśeṣa eva /\nsa cātra pramālakṣaṇaḥ /\npramā cāviparītopalabdhiḥ /\nato 'viparītānubhavajanakatvalakṣaṇamavyabhicāritvameva prāmāṇyamityarthaḥ /\nyadyevaṃ tadavadhāraṇapūrvakameva prameyādyavadhāraṇamastvityata āha--tacceti /\npramākaraṇatvaṃ hi nānavadhāritāyāṃ pramāyāmavadhārayituṃ śakyamityarthaḥ /\ntarhi pramātvamevāvadhāryatām, na hi tadapyaupādhikaṃ yenopādhyanavadhāraṇe naivāvadhāryetetyata āha--tathā hīti /\nvijñānasya pramāyāḥ /\nprāmāṇyaṃ pramātvam /\nsvato vetyasya svātmanā vā svagrāhakeṇa vetyarthaḥ /\ntatra prathamaṃ dūṣayati--na khalviti /\ndharmadharmiṇorabhedapakṣe anātmasaṃvedanamityetadeva dūṣaṇam /\nānātmasaṃvedanatā copapādayiṣyata iti hṛdayam /\nbhedapakṣe prāgeveti /\nyo hi yad gṛhṇāti sa taddharmamapi gṛhṇīyāditi saṃbhāvyetāpi /\nyastu dharmiṇameva nākalayati, tasya dharmagrahaṇavārtāpi kva? yadyapi ca śabdagandhādayo vyomabhūmyādyagrahe 'pi gṛhyante, tathāpi na taddharmatayetyarthaḥ /\nsvagrāhakeṇa veti dūṣayati--nāpīti /\ntaddhi mānasaṃ vā syāt laiḍgikaṃ vā? ubhayamapi manaso jñātatālakṣaṇāt liṅgād vā aviśiṣṭāt jāyamānaṃ kathamiva tadābhāsaviśiṣṭaṃ gṛhṇīyat? viṣayaviśeṣāt tu tathātve apramāṇyasyāpi svata eva grahaṇaprasaṅgāt, tatrāpi viṣayavaiśiṣṭacasya sattvāt /\npramāyāḥ prāyikatayā tadvāsanāyāḥ samutkaṭatvādapramāpi samutkaṭatvādapramāpi prametyeva gṛhyate /\ntato bādhakādhīnamevāprāmāṇyamāsaṃjitarajatatāyāmiva</p>\n\n<p>śuktikāyāṃ śuktikātvamiti yadi tathāpyāsaṃjakasyāpi yadyāsaṃjakatvamavagataṃ kathaṃ na svato 'prāmāṇyagrahaṇaprasaṅgaḥ? tatrāpi prāmāṇyārope tu kathaṃ nānavasthā? na ca kṛtrimaṃ rūpamaparibhūya grahaṇaṃ grahaṇāmityucyate, saṃśayenābhibhūtatvāt</p>\n\n<lg>\n<l>māyāliḍgini jhaṭiti parivrājakabuddhivat /</l>\n<l>tasmāt jñānaṃ gṛhyata evetyeva na /</l>\n<l>yadi tu daivād gṛhyate, tadā jñānamityeva; na tu pramāṇamapramāṇaṃ vetyarthaḥ //</l>\n</lg>\n\n<p>nanu yadi svīyāt svata iti na nirvahati, vakṣyamāṇena ca nyāyena nāpi parataḥ, asti cāyaṃ pramāṇāpramāṇapravibhāgavyavahāro niḥśaṅkaḥ /\ntataḥ svasaṃvedananaya evāstu /\ntena hyayaṃ nirvahet /\nna hi tatra kiñcidanavasthādikaṃ paśyāma ityata āha--eteneti /\nsvasaṃvedananayo hi na tāvat pramāṇasiddhaḥ /\nkadācit pramāṇavyavahārasauṣṭhavāt svīkriyetāpi yadyayaṃ tena nirvahet, na tvetadasti /\nyathā hi pramāṇaṃ svātmānaṃ gṛhṇat prāmāṇyamapi gṛhṇāti tathā tadābhāsamapi tadābhāsatva gṛhṇīyāt /\ntathā ca sarvamithyājñānāt apravṛttiprasaṅgastadavasthaḥ /\nna ca tatrāpi pramāṇyāropāt pravṛttiḥ, svātmabhūtasyāpramāṇyasya svasavedanatayā grahaṇe samāropāsaṃbhāvāt /\n<lg>\n<l>agrahaṇe vā svasaṃvedananayānupapatteḥ /</l>\n<l>dharmadharmiṇorbhedāt svarūpagrahaṇe 'pi nāprāmāṇyarūpadharmagrahaṇamiti yadi, tadā prāmāṇyasyāpyagrahaṇaṃ syāt /</l>\n<l>tasmāt svasaṃvedananaye 'pi svarūpavedanamātraṃ syāt /</l>\n<l>na tu prāmāṇyādivedanamityarthaḥ //</l>\n</lg></p>\n\n<p>parato veti dūṣayati--nāpīti /\ntadgocaraṃ tadgocaragocaraṃ madhyapadalopāt /\nprātyakṣike ca vahnijñāne prātyakṣikameva vahnijñānāntaramiti yāvat /\ntacca dvividham, samānendriyajamindriyāntarajaṃ ca /\nevamanumāne 'pi anumānajñānāntaraṃ talliṅgajaṃ</p>\n\n<p>liṅgāntarajaṃ ca /\nevaṃ śābde 'pi śābdajñānānantaraṃ tadāptaśabdajamāptāntaraśabdajaṃ ceti samānajātīyasaṃvādo darśitaḥ /\narthakriyetyādinā kāryaliṅgakaṃ tadgocaretyādinā cākāryakāraṇaliṅgakamanumānatrayaṃ vijājīyasaṃvādarūpaṃ darśitam, upalakṣaṇaṃ caitat /\nāptopadeśajamapi saṃvādakaṃ jñānaṃ bhavatyeva jñānaṃ bhavatyeva /\nso 'yaṃ pramāṇye niścetavye saṃvādo yadyapi vyadhikaraṇastathapyarthatathātvamava dhārayannarthavattvaṃ pravartakasyāpyavadhārayatītyetāvatā tathaivopavarṇitaḥ /</p>\n\n<p>dūṣayati--tacca sarvamiti /\nevaṃ pramātvasya duradhigamatvamāpādya tadāyattāvadhāraṇe pramāṇānāṃ pramāṇatve yojayati--yadā ceti /\nnanu yadi prāmāṇyāvadhāraṇenaivapravṛttiḥ, tadā saiva sārvalaukikī svata ityādivikalpān phalgūkariṣyati /\natha tadavadhāraṇavyatirekeṇāpi pravṛttirapratyūhā tadā māvadhāri prāmāṇyam, kiṃ naśchinnamityata āha--tadevamiti /\nvaidikaṃ vyavahāramadhikṛtya cedaṃ śāstraṃ pravṛttam, na laukikamityabhisandhiḥ /\nprakṛte yojayati--tasmāditi /\nnanu nityayoge matubiti durghaṭam, pramāṇārthayorevānityatvāt, parasparasamavāyabhāvāccetyata āha--nityatā ceti /\nnanvavyabhicāro 'pi vyāpyavyāpakabhāvalakṣaṇaḥ pramāṇaprameyayornāstītyata āha--iyameva ceti /\nso 'yamavisaṃvadādo visaṃvādābhāvo 'vyabhicāralakṣaṇam /\navyabhicārasvarūpaṃ tu lakṣyabhūtaṃ bhūtārthaparicchedakatvam, lakṣyalakṣaṇayorabhinnāśrayatvāt /\navyabhicārasvarūpaṃ tu lakṣyabhūtaṃ bhūtārthaparicchedakatvam, lakṣyalakṣaṇayorabhinnāśrayatvāt</p>\n\n<p>sāmānādhikaraṇyamiti mantavyam /\nyadyapi deśāvasthābhede kālabhedo 'pyarthasiddhastathāpi yathākathañcit kālabhedamātraṃ vivakṣitamatreti jñāpanārthaṃ tadgrahaṇam /\ntathā hi dūrasthe sthāṇau puruṣarpatyayasya kālāntare 'pi visaṃvādo nāsti yāvat</p>\n\n<p>na pratipattā nikaṭastho bhavati /\npratyetavya eva vā yāvanna nediṣṭhaḥ syāt /\n<lg>\n<l>evaṃ svapnāvasthāyām arthapratyayasya kālabhede 'pi tāvanna visaṃvādo yāvanna jāgarāvasthānubhavaḥ /</l>\n<l>na ca vācyamevaṃ sati kiṃ kālabhedagrahaṇeneti, deśāvasthayorabhede 'pi kālakrameṇāpi kvacid visaṃvādadarśanād yathā sunipuṇanibhālanādāpātajātasya kāmāturakāminījñānasya bhede 'pi kvacit kālāntare visaṃvādāt tadupagrahaḥ /</l>\n<l>tadanenendriyādīnāṃ kālakramabhāvinaḥ sahakāribhedāḥ sphuṭatarapratītihetavaḥ sarva eva saṃgṛhītāḥ /</l>\n<l>yadyapi ca pramāraviṣayāveva visaṃvādāvisaṃvādau saṃbhavavyabhicāralakṣaṇau tathāpyavisaṃvādasya dhruvaviṣayatvapratipādanārthaṃ svarūpagrahaṇaṃ sarvasya jñānasya dharmiṇyavisaṃvādāditi //</l>\n</lg></p>\n\n<p>pravṛttisāmarthyāditi vyadhikāraṇo heturatastadarthamāha--samarthapravṛttijanakatvāditi /\nyadyapi samarthapravṛtti tvādityuktesamañjasaṃ tathāpi pravṛttiryasyeti sambandhe ṣaṣṭhī /\nsa ca pramāṇapravṛttyorjanyajanakabhāva eveti sa eva</p>\n\n<p>darśitaḥ /\nnanu na tāvat pramāṇyasamarthapravṛtti janakatvayoravinābhāvaḥ pratyakṣeṇa śakyagrahaḥ, tayorevāpratyakṣatvāt /\nprāmāṇyaṃ hi samarthapravṛttijanakatvānumeyam /\ntaccānvayavyatirekānumeyameveti /\nnāpyanumānenānvayagrahaḥ /\nprāmāṇyasya</p>\n\n<lg>\n<l>kvacidapyasiddheḥ /</l>\n<l>siddhau vā kimanumānena, anumānantarasiddhatve tvanavasthaivetyata āha--yadi punariti //</l>\n</lg>\n\n<p>atra copekṣājñānānāṃ pakṣatvenānupādānānna bhāgāsiddhiḥ /\nvyatirekī ca sarvatra sapakṣābhāvamabhyupetya pravartata iti</p>\n\n<lg>\n<l>nāsādharaṇānaikāntikatā /</l>\n<l>na ca vācyam etasyaivānumānasyārthavattvānavadhāraṇe kathaṃ pramāṇānāmarthavattvasiddhiḥ? tadavadhāraṇe vā kathaṃ kevalavyatirekitvamiti? dvividhaṃ hyanumānasyārthavattvam, avinābhāvalakṣaṇaṃ pramājananalakṣaṇaṃ ca /</l>\n<l>tatra svaviṣayaparicchede kartavye avinābhāvāvadhāraṇamevāpekṣate na pramākaraṇatvāvadhāraṇamityanavaghṛtaprāmāṇyenaivānena pramāṇānāṃ pramāṇaphalatvalakṣaṇaṃ prāmāṇyaṃ sādhyata iti sarvaṃ sundaram //</l>\n</lg>\n\n<p>etenaitadapi nirastam yat prāmāṇyānavadhāraṇe aprāmāṇyānavadhāraṇamapi katham? prāmāṇyaniścayena hi tat niścīyate /\ntadanavadhāraṇe tu vyatirekaniścayo 'pi katham, vipakṣasya tathātvāniścayāditi? svarūpato dharmataścānavadhāritenaiva satā pramāṇena svaviṣayaniścayasiddheḥ /\nnanu nāstyevāsau vādī yaḥ prāmāṇyāniścaye 'pi vipratipadyeta /\nna hi prāmāṇyaṃ svīkṛtya tanniścaye vipratipattiḥ, svīkārasya niścayamūlatvāt /\nna cāsvīkṛtya, pramāṇaśūnyavipratipatteḥ sarvatra sulabhatayā sarvavādavidhiniṣedhavyavahāravilopaprasaṅgāt /\naniścite ca prāmāṇye tadatadrūpasaṃdeho 'pi kvacid durlabhaḥ, viśeṣasmṛterabhāvāt tatpūrvakatvācca sarvasaṃśayānām /\nnāpi sarvatrāprāmāṇyāsañjanam, prāmāṇyagrahaṇopāyanirākaraṇasyāprāmāṇye 'pi tulyatvāt /\nvikalpanirmitamavicāramanoharaṃ prāmāṇyādikamādāyāpi nāsya durvicārasya nirvāhaḥ /\nprāmāṇyānabhyupagame vikalpanirmāṇasyāpyasiddheḥ /\nna ca vikalpanirmite na saṃśayādivyavahāraḥ samasti /\nnahi vājiviṣāṇaṃ veti kaścit sandigdhe, nāpi naraviṣāṇamiti kasyacid viparyayaḥ /\ntasmādasti prāmāṇyādikaṃ tanniścayaśca /\ntadupāyastu cintāmarhati /\nevaṃ cānvayo 'styeva /\ntat kathaṃ kevalavyatirekyanumānam ityāśaḍkya saṃpratipattirūttaram--anvayavyatirekī veti /</p>\n\n<lg>\n<l>kevalavyatirekivādastu anvayānabhyupagamena kṛta ityabhisandhiḥ /</l>\n<l>anumānasyetyupalakṣaṇam /</l>\n<l>svata iti ca taditarasyāpi, svataḥ parataśca prāmāṇyasiddheriti //</l>\n</lg>\n\n<p>nanu samarthapravṛttijanakatvādityetāvataiva sādhyasiddheḥ pramāṇator'thapratipattāvityasamarthaviśeṣaṇaṃ vayadhikaraṇa cetyata āha--pravṛttijanakatvaṃ tviti /\n<lg>\n<l>prāmāṇyādyabhidhānadvārā hi śāstrasya niḥśreyasena saṃgatiḥ, na tu svarūpeṇa /</l>\n<l>tato yathā pramāṇāditattvajñānaṃ sādhyatayā prayojanaṃ pratijñāyate tathā pramāṇādyabhidheyatayāpi pratijñeyaṃ bhavati /</l>\n<l>yathā athāto dharma vyākhyāsyāmaḥ (vai.sū.1.1.1) iti dharmasya vyākhyeyatvenaiva pratijñā samānatantre na ca tadabhidheyatāpratijñānamatra /</l>\n<l>tasmādabhidheyattvāpratijñānānna pramāṇādayaḥ śāstreṇābhidhīyanta iti śrotṛbuddhacanurodhenāśaḍkya sūtrakārahṛdayānurodhena vārttikamuttarayatisyādetaditi //</l>\n</lg></p>\n\n<p>śiṣyākāṅkṣākrameṇa hi śāstramidaṃ pravṛttam, anapekṣitābhidhāne anavadheyatvaprasaṅgāt /\nna ca śiṣyākāṅkṣā kiṃ vakṣyati bhavāniti /\nkiṃ tu niḥśreyasaṃ kuto 'dhigamyata iti /\ntatrottaram--pramāṇāditattvajñānānniḥśreyasādhigama iti /\ntataḥ kathamiti? tataḥ ke, kati, kiṃlakṣaṇāḥ pramāṇādayaḥ iti /\ntatroddeśavibhāgalakṣaṇānīti /\ntataḥ kathamiti? tatra dvitīyādhyāyādīti /\netacca sarvamanubhavasiddham /\nnātrāpi vacanāpekṣā /\nuktāboddhāraṃ prati tu vyākhyātāro bhavanti, yata</p>\n\n<lg>\n<l>evamayamāheti /</l>\n<l>tadanubhavasiddhamapi pramāṇādyabhidhāyakatvaṃ yaḥ kutaścid vyāmohānna pratipadyate taṃ prati vyākhyātā śāstrasya puruṣaśreyo 'bhidhāyakatvādityāhetyarthaḥ //</l>\n</lg>\n\n<p>nanu śreyo 'bhidhānamātreṇāpi na pramāṇādyabhidhānaṃ sidhyati /\nna hi pramāṇādipadārthā eva śreyaḥ /\natha svayameva vivarīṣyati--tatpadārthāḥ pramāṇādaya iti /\ntathāpi tacchāstraṃ śreyo 'bhidhatta ityanene kim? atha śreyaḥśabdasya pramāṇādaya evārthaḥ, tarhi śreyaḥ punaḥ sukhamahitanivṛttiriti kimityata āha--yadyapīti /\nyadyapi śāstra punaḥ puruṣaḥ punaḥ śreyaḥ punariti pratipadaṃ gṛhītvā vivaraṇaṃ prakṣayeṇetyantena sphuṭāvabhāsam /\nna ca puruṣā rāgādimanta ityādāvapi</p>\n\n<lg>\n<l>vivaraṇatvāśaḍkā, prakṛtenāsaṃbandhāt /</l>\n<l>na hi rāgādimantaṃ prati śāstraṃ na sasādhanaṃ śreyo 'bhidhatte /</l>\n<l>na ca taṃ prati na tat śreyo yena vītarāgo vivicya gṛhyatām /</l>\n<l>tathāpi, tasmāt tat śāstraṃ puruṣaśreyo 'bhidhatta iti madhyapatitopasaṃhāra eva vivaraṇavicchedabhramo mā bhūdityetadarthamavacchinatti--upabhogāt prakṣayeṇetyanteneti //</l>\n</lg>\n\n<p>nanu samūho vyūhaviśiṣṭa ityasaṃgatam, paryāyatvādityata āha--vyūha iti /\nte khalvamī samūhāḥ praṇetṛpuruṣecchānurodhinaḥ svārthānurodhino vetyata āha--eka-smṛtīti /\nyadyapyekārthapratipādanāvacchinnā varṇāḥ</p>\n\n<p>padamityetāvadeva lakṣaṇaṃ tathāpyetadeva lakṣaṇaṃ kṣaṇabhaḍgurāṇāṃ kathamityetaduktam--ekasmṛtisamārūḍhā iti /\nsamūhaḥ padamiti vārttike śeṣaḥ /\npadasamūhaḥ sūtramiti vārttikam /\ntaccānupapannam /\nvākyaviśeṣo hi sūtram /\nna ca vākyasāmānyamapi padasamūhamātram, gauraścaḥ puruṣo hastītyāderapi vākyatvaprasaṅgādityata āha--evaṃ svārtheti samūho veditavyaḥ sūtratveneti śeṣaḥ /\n<lg>\n<l>sūtrasamūhaḥ prakaraṇamiti vārttikam /</l>\n<l>tatra cāvāntarasamūhabhede kāraṇābhāvāt, śāstrameva sūtrasamūharūpaṃ prakaraṇamiti prāptamityata āha--evaṃ kvaciditi /</l>\n<l>tadyathā prayojanābhidheyasaṃbandhapratipādanamekamarthamadhikṛtya prathamadvitīyasūtrayoḥ samūhaḥ prakaraṇam /</l>\n<l>evaṃ pramāṇaprakaraṇam, prameyaprakaraṇam, nyāyapūrvāṅgaprakaraṇam, nyāyāśrayaprakaraṇam, nyāyāśrayaprakaraṇam, nyāyasvarūpaprakaraṇam, nyāyottarāṅgaprakaraṇamityādyūhyam //</l>\n</lg></p>\n\n<p>prakaraṇasamūhaścāhnikamiti vārttikam /\ntadidaṃ prakaraṇānāmavāntaraikavākyatāyāmasatyāṃ na sidhyatītyata āha--prakaraṇānāmiti /\nasti hyamīṣāṃ prakaraṇānāṃ saparikaranyāyalakṣakatvamekamiti /\ntatsamūha āhnikam /\nuttarasmiścāhnike nyāyanyāyābhāsavivekopāyalakṣaṇamekam /\ntatrāpi kathāprakaraṇam, hetvābhāsaprakaraṇam, chalaprakaraṇam, puruṣāśaktiliṅgaprakaraṇamityevaṃ prathame lakṣaṇamadhyāyārthaḥ /\ndvitīye pramāṇaparīkṣā /\ntṛtīye kāraṇarūpaprameyaṣaṭkaparīkṣā /\ncaturthe kāryarūpaprameyaṣaṭkaparīkṣā /\npañcame puruṣāśaktiliṅgaviśeṣalakṣaṇamiti /\n<lg>\n<l>evaṃ dvitīyādhyāyādāvāhnikaprakaraṇasaṃgatīstatraiva darśayiṣyāmaḥ /</l>\n<l>tadidamuktam--evaṃ tatra tatra veditavyamiti /</l>\n<l>tatra tatretyāhikādāvityarthaḥ /</l>\n<l>nanu ca tatra ekaprakāro 'pi na darśitaḥ, kathaṃ tatra tatra veditavyamityata āha--etāśceti //</l>\n</lg></p>\n\n<lg>\n<l>nanu śāstrasya sasādhanapuruṣaśreyo 'bhidhāyakatvaṃ pratijñāya śāstrasvarūpadarśanaṃ kkopayujyata ityata āha--tadevamiti /</l>\n<l>śāstrasvarūpākhyānapūrvakaṃ tadarthakathanaṃ sugamaṃ bhavatītyabhiprāyaḥ //</l>\n</lg>\n\n<p>nanu pratītisiddhaṃ pramāṇādīnāṃ ṣoḍaśatvaṃ kimityanūdyata ityatastannirākaraṇīyām āśaḍkāmāha--nanviti /</p>\n\n<p>sāmānyaviśeṣaḥ sādharmyaviśeṣaḥ /\nyato 'syeti padasamūhasya śāstrasya /\npadārthāḥ padānāṃ samūhinām arthāḥ pramāṇādayaḥ /</p>\n\n<p>tasmāt śāstraṃ vākyarūpaṃ puruṣaśreyo vākyārtharūpamabhidhatte /\nsamādhānamiti śeṣaḥ /\nkathaṃ niḥśreyasāya kalpanta ityāpātataḥ /\nparamārthato teṣāṃ kālpanikatve niḥśreyasamapi kālpanikam /\ntatastadarthaṃ prayāso viphalaḥ tasyāyatnasiddhatvādityāśayaḥ /\nkalpanākośasyānantaprasaratvādanantātmāna ityāpātataḥ /\nparakārthato nirātmāna ityāśayaḥ /\npratyakṣānumāneti pramāṇadvayopanyāsaḥ svasiddhāntaviruddho vāttikakṛta ityāha--pramāṇādaya iti /\nnopamānaviṣayā iti /\nyadyapyupamānasya saṃjñāsaṃjñisaṃbandhaparicchedaphalasya śabde pramāṇe 'styevopayogaḥ, agṛhītasamayasya śabdasyāpramāpakatvāt /\nsamayasya ca prāyaśa upamānenākalanāt /\ntathāpi na tena te sākṣād viṣayīkriyante pramāṇādaya ityarthaḥ /\nnanu yadi sākṣādupamānasya prakṛtānupayogādanabhidhānam, tarhi śabdo 'bhidhīyatām /\nsa hi sākṣādupayogītyata āha--yadyapīti /\ntatrāpītyāgamaviṣayaparāmarśaḥ /\nāgamo hi yatra pravartate tadviṣayameva pratyakṣamanumānaṃ vā apekṣate /\nte tu samūle api na sviṣayapravṛttaṃ pramāṇamapekṣete /\ntato mūlāsaṃplutaviṣayatvāt te eva darśite ityarthaḥ /\nvainayiketi viśiṣṭo nayaḥ śāstraṃ nyāyaśāstram, tajjanyabuddhivirahiṇa ityarthaḥ /\nnaitāna viviñcate samāropitād rūpāditi śeṣaḥ /\nśuśrūṣādirityādigrahaṇena śravaṇādau pāṭavam /\nsaṃdigdhasyāpi jijñāsā na bhavatyevānabhimatāpavargasyetyata uktam'--śiṣyasyeti /\nśiṣyatayā mumukṣutādisaṃpattimupalakṣayati /\nvipratipanno 'pi kathāmārabhamāṇo 'pyamumukṣurgalite 'haṅkāre na sāpekṣo bhavatītyato niṣphalo jalpavitaṇḍārambha ityata āha-- śiṣyamāṇasyeti /\nmohādapi mokṣamicchata ityarthaḥ /\n<lg>\n<l>jalpavitaṇḍābhyāṃ vigalite 'haṅkāre iti yojanā /</l>\n<l>sāpekṣasya sataḥ pratipādyateti vākyaśeṣāgre /</l>\n<l>kenacit pramāreṇeti /</l>\n<l>prathamasūtrapāṭhaprakāreṇetyarthaḥ //</l>\n</lg></p>\n\n<p>nanvasaṃdigdhasyāpi saṃdigdhīkaraṇe kimasya prayojanamityata āha--asaṃdigdho 'pīti /\ntathā ca pramātaṇāṃ</p>\n\n<p>sāpekṣāṇāmiti śeṣaḥ /\nte 'bhī durlalitāḥ śiṣyā yadi mokṣādāvapi indriyādyapekṣante, tadā kathaṃ pratipādyā ityato</p>\n\n<p>vārtikaṃ pūrayati--kañciditi /\ndṛṣṭaprayojanopayoginaṃ pratyakṣopalabhyamānamityarthaḥ /\ndṛṣṭaprayojanopayoginamevānumeyaṃ</p>\n\n<p>jijñāsava ityuttaratrāpi pūraṇīyamityāha--evamuttaramapīti /\nnanvetāvatāpi jijñāsava ityuttaratrāpi pūraṇīyamityāha--evamuttaramapīti /\nnanvetāvatāpi sāpekṣā anenaiva śāstreṇa pratipādyāḥ pratyakṣānumānābhyāṃ ceti</p>\n\n<p>parasparavyāhatamityata āha--ayamabhisandhiriti /\nparamapuruṣārthasādhanaṃ tu jijñāsava iti śeṣe nyāyeneti śeṣaḥ /\niha yadyapi sukhaṃ dṛṣṭameva vidhāyakapramāṇagocara eva ahitanivṛttiradṛṣṭaiva niṣedhakapramāṇagocara eveti yathāsaṃkhyamapi saṃbhavati /\ntathāpi śreyaḥ punaḥ sukhamahitanivṛttiśceti ato na kiñcidadhikamuktaṃ bhavatīti pramāṇāviśeṣasaṃbandhakathanameva param /\nna ca tenedānīmasti prayojanam /\nna cābhimataśreyoviśeṣanirdhāraṇe kartavye vidhiniṣedhagocaratvopavarṇanamupayujyata ityabhisaṃdhāyānyathā vyācaṣṭe--tatrāpīti /\ntacchreyaḥ sukhamahitanivṛttiśceti tacchabdena dvayamapi śreyastvena parāmṛśyata ityarthaḥ /\nyathāsaṃkhyaṃ śaḍkāṃ nivārayati--na vyāsajyeti /\ndṛṣṭaṃ sukhamityatra</p>\n\n<p>drṛṣṭādṛṣṭaśabdayorarthamudāharaṇamukhena spaṣṭayati--srakcandaneti /\n<lg>\n<l>aihikamityarthaḥ /</l>\n<l>svargādīti āmuṣmikamityarthaḥ /</l>\n<l>uktamanyatrāpīti diśati--evamiti /</l>\n<l>ahitanivṛttirapyaihikyāmuṣmikī cetyarthaḥ //</l>\n</lg></p>\n\n<p>naivaṃ vāttike rūyata ityata āha--cakāralopāditi /\ncakārayorloparadityarthaḥ /\ntena dṛṣṭaṃ sukhamadṛṣṭaṃ ca /\ntathā</p>\n\n<p>ahitanivṛttiśceti vāttikārthaḥ /\ntadayaṃ saṃkṣepaḥ dṛṣṭaṃ śreyaḥ /\ntacca sukhamahitanivṛttiśca /\nsukhamapyaihikamāmuṣmikaṃ ca /\nduḥkhanivṛttirapyaihikyāmuṣmikī ceti /\ntatra sukhalakṣaṇaṃ śreyo dṛṣṭamadṛṣṭaṃ vā /\nnaitacchāstrasādhyam, tasya sragādiyāgādisādhyatvāt /\nātyantikasya ca tasyābhāvāt /\nahitanivṛttirapyanātyantikī dṛṣṭādṛṣṭabhinnā naitacchāstrasādhyā, tasyāḥ prasaktakaṇṭakādihisādiparihārasādhyatvāt, tadaprasaktau tvasādhyatvāt /\nata</p>\n\n<p>ātyantikīmahitanivṛtti nirdhārayituṃ punarbhinattītyāha--ahitanivṛtteriti /\nnanu yadi nivṛttiriti nanu yadi nivṛttiḥ prāgabhāvo duḥkhasya, sa kathamātyantikaḥ? uttarāntānavacchedo hi ātyantikatvam /\n<lg>\n<l>prāgābhāvasya ca tathātve prāgityeva na syāt /</l>\n<l>atha nivṛttiḥ pradhvaṃsaḥ, sa ca sarva evātyantika iti kuto nivṛtterātyantikatvavyutpādanamityata āha--ātyantikatvamiti /</l>\n<l>nivṛttasya nivṛttajātīyasya punaranutpādaḥ /</l>\n<l>tatraivātmanīti śeṣaḥ //</l>\n</lg></p>\n\n<p>nanvekaviṃśatiprabhedabhinnaduḥkṣahānireva ātyantikī duḥkhanivṛttiḥ, tatkathaṃ hānyeti vāttikamityata āha--sa ceti /\nnivṛttyā nivṛttisvarūpeṇa lakṣyate /\natra ca kāryaśabdena duḥkhamuktam /\nkāraṇaśabdena śarīrendriyaviṣayabuddhayaḥ /\nanuṣaḍgi sukhaṃ duḥkhenaikakāraṇatvāt /\natha śarīrādiṣu nivṛtteṣvapi dukhaṃ kiṃ na bhavet? mā bhūd duḥkham, sukhaṃ kiṃ na bhavet? na</p>\n\n<p>hyanyasminnatyantanivṛtte anyanna bhavati /\ntathā cānuṣaḍgāsukhinivṛttiḥ kimupavarṇyaya ityata āha--na hīti /\nkāraṇa vinā bhavatkāryaṃ kāryatāmava jahyāt /\natḥ śarīrādiṣvasatsu duḥkhavat sukhamapi na bhavati, tasyāpi tatkāryatvāt /\n<lg>\n<l>bhavadvā śarīrādiṣu satsveva bhavet /</l>\n<l>tathā ca duḥkhamapi bhavet kāraṇasadbhāvādityarthaḥ /</l>\n<l>atraivārthe vāttikaṃ yojanayati--tadidamuktamiti /</l>\n<l>anenaiva kāraṇamavidyātṛṣṇe, kāryāpravṛttiranuṣaḍgiṇau dharmādharmāviti ṭīkāvyākhyānam apahastitam, śarīrādīnāṃ duḥkhatvamanubhavabādhitamityata āha-- gauṇeti //</l>\n</lg></p>\n\n<p>nuna ghrāṇādisūtre(1.1.12) pañcendriyāṇi prasiddhāni /\nna ca pradeśāntare 'pi ṣaḍityata āha--ṣaṣṭhamiti /\ntantrayuktyeti bhāvaḥ /\nnanu viṣayā apyanitaretarasādhanasādhyāḥ pajcaiva vibhāge parīkṣāyāṃ ca siddhāḥ, na tu ṣaḍityata āha--tasyeti /\nyadyapi buddhisukhaduḥkhānyapi manaso viṣayaḥ, tathāpi, tasyaiva viṣayatvena duḥkhatvopacāro cadviṣayīkriyamāṇaṃ duḥkhamupajanayati /\nvakṣyati hi--viṣayā bodhyatvāditi /\nna ca buddhirbudhyamānā duḥkhahetuḥ /\nvakṣyati hi--buddhayastu sākṣāditi /\nsukhaduḥkhayostu duḥkhahetutvameva nāsti, sukhasya vijātīyārambhakatve 'pi rāgamātrāmbhakatvāt /\nduḥkhasya tu vijātīyārambhakatvādeva /\nicchādveṣaprayatnāstu pratīyamānā eva sākṣād duḥkha janayanti /\n<lg>\n<l>tathā hi, mumukṣustāvadicchāmi dveṣmi yogābhyāsādanyatra prayata iti pratītyaiva duḥkhī bhavati, ahitasādhanatvenecchādveṣaprayatnānāṃ tenāvadhāritatvāt /</l>\n<l>anyo 'pīṣyamāṇālābhe bubhukṣito 'smi pipāsito 'smīti pratītya duḥkhī bhavati /</l>\n<l>hitamevāhitamupalabhya dviṣato nivṛttabhramasya hitameva dveṣmi, dhiḍ māmiti duḥkham /</l>\n<l>evamaniṣṭa evārthe iṣṭabuddhyā prayatamānasya nivṛtte bhrame tathā alasasya prayatnamupalabhyaiva duḥkhamityetāvataita eva manaso viṣayatvena nirdiṣṭāḥ //</l>\n</lg></p>\n\n<p>nanu jarākuṣṭādyupahatadehasyopalabhyamānameva śarīraṃ duḥkhahetuḥ, tatrāpi viṣayatvenaiva duḥkhatvopacāraḥ syādityata āha--yadyapīti /\nanyathāsya duḥkhahetubhāvo 'sādhāraṇa iti śeṣaḥ /\nviṣayatvena puraridaṃ na ṣaḍbhyo bhidyate /</p>\n\n<p>asādhāraṇendriyasaṃbandhāttu bhidyate /\nna tu svarūpeṇa, viṣayāṇāmanantatvādityarthaḥ /\niha yadyapi anuṣaḍgo 'vinābhāva iti vakṣyati vāttikakāraḥ, tadupapattaye ca samānanimittatāsāmānādhāratāsamānopalabhyatāḥ, tathāpi na</p>\n\n<p>tāvanmātreṇāvinābhāvo nirvahati /\nsādhāraṇanimittāyāmapi hyanyatarāsādhāraṇanimittanivṛttāvekataranivṛttau itarānavṛttisaṃbhavāt /\nata eva ādhārasyopalabdhisādhanasya ca sāmye 'pyekatarasya kāraṇābhāvenābhāve 'pyanyatarasabhdāvenāvinābhāva ityāśaḍkya sukhasya duḥkhānuṣaḍgopapattaye duḥkhahetvanuṣaṅgamevāha--sādhaneti /\nato na dvitīyasūtravārtikaṭīkābhyāṃ virodhaḥ /\nsādhanapāratantryaṃ kāryātvāt /\nakāryasya ca sukhasyābhāvāt /\npāratantryaṃ ca daṃḥkhahetuḥ /\nyadāha--</p>\n\n<p>sarva paravaśaṃ duḥkham /</p>\n\n<lg>\n<l>iti /</l>\n<l>kṣayitvaṃ ca sukhasya samavāyikāraṇavattvāt /</l>\n<l>tadapi duḥkhahetuḥ, iṣṭaviyogo hi duḥkhaṃ janayatīti /</l>\n<l>kṣayitvaṃ kāme satīti tu vyākhyānaṃ duḥkhahetava iti bahuvacanaviruddham, ataḥ svatantramevedaṃ hetutrayam //</l>\n</lg>\n\n<p>kāma icchā /\nsāca sukhatatsādhanayorvyāpikā /\nna hi sukha tatsādhanaṃ vā anicchataḥ sukhaṃ nāma sukhasādhanaṃ ca /\ntadapi sulabhaṃ durlabhaṃ ca /\ntatra durlabhecchā duḥkhaikaphalaiva /\nsulabhecchātvaniṣiddhasādhanagocarā niṣiddhasādhanagocarā ca /\ntatra niṣaddhasādhānagocarāpi svarūpataḥ kāryataścādharmajananadvāreṇāvaśyaṃ duḥkhaphaleti /\naniṣiddhasulabhasādhānagocarāpi śarīrapāṭave satsati vā /\ntatrāsati duḥkhahetureva /\nśarīrādipāṭave 'pi savighnā nirvighnā ca /\ntatra savighnā duḥkhameva prasūte /\nnirvighnāpyaniṣṭasaṃbhinnaviṣayā tadviparītā ca /\ntatra prathamā avaśyaṃ</p>\n\n<p>duḥkhahetuḥ /\ndvitīyā tu viphalā saphalā ca /\ntatra prathamā duḥkhahetureva /\ndvitīyā tu savilambaphalā avilambphalā ca /\ntatra prathamā avaśyameva duḥkhahetuḥ /\ndvitīyāpyanāyativiśuddhā tadviparītā ca /\ntatra prathamā duḥkhahetureva /\ndvitīyā tu viṣayasya piriṇativirasatvād duḥkhameva prasūte, ativyāmohād viṣayeṣveva magnasyecchāntarameva vā, ubhayathāpyanarthamūlamiti /\n<lg>\n<l>evaṃ sukhānuṣaktaḥ kāmo 'pi duḥkhaheturiti /</l>\n<l>iha yadyapi rāgadveṣamohapravṛttayo 'pi duḥkhatadanuḍgisādhanabhāvādindriyādivat duḥkhatvena parisaṃkhyātumucitāstathāpi na śarīrendriyādivyatirekeṇāmūṣāmātmalābho duḥkhaṃ prati vyāpāro vā, indriyādīnāṃ punardeṣapravṛttyabhāve 'pi duḥkhaṃ prati vyāpāro jīvanmuktasyāstyeva /</l>\n<l>pravṛttiphalaṃ tu dharmādharmau yadyapi sukhaduḥkhahetū, tathāpyekaviṃśatividha duḥkhamayasaṃsāranṛtyaśālā mūlastambhatvādanayornātra parisaṃkhyānam /</l>\n<l>na hi bhāvini janmāntare śarīrendriyāviṣayabuddhisukhaduḥkhānyāhatya vyāpriyante yathā dharmādharmau //</l>\n</lg></p>\n\n<p>etadevābhisaṃdhāya kāraṇarūpadharmādharmocchedakrameṇa kāryarūpaikaviṃśatividhaduḥkhasyocchedovārttikakṛtā darśita iti tathaiva vāttikamavatārayati--uktaprakāreti /\niha cāgāmidharmādharmanivṛttāvupāyastatsādhanapravṛttiparityāgaḥ, utpannanivṛtau tūpabhoga iti</p>\n\n<p>darśitam /\ntadubhayamapyanupapannam, vāgbuddhiśarīrāmbhaṃ parityajya jīvitumaśaktayatvāt /\nmṛte 'pi śadīrādyantarajralepasya dupaneyatvāt, upabhāgaścāśakyaḥ, aniyatavipākasamayatvāt, anantatvādanantaphalatvācca /\nbhogāvasthāyāmapyanantakarmāntarotpādanatāyā avarāmāt /\natha kathañcidupabhogānutpādābhyāmutpannānutpannayoḥ śakyaḥ prakṣayaḥ, tarhi śāstravaiyarthyaprasaṅgaḥ, tata eva tatsiddherityāśaḍkya vārttikasyopaskurūte--saṃśayādīti /\nsaṃśayādītyādipadena caturdaśāpi nyāyaparikaratvena saṃgṛhītāḥ /\nparamanyāyetyanene mūlamūlībhāvavyavasthitāni catvāryapi pramāṇāni /\nnyāyo mārga iva nyāyamārgaḥ, niḥreyasabhūmeḥ prāptihetutvāt /\ndvādaśavidhetyātmādi prameyam /\ntadanena śāstrasyāvasaropayogau darśitau /\ntattvaparibhāvanetyanenābhyāsasya /\ntadevaṃ pūrvoktena nyāyena mokṣamāṇasya śāstre pravṛttiḥ /\ntataḥ parikaraparijñānam /\ntato nyāyamārgapariśodhanam /\ntatastena dvādaśavidhaprameyāsādanam, tato 'bhyāsaḥ, tataḥ prasaṃkhyānam /\n<lg>\n<l>tataḥ samūladoṣānuṣaṅganirmokṣaḥ /</l>\n<l>tato 'pravṛttiḥ /</l>\n<l>tata āgāminordharmādharmayorasaṃcayaḥ /</l>\n<l>ityevamanāgataḥ pravāho nivāritaḥ //</l>\n</lg></p>\n\n<p>yadyapi ca yāvaccharīrādibhāvinī pravṛttistathāpi doṣānuṣaṅgasahakārivirahānnāsau pravṛttiḥ</p>\n\n<p>tatkāryāsamarthatvāditi /\nutpannabhogamupapādayati--anādīti /\nyadyapi yathānādau bhāvaparamparāyāṃ karmāṇi pracīyante tathāpacīcante 'pi /\nna hyārambhe paraṃ bhavasyānāditā /\nnanūpabhoge karmārambho hyadhikāriṇi śarīre /\ntacca śarīrakoṭimadhyapatitamekaṃ śarīraṃ</p>\n\n<p>kadācit kiñcit kvacideva /\nbhogastu nāstyeva taccharīraṃ yatra nāsti, bhogasya tadāyatanatvāt /\ntasmādāyavyayaparyālocanayā parimitameva karma /\nata eva niyavipākasamayamapi /\ntasya ca kramabhāvibhirapi kiyadbhiḥ</p>\n\n<lg>\n<l>kaiścideva śarīrairūpabhogāt prakṣayo 'pi na durūpapādaḥ /</l>\n<l>tathāpyāgamaprāmāṇyāt kāyayaugapadyasyāpi prasaṃkhyānaphalatayā siddhatvādanantāmaniyatavipākasamayatāṃ cābhyupagamyaiva parihṛtam /</l>\n<l>vibhūtimatā anekakālopabhogyamapyekadā bhujyata ityatra samudrapānamudāharaṇam /</l>\n<l>yogardhiprabhāvasampanno vividhaphalabhogino vicitrasvabhāvānekadaiva bahūn kāyān icchāmātreṇaiva nirmimīta ityatra daṇḍakāraṇyasṛṣṭirūdāhaṇamiti //</l>\n</lg>\n\n<p>iha kecid āhuḥ, duḥkhanivṛtti puruṣārtha eva svarūpato na bhavati sopādhitvāt /\nsukhaṃ duḥkhābhāve satyeva bhavatīti sukhasādhanāntaravat duḥkhābhāvo 'pi mṛtyate /\nna nu sa eva puruṣasya samīhita iti /\ntaduktam,</p>\n\n<p>varaṃ vṛndāvane 'raṇye kroṣṭatvamabhivāñchitum /</p>\n\n<p>na tu vaiśeṣikī muktiṃ gautamo gantumicchati //</p>\n\n<p>iti /\ntadanupapannam, viparyāsasyāpi saṃbhavāt, bhojanādisukhe satyeva hi bubhukṣādiduḥkhaṃ nivartata iti duḥkhanivṛttyarthameva bhojanādisukhaṃ mṛgyate /\nna punastadeva tasya samīhitamiti kiṃ na kalpayate /\nkvacid duḥkhabhāve 'pi sukhasyeṣyamāṇatvā diti cet--na, duḥkhanivṛtterapi kvacit sukhābhāve 'pīṣyamāṇatvādeva /\nduḥkhanivṛttau satyāṃ sukhameva bhaviṣyatītyabhisandhistāvadastīti cet-na, sukhāvasthāyāṃ niyamato duḥkhaviraho bhaviṣyatītyabhisandhestatrāpi saṃbhavāt /\ntasmād yadyapi duḥkhahānau sukham, sukhe ca duḥkhahānirniyatā, tathāpi</p>\n\n<p>parasparanirapekṣameva puruṣārthatvamanayoricchayoḥ apyasaṃkīrṇaviṣayatvāt //</p>\n\n<p>anyastvāha--bhavatyeva hi duḥkhahāniḥ puruṣārthaḥ, kiṃ tvanubhūyamānatayā /\nna hi viṣādijanyamohāvasthāyāṃ duḥkhanivṛttiriti tadarthaṃ prekṣāvantaḥ pravartante /\ntasmāt mokṣe duḥkhahānerananubhūyamānatvānna puruṣārthatvamiti /\ntaduktam,</p>\n\n<p>duḥkhābhāvo 'pi nāvedyaḥ puruṣārthatayeṣyate /</p>\n\n<p>na hi mūrcchādyavasthārthaṃ pravṛtto dṛśyate sudhīḥ //</p>\n\n<p>iti /\ntadapyanupapannam, putrādiviyogajanyaduḥkhahānimicchato keṣāñcid viṣaśastrodūndhanadāvapi pravṛttidarśanāt /\nprekṣāvanto naivaṃ kurvantīti cet--na, puruṣārthatvāvirodhāt /\nna hi paradāreṣu śāstraniṣedhāḍkuśanivāritāḥ prekṣāvanto na pravartanta iti /\nna tatra kāmaḥ puruṣārthaḥ, api tvalpīyaḥ sukhaṃ mahānanartha iti nivṛttiḥ /\ntathā viṣādāvapi pravṛttasya śāstragarhitatvādalpīyānanartho nivartate /\nmahīyān pravartata iti na te pravartanta iti /\niyameva hi prekṣā yat puruṣārthatve 'pi lokaśāstravirodhaparāmarśaḥ, na tu apuruṣārthatvādeva svarūpeṇeṣyamāṇatāmātranibandhanatvāt puruṣarthatāyāḥ /\nataeva na yatra lokaśāstravirodhaḥ, tatra vyādhyādiparipīḍitāḥ prayāgavaṭaprapātānaśanādināpi dehaṃ tyajantaḥ prekṣāvanto dṛśyante /\nna hi kaścid duḥkhanivṛttimanubhaviṣyāmīti tatsādhane pravartate, api tu duḥkha hāsyāmīti /\napi ca duḥkhanivṛtteranubhūyamānatāmātraṃ vivakṣitam,</p>\n\n<p>duḥkhanivṛttisattāvadhirvā? ādyaścet, tuṣyatu durjanaḥ carame janmanyanubhūyata eva samādhiprabhāvāt /\nātyantikī duḥkhanivṛttiranāgatā vartamānāpyaciramanubhūyata eva /\ndvitīye tu prasaktakaṇṭakādihetukadaḥkhanivṛtterapuruṣārthatvaprasaṅgaḥ, sarvadānanubhūyamānatvāt /\ntathātve vā viṣayāntarasaṃcārābhāvaprasaṅgāt, nivṛtteḥ sarvadā tādavasthyāditi /\ntasmāt sarvadānanubhūyamānāpi yathā kaṇṭakādijanyaduḥkhanivṛttiḥ puruṣārthatayā puruṣaṃ prayojayati, tathā śāstrārthabhūtāpi /\ntadidaṃ duḥkhanivṛtterapuruṣārthatvamananubhūyamānatayaiva cāpuruṣārthatvamiti pakṣadvayamatinirvalamityetadityupekṣya tṛtīyaṃ śaṅkate--syādetaditi /\ntaduktam,</p>\n\n<p>asatyāni durantāni samavyayaphalāni ca /</p>\n\n<p>aśakyāni ca vastūni nārabheta vicakṣaṇaḥ /</p>\n\n<p>iti /\nsiddhāntavārttikamuddīpayati--yadyapīti /\ntadanena madhuviṣasaṃpṛktānnabhojanadṛṣṭāntena samavyayaphalatvamapavargasya nirākṛtam /\nyathā hyatrānarthasya bhūyastvamarthasya tu kṣudratvam, na tathāpavarge 'pīti /</p>\n\n<p>etenaitadapi nirastaṃ yaduktam, yathā duḥkhaśabalaṃ saṃsārasukhamanādeyam, tathā sukhaśabalatayā duḥkhamapyupādeyaṃ kiṃ na syāt? dṛśyante hi sukhārthino yagādiduḥkhamanubhavanta iti /</p>\n\n<p>yasya duḥkhamupādeyaṃ heyaṃ tasya kimucyatām /</p>\n\n<p>heyahīnasya kā muktiḥ kena vāpyupadiśyate //</p>\n\n<p>iti /\nyastu ghanataraduḥkhatimiranirantarāt saṃsārakāntārāt sukhakhadyotikāsu dyotamānāsvapi bibheti taṃ prati ayaṃ nirastatamaskatayā sugamo mārga upadiśyata iti /\n<lg>\n<l>tadidamuktam-tena mā bhūdatadityādi /</l>\n<l>nanvevaṃ sati nāsya sarvārthatā /</l>\n<l>tathā ca jagataḥ śamāyetyanena virodha ityata āha--avivekināmapīti /</l>\n<l>yadyapi kasyacidapravṛttāvapi na sarvārthatā asya hīyata iti prapañcitamadhastāt, tathāpi heyaṃ heyatvenāgṛhṇanto mandāḥ kāruṇikeṇa grāhayitavyā ityarthaḥ //</l>\n</lg></p>\n\n<p>nanu śāstreṇa tattvajñānād vairāgyam, vairāgyācca śāstre pravṛttiriti durūttaramitaretarāśrayatvamityata āha--śāstre pravṛttīti /\nduḥkhādudvijato bhogavaimukhyamātramiha vairāgyaṃ vivakṣitam, na tu rāgābhāva evetyarthaḥ /\niṣṭāniṣṭaprāptiparihārārthatayā dvaividhyaśaḍkāmapanayati--aikarūpyaṃ dvairūpyaṃ ceti /\nnanu puruṣabhede 'pi pravṛtteḥ dvaividhyameva /\nna hi kaścit sukhaṃ prāptumiva duḥkhamapyāptuṃ pravartate /\n<lg>\n<l>nāpi kaścit duḥkhahānāyeva sukhahānāyāpītyata āha--puruṣabhedo rāgavairāgyābhyāmiti /</l>\n<l>nanu sukhasya heyatvameva kuta ityata āha--prāptavyasyeti /</l>\n<l>avivekināṃ tu pravṛttirdvirūpetyuktam /</l>\n<l>vārttikakṛtā iti śeṣaḥ //</l>\n</lg></p>\n\n<p>prakṛtamupasaṃharannevāprakṛtopanipātaśaḍkāmapyapanetuṃ vṛttavartiṣyamāṇe anukīrtayati--tadaneneti /\ntadavayavaṃ vivarītumuktatātparyasphoraṇārthamiti śeṣaḥ /\nalaukikatvāt /\nlokasyāsmadādernityaparokṣatvāt /\nayuktam aprāmāṇikam /\nvipratiṣiddhaṃ mitho vyāpakaviruddham /\npravṛttyai niṣkampapravṛttyai /\nkiṃ tarhi? pramāṇamiti /\ngṛhītamityanuvartate /\nrajatajñānamidaṃ śuklabhāsvararūpavad dravyaṃ rajatamityevaṃ jñānamityarthaḥ /\nparicchinatti uktamarthamālambya paricchittirūpaṃ jāyata ityarthaḥ /\nśuktikājñānamapīti /\nidaṃ śuklabhāsvararūpaṃ śuktikādravyaṃ na rajatamiti jñānamityarthaḥ /\nyadyevaṃ kathamanayorbādhyabādhakabhāva ityata āha--kevalamiti /\nrajatasamāropāpavādābhyāmiti /</p>\n\n<p>samāropāpavādasvabhāvatayetyarthaḥ //</p>\n\n<p>tadevaṃ paricchedadvāreṇa paricchedakamunnīyata iti paricchedasyaiva sāmānyaviśeṣayoḥ paricchedatvāparicchedatve darśite /\nna caikasyaiva jñānasya viruddhadharmasaṃsargaḥ /\njātyā hi buddhiranubhavaḥ smṛtiśca /\ntatra smutirapramaiva /\nanubhavastu svarūpānubhavo 'svarūpānubhavaśca /\nso 'yaṃ viṣayakṛto viśeṣaḥ /\nnānāviṣayā caikā buddhirbhavatyeva /\ntataśca saiva buddhiḥ svarūpāvasthitenārthena nirūpyamāṇā pramā /\nasvarūpāvasthitena nirūpyamāṇā tvaprameti tathābhūtāvacchinnānubhavatvameva pramāṇatvam /\natathābhūtena tvavacchinnamapramāṇatvamiti bhavati apramāṇasyāpi sāmānyaparicchedakatvamiti /\nracitā bhūmiḥ /\nkimetāvatetyāha --asti tāvadasādhāraṇaṃ kāraṇamasamarthāyāḥ pravṛttestathaivonnīyamānam /\ntasya ca vyāpāro viparītārthapariccheda evāsādhāraṇaḥ /\ntaccaivaṃbhūtavyāpāropakaraṇamapramāṇamiti vyavahniyate /\n<lg>\n<l>evaṃ ca pravṛttisāmarthyāsāmarthyasaṃdehe 'pi yadi tajjanakamapramāṇamasamarthaiva sā /</l>\n<l>atha na tadapramāṇam, tajjanyā pravṛttirapi nāsamarthetyapramāṇānniyataḥ samarthapravṛttivyatirekaḥ /</l>\n<l>pramāṇaṃ cātrobhayavyatirekagrāhakaṃ viruddhakāryatvaṃ liṅgam /</l>\n<l>prakṛtakāryasya tadvyatirekagrāhi ca pratyakṣamadhyavaseyamiti nāpramāṇādarthavyabhicāriṇor'thavyabhicārijñānavyāpārādityarthaḥ //</l>\n</lg></p>\n\n<p>siddho vyatirekaḥ, ki cāta ityata āha--tathā ceti /\narthavattvamarthāvyabhicāritvam, arthāvyabhicāryanubhavajanakatvamityarthaḥ /\nnanu tasyā ityatra kathamanantaratvena prakṛtāmasamarthāṃ vihāya vyavahitvenāprakṛtāpi samarthaiva pravṛtti /\nparāmṛśyata ityata āha--asamarthā tviti /\npūrvaprakāntaṃ yogyameva prakṛtamucyate, na tvanantaroktamityarthaḥ /\nnanvanuditasyānuvādaḥ kkopayujyata ityata āha--saṃpratīti /\npūrvaṃ vyākhyātumidānīmākṣeptumityarthaḥ /\nākṣepasamādhānayoḥ sphuṭāvabhāsitve 'pi saṃgrahavivaraṇayoḥ paunarūktyaṃ pariharannāha--ākṣipatīti /</p>\n\n<p>saṃdehādapi pravṛttestatra tatra darśanāt nirūcchvāsamākṣepamujjīvayati--na tāvaditi /\namumevārthaṃ bhāṣyeṇa saṃvadati--seyamiti /\nuktā bhāṣyakuteti śeṣaḥ /\nkimato yadyevamityata āha--na ceti /\narthaviniścaya uktarūpaḥ śreyohetutānumānasahita iti yāvat /\nprāmāṇyāvadhāraṇaṃ śreyohetutāliṅgaparāmarśaprasavocitamantareṇetyarthaḥ /\nevaṃrūpatā ca</p>\n\n<p>prāmāṇyāvadhāraṇasya vyāptismaraṇasāhityameveti tasyāpi bījaṃ samuccinoti--śreyohetutānumānanimittavyāptigrahaṇaṃ ceti /\ntābhyāṃ vineti /\nsvarūpaniścayaśreyohetutānumānābhyāṃ vinetyarthaḥ /\nvyāptigrahaṇānantarye 'pi tatphalasyaivānumānasya yogyatayā prakrāntatvāt /\nimameva vārtikārthaṃ pariśodhayan sphuṭayati--tadidamuktamiti /\nniścayānumāne na prāmāṇyāvadhāraṇānumānabījabhūtavyāptigrahaṇābhyāṃ vinā /\nte ca na pravṛttyā vinā /\npravṛttiśca na niścayānumānābhyāṃ vinetyākṣepasaṃkṣapaḥ /\n<lg>\n<l>iha ca dvidhā pravṛttiḥ, aihikaphalā āmuṣmikaphalā ca /</l>\n<l>tatrāmuṣmikaphalā prāmāṇyāvadhāraṇapūrvikaiva /</l>\n<l>aihikaphalā tu apekṣitopāyatājñānamātrādhīnā arthaniścayamapi nāpekṣate, prāgeva pramāṇasrūpajñānam /</l>\n<l>kutastarāṃ tadviniścayam? yatrāpi pravṛtteḥ prāgeva pramāṇatattvaviniścayaḥ, tatrāpyasau svahetubalādāyato na pravṛttiṃ prati prayojakaḥ, anyathaikāntikavijayāniścaye prāmāṇyākṣepaka eva vijigīṣuḥ kathāyāṃ na pravarteta //</l>\n</lg></p>\n\n<p>na hi jalpato vitaṇḍayato vā avaśyamaikāntiko vijayaḥ /\ntasmādarthāniścaye 'pi pravṛttirityubhayavādisiddhaṃ hṛdi nidhāya siddhāntamupakramate--tatra brūma iti /\ndṛṣṭārtheṣviti adṛṣṭārthāgamādivyudāsaḥ, tatra pravṛtteḥ phalābhisaṃbandhāniścayāt /\nanabhyāsadaśāpanneṣvityabhyāsadaśāpannāpitṛvacanādivyudāsaḥ /\nte hi pramāṇatayā pravṛtteḥ prāgava niścīyante /\nabhyāsaśvāviparīto vivakṣitaḥ /\ntena svātmanyabhyāse 'pi pravṛttisāmarthyādeva tanniścayo viparītābhyāsavirahāt /\nsa ca viṣayagocarastannāntarīyakārthagocaro vā tajjātīyatvāvadhāraṇopāyo yatra svarūpato 'pi nāsti tatra pravṛttisāmarthyādeva tadgocarasya prāmāṇyāvadhāraṇam, yathā vaidyavacanādanarthanivṛtti saṃbhāvayato 'saṃstutapradeśasthiteṣu mūleṣu /\nyatra tu svarūpābhyāso 'styeva tadgataṃ tu śreyaḥsādhanamabhyastam, tatra pravṛttisāmarthyena tatsādhanatvagrāhiṇaḥ prāmāṇyam /\nyathā angiḥ pākādisamartha iti saṃbhāvitāptatvasya vacanādupalabhya svayaṃ pacataḥ /\n<lg>\n<l>yatrāpi śreyaḥsādhanatve 'bhyāsaḥ svarūpe tvanabhyāsastatrāpi svarūpagocarasyaiva prāmāṇyaṃ pravṛttisāmarthyādavasīyate /</l>\n<l>yathā agniḥ pākādisamartha eveti niścitavato 'pariśīlitavanavahnau /</l>\n<l>sarvatraivārthabhūyastvam, viparyaye tvanarthamāndyaṃ saṃbhāvayataḥ pravṛttiḥ /</l>\n<l>svarūpaśreyaḥsādhanatvaniścaye 'pi phalasaṃdeha ivetyāha--no khalviti //</l>\n</lg></p>\n\n<p>tadamī saṃśayānā apipravartamānāḥ phala iva svarūpaśreyaḥsādhanatvayoriti śeṣaḥ /\npramāṇasya svarūpagrāhiṇaḥ śreyaḥsādhanatvagrāhiṇaścetyarthaḥ /\ntattvaṃ pramāṇatvam, arthāvyabhicāripramāsādhanatvamiti yāvat /\nviniścityārthāvyabhicāripramāviniścayadvāreṇeti śeṣaḥ /\ntajjātīyasyānyasyaitāvataiva samarthatve abhyāsadaśāpannasyeti dṛṣṭārthapramāṇasaṃgrahārtham /\npravṛttisāmarthyāt prāgeva samarthāyāḥ pravṛtteḥ pūrvameveti /\n<lg>\n<l>tenāyamarthaḥ, yadyapi dṛṣṭārtheṣu abhyāsadaśāpanneṣvapi pravṛttisāmarthyamasti, tenāpi ca prāmāṇyamavadhārayituṃ tatra śakyate, tathāpi tajjātīyatvalakṣaṇenaiva liḍgena pravṛtteḥ prāgevāvadhārite prāmāṇye tatpramāturūttarakālaṃ pramitsaiva nāsti /</l>\n<l>tannibandhanatvācca anumānapravṛtteḥ /</l>\n<l>yadi punaḥ pramitsānapekṣameva samarthapravṛttijanakatvaṃ parāmṛśyate, tadā kā kṣatiḥ? tenāpyanumīyatāṃ prāmāṇyam /</l>\n<l>pramāṇasaṃplavasyāpi vyavasthāpanāditi //</l>\n</lg></p>\n\n<p>nanu kimidaṃ tajjātīyatvam? na tāvat pramāṇajātīyatvam, sādhyāviśiṣṭatvaprasaṅgāt /\nnāpi samarthapravṛttijanakajātīyatvam /\ntaddhi samarthapravṛttisaṃbandho vā syāt? tadupahito vā niyataprāgabhāvaḥ? na tāvadādyaḥ, pravṛtteḥ prāgeveti vacanāt /\nnāpyuttaraḥ, tasyātīndriyasya liḍgaṃ vinā pratyetumaśakyatvāt /\nliḍgaṃ ca tasya prāmāṇyaikaniyatasya yadyasti tadā prāmāṇyameva tenānumīyatām, kiṃ tajjātīyatvānumānena? prāmāṇyāniyatasya tu tasyānumānena kim? nāpi pratyakṣasiddha eva kaściddharmastajjātīyatvam /\npratyakṣatve tu tasyānabhyāsadaśāpananagocare 'pipramāṇe pratītiprasaṅgāt /\ntathā ca</p>\n\n<lg>\n<l>tatrāpi pravṛtteḥ prāgeva prāmāṇyāvadhāraṇaṃ syāt, vyāpterapi prāgeva pratītatvāt /</l>\n<l>na hyayaṃ kvacidapi tajjātīyatvena prāmāṇyaṃ nānumitavāt /</l>\n<l>tatra nāstyeva tajjātīyatvam, kiṃ pratyakṣeṇa pratīyatāmiti cet--na, abhyāsadaśāpanneṣu tajjātīyatvena prāmāṇye 'numīyamāne pravṛttisāmarthyānumitaprāmāṇyasya sādhanavikalatayā dṛṣṭāntābhāsatvaprasaṅgāt /</l>\n<l>tasmāt tajjātīyatvamatiriktaṃ na paśyāma iti //</l>\n</lg>\n\n<p>satyam, tathāpi jñānasya viṣyanibandhanatvāt tattadviṣayopādhaya eva te te jñānopādhayastaistairūpādhibhirūpādhīyamānaṃ jñānameva tajjātīyaṃ tasya bhāvastattvaṃ bhavati /\nte copādhayaḥ pratibhedaṃ svasaṃjñābhirabhidhātumaśakyā iti tajjātīyatvamityanayā vācobhaḍgyā darśitāḥ /\nata evātra vīpsā draṣṭavyā</p>\n\n<p>tattajjātīyatvamiti /\ntathā hi, anubhavastāvat svarūpaprakārāvālambate /\ntatra dharmisvarūpeṇopadhīyamāno 'nubhavaḥ pramaiveti tena rūpeṇānubhūte tasmin pramātvamevānubhūtaṃ bhavatītyagre sphuṭībhaviṣyati /\nprakāraviṣayastvanubhava ubhayathā /\nkaścit svarūpaprakāreṇopādhīyate, kaścidasvarūpaprakāreṇāpītyataḥ kvacit saṃśayaḥ /\ntatra svarūpaprakāreṇopahitamanubhava vivektuṃ viśiṣṭāḥ prakāropādhayo bhavanti /\nte ca niyamena vibhramaviṣayavirodhitayā nirdhāritasvabhāvabhedā guṇādaya eva /\ntadidaṃ sāmānyatastāvallakṣaṇasahacaritalakṣyaviṣayajñānatvameva jñānagataṃ tajjātīyatvamiti pratyakṣe gatiḥ /\nyadā tvapratyakṣe lakṣye lakṣaṇena jñānaṃ janyate tadānumānaṃ taditi tasyānyathaiva gatirbhaviṣyatīti /\ntatra dravye gandhavati pṛthivījñānamityādi sāmānyataḥ /\nkaracaraṇādimati śarīrajñānam ityādi viśeṣataḥ /\nguṇeṣu ketakyādau saurabhajñānam, śaḍkhādau śvetajñānamityādi /\nkarmaṇi tu avātulena tiṣṭhatā tīvravegāsaṃskṛtena calajjalādisvacchavilokanādivirahiṇā yad dravyaṃ calatītyupalabhyate tat tatheti /\nevaṃ teṣu teṣu viśeṣeṣu te te viśeṣā vyabhicāravirodhino na pratipadamanukramituṃ śakyante /\n<lg>\n<l>tadevaṃ tattadupādhiviśiṣṭatattadviṣayānubhavatvameva tajjātīyatvamiti mantavyam /</l>\n<l>tadevaṃbhūtasya jñānasya viṣayanāntarīyakatvenopādhyabhyāsa evābhyāsadaśāpannatvam /</l>\n<l>yatra tu sa evārtho bhūyo bhūyo 'bhyastaḥ, tatra saṃvādakatvameva tajjātīyatvam /</l>\n<l>evaṃ tāvad bāhyapratyakṣaṃ samarthitam //</l>\n</lg></p>\n\n<p>pratyakṣasamānanyāyatayā āgamasya prāmāṇyaṃ samarthayati--evaṃ ceti /\natrāpi tajjātīyatvamāptapraṇetṛkatvam /\nabhyāsadaśāpannatvaṃ punaretasya bhūyodarśanena mantrāyurvede tajjātīyatvāya prāmāṇyāvinābhāvasiddhiḥ /\nmantrāyurvedasyānabhyāsadaśāpannatvaṃ tadasiddhaḥ nivedayiṣyate sūtrakāreṇa dvitīyādhyāye /\nyathā ca prāmāṇyaṃ pravṛttisāmarthyenāvadhāryate anabhyāsadaśāpanneṣu tathāprāmāṇyamapi pravṛttiviparyayeṇa /\nyathā ca pravṛtteḥ prāgevābhyāsadaśāpanneṣu</p>\n\n<p>tajjātīyatayā prāmāṇyamavadhāryate, tathāprāmāṇyamapīti mantavyam /\nupādhivirodhaśca tajjātīyatvam /\ntadabhyāsa evābhyāsadaśāpannatvam /\n<lg>\n<l>yathā candramasi candradvayajñānam /</l>\n<l>śaḍkhe pītajñānam /</l>\n<l>guḍe tiktajñānamityādi /</l>\n<l>tasmāt sandigdhe pravṛttisāmarthyamavadhāraṇīyamiti //</l>\n</lg></p>\n\n<p>syādetat /\nsāmarthya punarasyāḥ phalenābhisaṃbandhaḥ /\natha phalajñānasyaiva prāmāṇyaṃ kathamavadhāraṇīyamityatra keṣāñcinmatamāha--na ceti /\nna punarūdanyopaśamamapi parīkṣyata iti udanyopaśamanamapītyarthaḥ /\ntadetadanupapannam /\nphalajñānaṃ hi phalasya siddhāvasthasya sādhanānarhatayā niṣprayojanībhūtatvād vā na parīkṣyet tattajjātīyajñānasya sarvāsvavasthāsu arthāvyabhicāritayā niḥśaṅkatvād veti? na tāvadādyaḥ, phalasya siddhāvasthatve tadvat tatsādhanībhūtasyāpi niṣprayojanībhūtatvādaparīkṣyatvaprasaṅgāt /\nuttarottarulābhisaṃdhānena tatsādhanaṃ parīkṣyata iti ceta?</p>\n\n<p>phale 'pyevamastu /\nsiddha eva hi phale parīkṣite tatsādhanasya tathātvasiddhāvuttarottarulābhisandhiḥ syāt /\nnāpi dvitīyaḥ, phalajñānasyāpi bhūyo bhūyaḥ spapnādyavasthāsu vyabhicāra darśanāt /\n<lg>\n<l>svasthāvasthasya phalajñānaṃ na vyabhicaratīti cet--evaṃ tarhi pirīkṣitameva phalajñānaṃ syāt /</l>\n<l>tathā hi yat svasthāvasthasya phalajñānaṃ tadavyabhicārīti vyāptisiddhau yatraiva tathābhūtajñānatvaṃ paśyati, tatraivāvyabhicāramavadhārayatītyanenābhiprāyeṇāha--vayaṃ tviti /</l>\n<l>asyāpyabhyāsadaśāpannatvaṃ prāmāṇyāvināmūtaliḍgopalambhastathā tajjātīyatvaṃ punaḥ svasthāvasthasya phalajñānatvameva /</l>\n<l>etenecchādveṣaprayatnajñānaṃ vyākhyātam //</l>\n</lg></p>\n\n<lg>\n<l>nanu yadvijñāna dṛṣṭāntayitavyaṃ tasyāpi prāmāṇyaṃ kathaṃ sādhanīyam? evaṃ tattatsādhanasyāpi dṛṣṭāntaparamparāyāḥ kathamityata āha--na ceti /</l>\n<l>phalajñānasyetyupalakṣaṇam /</l>\n<l>tajjātīyatvena liḍgena prāmāṇye sādhiyitavye yadyad dṛṣṭāntīkriyate tasya tasyeti mantavyam //</l>\n</lg>\n\n<lg>\n<l>yadyavam, pravṛttisāmarthyamanavakāśameva, na hyasti tadvijñānaṃ yat sarvathaivāpūrvaviṣayam /</l>\n<l>tathā ca pramāṇator'thapratipattipravṛttisāmarthyayoḥ kathamanāditvamāha--vārttikakāra ityata āha--eteṣu ca madhya iti /</l>\n<l>śaḍkitavyabhicāraṃ tajjātīyatvāparāmarśāditi śeṣaḥ /</l>\n<l>yadyapi phalaṃ na pravṛttiviṣayastathāpi tatsādhanagocarāyāḥ tatsaṃtānagocarāyā eva vā pravṛtteḥ tajjātīyaphalāntarasaṃbandhastannāntarīyakavijātīyaphalasaṃbandho vā svasya narāntarasya vā pravṛttisāmarthyaṃ phalajñānasya draṣṭāvyam //</l>\n</lg>\n\n<p>tadevaṃ samānanyāyatayā rūpādibāhyarthapratyakṣaprāmāṇyasamarthanānantaraṃ śabdraprāmāṇyaṃ samarthya tadubhayopapattaye samānanyāyatayaiva āntarapratyakṣajñāneṣu madhye phalajñānaprāmāṇyaṃ samarthitam /\nsamānanyāyatayaivecchādveṣaprayatnagocarasyāpi</p>\n\n<p>jñānasya prāmāṇyasamarthanaṃ sūcitamityanaṃvyavasāyo 'vaśiṣyate /\n<lg>\n<l>tasya cānumānasamānanyāyatayā anumānaprāmāṇyasamarthanānantarameva samarthanaṃ kariṣyata ityabhiprāyavānāha--anumānasyeti /</l>\n<l>dvidhā hi vyabhicāraśaḍkā kāraṇataḥ svarūpataśca /</l>\n<l>sā ca vyāptipakṣadharmatāgrāhakaireva pramāṇairapanīyata iti bhavati nirastasamastavyabhicāraśaṅkamanumitijñānam /</l>\n<l>tasyaivaṃbhūtasya svata eva prāmāṇyaṃ niścīyata iti śeṣaḥ //</l>\n</lg></p>\n\n<p>nanu pramāṇatvāviśeṣe 'pi kathamanumitereva svataḥ, na pratyakṣāderityata āha--anumeyeti /\nanumitijñānaṃ hyarthasya tathātvaṃ vyavacchindadevotpadyate vahnimānevāyamiti /\ntathā cānuvyavasānenānuvyavasīyamānamidaṃ svasvārthāvadhāraṇātmakamevāvasīyate /\nna cāviparītārthakatvamanubhavasyānadhyavasyatā avadhāraṇātmakatvamasyāvasitaṃ bhavati /\ntathā ca tad avaśyamavaseyam /\ntadeva ca prāmāṇyam /\nkadācidevaṃbhūtānuvyavasāye 'pi viparyayatvaśaḍkā tadavaskandatītyavaśiṣyate /\nsā ca liṅgasamutthatvādeva nāsti /\nna hi viśeṣadarśanagrastotpattau śaḍkāvakāśaḥ /\ntadetadāha--na hīti /\nliṅgākāraṃ vijñānaṃ niścitāvyabhicāramiti śeṣaḥ /\npratyakṣaśābdajñāne tu nāyogavyavacchedātmake, api tvāropānārāpasādhāraṇaviṣayamātrāvabhāsinī /\n<lg>\n<l>tathā cānuvyavasāyenāpi tathaivānubhūyete /</l>\n<l>na tvavadhāraṇātmakatayeti na tayoḥ svataḥ prāmāṇyagrahaḥ /</l>\n<l>atha daivādayogavyavacchedātmake evotpadyete anuvyavasīyete ca, tadā ca niyāmakamantarbhāvyaiva /</l>\n<l>tadabhāve tvaviśeṣādavadhāraṇātmakatvaṃ paribhūya tadatadrūpasādhāraṇamevāvatiṣṭheta ityāśayavān niyāmakābhāvamevāha--pratyakṣajñānaṃ tviti //</l>\n</lg></p>\n\n<p>dhūmādiyuktadhūmadhvajādijñāne hi yadyapyarthasyāpyarthenāvyabhicāro 'sti, yadyapi cārthādapi tathābhūtādeva tajjñānaṃ jāyate, tathāpyavyabhicāro vā, tadgraho vā? prāktanaḥ tatrākiścitkara eva, indriyāpātamātrādeva yugapadubhayorapyekajñānāvabhāsitayā parāmarśakālānapekṣaṇāt /\naparāmṛṣṭasya cāniyāmakatvāt /\ntadidamuktam--api tu sattāmātreṇāvasthitāditi /\navyabhicāriṇo 'pīti śeṣaḥ /\n<lg>\n<l>etena śaḍkāmātramapanīyate jñānāntarairiti yaduktaṃ kaiścit tannirastam /</l>\n<l>śaḍkā hi saṃśaya evābhidhīyate /</l>\n<l>sa ca tattvanirṇayavyatirekeṇāpanetumaśakya eveti tattvanirṇayopāyo 'nusartavyaḥ /</l>\n<l>tathā ca jñānasvarūpagrāhiṇaḥ kauṇṭhye pratyakṣādyantarābhāve cānumānamevopāya iti tadāha--pravṛttisāmarthyamiti //</l>\n</lg></p>\n\n<p>syādetat, yadi pratyakṣaśābdajñānayoḥ parataḥ prāmāṇyam, tat kimidānīmanuvyavasāyasyāpi parata eva? tathā ca liḍgaṃ niścitameva niścāyakamityanena nyāyena liṅgāntaraparamparājñānamanavasthāmavatārayatītyata āha--jñānagateti /\natrāpi saiva yuktiḥ /\natadrūpavyudāsenaiva svaviṣayamālambyaivotpattestathaivānubhavaḥ /\nutpatterevārabhya viṣayaviśeṣagrahaṇagrastatvācca na śaḍkāvakāśaḥ /\nviśeṣaścānuvyavasāyatvameva /\nna hyajānannāpi kaścit jānāmītyanuvyavasyati /\nna ca śuktikākāre jñāne rajataṃ jānāmīti syāditi tadidamuktam--tādṛśasyeti /\nupalakṣaṇaṃ caitat /\nsabāhyabhyantaraṃ dharmi mātragocaramapi pratyakṣaṃ svata eva pramāṇam, vibhramasyāpi nirālambanasye kvacidanupapatteriti /\nuktuyuktiṃ hṛdi nidhāyātidiśati--eteneti /\nupamānamupamitirityarthaḥ /\nvyākhyātam /\nsvato 'vadhārya prāmāṇyatayeti śeṣaḥ /\nna hyatideśavākyārthajñānasādṛśyajñānayoḥ prāmāṇye niśvite upamitirābhāsībhavati /\n<lg>\n<l>yadyapi cānumānopamānānuvyavasāyadharmijñānānāmapi prāmāṇyaṃ parato 'pi śakyagrahameva, santi hi tatrāpi yathāyogaṃ liṅgasādṛśyajñānasamutthatvādīni tajjātīyatvaliṅgāni tathāpi koṣṭhagatyā svata eva prāmāṇyagraho 'tra na svayamiti sa eva darśitaḥ /</l>\n<l>vipratipannaṃ prati tu parata eva sādhanīyaṃ taditi paramārthaḥ /</l>\n<l>ataḥ svata evetyavadhāraṇaṃ nāyogavyavacchede nāpyanyayogavyavacchede /</l>\n<l>kiṃ tarhi? atyantāyogavyavaccheda iti //</l>\n</lg></p>\n\n<p>nanvetāvatāpi vijñānakaraṇānamindriyādīnāṃ prāmāṇyasya kutaḥ siddhiḥ? na hi phalayathārthatvamevāmīṣāṃ prāmāṇyamityata āha--sevadanasya ceti /\nnanvindriyādayo yadyarthavyāmicāriṇaḥ kathamarthadhiyamavyabhicāriṇī janayeyuḥ, tathātve vā rāsabho 'pi vahnadhiyamavyabhicāriṇī janacet, aviśeṣādityata āha--na ceti /\nyathārdrendhanaṃ dahanavyamicāryapi dahanasaṃbandhāt</p>\n\n<p>dahanāvyabhicāriṇaṃ dhūmaṃ janayanna niyogaparyanuyogāvarhati kāraṇasvābhāvyāt, tathendriyādyapyarthavyabhicāriṇaṃ tathāvidhasahakāryupabṛṃhitaṃ tenārthena saṃbandhāt tadarthāvyabhicāri jñānaṃ janayedityarthaḥ /\ntadetatprāmāṇyaṃ nāvaśyaṃ sarvatrāvadhāryate, tadā śrayasyaiva saṃvedanasya sarvatrānavadhāraṇāt /\ntathā sati cānavasthāyā viṣayasaṃcāro na syāt /\ntasmāt tīvrasaṃvegitayā yattu saṃvedanamavaśyaṃ saṃvedanīyam, yatra yatra cāparo viśaṣataḥ</p>\n\n<p>sāmānyato vā vipratipadyate jijñāsate vā tatra tatra prāmāṇyamuktenāpāyenāvadhāraṇīyamityato nānavasthetyāśayavānupasaṃhāravyājenoktamarthaṃ saṃkalayya āha--tasmādathasaṃdehāditi //</p>\n\n<p>nanvarthāniśvayenāpi pravartamāno na hi tatsādhanatāmanumāya pravartitumarhati arthitvābhāvāt, na hi tatsādhanatvānumānaṃ vyāptigrahaṇaṃ vinā /\nna ca so 'pi pravṛtti vineti tadavasthamevetaretarāśrayatvamityata āha--arthasyeti /\nyadyapi prāmāṇyāniścayavadapekṣitopāyatvāniścayenāpi tatra tatra pravartate tathāpyapekṣitopāyatāṃ pākṣikīmapyurarīkṛtya pravṛttiḥ /\nna ca tatsaṃśayastasyāmapyanupalabdhāyāmanyatrāpi syāt /\nataḥ punarapyupalabdhirāyāteti /</p>\n\n<p>ato 'nāditāmādāyaiva parihṛtam /\narthapratipattiriti vārttike yadyapyarthaśabdo 'pekṣitopāyamevāha tasyaiva pravṛttiviṣayatvāt,</p>\n\n<p>aryamānatvācca, tathāpi dharmimātrapratipattyanumeyapratipattyorbhinnakālatvādapekṣitatvācca tathaiva vyācaṣṭe--arthapratipattiriti //</p>\n\n<p>nanu pramāṇasya prayojanavattvamākṣiptaṃ vā samādhīyeta jijñāsitaṃ vā jñāpyeta? na tāvadādyaḥ /\nna hyasti puruṣo yaḥ pramāṇaṃ niṣprayojanamiti brūyāt, tanmūlatvāt sarvapuruṣārthasiddheḥ /\nyasya tu puruṣārtho nāsti sa nirūcchvāsa eva śīryeta /\nnāpi dvitīyaḥ, tasya saṃśayādivat sūtrapāṭhānantarameva jñāpayitumucitatvādityata āha--tatredamiti /\nneyaṃ pramāṇaprayojanajijñāsā /\nkiṃ nāma? śāstrārthaubhūtasya paramanyāyasya niḥśreyasaṃ prati gurupāyatve manyamānena laghīyati pravṛttyupāyaṃ vidyamāne śāstrārambha evākṣipyate /\nsa ca samādhātumārabdha ityarthaḥ /\ndaśānāṃ duḥkhasaṃjñābhāvanaṃ mumukṣutādāḍhrayārtham /\nātmano yāthātmyaṃ sakalopādhivinirmuktatvam /\ntasya bhāvanaṃ dhyānam /\nādigrahaṇena tu tadupāyabhūtāḥ pravṛttayo yamaniyamāsanaprāṇāyāmadhāraṇālakṣaṇa gṛhyante /\nātmatattvasākṣātkāra iti samādhiḥ /\nvairāgyaṃ</p>\n\n<p>paramā vaśīkāraḥ /\nparipākaḥ savāsanakleśanirmokṣaḥ /\netena sāḍgopāḍgo yogo darśitaḥ /\nśaḍkāmukvā bhāṣyamuttarayati--tatredamupaniṣṭhata iti tathāpi nyāyasya gurupāyatve na parihṛtam, nyāyanirṇotārthasyāpi pravṛttyapekṣāṇāt /\npravṛttasya nyāyānapekṣaṇādityata āha--etaduktaṃ bhavatīti /\nnanu ubhayorapi tulyatve kuto viśeṣāt pramāṇameva vyutpādyate na pravṛttiparītyata āha--tathāpīti /\n<lg>\n<l>śravaṇamanananididhyāsanasākṣātkāralakṣaṇāyā pravṛtteḥ svarūpataḥ phalataśca pramāṇāntarbhūtatvāt tadvyutpādanameva pravṛttivyutpādanam /</l>\n<l>na ca pravṛttivyutpādanena pramāṇaṃ vyutpāditaṃ bhavati /</l>\n<l>na hi pravṛtteḥ phalaṃ pramāṇaṃ tatsvarūpaṃ vetyarthaḥ /</l>\n<l>nanu śāstrārthasya prayojanavyutpādanāvasare pramāṇamarthavaditi kutaḥ? na hi pramāṇaṃ śāstrarthaḥ, api tu nyāya ityata āha--sāmānyābhidhānaṃ ceti //</l>\n</lg></p>\n\n<p>tadanena prabandhena niṣprayojanatvāśakyaprayojanatvānabhimataprayojanatvopāyagauravaśaḍkāḥ parihṛtāḥ /\ntat kimaparamavaśiṣyate yadarthaṃ lokavṛttamanūdyata ityataḥ prathama tātparyamanusmārayanneva vārttikamavatārayati--prāmāṇyeti /\napramāṇenetyatrāpi yadyapi vāñmanasavisaṃvādaḥ niṣedhavidhyupāya eva hi pramāṇam /\ntasmānniṣedhopāyatāṃ jānato 'pyapramāṇena niṣedhāmīti vacanaṃ manovisaṃvādyava /\ntathāpi vyāmohādapyupapatterevaṃbhūtābhiprāyasthairye 'pi nāsmākaṃ kācit kṣatirityetāvatā anujñaivāttaraṃ dattam--vāḍmanasayorvisaṃvāda iti /\nprāmāṇyāgrahe pramāṇenetyevaṃ vaktuṃ na śakyate /</p>\n\n<lg>\n<l>tataḥ pramāṇenetyevaṃ vadato 'vaśyaṃ prāmāṇyaṃ manasi viparivartate /</l>\n<l>tathā cāgṛhītaprāmāṇyeneti vacanaṃ manovisaṃvādītyarthaḥ /</l>\n<l>lokavṛttamabādhito vyavahāra ityarthaḥ //</l>\n</lg>\n\n<lg>\n<l>nanu pramāṇena khalvayaṃ jñātetyādi, bhāṣyaṃ lokavṛttānuvādo 'stu /</l>\n<l>pramāṇata ityādi punaḥ kathamityata āha--kāraṇapradarśanadvāreṇeti /</l>\n<l>na hi lokavṛttaṃ svarūpeṇopayujyate /</l>\n<l>kiṃ tarhi? tasyāvaśyābhyupeyatayā tadupāyo 'pyavaśyābhyupeya ityanenābhisandhinā sopāyameva tadanūdyata ityarthaḥ //</l>\n</lg>\n\n<p>āgāmibhāṣye heyādīnāṃ sphuṭatvāt tasyedānīmakṣarārtho vyākriyata iti mā śaḍkiṣṭhā ityāha--asyaiveti /\nvārttikasaṃbaddho granthor'thapadānītyākāro vārttikagranthastasya /\ntādṛśa eva bhāṣyagato bhāṣyasaṃbaddho granthastasyetyarthaḥ /\namidheyānāṃ paurvāparyaniyamāya guṇapradhānabhāve jijñāsyamāne abhidhānarūpasya śāstrasya kaḥ prastāva ityata āha--śāstraśabda iti /\nevaṃ tarhi heyādīnāṃ śāstrārtharūpatayā na pṛthakkoṭitvam /\ntathā caikakoṭikatayā kimapekṣya guṇapradhānabhāvacintetyata āha-atra ceti /</p>\n\n<p>kathaṃ punaranena pramāṇādicaturvargo 'tra labhyate iti vārttikamanuktopālabhbho mā bhūdityata āha--teneti /\ntanmūlatvād itarasiddheriti /\nsiddhiḥ pratītirniṣpattiśca /\ntatra heyopāyayoḥ pratītireva /</p>\n\n<p>adhigantavyasya tu pratītirniṣpattiśca /\nyadyapi ca hānasyāpi pramāṇarūpasya pratītirastyeva, tathāpi pramāṇādeveti taditaretyuktam /\nniṣpattistu hānasyājñānādeva yasmāt kiṃ tajjñānena? jñānāt tu yasmāt tasya pramāṇāyattatvameveti bhāvaḥ /\n<lg>\n<l>pramātrādicaturvarge tu pramātṛprameyayoḥ siddhiḥ pratītireva /</l>\n<l>pramāyāśca niṣpattirapīti /</l>\n<l>tadidamuktam--pramāyāśca tatkāryatvāditi /</l>\n<l>nanu pramātrādīnāmapi prayojanavattvādarthavadityanena kiṃ pramāṇasyādhikyamāhitamityata āha--atiśāyane matuciti //</l>\n</lg></p>\n\n<p>nanvasya caturvargadvayasya niḥśreyasādhigamaṃ prati vikalpaḥ, samuccayo vā? ubhayamāpyanupapannamabhinnatvāt tathā hi ya evārthaḥ pramātā prameyaṃ pramitiriti sa eva heyo 'dhigantavya iti ya evārtho hānopāyāviti sa eva pramāṇamiti /\nsaṃśayādīnāmapi nyāyaparikaratayā nyāyaśarīratvāt tasya ca pramāṇatvāditi /\ntasmāt abhinnatvāt na vacanabhaḍgibhedamātreṇa vikalpaḥ /\nnāpi samuccayaḥ /\nna hi bhavati tarūṇā vā vṛkṣeṇa vedaṃ sādhanīyaṃ tarūvṛkṣābhyāṃ vetyata āha--vivakṣābhedenati /\ntadanupapatterityata anena nimittabhedamabhipraiti /\ntenāyamarthaḥ yadyapyubhayatrāpi ṣoḍaśaiva padārthāḥ saṃgṛhītāḥ, tathāpi yathā pramāṇtvena pramāṇaṃ jñeyaṃ tathā hānatvenāpi /\nanyathā hānāntaramanuśriyeta /\nnirarthakaṃ ca pramāṇaṃsyāt /\npramāṇatve cājñāte hānatā na nirvahet /\nyathā ca svarūpeṇa saṃśayādayo jñeyāḥ pramāṇaparikaratayā tathā hānopāyatayāpi /\nanyathopāyāntaramanuśriyeta /\nnirarthakāścaite syuḥ /\nparikaratve cājñāte upāyatā na nirvahet /\nyathā ca śarīrādayo daśa prameyatayā jñeyāḥ tathā heyatayāpi, anyathā aheyāḥ syuḥ /\nheyāntaraṃ cānuśriyeta /\nprameyatve cājñāte heyatā na nirvahet /\nyathā cāpavargaḥ prameyatayā jñeyaḥ, tathā adhigantavyatayāpi /\nanyathā adhigamyāntaramanuśriyeta /\nanupādeyaśca syāt /\nprameyatayā cājñāte 'dhigantavyatā na nirvaheta /\nyathā cātmā prameyatayā adhigantavyaḥ, tathā pramātṛtayāpi /\nanyathā pramātrantaramanuśriyeta, anavasthā ca syāt /\nprameyatve cājñāte sopādhinirūpādhirūpatayā</p>\n\n<p>heyopādeyate na nirvahecātām /\n<lg>\n<l>yathā ca buddhirbuddhitvena tathā tabhdedaḥ pramititayāpi /</l>\n<l>anyathā pramityantaramanuśriyeta, niṣphalaṃ vā pramāṇaṃ syāt /</l>\n<l>prameyatve cājñāte heyatā na nirvahediti /</l>\n<l>tasmāt ta eva pramāṇādayaḥ ubhayathā jñāyantāmiti vivakṣitvobhayacaturvargopādānaṃ kṛtamityarthaḥ //</l>\n</lg></p>\n\n<p>yadapyuktaṃ kaiścit--heyahānopāyādhigantavyeṣveva caturṣu puruṣārthaḥ parisamāpyate /\nyathā loke heyaḥ kaṇṭakaḥ /\nhānamupānat /\ntadupāyastu pādukākṛdātiḥ adhigantavyo duḥkhābhāvaḥ /\nśāstre ca heyo rogaḥ /\ncikitsā hānam /\n<lg>\n<l>tadupāyo nidānajñānam /</l>\n<l>adhigantavyamārogyamityataścaturṣu vaktavyeṣu ṣoḍaśapadārthavarṇanaṃ kkopayujyata iti tadāpi nirastam, caturvargasyaiva vivakṣābhedāt ṣoḍaśadhā bhedenābhidhānāt /</l>\n<l>vivakṣābhedasya copapatti pratipadaṃ bhāṣyakāra eva darśayiṣyati /</l>\n<l>etadavagamyaiva yenādhikaṃ coditaṃ tanmatamapākaroti--eteneti //</l>\n</lg></p>\n\n<p>vyākhyāyate avayavaśa iti viśeṣaṇe kriyāyāstātparyam /\nna tu viśeṣye ityarthaḥ /\netadevāttaratra sphuṭayati--tatrāsyāvayaveṣviti /\nkasmāt pramāṇāditi nābhihitam? evaṃ hyasaṃdigdhaiva pañcamī syādityarthaḥ /\nasyeti prakṛtapañcamīparāmarśe liṅgāsaṃgati rityata āha--asyeti /\npañcamyāḥ taseḥ prayogaṃ darśayitvā pañcamīvyatirekeṇa taseḥ ākṣepasamādhāne asaṃgate ityākṣepaṃ vyākhyāyāvatārayati--vacanavyāptyarthamiti /\nnanu pramāṇābhyāṃ pramāṇairiti bhavataṃ saṃplavaḥ, pramāṇeneti tu kathamityata āha--yatra dvayoditi /\nviṣayaikatāmātra saṃplavaḥ, na tu kāraṇānāṃ samuccayaḥ /\ntathā sati phalabhedo na syāt /\n<lg>\n<l>nāpi samuccitānāṃ karaṇatvam /</l>\n<l>tathā sati vyāpārabhedo na syāditi jñāpanārthamityarthaḥ /</l>\n<l>ata eveti /</l>\n<l>evakāraḥ sādhakatamāntaraṃ vyavacchindan tasya vyāpāraṃ phalaṃ ca vyavacchinatti, na tvasya svavyāpārulayoritaretaranairapekṣyaṃ darśayati, tasya saṃplave 'pi saṃbhavādityarthaḥ //</l>\n</lg></p>\n\n<p>kasmāt punaḥ karaṇārtho gamyate? prakṛtipratyayayoḥ katarasmādityarthaḥ /\nayamāśayaḥ /\nyadi tṛtīyayā karaṇatvamabhidhīyate kiṃ prakṛtisthena lyuṭpratyayena? atha tenaiva, kiṃ tṛtīyayeti? jñāpakasya kārakatvaśaḍkā mā bhūdityata āha--arthamarthādhigatimiti /\nnanu hetukaraṇabhāvo 'vagamyatāmityetadarthaṃ vibhaktivyāptirāsthīyate pramāṇamiti, prātipadikādeva sākṣātkaraṇatvamarthato hetutvaṃ gamyata iti kiṃ vibhaktivyāptyetyata āha--atra ceti /\nna ca vācyaṃ karaṇabhāvenāpi pramāṇaphalayostādātmyaṃ pratiṣedddhuṃ śakyam, tat ki tannāntarīyakahetutabhdāvāmidhānārthaṃ pañcamyeti, sādhākatvamātrasyaiva sāmarthye tamabarthasyāsamarthatvāt /\ntatra vipratipatteśca /\nkasmāditi praśnārthamabhipretyāha--pramāṇapratipadiketi /\ntadevamanuvādakatvaṃ</p>\n\n<p>samarthayatā lyuṭtṛtīyayoḥ paunarūktyaṃ samāhitam /\nna</p>\n\n<p>cānuvādakatvaṃ śabdābhyāsasya prayojanavattāvyatirekeṇa sidhyatītyataḥ prayojanaṃ darśayati--pramākārakāntarebhya iti /\nlaukike tu prayoge saṃkhyābhidhānādvibhakteḥ sārthakatvaṃ draṣṭavyamiti /\nviśiṣṭaviṣayatvena saṃplavākṣepo 'saṃgata eva, agnyādiviśiṣṭe parvatādau pratyakṣānumānayoḥ saṃplavādityata āha--viśiṣṭo bhinna iti /\n<lg>\n<l>viṣayatvasāmānyābhiprāyamekavacanam /</l>\n<l>arthasamārthyasamutthaṃ pratyakṣaṃ yato 'tor'thagocaram /</l>\n<l>tat kiṃ hetutvameva viṣayalakṣaṇam? netyāha--sa eva cārtha iti /</l>\n<l>kimato cadyevamityata āha--na ca sāmānyamiti //</l>\n</lg></p>\n\n<p>nanu ca sāṃvyavahārikaṃ svalakṣaṇamapyevamevetyata āha--svalakṣaṇamiti /\ndeśakālānanugataṃ vicārasahamityarthaḥ /\nnanu yadyapi pratyakṣaṃ na sāmānyarūpamavagāhate tathāpi yadyanumānamapi svalakṣaṇamavagāheta tata eva tāvatāpi saṃplavaḥ syādityata āha--na ceti /\nnanu bhavatvanumānaṃ sāmānyamātraniyatam, pratyakṣamapi hyatra pravartsyati /\nbhaviṣyati ca sāmānyamapi sattvādākārādhāyakamato 'pi saṃplavasiddhirityata āha--na ceti /\nbhavitumarhati paramārthasaditi śeṣaḥ /\n<lg>\n<l>vicārāsahatvādityabhiprāyaḥ /</l>\n<l>tat kiṃ sāmānyasyāsattvāt svalakṣaṇe ca pratibandhagrahāsaṃbhavādanumānaṃ nirviṣayamevetyata āha--tadidamiti /</l>\n<l>tat kimanumānamapramāṇameva aparamārthagocaratvāt? yadyevaṃ kathaṃ tadanyadullikhyānyatra pravartayati /</l>\n<l>kathaṃ ca tadavisaṃvādakam? kathaṃ ca bādhitākāraṃ pramāṇatayā vyavahiyata ityata āha-tasmāditi //</l>\n</lg></p>\n\n<p>nanu pramāṇāntareṇa saha saṃplavo bhaviṣyatyanayorityata āha--na ceti /\nnanvasti śabdādikamityata āha--pramāṇasyeti /\nnanu nāntarbhavatyevāsvalakṣaṇaviṣayatvād viṣayāpratibaddhatvāccetyata āha--anantarbhāve ceti /\nnanu svalakṣaṇasāmānyalakṣaṇayorvyavasthāyāmapi pratyakṣānumānayorviṣayāntare saṃplavo bhaviṣyatyanayoḥ /\nasti hi viṣayāntaraṃ tadvadityāha--na ceti /\nna hyasatā sāmānyena paramārthasat svalakṣaṇaṃ tadvad bhavitumarhati, sadasatoḥ saṃbandhābhāvādityarthaḥ /\nso 'yaṃ gahanaḥ panthā ityāśayavān āha--yathā caitaditi /\nviśeṣa ityatra yadi karmakārakaṃ na ca</p>\n\n<p>tatastadvannāmāparo 'stītyata āha--viśeṣa iti saṃplavamamṛṣyamāṇa idamāha mīmāṃsaha iti śeṣaḥ /\nadhigataṃ cārthamityādivārttikasyādhigatatvādivārttikādadhikārthatāṃ vivakṣatrāha--syādetādityādi /\nadhigater'the pramāṇāntarasya na tāvadarthādhigamaṃ pratyupayogaḥ, tasya prāgave pramāṇāntarasiddhatvāt /\n<lg>\n<l>nāpyanttarottaravyavahārapravāhanirvāha prati, tasyāpi tajjanyasaṃskāraprabhavasmṛtisaṃtati siddhatvāt /</l>\n<l>na ca vācyaṃ smṛtisaṃtatiradhigatisaṃtatirvā astu vyavahārapravartinī na kaścidviśeṣa iti, smṛtivadupadarśitārthamātraviṣayatayā tāsāmapramātvena tatsādhānasyāpramāṇatvaprasaṃgāt /</l>\n<l>tāsāṃ ca tata eva smṛtitvaprasaṃgāt /</l>\n<l>smṛtisaṃtateścāvaśyaṃbhāvitayā tata eva vyavahārisiddhāvadhigatisaṃtatikalpanāyāṃ kalpanāgauravaprasaṃgādityāśayavān piṣṭapeṣaṇamevopasaṃharati--adhigatamiti //</l>\n</lg></p>\n\n<p>nanu anyatheti vārttike yadi kāraṇagatamanyaprakāratvaṃ vivakṣitaṃ tadā kāraṇagataprakārabhede 'pi na kaścid viṣayagato viśeṣaḥ piṣṭapeṣaṇaparihāropayogī darśitaḥ syāt /\natha viṣayagata eva pramārabhado darśitaḥ, tadā anadhigatārthagantṛtayā kutaḥ saṃplavaḥ? na ca viṣayābhede 'pi pramāṇabhedāt kaścit phalaprakārabhedaḥ prakṛtopayogavānastītyata āha--ayamabhisandhiriti /\npiṣṭapeṣaṇe niṣphalatvaṃ vā syāt, aviśiṣṭaphalatvaṃ vā, anapekṣitaphalatvaṃ vā, adhigate 'pyarthe kimityadhigatisādhanamadhigati karotīti praśnamātraṃ vā, sādhanāsaṃbhava eva veti /</p>\n\n<p>tatra sādhanāsaṃbhavaṃ dūṣayati--na hīti /\nsvakāraṇapratibandhe hi pramāṇaṃ na syāt /\nna ca viṣayādhigamaḥ pramākāraṇavirodhī, yena tasmin, satceva pramākāraṇamakāraṇaṃ bhavet /\ntasmādālocya svayameva nivarterat yadi cetayeran, na caitadastītyarthaḥ /\npraśnamātraṃ dūṣayati--nāpīti /\nanapekṣitaphalatvamutthāpya nirākaroti--pramāturiti /\nniṣphalatvaṃ nirākaroti--tasmāditi /\npratyutpannakāraṇasāmagrījanitatvaṃ tātkālikāsādhāraṇakāraṇaviśiṣṭasāmagrījanitatvam /\netenānubhavatvaṃ darśitam /\nsmṛterhyasādhāraṇaṃ kāraṇaṃ saṃskāraḥ, ātmāntaḥkaraṇādīnāṃ jñānāntarasādhāraṇyāt /\nsa ca cirakālotpanno na pratyutpannaḥ /\n<lg>\n<l>yattu pratyutpannamudbodhāparanāma sahakāri na tadādhāraṇam /</l>\n<l>anubhavasya tu catuṣṭayasannikārṣādyasādhāraṇam /</l>\n<l>tacca pratyutpannaṃ pratyagramutpannam /</l>\n<l>tathābhūtā buddhirabādhiteti śeṣaḥ //</l>\n</lg></p>\n\n<p>aviśaṣṭaphalatvamabhyupetya parābhiprāyaṃ nirākaroti--tajjanakānīti /\nprathamapramāṇaphalato 'pyaviśiṣṭaphalatayā yadyānarthakyam, dvitīyavat prathamapramāṇasyāpi dvitīyāviśiṣṭaphalatayā ānarthakyaṃ syāt /\nanapekṣatvat sārthakamiti</p>\n\n<p>cet? evaṃ tarhi dvitīyasyāpi svaphale 'napekṣatvameva /\ntatphalaṃ pramārūpameva na bhavati /\ngṛhītamātragocaratvāt smṛtivadityapi na</p>\n\n<p>yuktam, yathārthānubhavatvaniṣedhe sādhye kālātītatvāt /\nanadhikārthatve ca siddhasādhānāt, sādhyasamatvācca /\nvyavahāraniṣedhe ca tannimittavirahopādhikatvāt, bādhitatvācca /\npramāvyavahāranimittaṃ ca vakṣyāma ityarthaḥ /\neve tarhi vārttikārthaḥ ka ityata āha--sa eva ceti /\nnanu phalasyāpi sākṣātkārāsākṣātkārarūpaḥ prakārabhedo 'styeva, sa evānena kiṃ na pradarśyata ityata āha--yadyapīti /\n<lg>\n<l>ādigrahaṇena kāraṇagato 'pīndriyaliṅgādirūpaḥ prakārabhedaḥ saṃgṛhītaḥ /</l>\n<l>kāraṇabhedasaṃplavanirāsārthameva hi paraḥ pratyavasthitaḥ /</l>\n<l>sa kathaṃ tenaiva pratibodhanīyaḥ? parapratibodhaśca prakṛtaḥ /</l>\n<l>tadidamuktam--prakṛtānupayogāditi //</l>\n</lg></p>\n\n<p>evaṃ siddhaṃ pramāṇaṃ hṛdi kṛtvā saṃplavavyavasthe vicārite /\nsaṃprati pramāṇasvarūpaṃ nirūpyata ityāha--vibhaktyarthamiti /\navadhāraṇamiti /\nyadi niścayo 'bhimataḥ syāt tasya nāvaśyaṃ saṃśayapūrvakatvamiti sandigdhasya praśna upapannaḥ syādata āha--avadhāryata iti /\ntathā ca vicārasya parīkṣāyā avaśyaṃ saṃśayapūrvakatvādagre</p>\n\n<p>saṃdigdhasya praśno yukta iti bhāvaḥ /\nsaṃdehakāraṇatvana vipratipattimāha--keciditi /\n<lg>\n<l>pramāṇaṃ hi karaṇaviśeṣaḥ /</l>\n<l>karaṇaṃ ca sādhakatamam /</l>\n<l>na ca sādhyasiddhau tajjātīyasya sādhakatamatvamasti, chinne vṛkṣe paraśoriva /</l>\n<l>tasmād yathaivācchinnaviṣayatayā vyāpriyamāṇaḥ paraśuḥ chedanaṃ tathā pramite viṣaye vyāpriyamāṇamindriyādikaṃ pramāṇamiti momāṃsakāḥ //</l>\n</lg></p>\n\n<p>matāntaramāha--viṣayasārūpyamiti /\nphalaṃ tāvat pramāṇasyārthapratītireva pramārūpatvāt /\nna hi pramāṇasyārthe pramātiriktamapi kiñcit kartavyamasti /\nprāptirapi pravṛttireva /\npravṛttirapi pravṛttiyogyārthopalambhanameva /\ntasmāt pramāṇasyārthapramītyatiriktaṃ na /\nkiñcit phalamiti, yadāha--tadeva pratyakṣajñānaṃ pramāṇaphalamarthapratītirūpatvāditi /\npramāṇamapi tadeva yadarthaṃ vyavasthāpayati /\narthamapi tadeva vyavasthāpayati yadarthapratītiṃ tadīyatayā niyamayati /</p>\n\n<p>tathātvenāniyatāyāṃ tu tasyāṃ na kasyacit sā pratītiḥ /\nsarvasya veti nārthena niyatā pratītiḥ syāt /\naniyatārthapratītijanakaṃ ca kathaṃ pramāṇa nāma? na cendriyādibhirjñānakaraṇairjñānaṃ tadīyatā niyamyate /\nna hi cakṣuṣā janitatvādeva nīlasya nīlavijñānam, pītajñānasyāpi tathātprasaṅgāt /\napi tu nīlākāratvādeva nīlajñānaṃ nīlasya /</p>\n\n<p>tasmādarthākāra evabuddhigato buddhiṃ tadīyatā vyavasthāpannarthamapi tathā vyavasthāpayati /\ntataścārthavyavasthāpanahetutvāt sa eva pramāṇaṃ yadāha--arthasārūpyamasya pramāṇam, tadvaśenārthapratītisiddheriti /\narthapratītisiddheḥ arthapratītivyavasthiteḥ, tathā cārthavyavasthiteriti yāvat /\nna cābhinnātmani karaṇaphalabhāvo virudhyate, tatra kāraṇabhavasyaiva virodhāt /\nsa hi vyāpāravyāpāribhāvo vā, gamyagamakabhāvo vā svīkriyate eva /\nvṛkṣādibhiḥ saṃyujyamāna eva hi paraśuḥ saṃyogena vyāpāreṇa karaṇamiti vyavahniyate loke /\n<lg>\n<l>na ca saṃyogo nāma vigrahavānanyaḥ saṃyujyamānāt paraśorasti /</l>\n<l>gamyagamakabhāvo 'pi svaprakāśe vijñāne bāhye ca vṛkṣe śiśapayā gamyamāne dṛṣṭa eva /</l>\n<l>na hi śiṃśapātaḥ kaścidanyo vṛkṣo nā vṛkṣād vā śiṃśāpā /</l>\n<l>vaikalpike tu vyavahāre yathātra vyāvṛttibhedastathā ākāratadvatorapīti na kaścid viśeṣa iti sautrāntikāḥ //</l>\n</lg></p>\n\n<p>matāntaramāha--vijñānasyaiveti /\narthaprakāśane hi yasya vyāpārastadeva pramāṇam /\nprakāśanaṃ ca caitanyarūpaṃ tasyaiva yaścetayate /\nna cendriyādīni karaṇānyapi tathā, jaḍarūpatvāt /\n<lg>\n<l>na hi jñānāniriktaḥ kaściccetano nāma /</l>\n<l>tasmād vijñānameva cetanatayā darśanavyāpāram /</l>\n<l>tathā ca pramāṇam /</l>\n<l>vyāpāravyāpāriṇoścābheda evaṃ saṃyujyamānaparaśuvaditi nirākāravādino vaibhāṣikādayaḥ //</l>\n</lg></p>\n\n<p>matāntaramāha--upalabdhīti /\nvṛddhāḥ pramāṇavṛddhāḥ /\netena pūrveṣāṃ bālatvaṃ sūcayati /\nbhāvapraśnavyākhyānena bhavitṛpraśno vyākhyāta iti tu sahetyaśyāhṛtya kecid vyācakṣate /\nkecit tu bhāvapraśnavyākhyā boddhavyā anena bhavitṛpraśno vyākhyāta iti /\nanye tu bhavāpraśnavyākhyānena hetunā bhavitṛpraśno vyākhyāto bhāvapraśnaṃ vyākhyātuṃ bhavitṛpraśno vyākhyātaḥ, tadantareṇa tadanupapatteriti /\nlipipramādo 'yamiti saṃpradāyavidaḥ /\nvyabhicāro visaṃvādaḥ /\nanarthavattvaṃ viparītarthatvam /\nato na sādhyāviśiṣṭatā /\nnanu sthāṇurvā puruṣo vetyatropadarśitayorantaraḥ prāpyata eva, tat kathaṃ visaṃvādakatvam? kathaṃ cārthavattvamitya āha--no khalviti /\nyato na prāpyate, ata eva nārthakriyāsūpayujyate,</p>\n\n<p>aprāpteranupayogācca nāstītyarthaḥ /\nyadyapyanubhāvābhiprāyeṇopalabdhau vyākhyāyamānāyāṃ smṛtihetau nāsti prasaṅgaḥ /</p>\n\n<p>smṛterananubhavatvāt, tathāpi--</p>\n\n<p>buddhirūpalabdhirjñānamityanarthāntaram /</p>\n\n<p>iti sūtrayopalabdhiśabdo jñānaparyāyaḥ svīkṛtaḥ /\nasti ca smṛterapi jñānatvamityanenābhiprāyeṇoktam--na hyasāviti /\natītārthe paramparayā tatkāryatayāpi śabdaliṅgāderarthasambandho 'sti, anāgate tu so 'pi nāstītyata āśaḍkitaṃ jñāpakatayeti /</p>\n\n<lg>\n<l>saṃskārasyāpīti /</l>\n<l>tasyāpi taramparayā arthakāryatvamarthajñāpakatvaṃ ca sākṣāt samānamityarthaḥ /</l>\n<l>smṛtirūpopalabdhihetoḥ smṛtirūpajñānahetorityarthaḥ /</l>\n<l>pariharati--naivamiti //</l>\n</lg>\n\n<p>nanu na smṛti /\nprametyatraiva vivāda ityata āha--loketi /\nanena pramāśabdapravṛttinimittgrāhakaṃ pramāṇamapalakṣayati /\ntathā hi, na tāvad asya smṛtitvameva pravṛttinamittam, anubhavasyāpramātvaprasaṅgāt /\nnāpi tadekārthamasavetaṃ jñānatvādikaṃ tannimittam, yena smṛtirapi pramā syāt, viparyayasyāpi tathātvaprasaṅgāt /\nnāpi pramātvaṃ nāma sāmānyaviśeṣaḥ samasti jñānagatasya sāmānyaviśeṣasya manomātragrāhyatvāt /\npramātvasya cānumeyatayā prāgeva pratipāditatvāt /\nkiṃ ca yadi pramātvaṃ sāmānyaviśeṣaḥ syāt, tadā tadabhāvavati tadviruddhasāmānyavati vā viparyayajñāne na samaveyāt /\ntathā ca viparyayajñānaṃ dharmiṇyapi na pramāṇaṃ syāt /\nevaṃ ca tat nirālambanamāpadyeta /\nsāmānyaṃ ca sāmānyāntareṇa saha parāparabhāvena ekasyāṃ vyaktau samāviśet /\ntatrānubhatvaṃ vā paraṃ pramātvaṃ vā? ādye smṛti kathaṃ pramā? dvitīye tvanubhavaḥ pramātvaṃ na vyabhicaret /\ntathā ca viparyāyo 'pi dattajalāñjaliḥ syāt /\nsākṣātkāritve ca yadi paraṃ tadā asākṣātkāravatyo 'numitiprabhṛtayo na pramāḥ syuḥ /\nathāparam, viparyayabuddhirna sākṣātkāravatī syāt apramātvāditi /\ntasmāt na pramāṇatvaṃ sāmānyaviśeṣaḥ /\nyathārthatvamāyātamiti cet--na, smarāmītyatrāpi pramiṇomīti buddhivyapadeśaprasaṅgāt /\niṣṭa evāyamiti cet--na, riśvaretarecchāmātreṇa laukikaprayogāprayogayorniyantumaśakyatvāt /\ntenaivāyaṃ pramāṇaśabdo yathārthajñānamātre niyataḥ kṛta iti cet--na,</p>\n\n<lg>\n<l>maharṣibhistadabhiyuktaiḥ smṛtiphalasya pramāṇatvenāparisaṃkhyāt /</l>\n<l>ukteṣvantarbhāvādaparisaṃkhyānamiti cet--na, pratyakṣasyāsākṣātkāriphalatvānupapatteḥ /</l>\n<l>liṅgaśabdādeśca sattāmātreṇa pratītyasādhanatvāditi //</l>\n</lg>\n\n<p>kiṃ ca smṛteryāthārthyamapi kṛtaḥ? na hi yādṛśor'thaḥ smaryate yadā tādṛśa evāsau tadā, pūrvāvasthāyā vartamāne nivṛttatvāt /\nanavṛttau hi pūrvataiva na syāt /\nna ca nivṛttapūrvāvasthatayaiva tamarthaṃ smṛtirālambate, pūrvāvasthānivṛtterananubhūtatvāt /\nananubhūte cārthe ananubhūtaṃ saṃskārābhāvāt /\nnanu samānaviṣayatvepi smṛtyanubhavayoranubhavo yathārtho, na tṛ smṛtiriti kṛta etat? anubhavakāle tasyārthasya tādavasthyat, smṛtikāle tvatādavasthyāt /\nnanu pūrvaṃ tāvattadavastha evāsāvāsīt, etāvataiva jñānamastu yathārtham /\nna, pramārakte 'pi śyāmatāpratyasya yathārthatvaprasaṅgāt /\nnanvatītaḥ śyāma iti pratyayaḥ tatra yathārtha eva /\nsatyam, tadviṣayasya tadānīmeva tadavasthatvāt /\nna tu smaryamāṇārthaḥ tadānī tadavasthaḥ /\ntasmāt smṛtirayathārthaiva /\nyathānubhava tu bhavet /\ntatrānubhavasya yathārthatvāt tadekaviṣayā smṛtirapi yathorthetyucyate /\nata evānubhavasyāyathārthatve smṛtiḥ avapirītāpyayathārthaiva /\nyathā rajjuṃ bhujaṅgatayā anubhūya vidrutasya tathaiva smṛtiḥ /\ntasmāt smṛteryāthārthyaṃ yācitakamaṇḍanaprāyam, nājānikam /\nidameva pāratantryapadavācyaṃ kaiścinniruktikuṇṭhairanyathāpaplūta iti /\ntasmādubhayathāpi smṛteranyasyānubhavatvaikaniyataṃ yathārthatvameva pramāpadasya pravṛttinimittaṃ loko 'vadhāritavān /\n<lg>\n<l>kathamanyathā tatraiva pramāśabdaṃ prayuḍkte nānyatreti yadyapi, tathāpi dharmiṇyapi smṛteḥ pramāṇyaṃ mābhūdityāśayavān prāguktayuktikaṃ lokaprayogamavāśritavān /</l>\n<l>tadidamuktam--lokaśceti /</l>\n<l>evaṃ tāvadyathārtho 'nubhavaḥ pramā /</l>\n<l>tatsādhanaṃ ca pramāṇamiti svalakṣaṇamāśaḍkitātivyāptinirākaraṇenāduṣṭamiti samāhitam //</l>\n</lg></p>\n\n<p>na caitanmīmāṃsakasyāpyanabhimatam /\nna hi tenāpyatrāvyāptyativyāptī prasaṃjayituṃ śakyete /\nna hyasti saṃbhavo mīmāṃsakasyāpi yathārthānubhavo na ca prameti /\ntallakṣaṇe tvasmākaṃ kuto vipratipattirityata āha--anadhigatārthagantṛtvaṃ ceti /\nupalakṣaṇaṃ caitat /\nnityapadārtheṣu anadhigatatvaṃ nāma nāstyeva /\nyadi neha janmani janmāntare 'pyadhigamāt /\nyadi na pratyakṣeṇānumānopadeśābhyāmapi anityeṣvapi prāyaśaḥ upalabdhānāmevopalambhācca /\nanyathā ca pratyabhijñānaṃ dattajalāñjali syāt /\ntataśca svarūpato 'pyanadhigatatvaṃ bahvākulayet /\nprakārato 'pi bhūyo</p>\n\n<p>bhūyastaṃmādiṣvanubhūyamāneṣu na kaścid guṇaprakāraḥ pratikṣaṇalabdhajanmāpavargaḥ paribhāvyate /\n<lg>\n<l>karmakṛto 'pyāśutaravināśī</l>\n<l>na pratikṣaṇamapūrvaḥ /</l>\n<l>na ca catuḥpañcakṣaṇāvasthāyinyapi tasminnekamevajñānaṃ janayitvendriyādikamudāsīnam anāgatakarmādijanma pratīkṣate /</l>\n<l>tataśca sarvajanmāntaropalambhādanye taduttarakālapratyayā dhārayā vicchedena vā bhavanto na pramāṇaṃ syurityarthaḥ //</l>\n</lg></p>\n\n<p>śaṅkate--naceti /\nyadyapi svarūpasya prakārasya vā tathāvidhasya tādavasthyam, tathāpi pratyakṣajñānadhārāyāṃ vartamāna evārthaḥ parisphurati /\nna ca kramabhāvināmeka eva vartamānaḥ kālo viṣayaḥ, nānāpramātṛvajjñānayaugapadyaprasaṅgāt /\npratyabhijñānānupapattiśca, jñānānekatve 'pi ekakālāvasthānākalanāt /\ntasmāt pūrvapūrvajñānairanākalita eva vartamānor'tha uttarottarairavasīyata ityanadhigatārthatvameva tatrāpītyarthaḥ /\npariharati--parameti /\nna tāvat pratikṣaṇavartamānatvaṃ saugatavad vastunaḥ eva svarūpotpādaḥ /\nnāpi saṃkhyavad vasturūpasthairye 'pi pariṇatibheda eva mīmāṃsakaiḥ svīkriyate /\nnāpi dharmabheda eva kaścit</p>\n\n<p>pratikṣaṇāpūrvo vartamānatvāparanāmā samasti /\n<lg>\n<l>na ca tairabhyupetaḥ /</l>\n<l>na ca kālaḥ pratyakṣagocaraḥ, nāpi bhinnasvabhāvaḥ /</l>\n<l>tasmāt kālakalābhedakā upādhaya eva kālabhedaḥ /</l>\n<l>tatpratkṣameva kālabhedapratyakṣamiti paramārthaḥ //</l>\n</lg></p>\n\n<p>tatra na tāvat pratīyamānastaṃmādisaṃsṛṣṭā upādhayaḥ saṃbhavantītyuktam /\njñātatāyāśca nirākariṣyamāṇatvāt, dhāravahanabuddhiṣu tadabhāsānācca /\npratīyamānetarasaṃsṛṣṭāstūpādhayaḥ tajjñānasaṃsargiṇo vā syuranyathā vā? na tāvat stambhādiṣu taditarasaṃsargiṇaḥ kṣaṇabhaḍgurāḥ kecanāvaśyaṃ tajjñānasaṃsargabhājo bhavanti /\nkvacid bhavantyapīti cet, tatraiva taddhiyāṃ pramāṇatā syāt /\nyatra tu tadekajñānasaṃsargiṇa upādhayo na santi tatra dhārāvāhikabuddhīnāmapramāṇatvameva syāt /\ntathāvidhā eva ca vicāraviṣayatvenābhipretā jñānāntaragocarā viṣayāntarasaṃsargiṇa upādhayo bhaviṣyantīti cet--evaṃ tarhi dhārāvahanabuddhayo na syureva iti lābhāya gato mūlamapi hāritavāt /\nna khalu pramāṇāntareṇa indriyāntareṇa tenaiva vā taddharmiparityāgāddharmyantare anubhūyamāne vivakṣitaikaviṣayabuddhidhārasaṃbhavaḥ /\n<lg>\n<l>iṣṭa evāyamarthaṃ iti cet--na, apūrvāpūrvopādhyupanipātaniyame pramāṇābhāvāt /</l>\n<l>anupanipātināṃ ca jñānāntareṇāṣyanākalanāt /</l>\n<l>ata eva ghaṭo 'yaṃ ghaṭo 'yamiti buddhisahasrasyāpi na viṣayakṛtaṃ viśeṣamūpalabhāmahe /</l>\n<l>anupalabhyamānasya tu viṣayatvakalpanāyāṃ sarvasarvajñatāpattiriti //</l>\n</lg></p>\n\n<p>tasmāt stambhādireva prāgabhāvanivṛttipradhvaṃsābhāvānutpattirūpo vartamānaḥ /\ntadavacchinnaḥ kālo 'pi vartamānaḥ /\nsaca tathāvidho 'nekajñānasādhāraṇa eva /\nna caitāvatā jñānayaugapadyāpattiḥ, sūkṣmakālāpekṣayā kramasaṃbhavāt /\nna ca sūkṣmopādhīnāmapratītiścedato 'saṃbhava eva, kāryakrameṇaivonnīyamānatvāt /\nnāpi pratyabhijñānānupapattiḥ /\n<lg>\n<l>pūrvajñānaviṣayānusaṃdhānameva hi pratyabhijñānam /</l>\n<l>tacca jñānakramādevopapannam /</l>\n<l>tasmāt kālatadupādhipratyakṣatve 'pi na sarvatra sūkṣmopādhisaṃsargaḥ, nāpi tatpratītiḥ /</l>\n<l>tadidamuktam--paramasūkṣmāṇāmiti //</l>\n</lg></p>\n\n<p>etenaitannirastam--siddhe sādhakatamatvābhāvāditi /\nna hi sādhakatamasya tathātvaṃ sādhākatamāntarāpekṣayā, kiṃ tu pradhānakriyākārakāntarāpekṣayā /\nanyathā yatra karaṇānāṃ samuccayastatra parasparāpekṣayā anatiśayitatvādakaraṇatvāpatteḥ karaṇānāṃ samuccayaḥ kvacidapi na syāt /\nitarakārakāpekṣayā tu dhārāvāhikabuddhiṣvapi pramāṇasyātiśayitvamastyeva /\nyattu chinne kuṭhārasyākāraṇatvamiti, tacchidā lakṣaṇaphalābhāvāt /\nna ca chinne chidāntarābhāvavān /\nna ca jñāte 'pi jñānāntarāsaṃbhavo yenātrāpyaphalatvādevākaraṇatvaṃ bhavet, dhārāvāhikajñānotpatteḥ /\ntasmād yo 'nādhigatārthabodhanaṃ pramāṇamicchati, tasya dhārāvāhikabuddhayo 'pramāḥ prasajyerannityarthaḥ /\nśaṅkate--na ceti /\npravṛttiṃ prāptiṃ ca janayadeva vijñānaṃ pramā, tadarthameva pramāṇānusaraṇāt /\nādyaṃ ca tathā /\ntatastadeva pramā /\ndvitīyādīnāṃ ca na pravṛttiprāptihetutvam /\nato naitāni pramārūpāṇi /\ntatastajjanakānyapi na pramāṇānīti tadetadiṣyata evetyarthaḥ /\npariharati--nahīti /\nna hyapravartayadeva vijñānamarthaṃ prāpayati /\nnāpi haṭhādeva pravartayati /\n<lg>\n<l>kiṃ tvarthopadṛṣṭirūpatayā /</l>\n<l>sā ca sarvasamānetyarthaḥ /</l>\n<l>tadidamuktam--pradarśanaṃ ceti /</l>\n<l>nanu tathāpi prathamādevāpekṣitasiddhaḥ puruṣasya kiṃ dvitīyādinetyata āha--puruṣeti //</l>\n</lg></p>\n\n<p>syādetat /\nvādivipratipattayo vārttikakṛtā na nirākṛtā /\nnāpi viśeṣavidhānasya śeṣapratiṣedhaviṣayavāditi nyāyo nāvirodhāt /\nna hyanadhigatārthagantari sārūpyevārthavyavasthāpayitari śaktau vā</p>\n\n<p>ātmānātmaprakāśayitryāmupalabdhihetutvaṃ virudhayate ityata āha--upalabdhīti /</p>\n\n<p>vyāpakasyāvyāpakaviruddhatvādanadhigatārthagantustena rūpeṇa pramāṇatvamevārthānniṣiddhamityarthaḥ /\nsārūpyaśaktī nirākaroti--hetviti /\ntadīyatayā hyarthapritītiṃ vyavasthāpayannākāraḥ pramāṇamiti kor'thaḥ? na tāvat tadīyatayā niyatāṃ pratītaṃ janayan, svātmani kriyāvirodhāt /\nnāpi jñāpayan, svātmīmūtapratītiṃ prati jñānāntarājanakatvāt /\nnāpi niścāyayan, ākāratadvatorekatvena vyāvṛttyoścaikaniścayagocaratvena niśceyaniścāyakatvaniyamānupapatteḥ /\nnīlamahaṃ jānamīti hyakāraniścayaḥ /\nna cāto 'paraḥ tadīyatāniścayo nāma /\nnīlamidamityākāravyavasāyaḥ prarthamam, atha nīlamahaṃ jānāmītyarthakarmakapratītyanuvyavasāya iti cet--tat kiṃ buddhāvaniścitāyāmevākāro niścitaḥ? na caitat saṃbhavati, sāmānyāniścaye viśeṣāniścayāt /\nniśrvīyata eva, paraṃ na tadīyatayeti cet--atha keyamarthākārādanyā tadīyatā nāma? tadudbhāvatvamiti cet--nanvevamanumitiṃ bhāvāyannākāraḥ pramāṇam /\nomiti cet--hanta, hataṃ tarhi pāmarapratyakṣamatiriktamarthamanumāpayatā ākāreṇa vyavasthāpitatvāt /\napi ca yā kriyā yatkaraṇaphalatvena vivakṣitā, janayadeva tāṃ tatkaraṇamiti lokasiddham /\nna hi chidāmajanayanto 'pi cakṣurādayastanniścāyakatāmātreṇa chedanatayā vayavahniyante /\napi tu aniścāyayanto 'pi janayanta eva kuṭhārādayaḥ /\ntadatrāpi pramāṃ janayadevāniścāyakamapi pramāṇamiti vyavahniyatām /\nna tu tāmajanayanniścāyako 'pyākāraḥ, evaṃ ca loke 'nukūlatā /</p>\n\n<lg>\n<l>anyathā tu piribhāṣāṃ kurvatā loko 'pratipāditaḥ syāt /</l>\n<l>na ca janyajanakayostādātmyagandho 'pīti //</l>\n</lg>\n\n<p>etena śaktiḥ pramāṇamiti pratyuktam, śakteḥ śakayaniṣṭhatvāt /\nśakayaṃ ca kāryamucyate /\nprakāśanaṃ cātmabhūtatvāt na tasyāḥ kāryamiti /\ntadidamuktam--hetuhetumadbhāvasyeti /\nnanu yadi pramāṇa siddham, kiṃ tatra pramātrādinā kartavyam? na hi siddhena siddhameva sādhyate /\nna cānyatra caritārthasyānyatra kārakatvamasti /\nathāsiddham, kathaṃ pramāṇam? na hyasiddhaṃ kārakaṃ nāma /\nnāpyakārakaṃ karaṇam /\nnāpyakaraṇaṃ pramāṇamityata āha--ayamartha iti /\nkaraṇībhūtasya paraśoḥ saṃyogasya vyāpārībhūrasyeti śeṣaḥ /\npariṇativiśeṣaḥ sahakārisamavadhānam /\nkaraṇaṃ vyāpāryotpādya</p>\n\n<lg>\n<l>vā phalārthaṃ kartavyāntarābhāvāt kartuścaritārthatā /</l>\n<l>karaṇasya tu phalena vinā aparyavasānamacaritārthatetyarthaḥ //</l>\n</lg>\n\n<p>atha prameyasya kathaṃ pramāṇe caritārthatvam? na hi pramātṛvat tenāpi pramākaraṇamutpādyate vyāpāryate vetyata āha--prameyasya tviti /\nayamāśayaḥ /\nsarvatra hi karmakārakakaraṇaphalatadvyāpārayorviṣayatayā vyavatiṣṭhate /\ntatra phalaviṣayatvamasya na karmatvaṃ prati prayojakam, asattvenākārakasyāpi phalaviṣayatvāt, yadāha---kevalamityādi /\nkaraṇavyāpāraviṣayatvāt tu karmatvam, na hyasti saṃbhavaḥ karma ca, na ca karaṇavyāpāraviṣaya iti /\ntatra karaṇasya vyāpāraviṣayatvābhāvāt vyāpāra eva na nirvahediti tannirvāha evāsya caritārthatvamiti /\ntadidamuktam--tatrāpīndriyasaṃbandhamātra iti /\nna ca karaṇamapi kartṛvyāpāraviṣayastāvanmātreṇaiva caritārthamadhikavyāpāravattvāt /\nnāpi karmavyāpāraviṣayaḥ karaṇam /\nnāpi phalaviṣayaḥ, taduddeśena karmaṇaḥ kartrā avyāpāritatvāt /\n<lg>\n<l>phalasya tannirūpaṇādhīnanirūpaṇatvāt, yena karmavadasya caritārthatvaṃ kalpyeta /</l>\n<l>tasmāt /</l>\n<l>kartṛkarmaṇoścaritārthatve 'pyacaritārthameva karaṇamiti /</l>\n<l>samavāyitvaviṣayatvakṛtāṃ saṃnipatyopakārakabhrānti prayogāmyāṃ nirākaroti--tat siddhametaditi //</l>\n</lg></p>\n\n<p>yadyapyanumeyādyatītādyahetureva, tathāpi sāmānyaniṣedho viśeṣaprakāramapyāśrayetetyetāvataiva dṛṣṭāntatvam /\ntasmāt</p>\n\n<p>tadeva phalahetuḥ /\nsaṃnipatyeti śeṣaḥ /\nkathañciditi /\nanāhatya ityarthaḥ /\ntadanena kārakāntare 'caritārthasya hetutvameva karaṇatvamiti karaṇalakṣaṇaṃ darśayatā kartṛvyāpāragocaraḥ karaṇamityapi karaṇalakṣaṇaṃ sūcitam /\ntathaiva ṭīkākṛtā vyākhyātam /\netacca yadvāniti vārttike sphuṭībhaviṣyati /\nakaraṇā pramāṇotpattiḥ prasajyeta kartuḥ karaṇe caritārthatvāditi kiṃ kena saṃgatamityata āha--nākaraṇa iti /\nvastusaddhipradhānakriyāsaṃbandhanibandhanaprabhṛtayaḥ kārakaśabdā ityāśayavataḥ codyaṃ yadītyādinā buddhisiddhapradhānakriyāsaṃbandhanibandhanapravṛttayaḥ kārakaśabdā ityāśayavataḥ samādhānam--na pācakaśabdādivadityādinā iti ṭīkāyāṃ vikṣiptasya vārttikatātparyasya saṃkṣepaḥ /\ntulyavaditi tulayā saṃmitamiva na nyūnaṃ nātiriktaṃ vetyarthaḥ /\ntadanena prapajcena pramāṃ pramātṛprameyayorakāraṇatvameva darśitamati bhramo mā bhūdityupasaṃhāravyājenāha--tatpramāṇamiti /\nsatyapi copalabdhisādhanatve sākṣāditi śeṣaḥ /</p>\n\n<lg>\n<l>saṃpratyayo jhaṭitisphuṭapratyayaḥ /</l>\n<l>atra hetuḥ---sātiśayatveti //</l>\n</lg>\n\n<p>sādhakatamārtha pṛcchatīti--na tāvat sādhakānāṃ phalakṛtāvatiśayānatiśayau, tasyaikasya sarvān pratyaviśeṣāt /\nnāpi vyāpārakṛtau, parasparavyāpāravilakṣaṇavyāpāravattāmātrasya sarvasādhāraṇyāt /\nphalānuguṇatvaṃ tu vyāpārasyāviśiṣṭamevetyāśayavāniti hṛdayaśeṣaḥ /\nyadyapyayogavyavaccheda evātiśayaḥ, tathāpi tulyatve satyapyatiśayānatiśayau tasyaiva cintyete /\nna tu vaidharmyamātramatiśaya ityabhisaṃdhāyānyayogavyavacchedo 'pi darśitaḥ ayogānyayogavyavacchedābhyāmiti /\namuṃ cārthamanantarameva vibhāvayiṣyati /\nnanu yathā kartrādau sati phalaṃ nāvaśyakam, tathā karaṇe 'pi sati kadācinna bhavet, kārakatvāviśeṣāt /\ndṛśyate ca /\nna hi paraśau sati chidā bhavetyevetyata āha--pramātṛprameye hīti /\nupakṣīṇavṛttinī iti vyāpāravataḥ kārakatvamabhipraiti /\ntena paraśurapi vyāpāravāneva san karaṇam /\n<lg>\n<l>tathābhūtena ca phalasyāyogavyavaccheda eva, na tu vyāpāravatāpi kartrādinā, tadvyāpāreṇa karaṇavyāpārasya saṃpādanavilambanāt /</l>\n<l>vyāpāravatastu karaṇasya nānyat saṃpādanīyamastītyarthaḥ /</l>\n<l>tadidamuktam--pramāṇavyāpāre sati tu bhavatyeveti /</l>\n<l>tadanena vyāpāravataḥ phalāvyabhicāritvaṃ sādhakatamatvamiti darśitam //</l>\n</lg></p>\n\n<p>kalpāntaram--yadvāniti /\nparatantreṇeti /\nparavyāpāryeṇāśrīyate apekṣata ityarthaḥ /\netadeva pūrvamuktamiti smārayati--kartradhīnaṃ ceti /\nyadyapi kartṛvyāpāryatvaṃ karaṇatvamiti na vyabhicaratyeva, tathāpi paramparāvyāpāryeṇāpi karmaṇā vyabhiyāro mā bhūdityāśaḍkya prakṛte 'vadhāraṇaṃ saṃbhavaprācuryāt kṛtam /\nāgāmivārttikasya kalpāntaratvaṃ nivārayati--asyaiveti /\nkalpāntaramiti /\npūrvakalpavivaraṇena paunarūktyabhiyā kalpāntaraṃ gṛhītaṃ kathañcit</p>\n\n<p>samarthayati--pūrveṇeti /\nkarmaṇaḥ svātantryamasaṃbhavi, tato viśeṣaniṣedho 'nupapanna ityata āha--akatṛtvamiti /\nkalpāntaram--saṃyogavaditi /\natrāpi kārakāntarebhyaḥ caramavyāpāraṃ karaṇamiti lakṣaṇam /\nkalpāntaram--pratipatteriti /\natrāpyanantaraṃ phalaṃ karaṇamiti lakṣaṇam, vikalpasamuccayābhāvāt--co 'vadhāraṇe /\nasmin pakṣe sa etātiśaya ityarthaḥ /\nkalpāntaram--asādhāraṇeti /\nsarvakaraṇeṣvasādhāraṇatvopapādanānupayogāt prakṛte pramāṇe ghaṭayati--catatra iti /\natrāpi pramāvivakṣitajātibhedavyapadeśakaṃ pramāṇamiti lakṣaṇam /\npramāṃ prati kāraṇānā sādhāraṇatvāsādhāraṇatve nirūpyamāṇe puruṣaviṣayasya sādhāraṇyasya kimāyātamityata āha--aśeṣa iti /\nkalpāntaram--pramākāraṇeti /\natrāpi</p>\n\n<p>vivakṣitapramājātibhedaupayikatvena pramityasamavāyikāraṇaviśeṣakaṃ pramāṇamiti lakṣaṇam //</p>\n\n<p>svarūpāt kāryātaḥ karturarvāk prāk kartṛkāryayoḥ /</p>\n\n<p>pramājāteḥ pramāhetuviśeṣānmānalakṣaṇam //</p>\n\n<p>iti saṃgrahaślokaḥ //</p>\n\n<p>tadebhirnimittaiḥ karaṇavyavahāre vyavasthāpyamāne yadi karmādivyavahāranimittasamāveśāt tadvyavahāro 'pi bhavati, bhavatu tasyeṣyamāṇatvāt /\nebhirnimittaistu karmādivyavahāro neṣyate /\nsa tu nāstyeva /\ntathā hi--sarvatra karmavyavahāraḥ karaṇavyāpāraviṣayatvādibhiḥ, karaṇavyavahāraśca kartṛvyāpāraviṣayatvādibhiḥ /\nteṣāṃ ca nimittānāṃ bheda eveti nātiprasaṃgaḥ /</p>\n\n<p>tātparyato vyācaṣṭe--vākye 'sphuṭatvādityarthaḥ /\nevaṃ ca satyagre arthyata iti vyutpattirapi tātparyaparatayaiveti manatavyam /\nkasmāt punariti /\nna hi pramāṇaviṣayasya pramāṇasyārthavattvamavyutpādanīyameveti śaḍkābījam /\ntātparyāntaramiti /\nkathañcid bhāgāsiddhatāparihārasya phalasyaikatvāt /\ntat kiṃ pravṛttisāmarthyābhāvādapramāṇameva tadityata āha--na ceti /\n<lg>\n<l>kathaṃ tarhi tatprāmāṇyamavaseyamityata āha--tsyāpīti /</l>\n<l>na tāvat sarvo viṣayaḥ sarvatra sarvasya sarvadopakṣaṇīyaḥ, nirmāṇavaiyarthyaprasaṅgāt /</l>\n<l>tathā cānupekṣaṇīyatādaśāyāṃ pravṛttisāmarthyena tadviṣayasya jñānasya prāmāṇyamavadhārya gṛhītena tajjātīyatvenopekṣaṇīyatādaśāyamapi prāmāṇyaṃ sugrahameva /</l>\n<l>yatrāpyāhatya pravṛttirna bhūtā tatrāpyasaṃbhavadvādhasaṃvāditvaṃ prātyakṣikamānumānikamaupadeśikaṃ vā tajjātīyatvamavaseyamityakṣarārthaḥ //</l>\n</lg></p>\n\n<p>śaḍkānivartane manda ityata āha--ayamabhisandhiriti /\nsākṣāt janakatvaṃ gṛhītvā vyadhikāraṇatvaśaḍkā mā bhūdityavaśyaṃ darśanīyam /\ntacca pramāṇasya pratītijanakatvakathanamantareṇāśakyamityarthaḥ /\nkathamayamartho vārttikāllabhyate ityata āha--pramāṇasya viśeṣa iti /\netāvatāpi kimuktamityata āha--etaduktaṃ bhavatīti /\nnanu tavāyamāśayo na tu vārttikakṛta ityata āha--tadidamuktamiti /\ntadidamaparam anarthasūtram /\nna hi pratipattipravṛttisāmarthyayoḥ</p>\n\n<p>pratipādyapratipādakabhāva ityata āha--ayamartha iti /\nnanu arthagrahaṇena sarvasaṃgraho 'yukta eva kimityāśaḍkyate?</p>\n\n<p>tathāvidhaśaḍkāyāmanavasthānādityata āha--ekadeśīti /\nvyāghāta iti /\nyadyapyapavargasya sukhaduḥkhataddhetubhāvo nāsti, ata eva tathātvenāryamāṇatayārthapadena sarvasaṃgraho 'pyaśakyaḥ, tathāpi tadabhyupagame vyāghāta eva sphuṭa iti sa evoktaḥ /\nsa ca śāstrāvatāreṇa yadi hyapavargaḥ sukhaduḥkhataddhetutayā heyaḥ svīkṛtaḥ, tarhi śāstramapi viparītaprayojanatvādanārambhaṇīyam /\nśāstrapramāṇayostu sāmānyato yadyapi duḥkhahetutvam, tathāpi vivakṣitaparamapuruṣārthaviṣayayostaddhetutayā duḥkhahetutāṃ paribhūyopādeyatvameva /\nanyathā punarapi sa eva vyāghātaḥ /\n<lg>\n<l>itaraddheyaṃ tāvat pramāṇena hīyate /</l>\n<l>pramāṇaṃ tu pramāṇāntareṇa heyaṃ sadanavasthāṃ sāvakāśayati /</l>\n<l>tataśca saiva pramāṇavyaktiḥ tenaiva pramāṇena hātavyā /</l>\n<l>taccāśakyam //</l>\n</lg></p>\n\n<p>nanvaśakyatvenāheyatve sukhataddhetutvenopādeyetvamapi kathamityata āha--na cāsmāditi /\ntasmādubhayathāpi svātmani kriyāvirodhena paramapuruṣārthahetutvena ca pramāṇaṃ na śakayahānam /\nna caive satyahānirevāsya syāt, svocchedakakāraṇavaśenopādeyasya puruṣaprayatnenāśakyahānasyāpi sukhavaducchedādityarthaḥ /\nadhikārādanuvṛtte rityanupapannam, ādivākyatvādityata āha--pravṛttisāmarthyeti /\nadhikāro yogyatā /\nsā cātra prakṛtatvāt pravṛtti pratītyarthaḥ /\niha hi prakaraṇe samarthapravṛttijanakatvaṃ heturabhipretaḥ /\nsa ca sukhaduḥkhataddheturūpārthaviṣayāyā eva pratipatterasti /\n<lg>\n<l>tator'thaśabdena viṣayo 'bhidhīyamānaḥ tathāvidha eva vaktavyo 'taḥ prakaraṇaviśeṣaniyama evādhikāra itayarthaḥ /</l>\n<l>ekadeśyupālambhe pūrvahetubhiḥ saha hetvantarasya samuccayaṃ darśayannāha--na kevalamiti /</l>\n<l>aśakyatvādapiṃ saṃvidi hetvorasiddheriti śeṣaḥ /</l>\n<l>nanu asaṃvedyamānāyāḥ saṃvidaḥ pramāṇasadbhāve kathamasaṃvedyatvam, tadabhāve vā kathaṃ sattvavyavahāra ityata āha--na tāvaditi //</l>\n</lg></p>\n\n<p>anavasthāprasaṅgalakṣaṇaṃ tarkaṃ darśayatā tadviparyaye mānasameva pratyakṣaṃ pramāṇamādarśitaṃ bhavati /\najñātoparatajñānavyavahāre</p>\n\n<p>tu kālāntare tadviṣayaṃ smaraṇameva nimittam /\nevaṃ ca sāmānyākāreṇa jijñāsānurodhāt jajjñānamastyeva, ajñātasya vidhiniṣedhavyavahārāviṣayatvāt, tataśca sāmānyākāreṇa siddhamādāya vicāraṇā /\nyadi jñānaviṣayaṃ jñānamavaśyaṃ jñāyeta, avaśyaṃ vā vijñāsyeta tadā jñānaparamparālakṣaṇā anasthā syāt /\nsā</p>\n\n<lg>\n<l>cānupalambhavādhitetyarthaḥ /</l>\n<l>tadidamuktam--kasyāściditi /</l>\n<l>bhāṣyagrantheneti vadatā na kevalamarthavirodhaḥ granthavirodhaścetyapi pratipāditaṃ draṣṭavyam //</l>\n</lg>\n\n<p>catuṣṭayasyomayatvavirodhaṃ pariharannāha--kāryakāraṇābhyāmiti /\nnanvarthaśabdasya prayojanavattave 'pi virodhavyadhikaraṇatve tadavasthe evetyata āha--candanādīti /\nparisaṃkhyātuṃ niyantumiti vadatā gaṇanīyartho 'nabhyupagamena parihṛtaḥ /\natha kimabhipretyāprastutameva bhāṣyakṛto idaṃ prastūyata ityata āha--evaṃ kileti /\nna pramāṇaprayojanaṃ bhavitumarhantīti pramāṇasya bhūtārthatvādita bhāvaḥ /\ntathā ca pramāṇadīnāṃ śakyājñānatve 'pi tadvyutpādakaṃ śāstramanārambhaṇīyameva, paramārthikaprayojanavirahāditi nigarvaḥ /\ntatredamupatiṣṭhate nirākaraṇabhāṣyamiti śeṣaḥ /\nsarvasādhāraṇanīlādivaidharmyeṇa hi kālpanikatvaṃ kāryakāraṇabhāvasya vyutpādayatā nīlādi paramārthikameva svīkartavyam /</p>\n\n<p>tadapāramārthikatve tvabhimatasiddhireva na syāt /\nna ca kāryakāraṇabhāvasyāpāramārthikatve nīlādi pāramārthikaṃ bhavitumarhati, nityatvaprasaṅgāt /\n<lg>\n<l>tasmād yo nīlādi paramārthikamicchati, tena kāryakāraṇabhāvo 'pi paramārthika eva eṣṭavyaḥ /</l>\n<l>na cobhayamapi /</l>\n<l>tathā ca tatrāpi tulyametat /</l>\n<l>idaṃ tvavaśiṣyate--kathamekamanekaṃ parasparaviruddhaṃ kāryaṃ kuryāt? tatsvabhāvatvāditi yadi tadotpatterārabhya kuryādaviśeṣat tatrāha--nivedayiṣyate hīti //</l>\n</lg></p>\n\n<p>na jātyā janmaprabhṛtisahakārinirapekṣatayetyarthaḥ /\njātideśeti /\nsvabhāvaniyāmikā jātiḥ /\navyavasthayeti sahakārivyavasthāvaicitryeṇetyarthaḥ /\npramāṇārthaḥ sukhaduḥkhalakṣaṇaḥ /\naniyataḥ candanāt sukhameva kaṇṭakād duḥkhameveti niyamarahitaḥ, aniyata hetukatvāt /\naniyatacandanādisahakārikāraṇakatvādityarthaḥ /\nprāṇabhṛditi sahakārivaicitryasūcanāya /\nata evodāharaṇam--aniyatakālamiti /\nyathā aniyatakāletyupalakṣaṇam, deśovasthāsahakāriṇāmapi aniyamo draṣṭavyaḥ /\netaduktaṃ bhavati, yathā keṣucit kāladeśāvasthāsahakāriṣu satsu meghāḥ salilamudvamanti, keṣucit tu satsu ta eva salilaṃ pibanti, tathā candanādayo 'pi keṣucit satsu sukhamupajanayanti keṣucicca duḥkhamiti /\nviṣṭiḥ daṇḍākṛṣṭaḥ karmakaraḥ /\nnanvarthavati ca pramāṇe pramātrādīnyarthavanti bhavanti jñāyanta</p>\n\n<p>ityabhipretam, na tu jāyanta iti /\nna caivamasti, pramityavyabhicāreṇaivetareṣāmavyabhicārāvadhāṇādityata āha--yadpīti /</p>\n\n<lg>\n<l>na ca vācyam, vaidikī pratipattirarthāvyabhicāriṇī āptopadeśajapratipettitvāditi śakayata eveti /</l>\n<l>na hyāptopadeśo 'vyabhicāriṇīmevārthadhiyamādhatta ityanavadhārya śakyamidam /</l>\n<l>na cāvyabhicāripratipattijanakatvādanyadeva pramāṇānāmarthavattvamityuktameveti /</l>\n<l>tathāpi loke tāvadevamastīti cet? ata āha--adṛṣṭārtheti //</l>\n</lg>\n\n<p>yadyapi tatsamavāyaḥ pramāsamavāyaḥ pramātṛtvamiti prakṛtopayogi syādeva, tathāpi vārttikakṛtā praśnopalakṣaṇābhyāṃ khātantryamupakrāntam--sāmānyanyāyena viśeṣo 'pi labhyata ityabhisandhāyātastathaivavyācaṣṭai--kārakāmidhāneneti /\nprādhānyena dhātupratyayābhidhīyamānavyāpārasaṃbandha eva tatsamavāyaḥ /\nprādhānyaṃ ca kārakāntarāttairaścīnyamātramabhipretam /\ntena pacatītyādau sarvatrātiraścīnapākādivyāpāravato devadattādereva kartṛtvaṃ siddhaṃ bhavati /\npācayatītyādau tu prayojyavyāpārapratītāvapi tasyānyatiraścīnatvāt na tadvataḥ kartṛtvam /\nkiṃ nāma? prayojakasyaiva, tadvyāpārasyātiraścīnatvāt /\nevaṃ tarhi,</p>\n\n<p>svavyāpāre hi kartṛtvaṃ sarvatraivāsti kārake /</p>\n\n<lg>\n<l>iti nyāyena karaṇādivyavahāravilopaprasaṅga ityata āha--prādhānyeneti /</l>\n<l>svavyāpārāpekṣayā na karaṇādivyavahāraḥ, kiṃ tu pradhānakriyāpekṣayetyabhiprāyaḥ //</l>\n</lg>\n\n<p>nanu ca kārakasādhyatvāviśeṣe 'pi (karaṇādivyavahāraḥ) pradhānakriyāpekṣayā ityetadeva kuta ityata āha-- avāntareti /\navāntareti /\nasti hi kāñcit kriyāmuddeśya pravartamānānāṃ kārakāṇāmavāntaravyāpārayogaḥ /\n, na tvavāntaravyāpārārthameva teṣāṃ pravṛttirityarthaḥ /\nnanu na sarvo vyāpāraḥ pradhānakriyā vā puruṣamāśrayate, tat kathamāha--puruṣa itītyata āha--puruṣa iti prakṛtāpekṣam /\ntadetad vaiyākaraṇānāṃ lakṣaṇam /\ntaccānupapannam, śabdaprayogamātrasyāvyavasthāpakatvāt /\nvyavasthāhetośca lakṣaṇatvāt /\nabhidhānayogyatālakṣaṇamiti cet--na, tasyā eva vicāryamāṇatvāt /\nvivakṣāmātramiti cet--na, tasyā api nimittamantareṇāvyavasthiterityāśayavānāha--lakṣaṇāntaramiti /\npuruṣa iti vartate /\ntathā ca tatprayoktṛtvamityatra tasya prayokteti</p>\n\n<p>vigrahaśaḍkā mā bhūdityāśāyavānāha---tasya cetanasyeti /\netena sa cāsau prayoktā ceti vā tasya cetanasya</p>\n\n<lg>\n<l>prayoktṛtvaṃ dharma iti vā vigraha ityarthaḥ /</l>\n<l>atra ca savrakāraṇānīti svetaraparasparavisadṛśānekakārakāmiprāyam /</l>\n<l>tenādṛṣṭamanadhitiṣṭhato 'pi kulālasva kartṛtvamakṣatameveti //</l>\n</lg>\n\n<p>etāvataiva lakṣaṇe parisamāpte itarāprayojyatvamityanena cetanaprayukti prati svātantryamitareṣāṃ vyavacchindatā parasparaprayojanakatvamapi vyavacchinnam /\ncetanasyāpi tāni vyāpārayata eva kartṛtvamityuktam /\ntathā ca yathā kāryaṃ kartradhīnaṃ tathā kārakāntarādhīnamityubhayavyāptāt kāryādekatarāpāye 'pyanyatarāpāya iti darśitam /\nato lakṣaṇasya nātivyāpakatvam /\nacetaneṣu tu kartṛvyavahāraḥ kathamityavaśiṣyate tatrāha--acetanasya tviti /\nsvābhāvikaṃ mukhyam /\ntattvaṃ hi pramāṇavyāpyatvaṃ pramāṇavyāpāraviṣayatvamiti vadataḥ karaṇavyāpāraviṣayaḥ karmeti karmalakṣaṇa saṃmatam /\ntatra lakṣaṇe 'vāntaravyāpāro grāhyaḥ /\nprakṛte ca pradhānavyāpāraḥ pramitilakṣaṇa iti vibhāgaḥ /\nviniyojyateti /\n<lg>\n<l>anena vārttikasthasya viniyogasya viṣayaniṣṭhatvaṃ darśayatā yogyatāpi viṣayagataiva draṣṭavyetyapi darśitam /</l>\n<l>tena viniyogāya yogyatā viṣayagataivetyarthaḥ /</l>\n<l>jñānaparaṃ caitat /</l>\n<l>tenāyamarthaḥ viniyogo vārthagatastadyogyatājñānaṃ vā caturvargasya paryavasānamiti //</l>\n</lg></p>\n\n<p>pañceti /\nrūpaṃ saṃjñā saṃskāro vedanā vijñānamiti /\ntatra rūparasagandhasparśaśabdāḥ rūpaskandhaḥ /\nsavikalpakaṃ vijñānaṃ saṃjñāskandhaḥ /\nsamanantarapratyayaḥ saṃskāraskandhaḥ /\nsukhaduḥkhe vedanāskandhaḥ /\nnirvikalpakaṃ jñānaṃ vijñānaskandhaḥ /\njīveti /\njīvaścetanaḥ /\ntaditaro 'jīvaḥ /\nāstravantītyāstravāḥ /\nsrotāṃsīndriyāṇi /\nsrotobhiriva tairayaṃ jīvo dharmādharmābhyāmāpūryata ityarthaḥ /\nsaṃvaraṇaṃ saṃvaraḥ, jīvājīvaviṣayo 'bhedābhimānaḥ /\n<lg>\n<l>tena saṃvṛtohyayaṃ jīvo 'sarvajña iti /</l>\n<l>nirjaraṇaṃ nirjaraḥ tapaścaraṇam, nigaḍakaṭakābhyāmivāyaṃ baddho 'svatanatro jīva ityarthaḥ /</l>\n<l>mokṣaḥ sakalāvaraṇavigama ityarthaḥ /</l>\n<l>sarvatra niyamo 'prāmāṇikaḥ //</l>\n</lg></p>\n\n<p>nanu na vidhāyakapramāṇanivṛttimārgeṇāsattvamityata āha--taditi /\npramāṇaviṣayatvena sadasatorekatvamavilakṣaṇavyavahāraviṣayatvamabhimatameva, tato nirdalā śaḍketyata āha--sarvasāmarthyeti /</p>\n\n<p>arthakriyāsāmarththaṃ hi sallakṣaṇam /\ntacced bhavadabhimate abhāve 'pyasti so 'pi sadvyavahāraviśayaḥ prasakta iti</p>\n\n<p>ṭīkārthaḥ /\n<lg>\n<l>na ca vayamityādinā abhāvasya sāmārthyamaḍgīkṛtam, na tu sāmarthyena sadvyavahāraḥ, ananusaṃhitasāmarthyasyāpi sadvyavahāraviṣayatvāt /</l>\n<l>api tvastināstipratītiviṣayatvena /</l>\n<l>na hyasti saṃbhavaḥ saditi vyavahniyate, na cāstipratyayaviṣaya iti /</l>\n<l>asaditi vā vyavahniyate na ca nāstipratyayaviṣayaḥ iti prakāraṇārthaḥ //</l>\n</lg></p>\n\n<p>syādetat /\nprameyavailakṣaṇyavat pramāṇavailakṣaṇyenāpi sākṣātkārādivat pratītibhedo ghaṭate /\ntataḥ sadantara eveyaṃ nāstīti pratīti /\nkadācid bhavedityāśaḍkyāha---saṃpratīti /\nabādhite prasiddhatare vipratipattirna kāñcit kṣatimāvahatītyarthaḥ /\nnanu niṣidhyatāṃ bhāvāntaram /\ntathāpyabhāvidhau kimāyātam? na hi nīlaniṣadhe pītādividhiravaśyamityata āha--nīlapītau hīti /\nnanu sarvaśaḍkānirākaraṇapaṭīyasi pratyakṣe 'pi pravṛtte kutastarkasyāvakārśaḥ? tataḥ kimatropapattyetyata āha--yadi kaściditi /\n<lg>\n<l>santyeva hi kecid vādino ye vipakṣadaṇḍamapaśyantaḥ pratyakṣaparikalitamapahnutya śaḍakāmutthāpayanti, tān sāṃkhyādīn prati ayaṃ prakāra ityarthaḥ /</l>\n<l>pūrvavad vyākhyeyam /</l>\n<l>tulyopalambhayogyatātarkāntarbhāvenetyarthaḥ /</l>\n<l>nanvabhāve tatpratyakṣatāyāṃ ca bahuvipratipattibījamastītyāha--sarva caitaditi //</l>\n</lg></p>\n\n<p>nanu yadyasadbhedāḥ prakṛtānupayoginaḥ, tadā anupayogādeva nocyanta ityucyatām /\nathopayoginastadā avaśyaṃ vaktavyā eva /\npāratantryeṇa pratibhāsanāt nocyanta iti kkopayujyata ityata āha--niṣedhyeti /\n<lg>\n<l>pratipādanāya hi te vaktavyāḥ /</l>\n<l>tacca pratiyogyadhikaraṇapratipādanādevārthato bhūtamiti kiṃ tadarthaprayāsenetyarthaḥ /</l>\n<l>tadidamuktaṃ gamyanta iti nāktā ityartha iti /</l>\n<l>nanu yadyupāyapratipādanenaiva pratipāditā iti noktāḥ, tarhi prameyādayo 'pi pramāṇapratipādanenaiva pratipāditā iti kiṃ tatkathanenāpi? atha pratītā api prayojanaviśeṣādabhyarhitatayā pratipādyante, hanatāsadbhedā api upayuktāstathā kiṃ netyata āha--atha veti //</l>\n</lg></p>\n\n<p>nanu bhāvaprapañcavadabhāvaprapañce 'pyuddiṣṭo veditavya iti pratijñāter'the caturvargānantarbhāvāditi heturbhāgāsiddho viruddhaścetyata āha-niḥśreyaseti /\ntena niḥśreyasānapayogyabhāvaprapañcadhikaraṇatayā caturvargānantarbhāvo hetuḥ /\ntadadhikāraṇatayā tathābhūta eva bhāvaprapañco dṛṣṭānto nocyata iti sādhyam /\nniḥśreyasopayogī tūddiṣṭo veditavyaḥ,</p>\n\n<p>catuvargāntarbhāvāt /\nupayuktabhāvaprapañcavaditi vārttikārtha ityarthaḥ /\nata evoddiṣṭo veditavya iti anupalabdhibādhitaṃ manyamāna uttaragranthamavatārayati--atheti /\nkāraṇānupalabdhyā sarva evānupalabdhiprabhedā upalakṣitāḥ /\napavarga eva mardhābhiṣiktaḥ pradhānatayā rājakalpaḥ /\netadapyupalakṣaṇam /\nartho 'pi śatruputrādyabhāvādiḥ, pravṛttirapyahiṃsādiḥ, pretyabhāvo 'pi pūrvaśarīraparityāgādiḥ,</p>\n\n<p>phalamapyutpannarogapradhvaṃsādyasadbheda iti mantavyam /\nsaṃśayasya jñānarūpatvādasadrūpatā na saṃbhavatīti tamullaḍghyātidiśati--evaṃ prayojaneti /\ntathā hi sandhyāvandanaprāyaścittādāvahitanivṛttireva prayojanam /\ndṛṣṭānto 'pi kaścidabhāvarūpo yathā suṣuptyavasthānamapavarge dṛṣṭāntayiṣyati /\nsiddhānto 'pi nairātmyādiḥ pareṣām /\nasmākaṃ ca yathā bhābhāvastamaḥ [vai. sū. 5.2.19] ityevamādiḥ /\nsarveṣāmapavargo duḥkhābhāva iti /\navayavatarkanirṇayavādajalpaviṇḍāstu sadbhedā eva /\nhetvābhāsā dvividhāḥ /\nyathā, anityaḥ śabdaḥ sattārahitatvāta, cākṣuṣatvādityevamādiḥ /\nchalaṃ jātayaśca sadbhedā eva /\nnigrahasthāneṣu vipratipattividhāḥ sadbhedāḥ /\napratipattividhā asadbhedāḥ /\ntadidamuktam--evaṃ tatra tatrohanīyamiti /\nnanu bhāṣye asadbhedakathanavārtāpi nāstītyata āha--atreti /\nparasparaviruddhayorabhidhānānabhidhānayoḥ paramārthikatvaṃ na saṃbhavati /\ntat kataradatra pāramārthikamityata āha--dvitīye tu kalpe pāramārthikaṃ iti /\n<lg>\n<l>sūtrasya saprapañca tātparyam--pramāṇata ityādiprapañcaḥ, sacca khalu ṣāḍaśadhā vyūḍhamupadekṣyata iti tātparyam /</l>\n<l>tasya tātparyamiti /</l>\n<l>tāsāṃ khalvāsāmityavatārabhāṣyasya, na tu sūtra pāṭhasya /</l>\n<l>avayavārthaṃ vyācikhyāsunetyanenaiva tātparyasya sphoritatvāt //</l>\n</lg></p>\n\n<p>// avatāraṇābhāṣyādivyākhyānam //</p>\n\n<p>dvandvasvarūpamāha tattātparyābhidhānāyeti śeṣaḥ /\ndvigvavyayībhāvau prayogamātranirākṛtatvāt nopanyastau /\nsaṃbhāvitaprayogān bahuvrīhikarmadhārayatatpuruṣān nirākaroti--bahuvrīhīti asaṃbhavādarthāsaṃbhavāt /\nṣaṣṭhīsamāsa iti saṃbhāvitatatpuruṣopalakṣaṇaparam /\niti hi ityādi hītyarthaḥ /\ntenārthanirdeśaṃ samupādāya saṃśaye 'pi bahuvacanaṃ draṣṭavyam /\ntatrāpi sādharmyavaidharmyavipratipattijanyānāṃ saṃśayānāṃ parasparanirapekṣāṇāmeva nyāyapravartakatvamiti tātparyam /</p>\n\n<p>dṛṣṭānte 'pi viśeṣalakṣaṇakaraṇāvasare dvivacanameva /\ntasyāpi parasparanirapekṣodāharaṇasaṃpratipattiḥ prayojanam /\nevaṃ</p>\n\n<p>siddhāntānāmapi svaprayojane parasparānapekṣatvemeva /\ntacca bahuvacanasamānārthena saṃkhyāvacanena pratipāditam /\n<lg>\n<l>avayavānāṃ tu yadyapyekasmin vākyārthe pratipādayitavye mithaḥ sāpekṣatvam, tathāpi parasparāsaṃpratyayitamarthamabhidadhatāmeveti bahuvacanaprayojanam /</l>\n<l>hetvābhāseṣvapi bahuvacanasya svavyāpāre parasparanirapekṣatvapratipādanameva tātparyam /</l>\n<l>tathā chalajātinigrahasthāneṣvapi /</l>\n<l>yatra tu nirdeśo nāsti tatra lakṣaṇe yathāvacanaṃ vigrahaḥ, sāmānyamātrasyaiva prayojakatvāditi bhāvaḥ //</l>\n</lg></p>\n\n<lg>\n<l>kārakasyārtharūpatvānna tasyābhidheyamastītyata āha--kārakārthaḥ pradhānakriyeti /</l>\n<l>arthaśabdaḥ pradhānakriyāvacano na kvacid dṛṣṭa itya āha--yaduddeśeneti /</l>\n<l>kārakāṇāmavivakṣetyetāvataiva susthe pradhānakriyāyā avivakṣā kimarthamityata āha--kārakagrahaṇeti //</l>\n</lg>\n\n<p>nanu kārakāṇāmavivakṣā śeṣalakṣaṇa tadā syād yadi tatra kārakatvaṃ saṃbhavet, tadeva tu nāstītyata āha--yadyapīti /\natra codayati śaiṣikyāṃ ṣaṣṭhyām /\nṣaṣṭhī cānarthikā niṣprayojanā /\navyatireke tadanupapatteḥ ṣaṣṭyarthasya saṃbandhasyānupapatteḥ /\nekadeśitve bījam--aniyamavādīti /\ntasyāsvatantratvāt pramāṇādayo gamyanta iti kiṃ kena saṃgatamata āha--bhāvasyeti /\nna pramāṇādimātramucyate tattvaśabdena atha ca nārthāntaraṃ tattvamiti parasparavyāhatamityata ekadeśinaṃ kiñciduddīpayati--abhede 'pītīti /\nanāropitarūpeṇa svarūpataḥ pratīyantāṃ pramāṇādaya ityetadarthamanatiriktārthamapi tattvagrahaṇaṃ kṛtamityarthaḥ /\n<lg>\n<l>dṛṣṭāntamasiddhaṃ mattvā sopapatti vyācaṣṭe--dvitvaikatvayoriti /</l>\n<l>vyavahāragativastugatyoḥ samānayogakṣematvaṃ manyamāno hyabhāvamapahnotuṃ na śaknotyeva, abhāvavyavahāragateḥ sarvavādisiddhatvāt /</l>\n<l>yastu vastunirapekṣo 'pi vyavahāro 'stīti manyate, tanmatamavaśiṣṭa ityāśayavānāha--kṣaṇabhaṅgabhaḍgeti /</l>\n<l>nivedayiṣyate vāttikakṛteti śeṣaḥ //</l>\n</lg></p>\n\n<p>yathārthajñānotpatti prati svarūpalakṣaṇā śaktirāropahitattvameva sahakārilakṣaṇadoṣavirahīndriyādiḥ //</p>\n\n<p>nanu dṛṣṭāniḥśreyasadūṣaṇe kiṃ tātparyam? na hi tadasmānna siddhyatītyata āha--etaduktaṃ bhavatīti /\nadṛṣṭameva niḥśreyasamabhiprataṃ śāstraphalatveneti śeṣaḥ /\nanyathā ātmādiprameyaviśeṣapratipādanaṃ na kuryāt, tattattvajñānamantareṇāpi dṛṣṭaniḥ- śreyasasiddheriti bhāvaḥ /\naprāmāṇikaṃ darśanābhāvāditi darśanaphalaikonneyaṃ pramāṇa kathaṃ</p>\n\n<p>tadabhāve 'pyastīti bhāvaḥ /\nāgamānumānayoḥ sahakāritā pakṣādya1panākatvena /\ntatrātmalakṣaṇadharmisiddhāvāgamaḥ,</p>\n\n<p>ayamātmā [bṛha 4.4.3], apahatapāpmā [chāndogya 1.2.9], ajaro 'maraḥ [bṛha 4.4.25], sa eṣa neti netyādi [bṛha 3.9.26] /\nanumānaṃ cecchādi [sūtra-1.1.10] samuttham /\njanmābhāvarūpaliṅgasiddhau tu,</p>\n\n<p>aśarīraṃ vāva santam</p>\n\n<p>[chāndogya 8.12.1] ityādyāgamaḥ /\nanumānaṃ tu pravṛttyabhāvaḥ /\npravṛttyabhāve 'pi,</p>\n\n<p>yastvātmatireva syādātmatṛptaśca mānavaḥ /</p>\n\n<p>ātmanyeva ca santuṣṭastasya kāryaṃ na vidyate //</p>\n\n<p>[gītā 3.1.7] ityevamādi /\nanumānaṃ tu doṣābhāvaḥ /\ndoṣābhāve 'pi,</p>\n\n<p>raso 'pyasya paraṃ dṛṣṭvā nivartate /</p>\n\n<p>[gītā 2.49] ityevamādi /\nanumānaṃ tu mithyājñānābhāvaḥ /\natrāpi</p>\n\n<p>bhidyate hṛdayagranthiśchidyante sarvasaṃśayāḥ /</p>\n\n<p>[muṇḍaka 2.2.8] ityādi /\nanumānaṃ tu tattvajñānasadbhāvaḥ /\nātmatattvajñāne 'pi</p>\n\n<p>ātmā vā are dṛṣṭavyaḥ /</p>\n\n<p>[bṛha 4.5.8] ityevamādi /\nanumānaṃ tūpāyābhyāsaprakarṣa ityevamādi /\nupalakṣaṇaṃ tvāgamānumānagrahaṇam /\npratyakṣamapi draṣṭavyam, evaṃ śarīrādiṣvapyūhyam, anumānamevātrārthe pramāṇamiti vipratipannaṃ pratipipādayiṣatāmiti śeṣaḥ upaniṣadāpi</p>\n\n<p>tameva viditvātimṛtyumeti /</p>\n\n<p>[śvetā 3.8] ityādīnāṃ prāmāṇyāt /\nsantānānumānasya ca pṛthagupadeśācca prameyasya pramāṇādibhyaḥ prathamasūtre etadvivaraṇādvacavacchetturagranthamevāvatārayati--yadi ceti /\nvihitatvādādyena sūtreṇeti /\nśrutyarthābhyāmiti śeṣaḥ /\ntadiyatā</p>\n\n<p>prabandhena vārttikakṛtā kiṃ kṛtamityata āha--tadaneneti //</p>\n\n<p>uttaravārttikaviṣayībhūtabhāṣyaṃ tāvad vyācaṣṭa--atha kimiti /\nnanu dvitīyasūtrārtho nātroditaḥ, tat kathaṃ tatrānūdyata ityata āha-- niḥśreyaseti /\natra ca hetvādyanuvādatrārttikaṃ nāstyevetyanāśaṅkanīyam, ṭīkākṛtā siddhavadutthāpitatvāt /\n<lg>\n<l>kvacillipyabhāvasya lekhakadoṣeṇāpyupapatteḥ /</l>\n<l>anyathā bhāṣyatātparyārthānuvādakatvāt /</l>\n<l>vyācaṣṭa iti tu yad vyākhyātam, tadabhiprāyaṃ tena taccaitaduttarasūtreṇānūdyate ityasyānuvādānantaramavyākhyāne 'pi na doṣaḥ /</l>\n<l>evaṃ cārthaṃ dvitīyasūtra ityādinā pūrvameva vyākhyātatvāt tu nehedaṃ vyākhyātamityarthaḥ //</l>\n</lg></p>\n\n<p>nanu dveṣaḥ kiheya eva na vā pravṛttiheturityata āha--upalakṣaṇamiti /\nnanu hānapadamātyantikapadasamabhivyāhārādapavarge vartate, tat kathaṃ tattvajñānamityucyata ityata āha--hīyate hīti /\nkaraṇavyutpattimāśrityānena tattvajñānaṃ vivakṣitam /\nbhāvavyutpattyā tvātyantikapadasamabhivyāhārādapavarga ityarthaḥ /\ntattvajñānapadasya vyutpattisaṃdehamapanayannevāha-- tasya pramāṇasyeti /\n<lg>\n<l>etenādivākyavirodhaḥ parihṛtaḥ /</l>\n<l>arthapadānīti bhāṣyagatasyārthapadasya tvanyathārtho bhaviṣyatīti yaduktaṃ tadāha--puruṣārthasthānānīti /</l>\n<l>tātparyamityarthaḥ /</l>\n<l>vārttikasyeti śeṣaḥ //</l>\n</lg></p>\n\n<p>prasthānaṃ prakāra itthambhāvaḥ tathā cetthambhūtatvādānvīkṣikyā iti yadyapyabhimatameva, tathāpi nirūpapattika itthambhāvaḥ syādityata āha--prasthānaṃ vyāpāraḥ /\ntadanena bhāṣyagatasya prasthānapadasya prakṛtyartho 'bhihitaḥ, pratyayārthastu saṃśayādibhiḥ padārthaiḥ pṛthak prasthāpyate iti vadatā bhāṣyakāreṇaiva darśitaḥ /\ntadetaduktaṃ bhavati, nyāvyutpādane vyāpāravattayā hi iyamānvīkṣikī vidyāntarād bhidyate /\nsa ca saṃśayādyaḍgopāṅgavyutpādanenaiva vyutpādito bhavati /</p>\n\n<p>tato 'syāḥ saṃśayādayo 'pi viṣayabhūtāḥ tānantareṇa nirviṣayatayā vidyaiva na syāt /\nviṣayāntaravattayā vidyāntarameva vā syāditi /\natreva śaṅkate--na ca vācyamiti /\nna hyanyā vidyāḥ svaṃ svamarthaṃ pratipādayantyo 'pi kathametadityaśraddhāmalamapanetumīśate vinaināmānvīkṣikīmityāśayavān pariharati--etasyā eveti /\nvārttikāntaraviṣayaṃ bhāṣyaṃ darśayati--sa cācamityādibhāṣyamiti /\nnirdalaṃ deśyaṃ dīpayati jñānamiti /\nupalabdho 'nirṇotaśceti vyāghāto 'nupapanna eva upalabdhernirṇayaparyāyatvasyānantarameva nirākṛtatvāt /\nnāpi pramāṇapravṛttiviṣaya upalabdho bhavannirṇota eva bhavedityata ākṣepturabhiprāyantaraṃ darśayati--pañcarūpa iti /\nyathā pratyakṣamāgamo vā ajñāte 'pyavatarati, tathā asandigadhe 'pi /\nanumānaṃ tu yathā nājñāte tathā asaṃdigdhe 'pi tasmādasyānyaiva rītirityarthaḥ /\nsamānaviṣayatvam ekaviṣayatvam /\nsamāmānādhikāraṇyaṃ na samarthayasa iti, na tādātmyamiti bhāvaḥ /\nparasparasamānenādhikaraṇena saṃbandhamātra sāmānādhikaraṇyam /\nna tu tādātmyamityabhipretya parihāraṃ vivṛṇoti--sāmānya viśeṣayoriti /\n<lg>\n<l>saṃdigdhe pravartave ityasya yogyatāparatāṃ darśayati-asaṃdigdha iti /</l>\n<l>saṃśayānarhaśca prakāradvayena, sarvathā ajñāto viśeṣato vā nirṇātaḥ, tadviparītastu saṃdigdhaḥ saṃśayārhaḥ /</l>\n<l>tatra nyāyaḥ pravartata iti tātparyam /</l>\n<l>ata eva vyatirekapradhānāmupalakṣaṇatayaikāṃ vidhāmudāharati--nahīti //</l>\n</lg></p>\n\n<p>nanu kiṃ punaḥ prayojanamiti praśne yena prayuktaḥ pravartata ityuttaraṃ vaiyātyādityata āha--sphuṭataramevaitaditi /\nnanu vayaṃ</p>\n\n<p>nviti svābhimatapradarśanamekadeśimate aparitoṣaṃ sūcayitum, na cāparitoṣabījamupalabhāmaha ityatastadvījaṃ praśnapūrvakameva tāvad darśayati--tatreti /\nsarveṣāmeva kāmyatvāt dharmādīnāmiti /\ntathā ca dharmādiviṣayastātsādhanaviṣayo vā kāmastatrāpi pravartaka ityarthaḥ /\nna ca tadviṣayatvenāpi dharmādīnāmupādānam, srakcandanādīnāmapyupādānaprasaṅgāditi /\nsarakaḥ pānam /\nnanu tathāpi naiteṣāṃ prayojanatvakṣatirityata āha--dharmamokṣayoriti /\nupalakṣaṇa caitat /\nkākārthayorapi viraktān pratyaprayojakatvamiti draṣṭavyam /\ntenaitaduktaṃ bhavati, na hi dharmādiṣu dharmatvādikameva pravṛttiṃ prati prayojakam /\nkiṃ nāma? iṣyamāṇatvam /\nanyathā aviśeṣeṇa sarvasya sarvatra pravṛttiprasaṅgāditi /\nnanu yathāśrute ko doṣo yena viṣayeṇa viṣayiṇaṃ pratyayamupalakṣayatīti vyākhyetyata āha--asatyoriti /\nsatyorveti saptamī /\nuttaravārttikaṃ grahītumetat /\nyathāśrutaṃ dūṣayati--tathāpīti /\niha phalajñānamanyatra pravartavat tatsādhana eva pravartayatīti ato nātiprasaṅga ityevaṃ yadyapi śaṅkitumucitam, tathāpi</p>\n\n<p>tatsadhanatvenājñāne pravṛttireva nāsti ityatastajjñānamantarbhāvya āśaṅkate--tatsādhanatvajñānāditi /\nsāmānādhikaraṇyena ekaviṣayatayā, saṃpratipatteravirodhataḥ kāryakāraṇabhāvasiddherityarthaḥ /\nevaṃ tarhi</p>\n\n<p>sukhaduḥkhāptihānibhyāmiti vārttikamasaṅgatameva kimityata āha--etaduktaṃ bhavatīti /\nvivakṣitu prasthalīkarotiteneti /</p>\n\n<p>pravṛttiviṣayatayeṣyamāṇatvamupādeyatā, svarūpeṇeṣyamāṇatvamuddeśyatā, ubhayorapi jñānaṃ prayojayatīti ubhayamapi prayojanam /\n<lg>\n<l>iyāṃstu viśeṣo yadupādeyajñānaṃ sākṣāt pravartaṃyati /</l>\n<l>etadeva ca tasya sākṣātpravartakatvaṃ yat sākṣāt prayatnajananasamarthāmicchāṃ prasūte /</l>\n<l>saivādyā pravṛttirityucyate /</l>\n<l>uddeśyajñānaṃ tu tadviṣayāmicchāṃ janayat tathābhūtatatsādhanajñānajananadvāreṇa ityarthaḥ //</l>\n</lg></p>\n\n<p>nyāyaparīkṣāśabdayorekārthatvamapaśyata ākṣepa ityāha--nyāyeti /\nnanu parīkṣāśabdasya vicāraṇārthatve prayojanāpekṣitvaṃ kadācid yujyate, sa cet nyāyārthastasya ca vyutpattibalena pramāṇamātramarthaḥ, tasya ca na prayojanāpakṣeti sarvaṃ samākulamityākṣepāvatāraṭīkārthāḥ /\nnanvetāvatāpi codyaṃ tadavasthamevetyata samādhānaṃ vibhajate--pratyakṣādīti /\nnanu avayavairarthasya parīkṣaṇamadhigatiryadi nyāyaḥ, tarhi kiṃ tasya phalamityata āha--arthasya</p>\n\n<p>liṅgasyeti /\natha yadi parīkṣāparanāmā nyāyo nānumeyaviṣayaḥ, kutastadadhigamo bhaviṣyatītyata āha--parīkṣitaṃ tviti /\natha yathā pramāṇamūlairavayavairliḍgāṃ pratipādyate tathānumeyameva kiṃ netyata āha--na tviti /\nnanu saṃdigdhatvāviśeṣe 'pi kuta etadityata āha--tasyeti /\nparīkṣānāspadatvālliṅgapratipādanamantareṇa tadapekṣiṇa pratyāhatya pratipādayitumaśakyatvādityarthaḥ /\nna tarhi pramāṇairiti /\ntathā cārthasya liṅgasya parīkṣādhigatirna pramāṇphalaṃ syāt /\natha pramāṇaireva, niṣphalāstarhi avayavā ityāśayaḥ /\nna sākṣādityādinā liṅgādhigatāvavayavānāṃ svātantryaṃ nirākurvatā adhigaterapramāṇaphalatvamapāstam, avāntaravyāparatvaṃ cāvedayatā avayavānāmānarthakyamapāstamiti /\npramāṇatvāviśeṣai'pi tasyaiva vipratipannapuruṣapratipādakatvaṃ nānyasyetyatrāpi hetuṃ paraḥ prakṣyatītyatastathaivāha--samasteti /\ntadayaṃ vārtikārthaḥ so 'yamitthaṃbhūtasamastapramāṇopakaraṇātmā yatastasmāda vipratipannapuruṣapratipādakaḥ tataśrva parama iti</p>\n\n<p>vyavahriyata ityarthaḥ /</p>\n\n<p>nanu nāviruddhatvamevāśritatvamāśritasyāpi aviruddhatvād viruddhasyāpyāśritatvāt, ata eva nāvinābhāvo 'pyanayoḥ, tatkathamāha--āśritatvamityavirodhīti? na caiva tatprakṛtamityata āha--pajcāvayave iti /</p>\n\n<lg>\n<l>nyāyamūlaphalayorekaviṣayatvaṃ vastutaḥ, taccāvirodhe sati nirvahati nānyatheti /</l>\n<l>tadetadbhāṣyakāreṇārthataḥ kathintaṃ vārttikakāreṇākṣaraireva vivṛtamityarthaḥ /</l>\n<l>yadyapi agniśabdastejoviśeṣavacanaḥ sūryālokādāvagnivyavahārādarśanāt, tathāpi tejāmātre 'pi kvacit prayujyaje /</l>\n<l>tadabhiprāyeṇa paramāṇunā bhāgāsiddhatāpi mā bhūdityāśayavānāha'--agniravayavīti //</l>\n</lg>\n\n<p>nanu viruddhārthaṃpariccheda eva pramāṇavirodhaḥ, sa cātra pratyakṣeṇa sphuṭatara eveti kimartha praśnaḥ kaḥ punarityata āha--idamatreti /\ntata eva rūpatrayāsaṃpattereva /\ntadanumānamābhāsamiti vyavahartavyamiti śeṣaḥ /\nna ca rūpatrayasaṃpannamevedam, sādhyasiddhiprasaṅgāditi /\natra śaṅgate--atheti /\nnanu yadi rūpatrayasaṃpattireva avinābhāvaḥ tadā kathaṃ bādhayā saha saṃbhavaḥ? ihaiva saṃbhavādityata āha--bādhāyāmiti /\npakṣadharmatvaṃ svīkṛtyānaikāntikatvavyupādanam /\nato na ca sapakṣetyādiśaḍkā na niravakāśā bhavati /\nyatredaṃ tatredamityākāreṇa pakṣasyāpi sādhanavataḥ sādharmyavattāpratītiḥ sarvopasaṃhāraḥ /\nayaṃ ca yatra nedaṃ sādhyamasti tatrāpyetat sādhanamabhimatamastītyetāvanmātreṇaiva bhajyate /\neṣa ca vyabhicāraprakāraḥ pakṣe 'pi na nivārayituṃ śakya ityarthaḥ /\nna bādhasya svātantryeṇa dūṣaṇatvaṃ vyabhicārāt pakṣadharmatāvirahiṇi tadabhāvāt /\nyatra ca bādhasaṃbhavastatra tayorevānyatrāvagatasvātantryayorvidyamānatvādanumānamābhāsatāṃ gatam, vyabhicārādyutthāpanena tu viroghaḥ caritārtha iti</p>\n\n<p>pūrvapakṣārthaṃḥ //</p>\n\n<p>anumānāviṣaye prayoga iti yathāśrute vārttike parābhimatamapakṣadharmatvameva sphuṭamapakṣasyaivānumānāviṣayatvāt, ato 'nyathā vyācikhyāsurbhūmimāracayati--vakṣyate hīti /\natiprasaṅgādativyāpterityanumānādhikāre vakṣyate hīti yojanā /\nkimato yadyevamityata āha--sa ceti /\nārdrendhanamekopādhirekavyabhicārāt,</p>\n\n<lg>\n<l>adhyayanamubhayopādhirūbhayavyabhicārāt /</l>\n<l>so 'yamityādinā nāstītyantena pratyakṣasyākāro darśitaḥ /</l>\n<l>yadyabhaviṣyaditi tarkasya /</l>\n<l>nāstyevati phalabhūtasya niśrvayasya //</l>\n</lg>\n\n<p>nanu kṛtakasya tejaso baddhau viparivartānatve yo yaḥ kṛtakaḥ sarvo 'nuṣṇa iti sarvopasaṃhāro na saṃbhavatyeva /\naparisphurati ca tasmin na tarām /\nna hi yadyatra na sphurati tadapi tasya viṣaya ityata āha--sāmānyena yo yaḥ kṛtaka iti /\nanenākāreṇa so 'pi buddhau viparivartata eva, na tu viśeṣākāreṇa vyāptigrahaṇaviṣayatāmagniragādityata āha--na tu nirvimajya viśeṣato jñātvā tejo 'vayavini eva saṃbandho 'vadhārita ityarthaḥ /\natha sāmānyākāreṇāpi tejo 'vayavinaḥ kimityavakāśo deyo yāvatā pṛthivyādāveva vyāptiravadhāryatāmityata āha--na hīti /\nna hi samānyākāreṇa vyāptaugṛhyamāṇāyāṃ pratyakṣabādhāt prāgeva tejo 'vayaviparityāge kācidupapattirasti, anyatrādarśanāt /\ntathā ca na kevalaṃ sa eva na dṛṣṭaḥ, pṛthivyādayo 'pi kecinna dṛṣṭā eveti te 'pi parityājyāḥ /\nevaṃ ca gṛhītvā gṛhītvā vyāptirgrahītavyā /\nadṛṣṭeṣu vyabhicārāśaṅkayā na vetyubhayathāpi sarvānumānocchedaprasaṅga ityarthaḥ /\nsvayameva paraḥ pakṣaṃ gṛhṇātvityabhisandhinā sukumāraprakāramāha--na tāvaditi /\nna hi vyāptyanapavāde vyabhicārāvakāśaḥ samastīti hṛdayam /\ntarhi tadapavāde satyeva hetoranaikāntikatvamastvityāśayavānāśaṅkate--pratyakṣeṇeti /\niha vyāpterapavādaḥ pakṣatāmaparibhūya, tatparibhave vā? tatrādyaṃ tāvad dūṣayati--neti /\npravṛttānumānāpratirodhe vyāpterapavāda iti kutaḥ? tatpratirodhaṃ tu viparītapratyakṣaṃ na cet karoti, ko 'paraḥ kariṣyatītyāśayaḥ /\nnanu yadi pakṣe 'pi vyabhicāraḥ saṃbhavati, sa nodbhāvya iti kasyāyaṃ daṇḍa ityata āha--anyatheti /\nna na pakṣadharmatāmaparibhūya pratyakṣeṇa vyabhicāraḥ śakyagrahaḥ, na hyasti saṃbhavaḥ saṃdigdhasādhyadharmā dharmo tadviraheṇa nirṇotaśceti śūnyahṛdayaṃ prati tu pratibandirityarthaḥ /\npratyakṣeṇa pakṣadharmatāparibhavād vyabhicāro bhaviṣyatītyāśaṅgate--pratyakṣeṇeti /\nnirākaroti--tarhīti /\nyathā hi sādhyaviparītapravṛttireva sādhyanivṛttiḥ, tathā viparītapramāṇapravṛttireva sādhananivṛttiḥ /\nanyathā viparītapramāṇapravṛttāvapi yadi sādhakaṃ na nivartate tadā tadāyattaṃ sādhyamapi na nivarteta, tadanivṛttau tu na pakṣatvakṣatiriti na vyabhicārāvakāśa</p>\n\n<p>ityarthaḥ //</p>\n\n<p>siddhamarthaṃ vārttike samarpayati--tadidamuktamiti /\nnanu yadi nāmānumānanivṛtteḥ pūrvamapakṣadharmatvaṃ vyabhicāro boddhārayituṃ na śakyastathāpi taduttarakālaṃ tāvacchākyata eva, tatastāveva stām, kṛtamapahṛtaviṣayatvenetyata āha--evaṃ ceti /\nyāvaddhi pratyakṣavirodhenānumānaṃ na dūṣyate, tāvad vyabhicārādyavakāśo nāstyeva /\ntataḥ sāvakāśāvetau</p>\n\n<lg>\n<l>pratyakṣavirodhamupajīvataḥ /</l>\n<l>tena ced dūṣitamanumānam, kimābhyām? na hi mṛto 'pi māryata iti siddhāntasaṃkṣepaḥ //</l>\n</lg>\n\n<p>nanvaśrāvaṇaḥ śabda ityevaṃ bruvāṇaḥ kathaṃ śabdāsattvamabhipreyāt, yāvatendriyāntaragrāhyameva kimiti nāmipraiti?\natha tatra virodho 'sti, tat kiṃ svarūpāpalāpe sa nāsti? tasmādabhiprāyaḥ parasya niyantuṃ na śakyata ityata āha--na hīti /\nindriyāntaravyāpāravyabhicārāt tadagrāhyatvaviniścayapakṣe svarūpāpalāpa evābhipretaḥ /\ntatraivedamudāharaṇamityarthaḥ /\nbalitapūrvapakṣādalanādalagnakaṃ vārttikaṃ niveśayituṃ pīṭhamāracayati--saviśeṣaṇe hīti /\nviśiṣṭavidhānapi ityupalakṣaṇaṃ viśiṣṭaniṣedho 'pi draṣṭavaya iti /\nagatiḥ pramāṇāntarādalābhaḥ /\nlauhityaviśiṣṭamuṣṇīṣaṃ</p>\n\n<p>vidhīyate /\njīrṇatāmalavattāviśiṣṭaṃ vāsaḥ pratiṣidhyate /\nna samasitaśrāvaṇapadaśravaṇaṃ śrutiḥ /\nviśeṣaṇāviśeṣyabhāvāvasthitapadasamūho vākyam, tayoḥ sāmarthyāt /\netaduktaṃ bhavati, samāse na uttarapadārthaniṣedhārthaḥ,</p>\n\n<lg>\n<l>tatraivāsya sāmarthyaṃ vācakatvaṃ yataḥ /</l>\n<l>asamāsapakṣe 'pi samānādhikāraṇayorviśeṣaṇaviśeṣyayormadhye viśeṣaṇenaiva na saṃbadhyate, tatraivāsya sāmarthyamanvayayogyatā yataḥ /</l>\n<l>tadihobhayathāpi saḍketabalādanvayayogyatābalād vā na naḥ śabdapadena saṃbandha iti //</l>\n</lg>\n\n<p>syādetat /\nśrūyamāṇasya naḥ śrāvaṇapadenaivāstu saṃbandhaḥ, śabdaniṣedhastvarthādāpadyata ityata āha--nāpīti /</p>\n\n<p>śrūyamāṇo hyartho yena vinā nopapadyate sa tenākṣipyamāṇor'thād āpadyata ityucyate /\nna copapādako virodhī nāma /\nsa hyanupapādaka evetyarthaḥ /\nvirodha meva dyotayati--śrāvaṇatveti /\nnanu kalpitenāpyadhikaraṇena niṣedhanirūpaṇamupapadyate, tasya</p>\n\n<p>tucchatvāt /\ntathā ca nāsattvādhikaraṇatvayorvirodha ityata āha--na ceti /\nevaṃ vyavasthite vārttikārtha</p>\n\n<lg>\n<l>dyotayati--na ca śrāvaṇatvamiti /</l>\n<l>śabdaśrotrayoḥ saṃbandha śabdagrahaṇopāyabhūtaḥ //</l>\n</lg>\n\n<p>nanu yadi saṃbandhaḥ, kathaṃ vārttikakāro vṛttirityāhetyata āha--vṛttiriti /\nnanu na sākṣād vede naraśiraḥ</p>\n\n<p>kapālāśaucaṃ śrūyate /\npratyuta,</p>\n\n<p>rudro ha vā mahāvrataṃ cacāra /\nsa eva naraśīrṣamaṃpasaṃdadhāra iti viparitaiva śrutiḥ /\nataḥ kathamāgamavirodha ityata āha--manvādimiriti /\nyadyapyasminnarthe na sākṣāt śrutiḥ pratīyate, tathāpi tanmūlā smṛtireva sphuṭatarā pramāṇam /\nrudro havetyādi tvarthavādamātraṃ naramedhādau prāśastyapratipādanārtham, nāsya śucitāyāṃ pramāṇaṃ bhavatītyarthaḥ /</p>\n\n<p>nanūpadarśitamāgamaṃ dṛṣṭvāpi kutaḥ pṛcchatītyata āha--nāsmākamiti /\natra vastuti śabdetarapramāṇagocare āgamāntarāṇāmapramāṇyādityarthaḥ /\nkutaḥ punarasya nirghṛṇasya kapālaśaucābhimāna ityata āha--avigītā hīti /\nna hyāgamādeva dharmādiviniścayo 'pi tvavigītād vyavahārādapi /\n<lg>\n<l>sa cāsmākamapyasti /</l>\n<l>na ca vācyaṃ sārvatriko vyavahāraḥ pramāṇam /</l>\n<l>yathā kanyāpariṇayanavidhau purandhrīṇāmācāraḥ /</l>\n<l>prādeśikastvayamityāśaḍkyodāharaṇaṃ kṛtam--dākṣiṇātyānāmiveti //</l>\n</lg></p>\n\n<p>upahāse bījamāha--śrutismutīti /\nāhnenaivukādikriyā āmnāyamūlā avigītavedārthānuṣṭhātṛvyavahāratvādagnihotrādivaditi prayogaḥ /\natha śreyohetutaivāsyāḥ kuto nāvasīyata ityata āha--na khalviti /\nyadyapi śakyata evaitadāpātataḥ, tathāpi nirmūlatvaśaḍkālakaḍkitatvenānuṣṭhānaparyantatāṃ na yāyāt /\nato mūlānumānameva sādhīya ityarthaḥ /\nna vedānumāne mūlaṃ liṅgamityarthaḥ /\nkimuktaṃ bhavati śucītyanena punaruktatāṃ pariharannāha--api ceti /\natha trayīvidveṣāditi /\nna ca vācyam, yāvati vivādastāvānevārthaḥ pakṣaḥ /\ngomayādestu śucitvamubhayavādisiddhamatastāvadeva dṛṣṭāntayiṣyata iti /\ntasyāpi śucitvaṃ nāgamaprāmāṇyamanabhyupagamya śakyamabhyupagantumiti codayati--atheti /\nvyutthitābhisandheḥ praśna ityarthaḥ /\nabhisandhimāha--na khalviti /\nnanvekasminnanumānadvayasamāveśo virodhaścarastyeva tat kathamabhāvādityata āha--ayamabhisandhiriti /\n<lg>\n<l>na hi pūrvapravṛttena yadeva tadeva bādhyate, aniyamaprasaṅgāt, ata uktam--tabdalabhāvīti /</l>\n<l>svasiddhyarthaṃ svāśrayasiddhyarthaṃ svasyāpakasiddhyarthaṃ ca tadapekṣamityarthaḥ /</l>\n<l>svavyāpakasādhakena bādhitamudāharati--evamiti /</l>\n<l>svasādhakena bādhitaṃ tu yathaikasantatipatitāni jñānāni ekapratipattṛvirahe 'pi pratisandhānayogyāni kāryakāraṇabhāvādityapi draṣṭavyam //</l>\n</lg></p>\n\n<p>na hyatra kāryakāraṇabhāva ekapratipatrabhāve siddhyati /\nkva tarhi asamāveśo yadabhisandhāyāha--samāveśābhāvādityata āha--tasmāditi /\nsamastarūpopapattiḥ sāmarthyam /\nsamāveśapakṣe 'vaśyamantata ekatarasyānyatararūpahānyā bhavitavyam /\nanyathā tadekaṃ vastūbhayātmakamanubhayātmakaṃ vā syāt /\ntasmād</p>\n\n<lg>\n<l>vastutastulyabalayorviruddhayoḥ samāveśo nāsti /</l>\n<l>samāviṣṭayośca na vāstavī tulyabalatetyarthaḥ //</l>\n</lg>\n\n<p>tat kimidānīṃ satpratipakṣatā nāstyevetyata āha--na hīti /\nevametad vastutaḥ satpratipakṣatā nāstyeva, kiṃ tvagṛhyamāṇaviśeṣavasthāyāṃ pramānutpādakatvaṃ parasparapratikṣepeṇa /\nataḥ sa eva doṣatvenopanibaddho muninetyarthaḥ /\netadeva vārttikamukhena darśayati--kasmāt punariti /\nanumānayoruktarūpayoranvayavyatirekasaṃpannayorapi samāveśadarśanāt yathāśrutavārttikamasaṃgatamityata āha--iheti /\nabādhitaviṣayeṇa saha pratyakṣādīnāmapi samāveśo nāsti /\ntatastebhyo na</p>\n\n<lg>\n<l>kaścidanumānasya viśeṣa uktaḥ syāt /</l>\n<l>atastadrūpaparihāreṇopalakṣaṇam //</l>\n</lg>\n\n<p>nanu yathā agṛhyamāṇaviśeṣāvasthāyāmanumānayoḥ satpratipakṣatvaṃ tathā pratyakṣānumānayorapyastu tataḥ kva bādhyabādhakabhāvaḥ? atha viśeṣeṇa gṛhīte pratyakṣamanumānasya bādhakamiṣyate, anumānamapyevamiṣyatām /\ntathā ca parasparanirapekṣayoranumānayorapi bādhyabādhakabhāvo 'stvityāśayavān codyābhiprāyamāha--pratyakṣamapīti /\nparihārābhiprayamāha--tulyabalau hīti /\npratyakṣaṃ hi nānumānasyānyathāsiddhyananyathāsiddhī pratīkṣate /\nkiṃ tu svayamananyathāsiddhaṃ sadanumānamāskandatyeva, yathoṣṇatvagrāhiṇānanyathāsiddhena pratyakṣeṇānuṣṇatvānumānamanaupādhikatayā bādhakajñānāt pūrvamananyathāsiddhamapyāskanditam /\ntadetadanayorhenādhikabalatvam /\nanumānaṃ tu svayamananyathāsiddhamapi satpratipakṣānumānasyānyathāsiddhiṃ pratīkṣate /\nna hyananyathāsiddhaṃ tattvena bādhituṃ śakyate aviśeṣāt /\ntadetadanayostulyabalatvam /\nna cānanyathāsiddhenāpyanyathāsiddhaṃ bādhyatāmiti yuktam, tasyānyathāsiddhatvenaiva dūṣitatvāt /\nna ca yatra pratyakṣamanyathāsiddhaṃ tatrānumānenāvaśyamanyathāsiddhena bhavitavyam, ubhayorananyāsiddhau vastu</p>\n\n<p>dustaraṃ vyasanamāsādayet, tatastadapi tenaiva paribhūtam, kiṃ tatra pratyakṣabādhayeti vācyam /\ntadanyathāsiddheḥ pratyakṣabādhotthāpyatvāditi viśeṣaḥ /\ntasmād yāvat pratyakṣasyānanyathāsiddhatvaṃ nāvadhāryate, tāvatkālameva tatra</p>\n\n<p>nirṇayānudayaḥ satpratipakṣarūpatāṃ pratirūpayati /\ntaduttarakālaṃ tu kiṃ varākamanumānamityarthaḥ /\n<lg>\n<l>tadidamuktam-- pratyakṣamananyathāsiddhamiti /</l>\n<l>upadarśitaprakārādanyena prakāreṇa vyavasthāpayitumaśakyam ityarthaḥ /</l>\n<l>anyaprakāravyavasthāpanaṃ ca viṣayasekocamātreṇa na bādhakaṃ vinā bhrāntatvenāpi /</l>\n<l>tathā satyatiprasaṃgāditi //</l>\n</lg></p>\n\n<p>athopamānetyādi codyaṃ saṃbhāvayati gosadṛśa iti /\nnanu nopamānaviruddhamiti vipratipattireva saṃpratipattirnāgarikalokasaṃpradāyenetyata āha--na bhavatītyanuṣajyate /\n<lg>\n<l>yodyavārttikasthamiti śeṣaḥ /</l>\n<l>anyathāsiddhapratyakṣāgamasamutthāpitamupamānamanumānena yadi vādhyate satpratipakṣyate vā, tadā tathābhūtau pratyakṣāgamāvevābādhitau satpratipakṣitau vā syātām /</l>\n<l>tathā ca sati sarvaṃ samākulamāpadyeta /</l>\n<l>tasamād yathā tābhyāmanumānamapanudyate tathā tadutthāpitaphalaśarīreṇopamānenāpīti ṭīko pabṛṃhitasya vārttikasyārthaḥ //</l>\n</lg></p>\n\n<p>prayojanasvarūpeti bhrāntasyākṣepa iti vivaraṇaphalam prayojanavyākhyānāṅgamiti /\nvādajalpau saprayojanāvityādibhāṣye yadyapi prayojanamaṅgatayā śrūyate tathāpyaḍgi pratyetavyam /\ntenāyamartho bhāṣyasya, prayojanaṃ tāvad vādajalpau vyāpnoti, vitaṇḍāṃ tu vyāpnoti na veti cintyata iti vivaraṇārthaḥ /</p>\n\n<lg>\n<l>nanu vādajalpayoḥ prayojanavattvasiddhau vitaṇḍāyāstaccintyetāpi, tayoreva tu prayojanavattvaṃ kena bhāṣyeṇa pratipāditamityata āha--tatra śabdārthamiti /</l>\n<l>vakṣyati hi pṛthagupadiṣṭa upalākṣaṇārtham, upalakṣitena vyavahārastattvajñānārthaṃ bhaviṣyatīti /</l>\n<l>sa ca vyavahāro hetvābhāsebhyo hetovivecanalakṣaṇo 'vāntaraprayojanamapi asādhāraṇatayeha tatraśabdena bhāṣyakārasya vivakṣitamatastadeva vārttikakṛtā vyākhyātamityarthaḥ /</l>\n<l>nanu tathāpi tatra nyāye vivecayitavye iti yuktaṃ , na hi nyāyābhāsa eva viveka pradhānamityata āha--nyāyāmāsa iti tu sannidhānāditi //</l>\n</lg>\n\n<lg>\n<l>tadanena vicāraviṣayo vivicya darśitaḥ /</l>\n<l>parīkṣapūrvarūpaṃ saṃśayaṃ darśayituntatkāraṇatayā vyākhyātṛvipratipattimāha--pratipakṣeti //</l>\n</lg>\n\n<p>parīkṣāyā3 prayojanamāha--tatra yadīti /\npūrvapakṣaḥḥ---tatra keciditi /\nsiddhāntaḥ---parapakṣasādhaneti /\nyadyapi parapakṣadūṣaṇenāpi prayojanena vitaṇḍāyāḥ saprayojanatva siddhacati,</p>\n\n<p>yamarthamadhikṛtya pravartate tatprayojanam /</p>\n\n<p>iti vacanāt, yadi ca parapakṣadūṣaṇamapi nādhikuryāt tadā vaitaṇḍika eva na syāt /\ntathāpyetadeva svayaṃ kiñcidapyanabhyupagacchato na syādityataḥ pāriśeṣyādapi svapakṣasiddhim abhisaṃdadhānasyaiva pravṛttiryuktetyāśayaḥ /\nnanu</p>\n\n<p>nāstyevāsau vādī yaḥ kiñcidapi nābhyupagacchet, antato narthasyaivābhyupagamāt /\ntadanabhayupagame tu kiñcidapi</p>\n\n<p>nābhyupagacchāmītyetadapi na brūyāt /\ntasmāt kimanenāsadudbhāvanenetyata āha--nāstiko hīti /\nnāstiko mādhyamikādiḥ /\nanena hi parapakṣo nāmyupagamyate na punaḥ parapakṣapratiṣedho 'bhyupagamyata ityarthaḥ /\ntadidamuktaṃ parapakṣapratiṣadhamātraprayuktaḥ pravartata iti /\ntathā hi nedaṃ jagadasti, bādhyamānatvāt /\nnāpi nāsti, pratīyamānatvāt /\nnāpi sadasadrūpam, virodhāt /\nnāpyanubhayarūpam, virodhādevāpratīteśceti /\nnanu na hi yadeva pratyeti, tadevābhyupagacchati /\ntathā sati prativādivacanārthaḥ pratītaścedabhyupagataḥ syādita matānujñā nigrahasthānam /\napratītaścedajñānaṃ nigrahasthānam ityāyātamityata āha--pratipattirabhyupagamaḥ /\niha vivakṣita iti śeṣaḥ /\n<lg>\n<l>tathāpyabhyupagamaviṣayatvādeva na pakṣastasya jñāpyatvādityata āha--yadyapīti /</l>\n<l>tannāntarīyakatvāditi abhyupagamanāntarīyakatvāt /</l>\n<l>jñāpyatāyāḥ pakṣaśabdena siddhānto 'tra vivakṣita ityarthaḥ /</l>\n<l>asiddhaviruddhatvādidoṣo vādyuktasādhanaviṣaya iti śeṣaḥ //</l>\n</lg></p>\n\n<p>adṛṣṭāntasyāpi sādhanavikalādeḥ pratyakṣaviṣayatvādityativyāptiḥ /\nāgamādiviṣayasyāpi vyāptigrahaṇagocarasya dṛṣṭāntatvādityavyāptiḥ /\nnanu tathāpyativyāptirevetyata āha--atra ceti /\nsaṃmugdhaṃ vārtikaṃ vivecayati--yatteṣu teṣviti /\natha lakṣaṇasūtravyāghāta eva kasmānna bhavati, yāvatā tadapi pratyakṣāpratyakṣasādhāraṇamityata</p>\n\n<lg>\n<l>āha--na tūdāharaṇeti /</l>\n<l>sādhāraṇaṃ viśeṣaviṣayatayāpi śakyaṃ vyākhyātumityarthaḥ //</l>\n</lg>\n\n<p>tat kimidānī bhāṣyamalagnamevetyata āha--tasmāditi /\nnanvanumānāt ko 'paro nyāyo yenānumānāśrayatāmuktvāpi nyāyāśrayatāṃ dṛṣṭāntasya pṛthagāha bhāṣyakāraḥ, vārtikakāro 'pi tathaivānumanyata ityata</p>\n\n<p>āha--nyāyasya pañcāvayavātmakasyeti /\ntathāpyāśrayatvaṃ saṃyogasamavāyābhyāṃ dṛṣṭāntasya na ghaṭate,</p>\n\n<p>vākyasyākāśāśrayatvādityatta uktaṃ--mūlamiti /\ntathāpyanumānāśrayatvaṃ dṛṣṭāntasyāsaṃgataṃ liṅgasya pakṣāśrayatvāt</p>\n\n<p>tajjñānasya cāmāśrayatvāt /\nata uktam--anumānaṃ nimittatvamāheti /\npūrvapratyakṣadṛṣṭamiti yathāśrutaṃ bahvākulayatītyata āha--dṛṣṭānteti /\nevaṃ ca satyanumānanimittatvāt pakṣasyāpi pṛthagabhidhānaṃ syāditi na codyam /\nsiddhāntābhidhānenaiva gatārthatvāditi /\nnanu śabde dṛṣṭāntāpekṣā nāstyeva,</p>\n\n<p>agniṣṭomena yajeta svargakāmaḥ</p>\n\n<lg>\n<l>ityādau tamantareṇaiva vākyārthapratīterityata āha--saṃbandhagrahaṇaviṣaya iti /</l>\n<l>saṃbandhagrahaṇaviṣayatāmātreṇa dṛṣṭāntatvaṃ vivakṣitvedamuktam, na punarvyāptilakṣaṇasaṃbandhaviśeṣagrahaṇaviṣayatayetyabhiprāyaḥ /</l>\n<l>yattu tatpramāṇye tadviṣayagocarānumānābhiprāyeṇa dṛṣṭāntāpekṣā āgamasyāpyastīti kaiścid vyākhyātaṃ tat pūrvaṃ jñātaṃ cārthaṃ parasmā ācaṣṭa iti vadatā vārtikakṛtaiva apāstam /</l>\n<l>atastadupekṣitavāniti //</l>\n</lg>\n\n<p>atrārthāmyupagamayorguṇapradhānabhāvasya vivakṣātantratvādarthābhyupagamo 'bhyupagamyamāno vārthaḥ siddhāntaḥ /\ntena sūtrabhāṣyavārttikaṭīkāsu mitho na virodhaḥ /\nidamitthaṃbhūtaśabdayorviśeṣaṇaviśeṣyamāvabhramaṃ nivārayati--idamitīti /\nna tu</p>\n\n<p>puruṣaviśeṣe vyavasthāpayatīti /\nvyavasthāśabdo na puruṣaviśeṣe abhyupagamaniyamamāha--kiṃ tarhyanabhyupagamasamuccayaṃ nirākurvan svarūpaniyamamityarthaḥ /\nnanu vādādipravṛttyarthaṃ pratitantrasiddhānta evopayujyate, tat kimaparairityata āha--tatheti /\nnanu yata eva sarvatantrasiddhānta na vipratipattiviṣayaḥ, ata eva na vādādipravṛttiheturityata āha--tathā</p>\n\n<p>hīti /\nyadyapi svarūpeṇa sarvatantrasiddhānto na vādādipravṛttyaṅgam, tathāpi pratitantrādisiddhāntotthāpanadvārā nyāyāśrayatayā copayujyeta ityarthaḥ /\netenaiva pratitantrasiddhāntaprayojanaṃ chalataḥ prakaṭīkṛtam /\nkimāśrayaśrva nyāyaḥ syāt? asati sarvatantrasiddhānta iti śeṣaḥ /\nadhikaraṇasiddhāntaprayojanamāha--tatheti /\nsādhyasāmānyavyāptaṃ sādhānasāmānyamiti sādhanaviśeṣāt sādhyaviśeṣaḥ kathaṃ gamyeteti yojanā /\n<lg>\n<l>ayamarthaḥ /</l>\n<l>adhikaraṇasiddhāntena hi phalena viṣayeṇa vā pakṣadharmatā phalavatī viṣayavatī vā syāt /</l>\n<l>tadabhāve tu sā niṣphalā nirviṣayā vā, tathā ca vyāptirapi sāmānyaviṣayā satī kevalā sāmānyamātramupanīya pakṣe kathaṃ vyavasthāpayet? avyavasthāpya ca kathaṃ kṛtārthā syāt? tathā cānumānamātram ucchidyeta /</l>\n<l>evaṃ ca kva nyāyaḥ? kva vā vādāyata iti? tasmādadhikaraṇasiddhānto 'pi pakṣadharmatāphalaviṣayatayā avaśyaṃ vyutpādanīyo yena vyāptirapi tatsahāyā satī phalavatī syāditi //</l>\n</lg></p>\n\n<p>mukhyamartha gṛhītvā śaṅkate--nanviti /\nbhaktyā ca vṛttyā pariharati--avayavā iveti /\nbhaktimāha--yathā hīti, kriyodāharaṇaṃ--someneti, somapadasya karmanāmadheyatvāt /\ndhātvarthamātravivakṣayā ca karakapadāt pṛthagamidhānam,</p>\n\n<p>vastutastu somasyāpi kārakatvameva /\ngodohaneneti kārakodāharaṇam, apaḥ praṇayanasya vākyāntaraprāptatvāt /\nprātipadikārthodāharaṇam--yasyeti vrātyaśabdasyārthavato 'dhātvapratyayarūpatvāt /\n<lg>\n<l>tathāpi na samūho vyutpādita ityata āha--tadaneneti /</l>\n<l>nanu viśeṣapratyayahetavo 'vākyabhūtā api santīti anenābhiprāyeṇa pṛcchati--ka iti /</l>\n<l>pratyayasya prādhānyaṃ nirākurvanneva pratyayapadopādānaprayojanamāha--na ca taditi /</l>\n<l>viśeṣaṇāsiddhiṃ parihārannāhapratītiśceti //</l>\n</lg></p>\n\n<p>athānubhava eva kasmānna bhavati? na hyantyapadaṃ nānubhūyata eva /\ntathā sati smaryetāpi kathamityata āha--na hīti /\ntathāpyevaṃbhūtasyāpi tadasya smṛtiranubhūtimantareṇa na syādityata āha--saṃbhavanti tviti /\nastu tarhi tadanubhava evārthapratītyaṅgamityata āha--na caita iti /\ntadanenānubhava evārthapratyāyanāṅgamiti nirastam /\nanubhavasmṛtisamuccayaṃ nirākaroti--na ca pūrveti /\nsmṛtyunabhavayostu syāt sahabhāva ityanuṣañjanīyam /\netacca upāntyāntyavarṇānubhavāntarāle smṛtyabhyupagamena draṣṭavyam /\n<lg>\n<l>yadi tu varṇānāṃ nirantarotpādavatāṃ nirantarā evānubhavāstadā vinaśyadavinaśyadavasthayoḥ upāntyāntyānubhavayoreva sahabhāvaḥ śaṅganīyaḥ, nirākaraṇīyaścoktayuktyā /</l>\n<l>ato na pṛthagāśaḍkitaḥ ṭīkākṛtā /</l>\n<l>kāraṇasamuccayavaśād viṣayāsamuccayavataḥ pratyayasya svarūpasamuccayaṃ parasvīkṛtaṃ śaṅkate--na ca pūrveti /</l>\n<l>nirākaroti--saṃbandheti //</l>\n</lg></p>\n\n<p>yadyapi sahakārilābhādaparaḥ saṃskārasyodbodho nāma nāsti, tathāpi na yaḥ kaścit pratyayaḥ tasya sahakārī, sarvadā sarvasaṃskārodvodhe sarvasmṛtiprasaṅgāt /\nnāpi saḍketaviśeṣasmaraṇe padaikadeśavarṇānubhavastatsaṃskārasya sahakārī, tathā satyatiprasaṅgāt /\ntasmāt padatvena pratisandhānameva samayasmṛtihetusaṃskārasya</p>\n\n<p>sahakārītyupagantavyam /\ntathā caikapraghaṭṭakenāpi vicitrajñānena viṣayīkṛto varṇāḥ khaṇḍaśaḥ padabhāvena pratisandheyāḥ,</p>\n\n<p>arthasaṃbaddhatvena smartavyā iti kuto 'nubhavāvakārśaḥ ityarthaḥ /\nprakriyā ta, antyavarṇānubhavasyotpādaḥ,</p>\n\n<lg>\n<l>tatsaṃskārapadatvapratisandhānayorūtpadyamānatetyekaḥ kālaḥ /</l>\n<l>atha tayorūtpādaḥ, sa eva padapratisandhānotpādātmā samayasaṃskārodbodhaḥ saṃbandhasmaraṇasyotpadyamānatā saṃskārodbodhād vicitrapratyayasya vinaśyattetyekaḥ kālaḥ /</l>\n<l>atha saṃbandhasmaraṇotpādaḥ vicitrapratyayasya vināśaḥ padatvānusaṃdhānasya vinaśyattetyekaḥ kālaḥ /</l>\n<l>na caitadadṛṣṭaṃ kalpanamityāha--ata eveti //</l>\n</lg>\n\n<p>nanvekapraghaṭṭakena vicitrapratyaya evānusaṃghānātmā bhaviṣyati, kariṣyati ca samayasmṛtiṃ tathāvidhām /\nathāpi</p>\n\n<p>pūrvasmṛtiraśeṣapadāvagāhinyekaiva svīkartavyā ityata āha--evaṃ ceti /\nanubhūtaṃ hi pratisaṃdhīyate, na taṃ prathamata eva, tathā ca pūrvavarṇāṇāmunabhūtatvena padatvānusaṃdhānasaṃbhave 'pi antyavarṇasyānanubhūtatayā nāntyapadapratisaṃdhānasaṃbhavaḥ /\n<lg>\n<l>na cānubhavānusaṃdhānayorekakālatā, kāryakāraṇabhāvāt /</l>\n<l>tasmāt tadanantarameva padatvānusaṃdhānamiti suṣṭhūktaṃ, yadā padārthapratyāyane 'nubhavo na kāraṇamiti tadaupayikasmṛtyutpattau tu kāraṇameveti /</l>\n<l>avadhāraṇādītyatrādiśabdena taṣāṃ smaraṇaṃ vivakṣitam /</l>\n<l>prakaraṇādayastu yogyatāviśeṣatvāt tatraivāntarbhūtā iti tata eva vākyārthapratīterūpapatteḥ, anupapattau tvasiddhirlakṣaṇasya doṣa ityāśayaḥ //</l>\n</lg></p>\n\n<p>nanu kramānubhūtānāmapyekasmṛtisamārohaḥ saṃbhavatyeva, kiṃ tu padāni krameṇāpi nānubhūtānītyata uktam--nirantareti, nirantarasmṛtibhirviṣayīkṛtāni tata ekasmṛtisaṅkalitānityarthaḥ /\nnairantaryaṃ ca smṛtīnāṃ sannikarṣād boddhavyam /\nnanvetāvatāpi asiddhameva lakṣaṇam /\nna hyevaṃbhūtamapyantyapadaṃ viśeṣapratipattiheturityāśayavānāha--syādetaditi /\nnanu pratyekaṃ vyabhicāre hi parasparānugrahaḥ syāt /\nna ca padakadambakapratisaṃdhānavat tadarthasmṛtirapi tathāvidhāṃ vākyārthapratyayotpatti prati vyabhicaratītyata āha--etaduktaṃ bhavatīti /\nayamāśayaḥ, na tāvat tadārthā eva vākyārthe pramāṇam, sarvadātatpratītiprasaṅgāt /\nnāpi ta eva smṛtāḥ, prakārāntareṇāpi smṛtānāṃ tathābhāvaprasaṅgāt /\nnāpi ta eva padaiḥ smāritāḥ, padānāṃ padārthasmaraṇamātropayoge pūrvavat pratītiprasaṅgāt /\nvākyārthapratītyupayoge tu teṣāṃ kathaṃ na taddhetutvam /\ntathāpi guṇapradhānabhāvavinagimanāyāṃ ko heturiti</p>\n\n<lg>\n<l>cet? asādhāraṇakāraṇatvaṃ padānām /</l>\n<l>tadarthānāṃ tu atītānāgatādirūpatayā kāraṇatvameva nāsti, kuto 'sādhāraṇatm? ata eva na smṛtisteṣāṃ vyāpāraḥ, kiṃ tu kāraṇībhūtānāṃ padānāmeva /</l>\n<l>tathā ca vyāpārāvyabhicāramādāya nirvyāpārāvasthāyā vyabhicāravatāmakāraṇatvābhyupagamo bahuvyākulayatīti //</l>\n</lg>\n\n<p>pratisandhīyamāna iti vārttikanirākaraṇīyamativyāpakatvaṃ darśayati--yadīti /\nniṣpatterbhedaṃ darśayituṃ punaḥ</p>\n\n<p>siddhirvyākhyānamanuvadati--vāstava iti /\nna hi pratijñāvacanaṃ niśvāyakaṃ viśiṣṭasyeti śeṣaḥ /\nhetuvacanādivaiyarthyāt</p>\n\n<p>vaiyarthyaprasaṅgāt /\nsādhanasya nyāyaḥ pravṛttiprakāraḥ /\nsa ca nānupalabdha ityādibhāṣye darśitaḥ /\ntasyātipāto 'bhāva eva /</p>\n\n<p>tameva vyutpādayet pradhānatayeti śeṣaḥ /\ntasya ca nyāyaviṣeṣasya ātmādiviṣayasyetyarthaḥ /\nalaukikopacāratvāt prayojanamāha--āgamopacārasyeti /\narthasaṃvādeneti karaṇe tṛtīyā /\nāgamavirodhaśaṅgānivṛttiranugrahaḥ /\ndṛḍhabhūmiśca saṃskāra āgamaikaviṣayatvāt /\nsaprayojanaśca bhavati niḥśreyasena prayojanena prayojanavāṃśca jñāto bhavatītyarthaḥ /\nkutaḥ?</p>\n\n<lg>\n<l>āgamārthajñānasyeti /</l>\n<l>nirūḍhatvāt prasiddhatvādityarthaḥ /</l>\n<l>tat khalu hetuvacanamanumānapratipādakaṃ parāmṛśyamānaliṅgapratipādakaṃ yadi syāt, tadā viṣayatayānumānena parāmṛśyamānena liḍgenānugrahītavyam /</l>\n<l>na ca tasya parāmṛśyamānaṃ liṅga viṣaya iti bhāvaḥ //</l>\n</lg>\n\n<p>nanu yadeva dṛśyamānaṃ liḍgaṃ hetuvacanasya viṣayaḥ, tadevānumitibhāvakamityata āha--na ca liṅgadarśanamātramiti /\ndṛśyamānaliṅgamātramiti /\napi tu saṃbandhasmṛtisahakārīti parāmṛśyamānaṃ liṅgamityarthaḥ /\ntadidamuktam--tasmānna liṅgavacanamanumānapratipādakamiti /\ndvitīyadaśanaviṣayaliḍgaṃ pratipādakaṃ na parāmṛśyamānaṃ liḍgaṃ pratipādakamityarthaḥ /\nvyākhyānaṃ granthānurodhādasphuṭamityāśayavānāha--etaduktaṃ bhavatīti /\nevaṃ ca tatpratipādakasya tadviṣayapratipādakasyetyarthaḥ /\nliṅgaparāmarśastāvadanumānam /\ntasya ca</p>\n\n<p>vyāptismṛtisahakāritānumitau, dvitīyāliṅgadarśanasyāpi vyāptismṛtisahakāritā parāmarśajñānajanana evetyubhayorapi saṃbandhasmṛtisahakāritāsāmyādanumānatvam /\ntatastadviṣayaliṅgasyāpi, tatastadanugṛhītasya tadvacanasyāpītyarthaḥ /</p>\n\n<p>kimasyopacārasya phalamityata āha--evaṃ ceti //</p>\n\n<p>nanu pratyakṣaviṣayasya smṛtitaḥ punarūpadarśanāditi vaktavye kuto viparītamabhihitamityata āha--yatreti /\nyadyapi pūrvapratyakṣaviṣayo dṛṣṭāntaḥ, tathāpyudāharaṇakāle tayāsmṛtyārūḍha eva vyāpriyata ityetāvatā tathaivoktamityarthaḥ /</p>\n\n<lg>\n<l>na kevalaṃ pratyakṣeṇa sahaikaviṣayatvamupacāre bījam, api tu samānavyāpāratvamapītyāha--punarūpadarśanāt panuḥ smaraṇāt /</l>\n<l>pratyakṣamapi hi vipratipatti paribhūya vyāptiviṣayatayā dṛṣṭāntaṃ smārayati--tadvacanamapīti /</l>\n<l>aparamapi bījamāha--mūlabhūteti //</l>\n</lg>\n\n<lg>\n<l>nanu yathā śabdatadarthayorūpanaye vārtāpi nāsti, tat kathamāha---yathā tatheti? ata āha---upanayo hīti /</l>\n<l>yadyapi nigamane 'pi pramāṇaviśeṣasamāveśo 'styeva, tathāpi jātyabhiprāyeṇāyaṃ vivakṣitaḥ, na ca tatra catuṣṭavijātīyaṃ pramāṇamastītyatastadvyākhyānāt pūrvameva paramatvopapādanāya samastapramāṇaviniveśanamāha---so 'yamiti //</l>\n</lg>\n\n<p>mūlasamavāyābhāvādaupacārikaḥ samavāyo bhaviṣyatītyata uktam--pramāṇānāṃ veti /\nadhyāropo viniveśanaṃ vā bhrāntirvā na saṃbhavatītyata āha--adhyāropa iti /\nsamārthya hīti /\ndharmaḥ kāraṇatvalakṣaṇaḥ /\ntadanena kiṃ punaḥ samarthyamiti pṛcchato 'bhisandhiḥ darśitaḥ /\nuttarābhisandhimāha--iha tviti /\nsāmarthyākāṅkṣayoḥ parasparavyāpterākāṅkṣaiva sāmarthyaśabdeneha vivakṣitetyarthaḥ /\ntadevarūpayoḥ samavāyasāmarthyayoḥ pradarśanena phalaṃ darśayati--tadatreti /\nprayojanābhede 'pyākāṅkṣāvirahitatvāt vākyaikavākyatvaṃ na bhavati /\nyathā---</p>\n\n<lg>\n<l>bhago vāṃ vibhajatu, pūṣā vāṃ vibhajata, aryamā vāṃ vibhajatu ityādi /</l>\n<l>ata uktaṃ vibhajyamāneti /</l>\n<l>ākāḍkṣāyāmapi prayojanānakatve vākyaikavākyatvaṃ na bhavati //</l>\n</lg>\n\n<p>yathā---</p>\n\n<p>syonaṃ te sadanaṃ kṛṇomi ghutasya dhārayā suśevaṃ kalpayāmi ityādi /\nata uktamekaṃ prayojanamiti /\ntadenena,</p>\n\n<p>arthaikatvādekaṃ vākyaṃ sākāḍkṣaṃ cedvibhāge syāt</p>\n\n<p>iti jaiminīya vākyaikavākyatālakṣaṇamabhimatam /\nnanu yadi vipratipannaḥ vākyenaiva paraḥ pratibodhayituṃ śakyate, atha vākye tadarthe vā vipratipadyamānaḥ kenopāyena bodhanīyaḥ? vākyāntareṇa cedanavasthetyata āha--yadyapīti /\nananyathāsiddhapratyakṣāgamāgocarābhiprāyametadityarthaḥ /\nvikalpaḥ anuvādaviśeṣaḥ /\ntasya prayojanaṃ vidhiḥ pratiṣedho vā? atra cākṣepāvasare pratiṣadha eva, viśeṣapratipādakatvamiti vadatā tattvavyavasthāśrayatvaṃ vivṛtam, tatra tattvaṃ viśeṣaḥ /\n<lg>\n<l>tasya pratipattirvyavasthā /</l>\n<l>taddhetutvam āśrayatvam /</l>\n<l>tatra viśeṣaḥ ka ityata uktama--dharmaviśiṣṭo dharmoti /</l>\n<l>vākyāddhi sādhanadharmaviśiṣṭo dharmo sākṣāt pratīyate sādhyarūpadharmaviśiṣṭastu taddvāretyubhayamapi vivakṣitvā saṃmugdhamuktamiti //</l>\n</lg></p>\n\n<p>nanu pramāṇāntaratve 'pi tarkasya pramāṇapadena saṃgraha eva sāmānyena viśeṣasya saṃkalanāt, tat kimityāha--na</p>\n\n<p>pramāṇāntaramiti? ata āha--pramāṇapadena hīti dṛṣṭo hi sāmānyaśabdenāpi kasyacidasaṃgrahaḥ kutaścit kāraṇādityabhisandhiḥ /\nata eva pramāṇāntaratvaśaḍkāyāṃ saṃgṛhītebhyo viśeṣebhyo 'nyatvamuktvā prameyaṃ dṛṣṭāntatvenopāttam /\naniśrvāyakatvāt /\nsvātantryeṇeti śeṣaḥ /\nkiṃ tu pramāṇaviṣayavibhāgahetutayeti /\nyasya</p>\n\n<p>pramāṇasyeyamitikartavyatā tadīyaviṣaye tadapekṣatvādityarthaḥ /\netaduktaṃ bhavati, tarko hi pramārūpaṃ vā pramāṇaṃ syāt liṅgadarśanavat, apramārūpaṃ vā indriyādivat /\nna tāvadādyaḥ, tasyāhāryāroparūpatvāt /\nata eva na tatkaraṇasyāpi prāmāṇyamapramāphalatvāt /\nnāpi dvitīyaḥ, svaviṣayavyāpyaviṣaryaye hyasya prāmāṇyamāśāḍrikatam /\ntena ca nāsya niyāmakaḥ saṃbandhaḥ /\n<lg>\n<l>asaṃbaddhasya gamakatve 'tiprasaṅgaḥ /</l>\n<l>tadviparyayasya tu tena saha svābhāvikaḥ saṃbandho 'sti /</l>\n<l>tena tatsaṃvalitasya pravṛttestaditikartavyatātvameva /</l>\n<l>na hi viparyayāparyavasitaṃ kvacidapi kṛtārthaṃ prasaṅgamīkṣāmahe //</l>\n</lg></p>\n\n<p>nanvevaṃ tarhi pramāṇasyāpi kevalasya na kvacidapi kṛtārthatvam /\ntathā ca sati prasaṅgatadviparyayapiṇḍa eva pramāṇyaṃ paryavasyet /\nevametat, setikartavyatākasyaiva sarvatra karaṇatvāt /\nitikartavyatātadvadbhāvakalpanāyāṃ tvayaṃ vibhāgaḥ /\ntadidaṃ vakṣyati--tasya prasaṅgarūpatayā pāratantryeṇa svayamasādhākatvāditi /\nprasaṃjanīyasya pramāṇaviruddhatvenāniṣṭatvamayuktatvam /\nsādhanīyasya pramāṇāviruddhatveneṣṭatvaṃ yuktatvam, tenāyamartho vārttikasya, yadyevaṃ nābhaviṣyat tadaivaṃ yuktatvamahāsyat, idaṃ cāyuktatvamupādāsyatetyata āha--itikāreṇeti /\ntataḥ</p>\n\n<p>prasaṅgārūpavyutpādanasaya vārttikena avirodhaḥ /\nbhāṣyaṃ tu prasaṃge sphuṭameva /\nnanu bhavatīti pramāṇavyāpārāt prāgeva yadi niścitam, tadā tarkaḥ pramāṇameva syādityata āha-- saṃbhavatīti /\nsaṃbhāvanā cehāvirodhamātram, na tu saṃśayaḥ,</p>\n\n<p>ayuktāṃśasyāpi saṃśayāspadatvāt /\nanujñā ceyameva yat pravartamānapramāṇānukūlatvenāvasthānam /\ntadāha--etaduktaṃ bhavatīti /\nanujānan tadviruddhadharmavyudāsarūpeṇāvirodhayannityarthaḥ /\nanugṛhṇāti savyāpārīkarotītyarthaḥ /\ntadviṣayapramāṇānukūlyena tarkasyāpi tadviṣayatvamiti bhrāntimāśaḍkya nirākaroti--na ceti /\npāratantryeṇa viparyayaparatantratayetyarthaḥ /\nāroparūpatāmupadarśamanneva svaviṣayadvārāpyasya prāmāṇyaṃ nirācaṣṭe--asti hīti /\nna prasaḍgo heturna prasajyamāno</p>\n\n<p>heturliṅgamasiddhatvādityarthaḥ /\nnanu na hi yadeva vidyate tadeva dṛśyata ityasti niyama ityata āha--tena saheti /\n<lg>\n<l>tasmāt nāstīti phaladvāreṇa tarkasyānugrāhyaṃ pramāṇaṃ darśitam /</l>\n<l>tenānujñāyamānaṃ pramāṇaṃ pravartate phalaṃ sādhayati /</l>\n<l>phalamāha-kevalamevedamiti /</l>\n<l>kaivalyasvarūpavipratipattestad vivṛṇoti--neheti //</l>\n</lg></p>\n\n<p>tadevamabhāvaviṣaye pratyakṣe 'pi tarkaṃ darśayatā anupalabdhiliṅgakānumānasya sādhyo 'bhāva iti saugatamatamapāstam /\nanupalabdherapi niṣedharūpatayā anumānāntarasādhyatāyām anavasthānāt, asiddhāyāścāgamakatvāt, pratyakṣatastatsiddhau tvanumānānavakāśāt, vyavahārasyāpi vikalpānugatavyāpārāt pratyakṣata eva saddhitvāt /\nanyathā vidhivyavahārārthamapyupalabdhiliṅgakamanumānamāstheyam /\nevaṃ ca punarapyanavasthaiva /\nna hi liṅgamapyavyavahniyamāṇamevānumitiṃ bhāvayet /\ntasmād vidhivyavahāravanniṣedhavyavahāro 'pi pratyakṣasiddha eva /\nvipratipannaṃ prati tu parīkṣakaistarkaḥ sahāyatvenopaneya iti ramaṇīyam /\nāgamasahāyaṃ tarkamāha--evaṃ svargeti /\nyajetetyatra samānapadopāttatvād bhāvyatvācca dhātvarthaḥ sādhyo bhavatu, bhavatu, vā puruṣārthatvāt svarga iti saṃśaye tarkasyāvatāraḥ /\nyadi sādhyo dhātvarthaḥ syāt, tadopadeṣṭurāptatvaṃ vidheśceṣṭopāyatvaṃ vākyasya tadabhidhāyakatvaṃ prekṣāvatā ca pravṛttirna syāt /\nasti caitat sarvaṃ pramāṇataḥ siddhamityarthaḥ /\n<lg>\n<l>anujñāyamānaṃ pramāṇamāha--samānapadeti /</l>\n<l>na hi yāgabhāvanāyāḥ svargaphalatve dhātvarthasyātatphalatve samānapadopāttattvabhāvyatvayoḥ kaścid vidodhaḥ /</l>\n<l>tasmāt tadavirodhena svargaphalatvaṃ yuktam /</l>\n<l>dhātvarthasya ca sādhyatvaṃ viruddhatayā ayuktamityarthaḥ //</l>\n</lg></p>\n\n<p>nanu pramāṇānugrahāya yuktatvāyuktatve vivecayati tarko na tu niścinoti iti kuto viśeṣādityata āha--na ceti /\nkriyātipattiriti, kriyātipattiḥ pratyayopasthāpite ghaṭasattvadhātvarthasādhyatve eva kriyātipattiśabdena vivakṣite, na hyevaṃbhūtapratyayāviṣayo ghaṭo vā sādhyatayā dhātvartho vāstītyarthaḥ /\nkimato yadyevamityata āha--yadāśrayeti /\nyasminnāśraye tulyopalambhayogyatvena duḥkhatvena vā aniṣṭaprasaṃjakena hetunā upapannastarko yuktāyuktaviṣayaviścayasādhanaṃ</p>\n\n<p>bhaviṣyati sa eva nāstītyarthaḥ /\n<lg>\n<l>tadanena prasajyamānasyāśrayāsiddhisādhanāsiddhī dirśite, pūrvaṃ tu svarūpāsiddhirdarśitā /</l>\n<l>tasmādāropatvānna svaviṣaye pramāṇaṃ svaviṣayavyāpyaviparyaye niyāmakābhāvācca /</l>\n<l>niyatasaṃbaddhasvaviṣaye viparyayāpekṣitve tu pāratantryāt na pramāṇamityarthaḥ /</l>\n<l>tarhi kvāsyopayoga ityata āha--niśrayāya tviti //</l>\n</lg></p>\n\n<p>nanu tarkapramāṇayorabhimataṃ bhedaṃ mīmāṃsāyā vedādabhedavādo virūṇaddhītyata āha--pramāṇeti /\natha yathāśruta eva</p>\n\n<p>vārttikārthaḥ kāsmānna bhavatītyata āha--itikarttavyatātvaṃ cetyādinā /\nnikāyaviśiṣṭābhiḥ rityasya vyākhyānasya</p>\n\n<lg>\n<l>śarīrendriyāṇāṃ śukraśoṇitāderāhārādibhūtakāryatvāt, tatkāryatvācca buddhivedanayornimittāntare pramāṇaṃ nāstīti tātparyam /</l>\n<l>vicitranimittatve sādhye bhedavatvāditi hetuḥ svarūpābhiprāyeṇānaikāntikaḥ syāt svarūpabhedavatāmapi ghaṭādīnāmavicitranimittatvādataḥ prakārabhiprāyeṇa vyācaṣṭe---vicitratvādityartha iti /</l>\n<l>vaicitryeṇotpādādityarthaḥ //</l>\n</lg>\n\n<p>nanu nimittavaicitryamātraprasādhane siddhasādhanam, na hi nimittaṃ kiścid vicitram astītyetāvataiva dharmādharmasiddhiḥ, dharmādharmalakṣaṇavicitranimittasādhanena tu nānvayo na vyatireka ityata āha--pramāṇamuktveti /\nnimittasya vaicitrye janmano vaivitryagrasaṅgaḥ nimittasyāvaicitrye janmano 'vaicitryaprasaṅgaḥ /\nyāgādīnāmeva nimittatve niranvayapradhvastāt kāryotpattiprasaṃgaḥ /\n<lg>\n<l>nimittasya nityatve kāryasya sadātanatvaprasaṃgaḥ /</l>\n<l>anekadravyatve 'bhyudayasādhāraṇatvaprasaṃgaḥ /</l>\n<l>sādhāraṇaikadravyatve 'pi eva doṣaḥ /</l>\n<l>emistarkaiḥ pakṣadharmatāmupajīvya pravṛttairanugṛhyamāṇaṃ sāmānyavyāptibalapravṛttaṃ vaicitryānumānaṃ viśeṣavirodhaṃ paribhūyābhimataṃ viśeṣaṃ sādhayatītyarthaḥ //</l>\n</lg></p>\n\n<p>nanu jātyā kiṃ phalanirṇayo nāstyeva, yena kālaviśeṣaṃ pṛcchati kadā punarityato 'bhiprāyamāha--syādetaditi /</p>\n\n<p>nanu nirṇayopādānaprayojane vaktavye nirṇītaprayojanasya tarkasya punarāvṛttau kiṃ tātparyamityata āha--saṃkalayyeti /</p>\n\n<p>saṃkalanayā ubhayoravinābhāvo vivakṣita ityarthaḥ //</p>\n\n<p>svasiddhāntānurūpaṃ sādhanaṃ dūpaṇaṃ cāhaturiti svādhyaparasādhyayoryathāsaṃkhyam /\nnanu yadyapi sarvatra jalpe nirṇayāvasānatvameva nāsti kvacidanirṇaye 'pi puruṣāparādhataḥ kathāvicchedāt, tathāpi yatra nirṇayāvasānatvamasti, na tato jalpādanyatarādhikaraṇanirṇayāvasānatvena vādo vyavacchetuṃ śakyate /\nna ca sarvavādavyāptiḥ, nirṇayasya vādaphalatvāt /\nphalasya copāyāvyāpakatvādityata āha--vāde hīti /\nnirṇayā vasānatā hi tadyogyatā abhipretā /\n<lg>\n<l>sā ca vivadamānayoḥ tattvabubhutsutayā tamuddhiśya pravṛttiḥ /</l>\n<l>tadidamuktam, tatvabubhutsorvādinorvāde 'dhikārāditi /</l>\n<l>tadayamarthaḥ, tattvanirṇayamuddhiśya tayoḥ sādhanadūṣaṇavacanasaṃdarbho vāda iti /</l>\n<l>evaṃ ca nāvyāptirna vā atiprasaṅgaḥ //</l>\n</lg></p>\n\n<p>jalpaḥ punaḥ kīdṛśa ityata āha--jalpe tviti /\npuruṣaśaktītyuddeśyamāha /\ntadayamarthaḥ, bhavatu nāma kvacita jalpato 'pi tattvanirṇayaḥ /\n<lg>\n<l>tathāpi nāsāvaddeśyo na ca śraddheyaḥ /</l>\n<l>svaśaktiparāśaktikhyāpanamātramuddeśyamiti /</l>\n<l>tasmādanyataranirṇayāvasānatveneti /</l>\n<l>nirṇayāvasānābhiprāyeṇetyarthaḥ //</l>\n</lg></p>\n\n<lg>\n<l>nanu jalpavitaṇḍayorvādaviśeṣatve kathaṃ sāmānyaviśeṣayoḥ parisaṃkhyāsamabhivyāhāraḥ, kathaṃ ca parasparaviruddhayoḥ sāmānyaviśeṣabhāvo 'pītyata āha--viśiṣyete iti /</l>\n<l>aparamapi bhedahetumāha--vādāt jalpavitaṇḍayoriti śeṣaḥ /</l>\n<l>pūrvaṃ vādavyākhyānāvasare bhede heturuddeśyaviśeṣābhisandhiruktaḥ tadapekṣayā aparamapīti /</l>\n<l>yau tau vādajalpayoḥ prayoktātau tāvekatrāvijigīṣayā anyatra vijigīṣayā viśeṣitau vādajalpau parasparato vyavacchindāte ityarthaḥ //</l>\n</lg>\n\n<p>dūṣayitum ekadeśivyākhyānaṃ tanmatena vyācaṣṭe iti yojyam /\nubhayathāpyanaikāntikatvāditi /\nyadyapi vyabhicārādarśane 'pi avinābhāvo na sidhyati pṛthagabhidhānasya puruṣecchādhīnatvāt, vāde codanīyatvasya cānudbhāvane tattvapratipattivyāghātahetutvaprayuktatvāt, tathāpi vyabhicārasya sphuṭatvāt sa eva darśitaḥ /\ntasmād vāde codanīyā bhaviṣyantītyanena pṛthagabhidhānaprayojanamātraṃ pratipāditam /\nhetutvaṃ punaravivarkṣitameva tārkikaṃmanyenaikadeśinā āropitāmityarthaḥ /\nnanvevaṃrūpaprayojanalābho 'pi katham? na hi pṛthagabhidhānamātramatrapramāṇayituṃ śakyamityata āha---sāmānyeneti /\nsāmānyo 'bhihitaṃ viśeṣato 'bhidadhatā sūtrakṛtā prayojanaviśeṣaḥ sūcitaḥ /\nsa eva bhāṣyakṛtā darśita ityarthaḥ /\natha yadyetadeva vivakṣitamasya sūtrakṛtaḥ, tadā kimiti na kvacit śāstrapradeśe svayameva darśitavānityata āha--etāvāneveti /\natha bhāṣyakāreṇa kathamidamunnītamityata āha--tatreti /\nkimevamapīti /\nkimanena pratipāditena phalamityarthaḥ /\nnanvagrevāde codanīyatvameva pratipādayati, iha tu vidyāprasthānabhedajñāpanārthatvaṃ varṇayati /\ntat kuto na virodha ityata āha--vādajalpavitaṇḍā ityādi /\natraivārthe sūcakaṃ vārttikamāha--ata eveti /\nayamarthaḥ /\nyadi vidyāśabdenāsya vādādayo na vivakṣitāḥ kathamagre vādavyāpāraṃ darśayitvā jalpavitaṇḍayoḥ sarvāṇyeva nigrahasthānāni vyāpāratvenāha? tad yadayameva brūte nūnamayamasyārtho vivakṣita iti /\ntadayaṃ tātparyasaṃkṣapaṃḥ, na tāvadajñātasvarūpa vadajñātavyāpāraphalabhedā vādādayaścetanenādhiṣṭātuṃ śakyante /\nna cānadhiṣṭhibhyaḥ phalasiddhiḥ /\ntasmāt svarūpavad vyāpāraphalabheda apyamīṣāṃ pratipādanīyā bhavanti /\nata eva caturthe phalamapi darśayiṣyati</p>\n\n<p>sūtrakāraḥ //</p>\n\n<p>prayujyeran saṃbhāvyeranniti /\nna tu teṣāmasti saṃbhavati prayoga iti /\nnanu lakṣaṇena padārthasvarūpaṃ na vyavasthāpyate, api tu vyavasthitaṃ jñāpyate, tat kuto lakṣaṇatantrtvamityata āha--lakṣyata iti lakṣaṇamiti /\nnanu yadi pṛthagabhidhānenaiva vāde codanīyatvaṃ pratipādyate, kathaṃ nyūnādhikāpasiddhāntānāṃ pṛthaganabhidhāne tatra codanīyatvapratipattiḥ? athānyathāpi teṣāṃ tad gamyata eva tadā hetvābhāseṣvapi sa eva prakāro 'sta, kṛtaṃ pṛthagabhidhānenetyata āha--hetvābhāsānāṃ ceti /\nayamāśayaḥ /\nna hi hetvābhāsāḥ pṛthagabhihitā ityeva vāde codanīyatvaṃ teṣāṃ gamyate /\napi tu vādasya tattvapratipitsukathātvāt, hetvābhāsānāṃ cānudbhāvane tattvapratipattivyāghātāt tattvabubhutsunā avaśyamudbhāvanīyāste /\nanyathā vādo vādatvaṃ jahyāt /\nhetvābhāsānāṃ cānudbhāvanaṃ tattvapratipattivyāghātakamiti /\nayameva ca nyāyo viśeṣataḥ pṛthagabhidhānena sūcitaḥ sūtrakāreṇa /\nsa ca nyūnādiṣu</p>\n\n<p>samāna iti /\nevaṃ ca vyavasthite vārtikakṛto 'pi praśno nāprāstāvika ityāha--tatra pṛcchatīti /\nnanu yadi jalpavitaṇḍayostattvapratipādanārthamavatāraḥ kim apratibhādyudbhāvanena? atha na tadarthatvaṃ tayoḥ, kiṃ tadavatāreṇa? na cānyārthatve tayoretacchāstravyutpādyatvamityata āha--sāhaṅkāro hīti /\nahaṅkṛtasya tasya</p>\n\n<p>tattvapratipatterayogādahaṅkāraśātanamevānayostattvapratipādanārthatvam, taccāpratibhādyudbhāvanaṃ vinā na syāditi tattvaṃ pratipipādayiṣatā kartavyamevedamityarthaḥ //</p>\n\n<p>nanuc chalādīnāṃ parijñānaṃ na sākṣānniḥśreyasa upayujyate ātmādivat /\nnāpi tadvyavasthānadvārā pramāṇavat /\n<lg>\n<l>nāpi nyāyāṅgatayā saṃśayādivat /</l>\n<l>na ca parijñānameva phalam, apuruṣārthatvādityata āha--parijñānasya ca phalamuktamiti /</l>\n<l>tattvapratipatyupāyabhūtakathātrayaparikaraśuddhidvārā tatparijñānaṃ niḥśreyasopayogītyarthaḥ /</l>\n<l>svayaṃ ca sukaraḥ prayoga iti granthasya pratyakṣasiddhatvāt kimuktaṃ bhavatīti tatsvarūpapraśno 'saṃgata ityataḥ pūrayati--anena bhāṣyeṇeti //</l>\n</lg></p>\n\n<p>bhāṣye prayojanāntarābhidhānaṃ na sūtrakṛdabhihitaprayojanavirodhi, kiṃ tu tadanuguṇam evetyāśayavān sautraṃ prayojanamanuvadati--sūtrakāreṇeti /\nanuguṇatvaṃ tu vyāptipradarśanena /\nna hyasti saṃbhavaḥ, puruṣārthaścāpramāṇahetukaśceti /</p>\n\n<p>tenāyamartho bhāṣyasya, yataḥ sarvaṃ prekṣāvatprayojanamānvīkṣikīvyutpādyapramāṇamūlam, ato niḥśreyasasya paramapuruṣārthasya tanmūlatāyāṃ viparyayaśaḍkaiva nāsti, atanmūlatve puruṣārthatvahāniprasaṃgāditi /\ntadidamuktaṃ nāstyeva taditi /\nnanu na</p>\n\n<lg>\n<l>tāvaditarāsu pramāṇavyavahāro nāstyeva, taditaravyavahārasyāpyucchedaprasaṃgāt, pramāṇavyavahāra sadbhāve tu kimānvīkṣikyā tatra prakāśayitavyam? tatpramāṇaireva prakāśitattvādityata āha--yadyapīti /</l>\n<l>vyutpāditena pramāṇādīnā tatra vyavahārastadvyutpattistvita eva, na tu tata ityarthaḥ //</l>\n</lg>\n\n<p>nanu praṇetṛśrotrapramāṇopajīvanamānvīkṣikyāmapi samānamato na vidyāntarād viśeṣa ityata āha--na tu pramāṇādīti /\npramāṇopajīvane samāne 'pi yathaitadvyutpādyamupajīvanti tāḥ, naivaṃ tadvyutpādyamiyamapītyarthaḥ /\nnanu upajīvakatāsāmye 'pi parasparopajīvyopajīvakabhāvaḥ kva nāma dṛṣṭa ityata āha--yatheti /\npratyakṣādyapi hi svaprāmāṇyavyavasthitaye pramāṇāntaramapekṣate /\nanumānamapi svotpattaye /\ntathāpi pratyakṣādyevāpekṣyānumānaṃ svaviṣayu pravartate /\nna tūpajīvakānumānamapekṣya pratyakṣādi, anumānāntaraṃ tu svaprāmāṇyavyutpādakamapekṣate /\ntadapi na tadaiva, kiṃ tu prāgeva ityabhiprāyeṇa vyutpādyasajātīyāpekṣānirākaraṇāyoktam--na pratyakṣādiviṣayamapi tadānīmeveti /\npratyakṣādirūpo viṣayaḥ pratyakṣādiviṣaya iti /\nvidyopakaraṇaṃ pramāṇādi /\ntasya grahaṇaṃ pramāṇādigrakāśitamarthamitarā vidyāḥ pratipādyante iti vārttikena /\netaduktaṃ bhavati, vārttike pramāṇādigrahaṇaṃ bhāṣyoktavidyāprakāśakatvanirvāhāya /\nna tu svātantryeṇa /\nato na virodhaḥ /\ntadevaṃ svarūpeṇāpekṣāṃ darśayitvā viṣayagatā apekṣā bhāṣyakṛtā darśitā--upāya iti /\ntadvārttikaṃ yojayituṃ vyācaṣṭa--saṃpratīti /</p>\n\n<lg>\n<l>nanu vidyāntarāṇāṃ śabdātmakatayā pramāṇatvāt tasya ca svapratipādye 'napekṣatvāt, kiṃ tatrānvīkṣikī kariṣyatītyata āha--na hīti /</l>\n<l>pramāṇasya sataḥ svapratipādye pramāṇāntarāpekṣā nāsti, na tu svetikartavyatābhūtatarkāpekṣāpi /</l>\n<l>sa cānvīkṣikīlabhya ityarthaḥ //</l>\n</lg>\n\n<p>atha tarkamanapekṣamāṇasya kiṃ syādityata āha--mā bhūditi /\nādigrahaṇena</p>\n\n<p>yajamānaḥ prastaraḥ</p>\n\n<p>ityādi grāhyam /\ntarkaśca saṃśayamantareṇa nāvataratītyupasaṃhāre so 'pi darśitaḥ /\nyadyapi satarkapramāṇapravṛttireva parīkṣā, tathāpīha gobalīvardanyāyena pramāṇasya svapadopāttatvāt prayojanajijñāsātarkā eva vivakṣitāḥ /\npramāṇasya nivaśaḥ pravattiḥ /\ntasya dvāramavirodhaḥ /\narthatattvaṃ padārthatattvaṃ vākyārthatattvaṃ vā, avadhārya pramāṇāntarādarthavādādeva vā /</p>\n\n<lg>\n<l>tatra trayī vidhiniṣedharūpā niveśanīyetyarthaḥ /</l>\n<l>evaṃ ca daṇḍanītyāṃ yathā yamo rājā kubero vā rājatyādi, vārttāyāṃ māghe parikarṣitā bhūmiḥ suvarṇamayaṃ phalamādhatta ityādi tarkānapekṣayā viphalāyate /</l>\n<l>tasmāt tatrāpi tadapekṣā astītyatidiśati--evamiti /</l>\n<l>viṣayamiti śeṣa ityatrāpi vidheyatayā niṣedhyatayeti śeṣaḥ //</l>\n</lg>\n\n<p>idānīṃ vyāpāragatāmapekṣāmāha bhāṣyamatena--api ceti /\ndravyasya yathā</p>\n\n<p>dadhnā juhoti</p>\n\n<p>ityādi /\nguṇasya yathā</p>\n\n<p>arūṇayā somaṃ krīṇāti</p>\n\n<p>ityādi /\nkarmaṇo yathā</p>\n\n<p>vrīhīnavahanti</p>\n\n<p>ityādi /\ndaṇḍanītyāmapi yathā dravyasya</p>\n\n<p>svāmyamātya-</p>\n\n<p>ityādi /\nguṇasya yathā</p>\n\n<p>sāmabheda-</p>\n\n<p>ityādi /\nkarmaṇo yathā</p>\n\n<p>śastraśikṣā gajavājivāhanam</p>\n\n<p>ityādi /\nvārttāyāmapi dravyasya yathā</p>\n\n<p>yathartu bījaṃ saṃgṛhṇīyāt /</p>\n\n<p>ityādi /\nguṇasya yathā</p>\n\n<p>bhūmiṃ plāvayecchoṣayet /</p>\n\n<p>ityādi /\nkarmaṇo yathā</p>\n\n<p>syānāntaraṃ ninīṣannanokahamabhimantrayet /</p>\n\n<p>ityādi /\nviṣayaṃ darśayitvā saṃśayamāha--tatra kimiti /\nsaṃśayakāraṇaṃ ca vidhipadasamabhivyāhārastatpadasya /\nvidhipadasamabhivyāhṛtasvapado hyadhikārī na vidhiviṣayaḥ /\ntathābhūtameva cāgnihotraṃ tadviṣayaḥ /\nataḥ sādhye saṃśayaḥ kiṃ vidhipadasamabhivyāhṛtapadatvādagnihotrādivadvidhiviṣayo bhavatu svargo 'dhikārivad vā neti pūrvapakṣamādarśayanneva tatrāniṣṭaprasaṃgamāha--tatra yadīti /\nna ca śyenādisādhyāyā hiṃsāyā vihitatvenārthatvameva bhavatu kā kṣatiriti vācyam /\nvidhirhi pravartakaḥ svajñānena icchāmantarā kṛtvā prayatyanotpādakaṃ iti yāvat /\nsa ca prayatno na sādhyaviṣayaḥ kartuṃ śakyate /\nupayo hi prayatnaviṣayo na tu phalam /\ntasmāt prayatnaviṣayatvāt sādhanetikartavyate eva vidhīyete na tu sādhyam, tadaviṣayatvāt /\nna hi jñāpakatvamātraṃ vidhitvam, api tvicchāprayatnaviṣayajñāpakatvamiti /\ntasmāt śyenādisādhyā hiṃsā anarthabhūtaivārthaḥ syād yadi vidhiviṣayaḥ syāditi sādhūktam /\n<lg>\n<l>siddhānte pramāṇamādarśayanneva sādhyapadasamabhivyāhārastarhi kvopayujyate ityāśaḍkāmapanayati--atha sādhyāṃśamiti /</l>\n<l>iṣṭābhyupāyatā hi neṣṭamapratītya pratyetuṃ śakyā /</l>\n<l>na cāpravṛttaiva sā pravartayati /</l>\n<l>atastāṃ viśeṣṭumiṣṭasyānuvādo 'yamityarthaḥ //</l>\n</lg></p>\n\n<p>tat kimidānīmavihitamityetāvataivānarthaḥ? netyāha--na hiṃsyāditi /\nnanu bhavatvevaṃ tāvat tathāpyānvīkṣikyā kimāyātamityata āha--tadiheti /\nviṣayāntaramāha--evamiti /\nyathā ābhikhyāyāḥ prayojakatvaṃ kṣīrahomasthāne tadviniveśanād rasādisāmyāt, vājinasyāprayojakatvamavarjanīyotpattikatvāt /\nādigrahaṇena śeṣabhāgahomavilopādayo gṛhyante /\nsarvā vidyā iti vidyaśabdena taddharmān lakṣayatīti na bhāṣyavyākhyāvirodhaḥ /\nvārttikakārastu dharmāṇāṃ vidyāpāratantryaṃ vivakṣanniti śeṣaḥ /\nsaṅkaraprasaṅga iti phalasya /\ntathā ca vidyāntarulenaivāsya phalavattvaṃ na</p>\n\n<p>punarasādhāraṇaṃ phalamasyā astītyarthaḥ /\nasāṅkaryaṃ darśayituṃ tāsāmeva tāvadasādhāraṇaṃ phalamāha--vidyāntarāṇīti /\netasyā asādhāraṇaṃ phalamāha--iha tviti /\nanyatrāsyāḥ pratipāditopayogavirodho mā bhūditāśayavatoktam--pramāṇādi</p>\n\n<lg>\n<l>yadyapi sādhāraṇamiti /</l>\n<l>etenaitaduktaṃ bhavati, vidyāntarulānyapi yadānvīkṣikyāmāyatante seyamūṣmasiddhirasyāḥ /</l>\n<l>yattu pradhānamasyāḥ phalaṃ tadasaṃkīrṇameva vidyāntareṣvasaṃbhavāditi //</l>\n</lg>\n\n<p>vādādīnāmiti atadguṇasaṃvijñāno bahuvrīhiḥ, vādasya parābhibhavārthamapravṛtteḥ /\njalpādayo hi madādihetavaḥ parābhibhavopāyatvāt dravyaśarīrasaṃpattivaditi prayogaḥ /\ntatrāsya viruddhatvaṃ tāvadāha--tatra jalpādīnāmiti /\nayamāśayaḥ /\nna tāvat pratipādyasya jalpavitaṇḍayoradhikāraḥ /\nkiṃ tu pratipannasya tattvapratipattipālanārthaṃ duravaliptapratipādanārthaṃ ca tayoradhikāraḥ /\nparāhaṅgāraśātanaṃ ca madamānādiviruddhameva, teṣāṃ doṣaviśeṣatvāt /</p>\n\n<lg>\n<l>ahaḍkāraśātanasya ca tannirodharūpatvāt /</l>\n<l>na ca parābhibhāvopāyabhūtaśabdavācyatāmātreṇānumānam, vāgādīnāmapi viṣāṇitvaprasaṃgāditi //</l>\n</lg>\n\n<p>syādetat /\nparābhibhavopāyatvena hetunā madamānādihetutvaṃ mā saitsīt, anvayavyatirekābhyāmeva tu siddhacatvityata āha--madamānādihetutvaṃ ca heturasiddha iti /\nsati ca tattvavidāṃ na saṃbhavantīti vadatā yathāśrutasya</p>\n\n<lg>\n<l>parābhibhavopāyatvasyānaikāntikatvamapi sūcitam /</l>\n<l>ato jalpāditattvajñānavatāmapi yadi mānādayo dṛśyante, na te taddhetukāḥ, kiṃ tu balavanmithyājñānahetukā eveti sanakādyudāharaṇaphalamiti /</l>\n<l>etacca sphuṭamityabhiprāyeṇāha--upasaṃharatīti //1 //</l>\n</lg>\n\n</div>\n<div>\n\n<p>// pariśuddhiḥ //</p>\n\n<p>apratītasvarūpasya prayojanāmisaṃbandhasya parīkṣā na yujyate, rirāśrayatvāt /\nprathamasūtraṃ tūddeśaparamevetyata āha--tadevamiti /\nabhidheyasaṃbandhaprayojanaparādeva tasmāduddeśo 'pyavagataḥ /\nsa cāpekṣitatvād gṛhīta ityarthaḥ /\netena parīkṣāviṣayo darśitaḥ /\nucitaṃ darśayanneva tadatikrame hetumāha--teṣāmiti /\naitena chalataḥ saṃbandhaparīkṣāyāḥ prayojanamapi</p>\n\n<p>darśitam /\nabhidhānasya dvaividhyam-ubhayakoṭisaṃsparśaḥ /\nsamīcīnamityādyanurodhena yathā vārttikādityādāvārthaḥ kramo grāhyaḥ /\ntasmādamidhānasāmānyāt abhidhānasādhargyamātrāt nirṇāyakarahitāt dṛśyamānāditi yāvat /\nubhayathā darśanācceti /\ntatsahacaritobhayakoṭidarśanajasaṃskārabhuvaḥ smaraṇāditi yāvat /\netacca sūtrakārasyāptatvāvadhāraṇāt prāgiti mantavyam /\nyadyapi</p>\n\n<p>cātra vacana eva sākṣāt saṃśayaṃ darśayati, tathāpi taddvārā artha eva draṣṭavya iti /\nsaṃbandhini ca prayojane tattvajñānakāryatayā parīkṣyamāṇe saṃbandha eva kāryakāraṇabhāvalakṣaṇaḥ parokṣito bhavatīti tadeva parīkṣyatayā nirdiśyate--tat khalu vai niḥśreyasamiti /\nvastutastu saṃbandhaparīkṣaiveyamityato na pratijñāsaṃśayaparīkṣāṇāṃ vaiyadhikaraṇyamiti /\n<lg>\n<l>tatreti /</l>\n<l>sūtre vyākhyātavye /</l>\n<l>utsūtreṇeti /</l>\n<l>pūrvapakṣaṃ vinā siddhāntasūtrasyāvatārābhāvāt ityāśayaḥ //</l>\n</lg></p>\n\n<p>nanu jīvanmuktipakṣe tadvatāmavasthānaṃ na syāditi codyamānamanavakāśamityata āha--tadatyanteti /\nnanu mā bhūt</p>\n\n<lg>\n<l>tattvajñānānantarameva niḥśreyasam, kā no hāniḥ /</l>\n<l>na hyevaṃ pratijñātamasmābhirityata āha--tathā satīti /</l>\n<l>yadyapi sākṣādevaṃ na pratijñātam, tathāpi tattvajñānaniśreyasayoḥ kāryakāraṇabhāvaḥ sūtrakṛtā darśitaḥ, sa cānanantaryaniyama eva syāt, nāto 'nyatheti pūrvapakṣī manyata ityarthaḥ /</l>\n<l>tadidamuktam--mithyeti //</l>\n</lg>\n\n<p>nanu tathāpi, tadatyantavimokṣo 'pavargaḥ /\n[1.1.22] ityatāvadeva niḥśreyasamiti kena pratijñānaṃ yāvatā jīvanmuktirapi riḥśreyasaṃ bhavatyevetyata āha--na cānyaditi /\nabhisandhau bījaṃ tattvajñānasyotpannasyāpavarge</p>\n\n<p>kartavye 'pekṣaṇīyābhāvaḥ /\nbhāve vā tadevāpavargasādhanam, na tattvajñānamiti /\ntadidakukta vārttikakṛtā--satyapi tattvajñāne</p>\n\n<p>yasyābhāvānnāpavṛjyate so 'nyor'thaḥ iti sphuṭaṃ vārttikamiti ṭīkārthaḥ /\n<lg>\n<l>sūtrasamutthatāṃ siddhāntavārttikasya darśayituṃ sūtramavatārayati--atredamiti /</l>\n<l>yathāśrutaṃ vārttikaṃ na pūrvāpakṣācchādakaṃ na hyaparamapi niḥśreyasaṃ śāstrīyāt tattvajñānāt sākṣādbhavatīti, yasmācca sākṣādbhavati na tacchāstrīyamityato bhūmimaracayati--catasro hīti /</l>\n<l>sā cānvīkṣikyāmāyatate āyattā bhavati /</l>\n<l>tatparikaropayogamāha--ānvīkṣikī ceti //</l>\n</lg></p>\n\n<p>nanu śravaṇasya tāvadākāṅkṣotthāpanenopayogo, mananasyāpyevamevetyavadhāraṇena, tat kimaparamavaśiṣyate yadarthaṃ pratipattyantaropāsanam? na hi niścayātiriktaṃ kasyacit pramāṇasya phalamityata āha--na cāyamiti /\nāyamāśayaḥ /\nna hi niścayo mohaḥ aupadeśikenānumānikena vā tattvaniścayena nirākartuṃ pāryate, tadupāyānuṣṭhānena tu tayorūpyogaḥ /\ntasmād ye vedāntino vākyārthajñānādeva muktimicchanti, te praṣṭavyāḥ, kiṃ bhavatāṃ vastusantamupāyopeyabhāvasaṃbandhamabhyupagamya pravṛttiḥ, savṛtisantaṃ vā? ādye 'dvaitasiddhāntakṣatiḥ, kāryakāraṇabhāvasya bhedādhiṣṭhānatayā tayoḥ paramārthikatve bhedasyāpi pāramārthikatvaprasaṃgāt, dvitīye tu kimaviśeṣeṇa pravṛttiḥ, yathāsaṃvṛtivyavasthaṃ vā? ādye bhogino 'pyapavṛjyeran /\ndvitīye tu na śābdādānumānikād vā tattvajñānādaindriyakavyāmohavigamaḥ /\nkiṃ tarhi, sākṣātkārādeva dṛṣṭa iti tathaiva tadarthinaḥ pravṛttiryuktā /\nna ca vācyaṃ vākyādevātmasākṣātkārodaya iti, tasya kevalasya sāmarthyānupalambhāt /\nyadi tu svasaṃviditasvarūpatayā kiṃ tatra dhyānādikamapūrvamādhāsrūtītyucyate, tadā śruterapi vaiphalyamanenaiva nyāyena /\nyadapi bhautadaśakanadīsaṃtaraṇamudāhṛtaṃ, tatrāpi na kevalenaiva vākyena sākṣātkāraḥ kiṃ tu cakṣurādinaiva /\nihāpi manasā sahakṛtena bhaviṣyatīti cet--na, anekadhā śrutaśruterapi satyapi ca paṭīyasi manasi brahmasākṣātkārābhāvāt /\ntat kasya hotoḥ? bhautānāmiva svaśarīre cākṣuṣasya dṛḍhatarābhyāsasya mumukṣormānasasyātmanyabhāvāt /\n<lg>\n<l>tasmāt tadarthamabhyāsa eva śaraṇam /</l>\n<l>tadidamuktaṃ lokasiddhamiti /</l>\n<l>lokasiddhaḥ kāryakāraṇabhāvastāttviko bhavatu mā vā bhavatu sarvasya puruṣārthapravṛttasya tāvat sa eva śaraṇam /</l>\n<l>tadanādare tu puruṣārtho 'pi nādaraṇīyastulyayogakṣematvāditi //</l>\n</lg></p>\n\n<p>yadi nāma catasraḥ pratipattaya ātmādau prameye, prakṛte tu kimāyātamityata āha--atheti /\netaduktaṃ bhavati--yadi śrautamānumānikaṃ vā tattvajñānamādāya pūrvapakṣaḥ, tadā anabhyupagama evottaram /\nna hi tasya sākṣānniḥśreyasahetutvamācakṣmahe /\nkiṃ tarhi? paramparayā saiva catasro hītyādinā darśitā /\ntasmāt sākṣātkāramādāya pūrvapakṣaḥ /\n<lg>\n<l>tasya hi sākṣādeva niḥśreyasahetutā abhyupagamyate /</l>\n<l>tatrābhayanodyaparihārārthaṃ niḥśreyasadvevidhyapratipādanamupasthāpyata iti bhāvaḥ /</l>\n<l>atha idyucyata ityantena pūrvapakṣaḥ /</l>\n<l>pūrvaḥ pūrvo heturuttara uttarastadvāniti //</l>\n</lg></p>\n\n<p>nanu sākṣātkāravāṃśca dehādimāśceti durghaṭamidam /\nna hi śravaṇāderiva pare niḥśreyase kartavye sākṣātkārasyāpi kiñcit kartavyāntaramastītyata āha--na caivamiti /\ncodyasaṃbhāvanāya dṛṣṭāntaḥ--na ca prāyaścitteneveti /\nna tāvat prāyaścittasyādhikārāpattiḥ phalam, āgamamantareṇādṛṣṭakarmaṇāṃ phalaviśeṣakalpanāyāṃ pramāṇābhāvāt śrūyamāṇaphalaparityāgaprasaṃgācca /\nbalavati bādhake sati nedamaniṣṭamiti cet--na, ananyathāsiddhasyāgamasya bādhakasahasreṇāpyapanetumaśakyatvāt /\nśakyatve vā surāpayetvānumānamapi durnivāramiti haitukānāṃ dattaḥ svahastaḥ syāt /\nata eva na prāyaścittācaraṇaduḥkhameva brāhmahatyādīnāṃ phalam, tatphalatvenāśruteḥ, prāyaścittavidhivaiphalyaprasaṃgācca</p>\n\n<lg>\n<l>aviśeṣādhānācca /</l>\n<l>aniccheto 'pi karmabalādeva tatsiddheśca /</l>\n<l>tasmādadattaphalānyeva karmāṇi prāyaścittena kṣīyanta ityeva sādhu /</l>\n<l>tathā tadvadeva tattvasākṣātkāro 'pi kariṣyatītyarthaḥ //</l>\n</lg>\n\n<p>atra cāgamabalapravṛttā āgamenaiva bodhayituṃ yujyanta ityāśayavānāha,</p>\n\n<p>nābhuktaṃ kṣīyate</p>\n\n<p>[]iti /\nnanu</p>\n\n<p>jñānāgniḥ sarvakarmāṇi...bhasmasāt kurūte tathā /</p>\n\n<p>[gītā 4.37] ityevaṃ vipakṣe 'pi smṛtirasti /\ntat kathaṃ nirṇayo bhaviṣyatītyata āha--antyasukheti /\nsyādapyevaṃ yadi nābhuktamityādismṛteranugrāhako nyāyo na syāt, asti ca tathā /\ntathā ca prayogaḥ, vivādādhyāsitāni karmāṇi</p>\n\n<p>bhogādeva kṣīyante acīrṇaprayaścittakarmatvādārabdhaśarīrakarmavat /\nna cātrāgamavirordhaḥ, tasyāgamāntaravirodhenānirṇāyakatvādityarthaḥ /\nna cotsargasiddhāyāḥ smṛterasati bādhake 'nyathāmāvo yujyata ityāśayavānāha--autsargikasyeti /\nnanu,</p>\n\n<p>midyate hṛdayagranthiśchidyante sarvasaṃśayāḥ /</p>\n\n<p>kṣīyante cāsya karmāṇi tasmin dṛṣṭe parāvare //</p>\n\n<p>[muṇḍaka. 2.2.8] iti śrutau paripanthinyāṃ kathamucyate 'sati bādhaka iti, kathaṃ ca tadvirodhena smṛternirṇāyakatvamanumānānugraho 'pītyata āha--kṣīyanta iti /\nna hīyaṃ śrutiradattaphalānāmeva karmaṇāṃ tattvajñānāt kṣayamāha, kiṃ tu kṣayamātram /\ntaccopabhogenāpi bhavannakiñcid virūṇaddhīti bhāvaḥ /</p>\n\n<p>deheṣūpabhogo dehopabhogaḥ /\napi ca viparītāpi śrutirvidyata ityāha--tāvadeveti /\nasya tattvasākṣātkāravataḥ tāvadeva ciraṃ vilambaḥ /\nyāvanna vimokṣa upāttakarmarāśeḥ sakāśāt phalopayogena /\natha tasmin sati saṃpatsyate kaivalyenetyarthaḥ /</p>\n\n<p>bhogena tvitare kṣapayitvā</p>\n\n<p>[]iti vākyaśeṣāt //</p>\n\n<p>nanu bhogena prakṣayo 'nupapanna eva, karmarāśeranantatayā aniyatavipākakālatayā cetyata āha--yogarddhīti /\nuktam ādivākye /\nśaṅkate--na ceti /\nayamāśayaḥ--yadi tāvat karmaṇāmevāyaṃ mahimā, yadekadaiva nānāvidhadehādyavāntaravyāpāraistaistairūpabhogaḥ sādhyaḥ, kiṃ yogaprabhāvaparikalpanayā? atha naiṣa mahimā neṣām, tathāpi kva yogaprabhāvasyopayogaḥ? na hīśvaro 'pi karmaṇāṃ svabhāvaṃ viparyāsayitumarhati /\n<lg>\n<l>tasmāt svapratibhayā kalpanīyametat /</l>\n<l>evaṃ ced varamadattaphalānyeva yogaprabhāvāt kṣīyanta iti kalpyatāṃ lāghavāyeti /</l>\n<l>pariharati--dṛṣṭānusāreṇeti /</l>\n<l>pramāṇānusāreṇa //</l>\n</lg></p>\n\n<p>yathā hyupabhogādeva karmaṇāṃ kṣayaḥ, dehādiṣu satsveva copabhogaḥ, labdhavṛttibhireva karmabhirdehādisambhavaḥ, sahakārilābha eva teṣāṃ vṛttilābhaḥ, te ca sahakāriṇaḥ kvacitphalonneyāḥ yathā yugapadanekendriyopagrahe, kvacidāgamagamyā yathā vāsudevasaubhariprabhṛtīnāṃ kāyayaugapadya iti sarvatra pramāṇamasti, naivamanupabhuktakarmakṣaye /\nyathā ca mahāpralaye sarvakarmaṇāmekadaiva vṛttinirodha āgamaprāmāṇyādāsthīyate, tathā yogarddhikāle 'pi sarveṣāṃ vṛttilābha āstheya āgamaprāmāṇyādeveti na kiñcit svapratibhāmātreṇa kalpitamityarthaḥ tādṛśaśca muniraparaniḥśreyasavānityarthaḥ /\nkimato yadyevamityata āha--iti na vātaputrīyamiti /</p>\n\n<p>atha paraṃ niḥśreyasaṃ kīdṛśamityata āha--paraṃ tviti /\nityupapannaṃ niḥśreyasadvaividhyamiti /\npūrvapakṣanirākaraṇāyeti śeṣaḥ /\nna sukhaduḥkhatayā manute rāgadveṣaprasavahetutvābhāvādityarthaḥ /\n<lg>\n<l>na hyasti sambhavo na tatra tṛṣyati tacca tasya sukhu yādṛśamajñāninaḥ tṛṣṇājanakam, na tad dveṣṭi tacca tasya duḥkhamiti yādṛśamajñānino dveṣajanakamityarthaḥ /</l>\n<l>uktaṃ tātparyamakṣarārthīkartuṃ samarthitameva śaṅkate--syādetaditi /</l>\n<l>upabhogaprayatna āstheyo mokṣāya tvaramāṇenāpi kāyavyūhādāviti śeṣaḥ /</l>\n<l>yastu ta tvarate yadā bhavitā karmakṣayastadā bhavitā mokṣo 'pi kiṃ tvarayā? prāptā tāvannirapāyā bhūmiriti samarthitahṛdayaḥ, tasya tu niḥśreyasadvayayaugapadyaśaḍkāpi nāstīti bhāvaḥ //</l>\n</lg></p>\n\n<p>nanvetāvataiva sarvaṃ susthaṃ kimuttaraprabandhenetyata āha--tadevamarthagatimiti /\nmithyājñānadoṣapravṛttīnāṃ pravāharūpāṇāmiti boddhavyam /\npravṛttiścātra kāraṇarūpā grāhyā, kāryarūpāyā anucchedāt /\n<lg>\n<l>janmaduḥkhayoḥ pravāharūpayorūcchedakramo nāsti /</l>\n<l>kutaḥ? pūrvopāttasyeti /</l>\n<l>mūlānucchedādityarthaḥ /</l>\n<l>āgāmivārttikavirodhaṃ pariharannāha--idaṃ ceti //</l>\n</lg></p>\n\n<p>yadyapi duḥkhādīnāmekārthasamavāyalakṣaṇo 'pi yogaḥ saṃbhavati tathāpi śarīrāderjanmanaḥ sa nāsti /\nkāryakāraṇabhāvastu tasyāpi sa eva grāhya ityāha--yogyatayeti /\nkāraṇasya hi pūrvavartitvaṃ yujyata ityata āha--atra</p>\n\n<p>ceti /\nuttarasyānantaraṃ ca pūrvameva syāt, na ca pūrvaṃ kāryamityata āha--tadanantaratvaṃ ceti /\navyavahitamavyavadhānaṃ</p>\n\n<p>tenādau pāṭho 'vyavahitādipāṭhaḥ /\nmithyājñāne kāraṇe tatkāryā doṣāḥ avyavadhānenaiva ādau paṭhitā iti śeṣaḥ /\nyathaitat tathānyatrāpītyata āha--evamiti /\ntenāyamarthaḥ /\nduḥkhādīnāṃ kāryakāraṇabhāvaḥ /\nteṣāmevottarottarāpāye</p>\n\n<p>tadanantarābhāvādapavargaṃ iti /\ndūṣayati--na hīti /\napavarga ekor'thaṃḥ /\n<lg>\n<l>uttarottarāpāye tadanantarābhāvāditi ca padadvayam /</l>\n<l>keṣāmiti duḥkhādīnāmiti ca padaṃ kiṃ bhavatīti sākāḍkṣam /</l>\n<l>tasmādekavākyatvalakṣaṇayogādekamevedaṃ vākyamityarthaḥ /</l>\n<l>yadapi vākyabhedena prayojanādhikyamabhihitam, tadapi nāstītyāha--ekanivṛttyeti //</l>\n</lg></p>\n\n<p>viśvatomukhatve 'pyasaṃdigdhatvaṃ prakaraṇānuvṛttyādibhirityavirodhaḥ /\nsāravat prayojanavat /\nanavadyaṃ śiṣṭānāmaduḥkhapratītikaram /\nprakṛtatvenāstobhamiti vyācaṣṭe--astobhamiti /\nyathāvyākhyāte vipratipadyamānaṃ lakṣaṇāntareṇa bodhayati--tathā hyāhuriti /\nlāghavaṃ vākyeṣu padakṛtam, padeṣu svalpatvamakṣarakṛtamityapaunarūktyam /\netacca kāryakāraṇabhāvasya yogavibhāgenābhidhīyamānatvamabhyupagamyoktam /\nvastutastu tenāpyasau sūcanīya eva /\nna hi yogavibhāgasya etatsāmarthyam /\napi tvarthādhikyasūcanamātram /\netacca vibhāge 'pi labhyata ityāha--itaretaretyādi /\nnanu sūtre mithyājñānamātrameva śrūyate, tat kathamāha tatrātmādāvityata āha--yadyani sāmeti /\nbhāṣyaviṣayatāṃ vārttikasya darśayati--tadeteneti /\nna khalu yathā kuṇḍe badaraṃ saṃyogena paṭe vā śauklyaṃ samavāyenetyarthaḥ /\nnanu na tāvat sattāmātreṇa sārūpyaṃ bhrāntāvupayujyate japākusumādisannidhānaparibhūtasitimni sphaṭhikādāvanupalabhyamānaviśeṣasmaraṇe 'pi rajatādiviparyāsābhāvāt /\ntasmādupalabhyamānameva sārūpyaṃ taddheturityāstheyam /\n<lg>\n<l>tadapyasaṃgatam, sārūpyasya bhedādhiṣṭhānatayā tatpratibhāsane bhedasyāpi pratibhānābhedāropānavakāśāt /</l>\n<l>tasmāt sadasatoḥ sārūpyābhāvādityāśaḍkaiveyamanupapannetyata āha--sarvatra hīti /</l>\n<l>na hīdamane, sadṛśamiti kṛtvā sārūpyagrahaṇamiti brūmaḥ /</l>\n<l>kiṃ tarhi? rajatādau yo dharmaścakacikyādiḥ upalabdhapūrvaḥ sa eva tajjātīyo vā purovartinyupalabhyate yadi tadā bhrānti, nāto 'nyathetyarthaḥ //</l>\n</lg></p>\n\n<p>anvayaṃ darśayitvā vyatirekamāha--na hīti /\nyadyapi hastimaśakādāvapi yathā kathañcit sārūpyamastyeva, tathāpi vyavacdedakadharmeṇānabhibhūtaṃ sārūpyamihābhipratam /\nvyavacchedakānabhibhūtatvaṃ ca tatra nāstītyataḥ sarvātmanā vā sārūpyamekadeśena vetyevamādi parāstaṃ veditavyam /\nśaṅkate--asadṛśe 'pīti /\nidamatra vivakṣitam, sārūpyaṃ hyāropyasyāropaviṣayeṇa cintyate, anyathā vā? anantare 'tiprasaṃgaḥ /\nprathame tu na tāvata pītaguṇī śuklaguṇini śaḍkhe āropyate, pītaṃ ciravilvamidamiti pratyayānudayāt /\nnāpi śuklaguṇe pītaguṇaḥ, śuklaguṇasyāpratibhāsanāt /\nnāpi śuklatvasāmānyādhāre rūpasvalakṣaṇe pītaguṇaḥ, cākṣuṣapratītau śuklatvasāmānyānavabhāse tadādhārasya rūpasvalakṣaṇasya bhāsanāyogāt /\nbhāsane 'pi vā dravyatvasāmānādhikaraṇyaṃ na syāt /\nnāpi pītatvaṃ sāmānyaṃ śuklatvasāmānyādhāre /\ntaddhi tadātmatayā vā āropyet, tatsaṃsargitayā vā? ādye śuklatvasāmānyādhārā vyaktiḥ pītatvasāmānyātmanā prathamānā na deśakālaniyatā syāt /\nvyaktirhi deśakālaniyatā na sāmānyam /\nsā cāprathitaiva /\nna ca pītatvasāmānyameva śuklaguṇavyaktirūpeṇaropyata iti sāmpratam /\ntathā sati pītatvaṃ na pratīyeta /\nnāpi śuklatvasāmānyameva pītatvasāmānyatadātmatayā āropyeta, tathā sati śuklatvena śuklatvaṃ pratīyeta /\nna hi tasyānyat kiñcid rūpamasti, yena pratītipathamavataret /\n<lg>\n<l>sarvathā apratītaṃ ca nāropaviṣaya ityasaṃgatirevāsya kalpasya, saṃsargitayā tu sāmānye āropyamāṇe śuklaguṇasya śuklatvenaiva pratītiḥ syāt /</l>\n<l>na ca pītimapratītervinayatāratamyaṃ syāt, sāmānyasyaikarūpatvāt /</l>\n<l>tasmāt pītaguṇa śaṅkhe samāropyata iti vācyam /</l>\n<l>tathā ca guṇaguṇinoḥ kva sādṛśyavārtāpītyarthaḥ //</l>\n</lg></p>\n\n<p>samādhatte--na tatrāpīti, na hyatra pītaguṇa āropyo 'pi tu pītaguṇaśca śaḍkhaśca āropaviṣayau, saṃsṛṣṭasvabhāvatvaṃ tvāropyam /\ntathā ca saṃsṛṣṭasvabhāvābhyāṃ guṇaguṇibhyāmanayoḥ asaṃsṛṣṭasvabhāvayoḥ sārūpyamiha prayojakam /\nupadarśitaṃ ca taditi kimaprayojakena guṇisārūpyeṇa guṇasārūpyeṇa vā, satā asatā vetyarthaḥ /\nasaṃbandhāgraho vaiyadhikaraṇyāgraho viṣayiṇa viṣayamupalakṣayati /\ntena vyādhikaraṇagrahaṇāviṣayīkṛtatvaṃ sārūpyaṃ tayoḥ, yathā pītimācirabilvayoḥ tathaiva pītimaśaḍkhayorityuktaṃ bhavati /\nekendriyopanatasaṃbandhidvayaviṣayaṃ sārūpyamupapādyandriyadvayopanītasaṃbandhidvayaviṣayaṃ sārūpyamupapādayati--evaṃ tvagindriyeti /\nna caivaṃ sati</p>\n\n<p>tādātmyabhrame 'pi bhedāgraha eva sārūpyamastu, kṛtaṃ cākacikyādineti vācyam, tadantareṇa saṃskārānudbodhāt, tena ca</p>\n\n<p>vinā rajatāropaniyamānupapatteḥ /\niha tu saṃsṛṣṭatvānubhavajanitasaṃskārodbodho yāvanmātreṇa tāvadevopayuktam, saṃsargasya ca saṃsṛjyamānāveva viṣayaḥ /\ntau cānubhūyamānāveveti, kiṃ tadupanāyakasādṛśyāntarāpekṣayeti sarvamavadātam /</p>\n\n<p>nanvayamanubhavakramo 'nubhavabādhita evetyata āha--atiśīghratayeti //</p>\n\n<p>nanu sādṛśyaṃ ced bhrāntibījamupapāditam, tarhi sarvaṃ sarvatrāropyet, asti hi kenacit kasyacit kathañcit sārūpyamityata āha--neti /\nevaṃ dvicandreti /\ntathāvidhāpekṣābuddhiviṣayatvaṃ dvicandrabhrame, bhedamātrārope tu nānādigdeśāvayavasaṃbandhaḥ /\nprācyāṃ pratīcībhrame dakṣiṇottarānyatve sati diktvameva /\nevamanyatrāpi alātacakrabhrame madhyāsaṃbandhe sati sarvadiksaṃbandhaḥ /\nādigrahaṇādagacchati gativibhrame vibhāgavaiparītyam /\nasthūleṣu keśeṣu sthūlavibhrame</p>\n\n<p>tāvaddeśācchādakatvam /\napsu daṇḍasya vakratābhrame taraṅgavakrimadaṇḍayorasaṃsargagraha ityevaṃ neyam /\nsarvatra ca tattvāgrahaḥ</p>\n\n<p>saṃplavata iti //</p>\n\n<p>ihātmano duḥkhahetutvena śarīrendriyādivad heyatvameva bauddhairāpāditam /\nyathā hi, indriyādinā vinā nātmā duḥkhaṃ janayitumalam, evaṃ nendriyādikamapi tamantareṇa /\nna hi nirāśrayaṃ duḥkha nāma /\nata ātmāpi heyaḥ /\ntaduktam dharmakīrtinā---</p>\n\n<p>na tairvinā duḥkhaheturātmā cet te 'pi tādṛśāḥ /</p>\n\n<p>nirdeṣaṃ dvayamapyevaṃ vairāgyaṃ ca dvayostataḥ //</p>\n\n<lg>\n<l>[pra.vā.1.227] iti taccaitadasādhīyaḥ tathā hi, na tāvadātmano hānaṃ rogādivadvināśalakṣaṇam, nityatvāt /</l>\n<l>nāpi dandaśūkadaṣṭāḍgulīvad viprayogādilakṣaṇam, nāpi sutamaraṇādivat pratipattinirodhalakṣaṇam, svasaṃvedanatvāditi vedāntinaḥ //</l>\n</lg>\n\n<p>vayaṃ tu brūmaḥ---taddhi tadā syāt, yadi jñātasya sato duḥkhaṃ pratyātmano hetutvaṃ sutamaraṇāderiva /\nna tvetadasti /\nkiṃ nāma? sattāmātreṇa /\ntasmādātmano heyatvavyutpādanaṃ vaiyātyamātravijṛmbhitametat /\nātmadṛṣṭestu heyatvavyutpādanaṃ manāk sadalamityāśaḍkya nirākaroti--na tviti /\nabhyarhitatamam upakāryatamam /\nsattvam ātma /\nyadyapi rāgādinivṛttiheturnairātmadarśanamiti guḍajihvikā, vastutastu na tāvannityātmābhāvadarśanamātraṃ rāgādinivṛttihetuḥ, cārvākādīnāmeva vītarāgatvaprasaṃgāt /\nahaṅkāranivṛttiheturnairātmyadarśanam, tata eva rāgādinivṛttiriti cet? sāpi kiṃ śarīrādau, cetane vā? ādye siddhasādhanam, śarīrādavahaṅkārasya mithyātvāt /\n<lg>\n<l>tanmūlatvācca rāgadveṣayoḥ, tannivṛttau tayorapi nivṛttiriti ko nāma nābhyupaiti /</l>\n<l>na ca śarīrādāvahaṅkāranivṛtternityātmadarśanaṃ virodhi, kiṃ tvanukūlameva, na hi śuktikāto rajataṃ bhedenāvyavasthāpayatastasya rajatabuddhiḥnivartate /</l>\n<l>atha cetanaviṣayaivāhaṅkāranivṛttī rāgādīnapanayatīti vivakṣitam? hantaivaṃ svākāre 'pīdantāvyavahāriṇāṃ pṛthagjanānāṃ vītarāgatvaprasaṃgaḥ /</l>\n<l>na hi te śarīrādiviviktam ahamiti pratiyanti //</l>\n</lg></p>\n\n<p>atha bāhyābhyantaraviṣayatayāhaṅkāranivṛttirabhipretā? sāpi kiṃ sarvathā jñānābhāvādeva, cetanasyāpīdantāspadatvādeva vā, tasminneva nāstitvādhyāropād vā? na tāvadādyaḥ, adṛṣṭitvaprasaṅgāt /\nna caitat prayatnaśatenāpi sidhyati /\nyathā yathā dṛṣṭinirodhāya prayatnaḥ, tathā tathā dṛṣṭeḥ pratyāpatteḥ /\nna cādṛṣṭereva rāgādayo vinivartante, yugasahāstramapi suptasya punarjāgarāvasthāyāṃ rāgādidarśanāt, nāpi dvitīyaḥ, ahamabhāve satīdamo 'pyabhāvāt, ātmāni sati parasaṃjñeti tvayaivoktaṃ yataḥ /\nnāpi tṛtīyaḥ, grahaṇāgrahaṇayorūbhayorapi asaṃbhavāt /\nyadi hyahamāspadaṃ cetano gṛhītaḥ, kathaṃ nāstitādhyāropaḥ? na gṛhītaścet kutra nāstitādhyāropaḥ? na ca prathamaṃ grahaḥ</p>\n\n<p>paścādāropa iti tvayā vaktuṃ śakyate /\nna cāparispharati niṣedhye niṣedhasaṃbhavaḥ /\nsvapratipaṣṭhajñānamātreṇeti cet--na, jñānasya svapratiṣṭhatādhrauvye 'pi rāgādidarśanāt /\ntattabdahirūpaplavavirahe satīti cet? tarhi bahirūpaplavavirahe svātmapratiṣṭhaṃ jñānaṃ rāgādinivṛttiheturityevaṃbhūtayātdṛṣṭyā kimaparāddham, yena tāṃ nirasya nairātmyadṛṣṭirūpādīyate? audāsīnyadṛṣṭireva nairātmyadṛṣṭiriti cet? kimidamaudāsīnyam? śūnyatvamiti cet? evaṃ tarhi svātmadṛṣṭirapi dṛṣṭirna syādityadṛṣṭitvaprasaṃgaḥ /\nanālambanatayā niḥsaṃbandhitvamaudāsīnyamiti cet? tarhi nirātmīyatādṛṣṭiṃ vadan kuto nairātmyadṛṣṭiṃ supta iva pralapasīti /\nevaṃ pretyabhāvābhāvajñānasyeti paramaṃ nidānamiti anuṣajyate /\ntathā ca</p>\n\n<p>ityapi guḍajihvikā /\nvastutastu nāsti karma, nāsti karmaphalam, nāsti pretyabhāva iti /</p>\n\n<p>yāvajjīvet sukhaṃ jīvennāsti mṛtyoragocaraḥ</p>\n\n<p>iti nyāyamālambamānena prāṇivadhādattādānādāveva ghaṭitavyam /\nsādhīyaścaivamasya kaivalyamiti /\nna ca</p>\n\n<p>santānamādāya pretyabhāvādidṛṣṭirūpapatsyata iti vācyam, tadā hi tamādāya sopapadyeta, yadi taddṛṣṭiranarthānnivartayet</p>\n\n<p>arthācca pravartayet pravṛttinivṛttī ca saiva dṛṣṭiḥ karoti yā rāgadveṣau prasūte, tanmūlatvāt tayoḥ /\n<lg>\n<l>tathā ca tādṛśī saṃtānadṛṣṭirapi heyaiva /</l>\n<l>na tādṛśī cennāstikatvameva nirvāhayet /</l>\n<l>tadidamuktam--so 'yaṃ vṛścikabhiyeti /</l>\n<l>tasmād yaḥ paralokārtho tasya paralokinamātmānamaḍgīkṛtyaiva svarge 'paparge vā prayatnaḥ, yastu nityamātmānaṃ nābhyupaiti tasya cārvākasya iva svargāpavargāveva na staḥ, kutastadarthā pravṛttirityāśayavānāha--seyamiti //</l>\n</lg></p>\n\n<p>yattūktam--ātmānamabhyarhitaṃ paśyanniti so 'yaṃ kasya prasaṅgaḥ? kiṃ sarvaduḥkhopaśamamupakāramapaśyataḥ, paśyato</p>\n\n<p>vā? ādyaścedevametat /\nna hyevaṃbhūtasya nairātmyadṛṣṭirabhyupapadyate /\nna hyātmocchedameva kaścidupakāratvena manute, api tu duḥkhaṃ jihāsamāna ātmānaṃ jahāti, ātmānamanapahāya duḥkhasya hātumaśakyatvāditi manyamānastasmād duḥkhamajihāsataḥ sukhaṃ copādātumicchato nairātmyadṛṣṭerasaṃbhava eva /\ntathā ca tathābhūtasya nairātmyadarśino nityātmadarśino vā tulyaḥ saṃsāraḥ /\n<lg>\n<l>dvitīyastu kalpo 'saṃgata eva /</l>\n<l>na hi sarvaduḥkhocchedam evopakāraṃ paśyati sukhāya tadupakārāya ca ghaṭata iti /</l>\n<l>sarvaduḥkhocchedaśca sukhaṃ ceti vipratiṣiddhametat /</l>\n<l>evaṃ sarvaduḥkhocchedamicchati paraṃ cāpakarotītyetadapyasaṃgatam, na hi parāpakāraḥ sarvaduḥkhocchedanidānamiti hṛdi nidhāyāha--abhyarhitatā ceti //</l>\n</lg></p>\n\n<p>sāmānyadharmo 'haṅkārāspadatvam /\nahamiti kartṛpadaviṣayatvam, anena tatpravṛttinimittasya kartṛtvasyaikadeśamupalakṣayati /\ntenāyamarthaḥ, itarakārakaprayoktṛtvam bāhyakārakaprayojyatāṃ ca dṛṣṭvā bhedāgrahe sati śarīrādau kartṛtvamāropyātmatvena viparyasyatīti tadidamuktam--tāṃ khalviti /\nevaṃ siddhaṃ kṛtvā viparyayam anyathākhyātirūpamiti śeṣaḥ /\nsaṃprati sandihāno viśeṣata iti śeṣaḥ /\nnanu sthāṇāvevāyaṃ mama corapratyayo vṛtta ityāgāpālāṅganaṃ prasiddhamiti tadatra saṃśaya eva nāstītyata āha--parīkṣakāṇāmiti /\npratipattuḥ pratyayāt pratyetavyāt /\navyatirekāt abhedādityarthaḥ /\nnanvidaṃ rajatamityatra dvayaṃ pratibhāti, jñānasyātmā, purovarti dravyaṃ ca /\ntatra purovartino rajatatve pratiṣiddhe, arthādāpadyate jñānasyeti, tadanyeṣāṃ tu pratipattyanārohādeva nāvakārśaḥ /\ntat kathamucyate vaṇigvīthyādāviti, ata āha--āntaratvaṃ tvasyānupalabdhacaraṃ katastyam? yaddhi yasya kadācidavagatam, tadanyatra pratiṣedhe pāriśeṣyāt tatra gamyate, na tu pratītipathamavatīrṇayoranyataratra pratiṣedhe pāriśeṣyāditaratrāsaṃbhāvitamapi, tathā sati nedaṃ rajatamiti śuktikāyāṃ rajatatvapratiṣedhe tadekajñānasaṃsargiṇo bhūtakāderapi rajatatvaṃ vidadhyāt /\nna caivam /\ntat kasya hetoḥ? tasya rajatatvaṃ kadācidapi nopalabdhacaraṃ /\nyataḥ, tathā</p>\n\n<p>svātmāno 'pi rajatātmatvaṃ na kasyacidupalabdhigocaraḥ kadācit svapne 'pi /\natha dṛṣṭameva satyarajatajñāne rajatākāratvamātmana ityāśayaḥ? so 'yaṃ svapnāyate, tatrāpi hi purovartini rajate anubhūyamāne svātmano rajatākāratvaṃ</p>\n\n<p>kasya pramāṇasya gocara iti /\ntadanena svākārasya bāhyatve sādhakapramāṇābhāvo darśitaḥ /\nbādhakamapi sūcitam /\nyathā hi nedaṃ rajatamiti bādhakabalena purovartino rajatatvapratiṣedhaḥ, tathā nāhaṃ rajatamityapi bādhakaṃ sphuṭameva /\nayameva bhrama iti cet? evaṃ tarhi na rajatatvamāropyate bāhye, kiṃ tu tasminnevāhamāspade bāhyatvamāropyate ityāśayaḥ /\ntathā sati bādhakapratyayena tadevāpaneyam, tasmiścāpanīte 'haṃ rajatamiti syāt /\n<lg>\n<l>evaṃ ca satīdaṃ rajatamiti kor'thaḥ? nāhaṃ rajatamiti /</l>\n<l>nedaṃ rajatamiti kor'thaḥ? ahaṃ rajatamiti /</l>\n<l>tataśca yathedaṃ nedamahaṃ nāhamityanayorvirodhāt samuccayābhimāno 'pi nāsti, tathā nedaṃ rajataṃ nāhaṃ rajatamityanayorapi virodhāt samuccayābhimāno 'pi na syāt /</l>\n<l>asti ca, tasmādubhayorapi rajatatvapratiṣedho 'nyasya rajatatvaṃ vyavasthāpayatīti pāṣāṇarekheyaṃ na durūttarapāṃsupūraṇamātreṇāpanetuṃ śakyate //</l>\n</lg></p>\n\n<p>sāmarthyātiśayaḥ svabhāvātiśayaḥ /\natiśayastu viṣayajanyajñānāpekṣayā /\nsantamiveti satyajñānābhiprāyaṃ svarūpābhiprāyaṃ vā /\nviṣayasāmarthyamiti sāmarthyaṃ kāraṇatvam, tabhdāvasiddheḥ /\nata eveti kṛtvā vedāntyekadeśinaḥ api</p>\n\n<p>nirākārabauddhamatānumatirdarśitā /\nsadasattvena gṛhṇātīti na vikalpitamatinirdalatvāt /\npravṛttyaupayiko hyarthaḥ prakṛte prakāśate, na tu sadasattvena gṛhītvā pravṛttirūpapadyate /\nasadeva rajataṃ prakāśate /\npurovartibhedagrahācca śukto</p>\n\n<p>pravṛttirnānyatretyādi nāśaḍkitam, prābhākarapakṣeṇa tulyayogakṣematvādapohe nirākariṣyamātvācca //</p>\n\n<p>anirvacanīyakhyātimanubhavavirodhena nirākaroti---na ceti /\nta thāhi kimidam anirvacanīyatvam, kiṃ nirūktiviraha eva, āhosvinnirūktinimittaviraha eva? na tāvadādyaḥ, idaṃ rajataṃ nedaṃ rajatamiti</p>\n\n<p>nirūkteranubhūyamānatvāt /\nnāpi dvitīyaḥ, nirūktinimittaṃ jñānaṃ vā syāt viṣayo vā? na tāvadādyasya virahaḥ, khyāteḥ svayamavābhyupagamāt /\nnāpi dvitīyaḥ, viṣayo 'pi kiṃ bhāvarūpo 'bhāvarūpo vā? ādye asatkhyātyabhyupagamaprasaṅgaḥ /\ndvitīye tu satkhyātireva /\nubhau na sta iti cet? atha bhāvābhāvaśabdena lokapratītisiddhāvevobhāvabhipretau, viparītau vā? ādye tāvad</p>\n\n<p>yathābhayorvidhirnāsti, tathā pratiṣedho 'pi, parasparavidhiniṣedhayovi dhiniṣedhanāntarīyakatvāt /\ndvitīye tu na kācit kṣatiḥ /\nna hyalaukikaviṣayasahasranivṛttāvapi satyajñānaviṣayanivṛttistannirūktinivṛttirveti /\n<lg>\n<l>athāpi niḥsvabhāvatvamanirvacanīyatvam? atrāpi nisaḥpratiṣedhārthatvena svabhāvaśabdasyāpi bhāvābhāvayoranyatarārthatve pūrvavat prasaṃgaḥ /</l>\n<l>pratītyagocaratvaṃ niḥsvabhāvatvamiti cet? atra tu svavacanavirodhaḥ, pratītyagocaraśca pratīyate ceti /</l>\n<l>yad yathā pratīyate tat tathā neti cet? atra na vipratipadyāmahe /</l>\n<l>tasmāt ākārāsadanirvacanīyakhyātivādibhirapyanyathākhyātiravaśyābhyupagantavyet i //</l>\n</lg></p>\n\n<p>nanu yadyathāsatprakāśate prapañco 'pi tarhi tathaivāstu jātyādikaṃ cetyata āha---yaḥ punariti /\n<lg>\n<l>asaccet? asatteyaiva prakāśeta, na pravṛttigocaraḥ syāt /</l>\n<l>sattayā cet? nūnaṃ sādṛśyamapyapekṣyam /</l>\n<l>na ca tadasti /</l>\n<l>asadṛśasyāpi sattayā prakāśane cātiprasaṅga ityarthaḥ //</l>\n</lg></p>\n\n<p>saṃvidviruddham vicāryasaṃvidviruddham /\nsarvasarvajñatāpattiratītānāgatābhijñatāpattiścetyapi draṣṭavyam /\npratibhāsamānaṃ yudallikhadvijñānaṃ jāyata ityarthaḥ /\nautsargikakāryānukūlasahakāryabhiprāyeṇa śyāmākavījam udāhṛtam /\ntatpratirodhikāraṇāntarasāhityābhiprāyeṇa kṛṭajabījamiti /\nvivādadhyāsite vibhrame pravṛttikāraṇamagraho vā syāt, idamiti jñānaṃ vā, rajatamiti jñānasahitaṃ vā, bhedāgrahasahitaṃ vā ubhayamiti? tatrādye na tāvadityādi dūpaṇam /\ndvitīye tu hanta bhoḥ ityādi /\ntṛtīye tu nanu rajatavijñānam ityādi /\n<lg>\n<l>caturthe tu sāmyāpādane sati jñānadharmo vā agraho viśeṣaṇam, vastudharmo vā? ādye sāmyaṃ nāsti, ubhayajñānasyāgṛhītabhedasya bhrāntihetutvenānabhayupagamāt /</l>\n<l>dvitīye tu viṣayadharmāṇāmajñātānāṃ pravṛttāvakiñcitkaratvam /</l>\n<l>jñaptau punarastyeva /</l>\n<l>tatra dṛṣṭāntamāha--maivaṃ jñānahetūnāmityādi //</l>\n</lg></p>\n\n<p>athavā dṛśyakāraṇasāmye 'pyadṛśyahetuviśeṣavaśād bhrāntisaṃbhavaḥ, kāryonneyatvāt sāmagryāḥ /\ntadidamuktam--maivamityādi /\nmāmāpyevamiti cet---na, tasya kāraṇaviśeṣasya svātantryeṇāpravartakatvāt /\ntadidamuktam--cetaneti /\njñānadvāreṇeti cet--na, tasya pavṛttinivṛttisādhāraṇyāt /\ntadidamuktam--buddhipūrvakatve tviti /\nato na sāmyam /\ntatsiddhamityādiprayogo vipratipannaṃ prati /\nniyamena niścayeneti sāmānyajñānasya viśeṣapravartakatvavyudāsāvadyotanārtham /\nna ca phalajñānenānaikāntikatvaṃ tasyāpravartakatvādeva /\ntatsādhanajñānaṃ tu pravartakam /\ntacca tadviṣayameveti /\nkāryatvabodhastu pravartaka iti nirākariṣyate /\nanavabhāsamānatvāditi hetupakṣe 'siddhatvaṃ siddhasādhanaṃ vā dūṣaṇam /\npratyakṣopavarṇane tu śuktikātvenānālambanatvamasmākamapyanumatam /\n<lg>\n<l>sitabhāsvaratayā tvanavabhāsamānatvamanubhavaviruddhamiti paramārthaḥ /</l>\n<l>doṣavattvāditi hetupakṣe 'naikāntikodbhāvanam dṛṣṭāntamātrodbhāvane tuvetrabījādiḥ /</l>\n<l>nedaṃ rajatamiti upalakṣaṇam /</l>\n<l>śuktiriyamityādyapi draṣṭavyam //</l>\n</lg></p>\n\n<lg>\n<l>anāśvāsastu yathārthatvājñānaṃ vā syāt, yathārthatvāyathārthatvasandeho vā? ādyaḥ prāmāṇyopāyakathanenaiva nirastaḥ /</l>\n<l>dvitīyastu viśeṣopalabdhaiḥ prāgiṣyata evetyāha--yathā ceti //</l>\n</lg>\n\n<p>nanu kramavyatikramo 'nāditāṃ pratipādayitumuktaḥ /\nanāditāpratipādanaṃ punaḥ kimarthamityata āha--anāditvācceti /\ntasyāpi bādhyatvagrasaṅgāditi /\ntathā ca sartyāgathyājñānayoraviśeṣaprasaṃga iti bhāvaḥ /\npūrvajñānasya mithyātvamādarśayat iti /\ntadupadarśitaprakārāsahanatayā jāyamānamityarthaḥ /\ntajjanitāṃ pravṛttiṃ vighaṭayaditi taducitavyapadeśābhiprāyam, viparītamabhiprāyaṃ kurvadityarthaḥ /\nphalamasyāpaharatīti viṣayadārabhya phalaparyantamityarthaḥ /\nayameva viṣayāpahāro yattadviṣayādhikṣepasya svabhāvasya samutpādaḥ /\nsa ca tatphalapravāhapratikṣepaparyanta iti samudāyārthaḥ /\nparasparābhāvadharmiṇoriti /\nyayārdharmiṇoryau dharmau</p>\n\n<p>parasparābhāvavantāvupalabdhau tayorityarthaḥ /\nbādhyatve heturiti /\nheturvyatirekaliṅgalakṣaṇamiti yāvat /</p>\n\n<lg>\n<l>tattvaviṣayabuddhidhārāmiti dhyānam ityarthaḥ /</l>\n<l>anugatamekaṃ svarūpaṃ samānāsamānajātīyavyacchedako dharmo lakṣaṇamiti yāvat //2 //</l>\n</lg>\n\n</div>\n<div>\n\n<p>// pariśuddhiḥ //</p>\n\n<p>sarvatra tasya sulabhatvāditi /\nsvābhāvikaṃ tu śāstrasya traividhyaṃ nāstyeva tasya puruṣāyattatvādityapi draṣṭavyam /\nprayojanasyeti /\navāntarasyetyarthaḥ /\ncatūrūpobhavatīti pratītiviṣaya iti śeṣaḥ /\n<lg>\n<l>arthaviparyayakīrtatena vyāghātāditi /</l>\n<l>pratyakṣapramāṇānuvādaḥ /</l>\n<l>ato na sādhyāviśiṣṭatvaṃ vyadhikaraṇatvaṃ vā? avadyamāne śaśaviṣāṇādāvalakṣaṇam, vidyamāne tvanupayogini gaṅgāvālukādāvalakṣaṇam /</l>\n<l>ataḥ samānadharmadarśanāt asati nibhāge saṃśayaḥ, tannivṛttyartho vibhāgārambhaḥ //</l>\n</lg></p>\n\n<p>nanu sadanupayogisaṃśayānucchede kiṃ syāt? kathamanupayuktaṃ taditi jijñāsāyā anivṛttiḥ? api</p>\n\n<p>cārthāpattyādīnāmupayogavatāmapi parairūdghuṣyamāṇānāmapi lakṣaṇākaraṇāt syāt sandehaḥ-- kiṃ lakṣaṇākaraṇādasanti, anupayogīni veti? tatraivāntarbhūtāni vā? atasttadapanuttaye vibhāgaḥ //</p>\n\n<p>tathā bauddhāpekṣayā mīmāṃsakānāmadhikapramāṇalakṣaṇābhidhānaṃ vinaiva pramāṇānām ādhikyāt /\n<lg>\n<l>sāṃkhyasya tu tadapekṣayaiva adhikapramāṇalakṣaṇābhidhānaṃ satyādhikye /</l>\n<l>tad ihāpi sāṃkhyāpekṣayā adhikābhidhāne bhavati sandehaḥ, kiṃ satyādhikye athāsatīti? tadapanodanāya vibhāgavacanam /</l>\n<l>ata evādhikyamāśaḍkya vibhāgaparīkṣāmavartayat sūtrakāraḥ /</l>\n<l>pūrvāparagranthasaṃgatiścātra sphuṭetyetadapi mantavyam //</l>\n</lg></p>\n\n<p>śakteranabhyupagame pramāṇābhāvo mūlam, asatpratipakṣebhyo dṛṣṭakāraṇebhya eva kāryotpattāvarthāpatteḥ kṣīṇatvāt /\npratipakṣatā ca mantrādīnāṃ sahakāriviraharūpatvāt /\ntadvirahasya ca vyatirekamukhena sahakāritvāvadhāraṇāt /\ntrayo hi</p>\n\n<p>bhāvā bhavanti kāryānukelāḥ, tatpratikūlāstadudāsīnāśca /\ntatrānukūlā dahanādeḥ pavanādayaḥ /\ntatpratikūlā api</p>\n\n<p>dvividhāḥ svarūpataḥ sahakāritaśca /\nsvarūpato jalāvasekādayaḥ /\nsahakārito mantrādiprayoktāraḥ /\nte hi mantrādīn</p>\n\n<p>prayuñjānāstadvirahalakṣaṇaṃ sahakāriṇaṃ virundhanti /\nudāsīnāstu tatraiva rāsabhādayaḥ /\ntatrānukūlatvamanvayavyatirekaramyam /\npratikūlatvaṃ ca tadanvaye kāryavyatirekagamyam /\ntacca tadviparyaryānvaye paryavasyati /</p>\n\n<lg>\n<l>udāsīnatvaṃ ca vyabhicāragamyam /</l>\n<l>evaṃ ca sati yatra yadā yasya yathānukūlatve pratikūlatve vā pramāṇamasti, tatra tadā tasya tathaiva svīkartavyam /</l>\n<l>kimadhikasāmarthyakalpanayā? sarvaśca pareṣāṃ vimarśasaṃbhavo 'tīndriyasāmarthye 'pi samāna ityarthāpattim upekṣyānyadevātīndriyaśaktisvīkārabījamāśaḍkya vimṛśati--syādetaditi //</l>\n</lg>\n\n<p>svarūpasya pratyakṣatve sākalyasya ca kāryaikavyaḍgyatve 'numeyamatīndriyaṃ sāmarthyam avaśiṣyata iti pūrvapakṣārthaḥ /\nkāryasaṃbandhitāṃ kāryopalakṣitatāmityarthaḥ /\nyadāha-- kāryopahitaṃ rūpamiti /\n<lg>\n<l>nanvanyakāryeṇopadhānaṃ tatkāryeṇaiva vā? ādye ahetureva hetuḥ syāt /</l>\n<l>dvitīye tvitaretarāśrayatvam, tasya tatkāraṇatve siddhe sati tatkāryatvaṃ siddhaṃ syāt /</l>\n<l>tatkāryatve sati ca tadupalakṣitaṃ kāraṇatvaṃ bhavedityata āha--idameva cāsya tadupadhānaṃ yat tatkāryotpādāt pūrvamavaśyaṃbhāvaḥ /</l>\n<l>yudatpādāt pūrva yasyāvaśyaṃbhāvaḥ tat kāraṇamitarat kāryamityarthaḥ //</l>\n</lg></p>\n\n<p>nanvevaṃrūpaṃ kāraṇatvaṃ tajjātīyasya samāmanyato 'numīyeta prativyakti vā? na tāvat prativyakti, taduttarakāryābhāve 'pi kāsāñcid vināśadarśanāt /\ntajjātīyasya tu prāgeva sāmānyato 'vadhāritam /\ntadiha smaryata ityāśaḍkyāha--na ca tajjātīyasyeti /\nyathā yo yo dhūmaḥ so 'gnimāniti sāmānyato 'vadhāraṇe 'pi eṣa dhūmo 'gnimāniti navādhāritam /\n<lg>\n<l>tathedamudakaṃ pipāsopaśamananimittamityanavadhṛtabhevāvadhāryata ityarthaḥ /</l>\n<l>na ca kvacit kāryamakṛtvaiva vinaṣṭe vyabhicāraḥ, sati sahakārisākalye kuryāditi sādhyatvāt, tasya ca sahakāryasākalyaprayuktakāryābhāvavattvarūpasya tatrāpi bhāvāditi /</l>\n<l>tasmād yā nobhayaprayatnaprasavahetuḥ sopekṣābuddhiḥ tṛtīyeti viṣayabhedād buddhibhedaḥ /</l>\n<l>sa ca sukhaheturduḥkhaheturataddhetuśceti trividha iti suvyaktamityarthaḥ //</l>\n</lg></p>\n\n<p>anumānapadaṃ vyutpādayatā bhāṣyakṛtā prasaṃgāt lakṣaṇamapyabhihitamiti ṭīkākṛd api smṛtyādivyavacchedyaṃ darśayati--tathā cetyādinā /\nyato bhāṣye lakṣaṇamapyuktam, ato vārttike tadākṣepo nānuktopālambha ityāha--tadetadbhāṣyamanubhāṣyeti /\nphalavataḥ pramāṇatvāt, tadviśeṣatvāccānumānasya nāphalatvaṃ yujyate /\n<lg>\n<l>kathañcit phalāntarasaṃbhave 'pyetasya pratyakṣaphalaṃ liṅgaparāmarśaḥ, suprasiddhamanumānamanena vyāpyata ityapi pūrvapakṣe draṣṭavyam /</l>\n<l>evaṃ ca sati tatretyādinobhasamādhānasaṃgatiḥ /</l>\n<l>samādhānāntaramāheti /</l>\n<l>kasminnākṣepa ityata āha--pūrvoktamiti //</l>\n</lg></p>\n\n<lg>\n<l>nanu hānādiviṣayaṃ prāmāṇyamucyamānamanumānasya svagocaraṃ pratyevoktaṃ bhavati, hānādāveva tasya vyāpārānubandhāt /</l>\n<l>ata āśaḍkaiveyamanupapannā kimatra samādhānenetyāśaḍkya vyāpārānubandhitayā hānādirasya gocaraḥ, pratīpatyanubandhitayā tu vahinajñānasya vahinareva viṣayaḥ, tadabhiprāyeṇa ca śaḍkāsamādhāne ityabhiprāyavānāha--yadpīti /</l>\n<l>vijñāne yat prakāśate yena vijñānaṃ nirūpyat ityarthaḥ //</l>\n</lg>\n\n<lg>\n<l>na ca svaviṣayādanyad viṣayāntaramasya saṃbhavati, atiprasaṃgāditi bhāvaḥ /</l>\n<l>pūrvapakṣiṇa iti śeṣaḥ /</l>\n<l>autpattika iti svabhāvāpratibaddhaḥ /</l>\n<l>nanu heyādibuddhayaḥ kena viśeṣeṇa dvitīyānumānasya phalam, na tu dvitīyasya pratyakṣasyetyāha--parokṣārthāvagāhitayeti //</l>\n</lg>\n\n<p>nanu sāmīpyasya sādṛśyasya mānaṃ mitiḥ saṃjñāsaṃjñiparicchede pramāṇamityukte kuto vyāghātāvakāśa ityata</p>\n\n<p>āha--anumānaśabdavadityādi //</p>\n\n<lg>\n<l>nanu svaviṣayaparicchittau tāvat svarūpataḥ pramāṇam, vyāpāravataḥ kāraṇaviśeṣasya pramāṇatvāt /</l>\n<l>nāpi vākyārthapratipattirasyāḥ phalam, tadānīṃ tasyā vinaṣṭatvāt /</l>\n<l>naca smṛtirūpāyā api śabdapravṛttestatphalatvam, anupayuktasamayānāmasmaryamāṇapadārthānāṃ śabdasmaraṇe 'pi tadabhāvādityata āha--yat khalu caitreti //</l>\n</lg>\n\n<lg>\n<l>nanu svaviṣayaparicchittau pradhānyamanumānāderapi, tat kutaḥ pratyakṣasya pradhānatvād iti ekadeśī vaktītyata āha--pratyakṣaparā hīti /</l>\n<l>prāyeṇa pratyakṣamātrapūrvakamiti sākṣāt, paraṃparayā tu sarvamevānumānaṃ tathetyarthaḥ /</l>\n<l>upamānaṃ tu pratyakṣapūrvakamapi śabdapūrvakameveti /</l>\n<l>śabdapūrvakatve satyeva pratyakṣapūrvakatvaṃ tasya, kevalā tu pratyakṣapūrvakatā anumānamātra evetyarthaḥ //</l>\n</lg>\n\n<p>nanvevaṃ sati śabdānantaramupamānamabhidhīyatāmityata āha--smaraṇasahakāriteti /\nyadyapi śabdasyapi pramāṇasya vākyarūpasya smṛtisthasya padārthasmṛti padārthasmṛtisahakṛtasyaiva vākyārthabodhakatvam, tathāpi na</p>\n\n<p>kvacidapyanubhūyamānasya liḍgaṃ tvanubhūyamānamapi śabdasya viśeṣābhidhāne nyāyasiddhe 'pyekadeśyabhimataprayojanābhidhānaṃ</p>\n\n<p>tadakauśalakhyāpanāya yadyapi prathamamekadeśimataṃ duṣyatvenābhimatameva, tathāpi dūṣaṇābhāsena ta tad duṣayituṃ śakyamiti śikṣayituṃ vārttikakṛtamanarañjayannevottaragranthamavatārayati--tadetadekadeśimatamiti /\n<lg>\n<l>pratyakṣaṃ pūrva prādhānyādityeke /</l>\n<l>uktamupapādayituṃ mahāviṣayatvāccādau śabdopadeśa ityaparaścedyacañcuḥ /</l>\n<l>tatra mahāviṣayatvamanaikāntikāmiti śabdasya mahāviṣayatvāt ādyatvamāpādayatā pratyakṣasyānādyatvamicchatā anya eva dṛṣṭānta udāharaṇīyaḥ /</l>\n<l>tathā ca citrādau vipakṣabhūte pratyakṣa'pi gatatvena mahāviṣayatvamanaikāntikatvamityarthaḥ //</l>\n</lg></p>\n\n<p>tadetat prasaṅgāvasthāyām, svatantrasādhanapakṣe tu kālātyayāpadiṣṭatvam /\nśabdacaramatāyāḥ pratyakṣaprāthamyasya ca pratyakṣasiddhatvādeva /\nvyatirekipakṣe ca viruddhatvamityapi draṣṭavyam /</p>\n\n<lg>\n<l>mahāviṣayatveti /</l>\n<l>pūrvamupadiśyamānaṃ pramāṇaṃ dharmi, mahāviṣayatvāditi sādhāraṇo dharmaḥ pratyakṣaṃ vā śabdo veti saṃdehaḥ /</l>\n<l>sāgharaṇatayā na heturiti bhāva iti /</l>\n<l>prādhānyakhyāpanaṃ prayojanaṃ yadi prāthamyaṃ vinā na siddhyet tadānumānasyāpi prādhānyāt prāthamyaṃ syādityarthaḥ //</l>\n</lg>\n\n<p>nanvasati ca saṃplave kā no hāniḥ? sati vā kiṃ bhevad yena bhāṣyakāro vicārayati smetyata āha--syādetaditi /\nvyavasthitaviṣayatvāt pratyakṣasyānumānaviṣaye pravṛttistadā na syāta, yadyanumānamapi vyavasthitaviṣayaṃ bhavedityata āha---na cānumānaviṣaye sāmānyarūpa iti /\n<lg>\n<l>ato na punarūktam /</l>\n<l>avyākhyāne kāraṇamiti kimiti na vyākhyātamiti śaṅgānivṛttikāraṇamityarthaḥ /</l>\n<l>sandigdhena hīti upadeśaprāmāṇye taddvāra vahnāvapyuttarakālamiti mantavyam, ato vahinaṃ pratyāhita utpāditaḥ pratyayo niścayo yasyetyanena na virodhaḥ /</l>\n<l>abhyarhitatamaṃ manyata ityekadeśotkīrtanena pūrvoktasaṃplavopapādanaṃ smārayati //</l>\n</lg></p>\n\n<lg>\n<l>nanu ca niścavaphalatvāviśeṣe 'pi pratyakṣata eva ākākṣānivṛttiriti kuta etadityata āha--tāvadayamiti /</l>\n<l>pratyakṣaphalasākṣātkārasyaivaṃsvabhāvatvādityarthaḥ //</l>\n</lg>\n\n<lg>\n<l>nanvaḍgaṃ viśeṣaṇamityekor'thaḥ, tat kuto vyāpakatveneti vyākhyāyate? kutaśca pūrvācāryapradaśitaḥ panthāḥ parihnīyata ityata āha--tatta prakṛtānupayogitayeti /</l>\n<l>nirūpadhānalakṣaṇaṃ sākṣātkāraṇamākākṣānivartanayogyaṃ pratyakṣadharmo 'numānādiṣu nāsti, tena nānumānādiparicchinner'the ākākṣānivṛttiriti hi prakṛtam, na ca viśiṣṭārthagrāhakatvopadarśanenānumānādiṣu tadabhāvo darśitī bhavati /</l>\n<l>viśiṣṭārthagrāhakatve 'pi pratyakṣasya tabhdāvādityarthaḥ /</l>\n<l>vyavasthitānāṃ pratyekamekatvāditi dvitīyāsaṃsṛṣṭaviṣayatvādityarthaḥ //</l>\n</lg>\n\n<p>// tātparyapariśuddhauprathamādhyāye</p>\n\n<p>trisūtrī samāptā //</p>\n\n<p>// pramāṇaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<p>pratyakṣādipramāṇaviśeṣalakṣaṇānāmiti svarūpakathanārtham /\nlakṣaṇa hītyādi, arthākṣipteti ca</p>\n\n<p>prakṛtasvarūpasaṃgatikathanārtham /\n<lg>\n<l>lakṣaṇa hi jijñāsupratipādanāya, sā cānirjñātasāmānyasya viśeṣe nāsti /</l>\n<l>sāmānyajñānaṃ ca tallakṣaṇādhīnamatastallakṣaṇam /</l>\n<l>viśeṣavibhāgaṃ ca kṛtvā śiṣyasya jijñāsāmutthāpya viśeṣalakṣaṇāvatāraḥ /</l>\n<l>tathā ca sāmānyalakṣaṇavibhāgoddeśajñānasya jijñāsadijananadvārā viśeṣalakṣaṇajñānaṃ prati hetutvāt tadgocarayorapi hetuhetumabhdāvaṃ vivakṣitvoktam--hetutveneti //</l>\n</lg></p>\n\n<p>vyavacchedo nāsyāmidheya ityata āha--prayojanamiti samānajātīyamanumānādi pramāṇatvena, apratyakṣeṇa tu tadapi vijātīyameva /\nato nāsādhāraṇyaṃ lakṣaṇasya /\nviśeṣakatvaṃ lakṣaṇadharmaḥ /\ntatprayojanamityasaṃgatam /\nataḥ kārakāt phalabhūtāṃ kriyāṃ niṣkṛṣya darśayati--viśeṣakatvaṃ viśeṣa iti /\nvipakṣavyāvṛttapratyakṣapratipādanam ityarthaḥ /\n<lg>\n<l>kaḥ punaranena lakṣaṇena pratipādayiṣyata ityata āha--yaḥ khalviti /</l>\n<l>na ca sarve vyāmūḍhāḥ, yena pratipādyapratipādakavyavasthā na syāt /</l>\n<l>na ca sarvatra vyāmoho yenānavasthā syāt, na ca sarve vyāmohahetavo yenāpratipattiḥ syāt /</l>\n<l>na ca sarvāpratipattiḥ, yenāśrayāsiddhiḥ syāditi bhāvaḥ //</l>\n</lg></p>\n\n<p>nanu lakṣyamaprasiddhatvāt kathaṃ dharmi? prasiddhatve vā kiṃ lakṣaṇena? kiṃ cāsyābhidheyam, yadibhidadhat tatparaṃ syādityata āha--tasmāditi /\nnanu lakṣaṇaṃ yadi prasiddhaṃ kiṃ vidheyam, tasyāprasiddhatvāt /\n<lg>\n<l>vidheyaṃ cet kathaṃ lakṣaṇam, tasyāprasiddhatvādityata āha--itastvavagatalakṣaṇa iti /</l>\n<l>pratipādyāprasiddhatvād vidheyatvamagnihotrādivat, na tu pratipādakāprasiddhatvāt /</l>\n<l>pratipādyaśca vidheḥ pratītyaiva lakṣaṇaṃ yāgamiva paścāt sādhyaṃ sādhayatītyarthaḥ /</l>\n<l>viśeṣyajñānaṃ savikalpakamityarthaḥ //</l>\n</lg></p>\n\n<lg>\n<l>nanvindriyārthasannikarṣaḥ pratyakṣakāraṇameva na bhavati, satyapi tasmin paramāṇvādiṣu indriyasaṃyuktavyavaghāyakasaṃyukteṣu ca ghaṭādiṣu tadanupapatteḥ /</l>\n<l>ato 'siddhamidaṃ lakṣaṇamityata āha--arthagrahaṇeneti //</l>\n</lg>\n\n<p>nanu rūpatvādisāmānyaṃ nāstyeva, tat kimarthaṃ saṃyuktasamavetasamavāyābhyupagama ityata āha--na ceti //</p>\n\n<p>nanu sādṛśyamarthāntaraṃ rocayamānānāmapi kuto vyāghātaḥ, na hi tadviparītamiha kiñcidabhyupetamityata āha--taṣāmiti //</p>\n\n<p>nanvasannikṛṣṭasyaiva sannikṛṣṭāśrayasya vā grahaṇamagrahaṇameva vā bhaviṣyati, tat kuto vyāghāta ityata āha--itaratheti /\nasannikṛṣṭasya hi grahaṇe indriyaprāpyakāritābhyupagamavyāghātaḥ /\nsannikṛṣṭāśrayasya tu grahaṇe saṃyuktasamavāyābhyupagamavyāghātaḥ /\nagrahaṇe ca tadabhyupagamavyāghātaḥ, pramāṇābhāvādityarthaḥ /\n<lg>\n<l>caturthasannikarṣānanubhavāt kutastadvyāghāta ityata āha--anubhūyante hīti /</l>\n<l>rūpatvādyanubhavasya caturthasannikarṣakāryatayā tamabhyupagamayaṃstadanabhyupagamaṃ vyāhantītyarthaḥ /</l>\n<l>upahitapratyayāyogāt /</l>\n<l>tanmūlasya copahitavyapadeśasya tadabhāve 'nupapatterityarthaḥ //</l>\n</lg></p>\n\n<p>na ca rūpatvādisāmānyaviśeṣaviśiṣṭarūpādyupalabdhimantareṇa pramāṇamasti parasparavyāvṛtteṣu cakṣurādiṣu viśiṣṭopalabdhereva pramāṇatve parasparāśrayatvam /\nna cāviśiṣṭopalabdhimātropanītamaviśiṣṭamindriyamātramupadhirviṣṭavyapadeśe rasādiṣvapi rūpādivyapadeśaprasaḍgād ityāśayavānāha--na cendriyāṇīti so 'yaṃ cākṣuṣatvādyupadhinibandhanatvamimānaḥ parasya rūpādivyapadeśābheda iti sa</p>\n\n<lg>\n<l>evodāhṛtya nirākṛtaḥ /</l>\n<l>paramārthatastu nīlamadhurādivyapadeśābhede so 'pi nāsti /</l>\n<l>tāvatāpyasmākamabhimatalābha iti /</l>\n<l>śabdatvāsiddhau tu tātparyāṃ, tataḥ sādhāraṇavacasopasaṃharati--tasmāditi //</l>\n</lg>\n\n<lg>\n<l>nanu nendriyaviśeṣaṇatayā kasyacid grahaṇamasti, anyaviśeṣaṇatayā tadgrahaṇe kimāyātamindriyasannikaṣasyetyata āha--viśeṣaṇabhāvena ceti /</l>\n<l>na ca viśeṣaṇabhāvapadenobhayasaṃgrahe samavāyapadenāpi catuṣṭayasaṃgraho 'stviti vācyam, viśeṣaṇabhāvasya śuddhasya pratyakṣānaṅgasvena tadaṅgaprastāva viśiṣṭasya sulabhatvāt, samavāyasya śaphaddhasyāpi pratyakṣāṅgatvena prastutatayā tatpadasya tāvanmātrābhidhānenaiva paryavasitatvāditi //</l>\n</lg>\n\n<lg>\n<l>samavāye cābhāve ca viśeṣaṇaviśeṣyabhāvāditi vārttikam /</l>\n<l>taccānupapannam, samavāyasya tatpratyakṣatāyāśvāsiddhatvādityata āha--avayavetyādi //</l>\n</lg>\n\n<p>nanvavayavaśvāvayavī cetyādyevāpalabhyate, na tu tayoḥ sambandho 'pītyata āha--nānyatheti /\nevaṃbhūtā hi</p>\n\n<p>pratipattiḥ parasparāsambaddhebhyo vyāvartamānā parasparasambaddheṣu viśrāmyatīti bhāvaḥ //</p>\n\n<p>nanu sāmānādhikaraṇyaṃ samānenādhikaraṇena sambandha iti paryāyau, tat kimanenoktam ityāśayavān pṛcchati--kiṃ</p>\n\n<p>punariti /\nna hyatra kuṇḍamiva dravyamadhikaraṇatvena parispharati /\nnāpi badarāṇīva śuklatvapaṭatve ādheyatvena, api tu ya eva śuklaḥ sa eva paṭa ityabhedenaiva pratītirityāśayavānāśaḍte--tādātmyamiti cediti /\nbuddheḥ paunarūktyaṃ pūrvāpekṣayā anyūnānatiriktārthatvam /\nyadi hi guṇaguṇinorabheda eva syāt tadā tadvācakayorekārthatvāt tarūvṛkṣaśabdavat sahaprayogo na syāt /\npaṭamānayetyukte yatmiñcit śuklmānayet, tasyaiva paṭatvāt /\n<lg>\n<l>apaṭaḥ paṭa itivadaśuklaḥ paṭa ityapi virudhyeti /</l>\n<l>andhasyāpi paṭo 'yamitivat śuklo 'yamityapi pratipattiḥ syāt /</l>\n<l>śuklāpratipattivad vā paṭapratipattirapi na syāt /</l>\n<l>mahārajanādisaṃyukte śuklatvavat paṭo 'pi tirohita iti na pratīyetetyevamāditarkasahāyaṃ pratyakṣameva paṭaśuklatvayorbhedamākalayatīti parihārārthaḥ //</l>\n</lg></p>\n\n<p>syādetat /\nekāntābhede hi sarvametad dūṣaṇam /\nvayaṃ tvanekāntavādinaḥ /\ntathā hi bhedamādāyāpaunarūktyam, abhedamādāya ca sāmānādhikaraṇyamityata āha--na caikaṃ vastviti /\n<lg>\n<l>bhedābhedayoḥ parasparavirodhādityarthaḥ /</l>\n<l>bhedo hi laukikaparīkṣakaprasiddhaḥ /</l>\n<l>abhede tu sāmānādhikaraṇyapratipattiḥ pramāṇamityāha paraḥ /</l>\n<l>sā cābhedaṃ nollikhatīti cintitamadhastādityato lokaprasiddhayorbhedābhedayorasaṃkīrṇatayā virodha eva, laukikabhedābhedātiriktastu bhedābhedanāmā samavāyo vā syāt, vājñmātraṃ vā, ubhayathāpi na no darśanahānirityāśayavānupasaṃharati--tasmāditi //</l>\n</lg></p>\n\n<p>nanu yadyapi sāmānādhikaraṇyapratipattina tādātmyamullikhati, tathāpi bhedasambandhābhyāṃ vyāvartamānā abhedaṃ vā abhedasambandhaṃ vā sādhayet /\n<lg>\n<l>tathā hi prayogaḥ, paṭaśuklatve na bhinne sambaddhe, sāmānādhikaraṇyāt /</l>\n<l>ye punarbhinne sambaddhe na te samānādhikaraṇe yathā dadhikuṇḍe /</l>\n<l>na ca tatheme /</l>\n<l>tasmānna tathetyāśayavānāśaṅkate---sambandhe 'pīti //</l>\n</lg></p>\n\n<p>bhavedevam, yadi bhedasanbandhābhyāmasya vyatirekaḥ svābhāvikaḥ syāt /\nkiṃ tu raktaḥ paṭaḥ, agnirmāṇavaka itivat śabdavṛttibhedopādhikaḥ /\n<lg>\n<l>śabdavṛttibhedastu saḍketopādhika ityāha---na śabdeti /</l>\n<l>sāmānādhikaraṇyāditi /</l>\n<l>ca heturyathā bhedasambandhābhyāṃ vyāvartate tathā abhedasambandhābhyāmapītyasādhāraṇaḥ /</l>\n<l>abhinnaṃ ca tatsambandhi ceti sādhyam, na caivaṃbhūtamubhayavādisaṃpratipannaṃ kiñcidasti yato vyāvṛtterasādhāraṇo hetuḥ syāditi cet na, ubhayavyavacchedaparyavasānasya manorathenāpyasiddheḥ //</l>\n</lg></p>\n\n<p>yo hyabhinnaḥ sa kathaṃ sambaddhaḥ, sambandhasya bhedādhiṣṭhānatvāt /\n<lg>\n<l>yaḥ sambaddhaḥ sa kathamabhinnaḥ, tenaiva tasyāsambandhāt /</l>\n<l>bhinno 'pīti cet? tathāpi bhedamādāyaiva sambandho na punarabhedamādāya /</l>\n<l>tathā ca sambandho bhedenaiva vyāptaḥ /</l>\n<l>abhedastvasambandhenaiveti katham abhinne sambandhe iti pratijñā na vyāhatā? prakārabhedamādāyeti cet---na, tasyābhāvāt, na hi dravyasya guṇatvamapyasti, guṇasya vā dravyatvamapi, yenābhedaḥ syāt //</l>\n</lg></p>\n\n<p>uktaprakāreṇa ca bheda eva /\nsattvenābheda iti cet? kimidaṃ sattvaṃ sattā vā, svarūpaṃ vā? svarūpaṃ tāvad</p>\n\n<p>guṇo guṇa eva, dravyaṃ dravyameva /\nsattā tu tābhyāmasādhāraṇābhyāṃ sādhāraṇī bhinnā kathamiva tayoḥ svabhāvaḥ? kenacidākāreṇa tatheti cet? na vaidravyaguṇakarmasādhāraṇādākārādasādhāraṇamākāraṃ sattāyāḥ paśyāmo yena sā tathā syāt /\nevaṃ teṣāmapi dravyaguṇakarmaṇāṃ parasparāsaḍkīrṇāt rūpānna svabhāvāntaraṃ paśyāmaḥ pratīyamānarūpamevābhinnamityucyamāne sattā vā na syāt, tāni vā na syurityuktaprāyam /\ntasmāt dravyaguṇayoḥ sattaiva</p>\n\n<lg>\n<l>sādhāraṇaṃ svarūpaṃ svabhāvo dharmo viśeṣaṇamityarthaḥ /</l>\n<l>dravyatvaguṇayordravyameva svabhāvo dharmī viśeṣyamityarthaḥ viśeṣyasyaikasyaiva viśeṣaṇadvayadvārobhayaśabdabuddhiviṣayatvād guṇaguṇyādīnāmevābhedaṃ bhedābhedau vā pare menire iti yadyupanibandhenāha--śabdānāṃ tviti //</l>\n</lg>\n\n<lg>\n<l>nanvekāntabhinnānāṃ kālato deśato vā vivekakhyātirūpalabdhā /</l>\n<l>sā guṇaguṇibhyāṃ vyāvartamānā svavyāpyamaikāntikaṃ bhedamapi vyāvartayatīti ata āha--ayutasiddhyeti /</l>\n<l>astyevāsau, na tu sphuṭataro nirluṭhitagarbhatayā /</l>\n<l>na ca tannivṛttimātreṇa bhedanivṛttiḥ, lohadahanayorabhedaprasaḍgādityarthaḥ //</l>\n</lg>\n\n<p>syādetat /\nbhinnasaṃmbandhyanubhave 'pi kutaḥ sambandhānubhava ityata āha---na cāsāviti /\nna hyagṛhyāmāṇe viśeṣaṇe viśiṣṭapratipattiḥ /\nna ca buddhyā bodhyamanumīyate pratyakṣocchedaprasaḍgādityarthaḥ /\nyo viśeṣaṇaviśeṣyabhāvaḥ sarvaḥ saṃndhāntarapūrvakaṃ iti vyāptirihaiva bhajyata iti pareṇāpi svīkaraṇīyameva /\nna hyasau samavāyamabhāvaṃ vā abhyupagacchan viśeṣaṇatāmasya na svīkaroti /\nanyathā samavāyābhāvaviśiṣṭapratītimeva na svīkuryāt /\nkiṃ tu</p>\n\n<p>sambandhāntararahito viśeṣaṇaviśeṣyabhāvaḥ pratyakṣāḍgaṃ na bhavatīti kadācid brūyāt /\natastaṃ samānanyāyena nivārayati--tat</p>\n\n<lg>\n<l>kimatreti /</l>\n<l>yathā vinaiva sambandhāntareṇa tadviśiṣṭapratipattiḥ, tathā tasyā evaindriyakatvanāntarīyakaḥ sākṣātkāraḥ pratīyate, vipakṣe tvanavasthāprasaṅgalakṣaṇastarkaḥ samāna ityarthaḥ //</l>\n</lg>\n\n<p>na ca guṇakarmasāmānyeṣvapi viśeṣaṇatvamātreṇaiva grahaṇamastu, kṛtaṃ samavāyādineti vācyam /\nśabdasya svāśrayāviśeṣaṇasyāpi samavāyena grahaṇāt /\nso 'pi tṛtīyo 'stviti cet---na, gandharasayoratathābhūtayorapi saṃyuktasamavāyena grahaṇāt /\n<lg>\n<l>so 'pi caturtho 'stviti cet---na, śabdarūpatvayorapi pratīyamānatvāt /</l>\n<l>viśeṣaṇabhāvenaiveti cet---na, dravyaguṇakarmasāmānyānāṃ sambandhābhāve viśeṣaṇabhāvasyaivānupapatteḥ /</l>\n<l>sambandhaśca prasādhitaḥ /</l>\n<l>ato na samavāyābhāvavat pratyakṣabādhaḥ, nāpyanavasthā, sambandhāntaranirapekṣasambandha eva viśrānteḥ iti //</l>\n</lg></p>\n\n<p>syādetat /\n<lg>\n<l>bhūtalameva ghaṭābhāvastacca saṃyogādeva pratīyate /</l>\n<l>ataḥ kiṃ tadarthena viśeṣaṇabhāvenetyata āha---na ceti /</l>\n<l>satyapi ghaṭādau bhūtarasya bhāvāt /</l>\n<l>bhūtalavyavahāravat ghaṭābhāvavyavahāraprasaḍgāditi śeṣaḥ //</l>\n</lg></p>\n\n<lg>\n<l>na ca kevalyamiti /</l>\n<l>kevalyaṃ hi bhūtaladharmo ghaṭādyavirodhī yudyucyeta na ghaṭādinā saha saṃbhavet, tathā ca sa doṣastadavastha eva, virodhī cet? sa tāvannobhayavādisiddhadravyādiṣvanyatamaḥ, teṣāṃ ghaṭena saha saṃbhavāt, abhāvavyavahārakāle 'pi ca keṣāñcidasaṃbhavāt, bhūtaladharmāṇāṃ ca teṣāṃ ghaṭaināvināśādanāvṛteśca /</l>\n<l>tadatiriktaṃ tu daśamaṃ dravyam, pañcaviśatitamo vā guṇaḥ, ṣaṣṭhaṃ vā karma, sāmānyaviśeṣasamavāyā na saṃbhavantyeva, tasya dravyādyanyatamatvena tadavinābhāvidharmāpatteḥ /</l>\n<l>anāpattau vā tattvānupapatteḥ //</l>\n</lg>\n\n<p>sa khalvayaṃ saptamaḥ padārtho bhavet? tatrāpyasau bhāvaniṣedhākāro vā syāt, anyathā vā? na tāvadanyathā /\ntathā sati avirodhitvaprasaṃgāt /\n<lg>\n<l>niṣedhākāro 'pi yadyanutpanno 'pi na nivartate, tadā ghaṭādivyavahāraḥ kadācidapi na syāt /</l>\n<l>utpanno vā yadi nivarteta, tadā vinaṣṭo 'pi ghaṭaḥ kadācidupalabhyeta /</l>\n<l>ataḥ padārthānāṃ saptamo niṣedharūpo 'nutpannapradhvaṃsī ca utpannavināśī ca bhūtalādidharmaḥ kaivalyamabhāva iti ekor'tha iti /</l>\n<l>tadidamuktam--na ghaṭābhāvādanyo ghaṭābhāva evetyarthaḥ //</l>\n</lg></p>\n\n<lg>\n<l>syādetat yadyapi jñeyarūpaṃ tattvāntaraṃ nāsti, tathāpi jñānarūpaṃ bhaviṣyati /</l>\n<l>viṣayaśca tasya dṛśye pratiyogini bhūtalamevetyata āha--na ceti, yathā bhūtalapakṣe ghaṭavatyapi prasaḍgo bhavati, tathā bhūtalajñānapakṣe ghaṭavabhdūtalajñāne 'pi prasaṅga ityarthaḥ //</l>\n</lg>\n\n<p>nanu dṛśye pratiyoginītyuktaṃ ghaṭavabhdūtalajñāne tu ghaṭo na dṛśyaḥ kiṃ tu dṛśyamāna ityata āha---nahīti /\n<lg>\n<l>na hi darśanānarhe dṛśyata ityarthaḥ /</l>\n<l>darśanārhe hi ghaṭaḥ tatra yadi na nāsti tadā bhūtalavadakāmenāpyupalabhyetaiva, bhūtalamapi vā nopalabhyeta, tulyayogakṣematvāt /</l>\n<l>tasmād bhūtalopalabdhāvapi tadanupalambhastadabhāvamādāyaivopapadyata iti /</l>\n<l>yadyapyupalabhyābhāvamaḍgīkārayituṃ śakyate tarkagatyā paraḥ, tathāpi svavacanavirodhamapyapaśyantaṃ prati kiṃ tenāpītyāśayavānāha---dṛśye 'nupalabhyamāna iti //</l>\n</lg></p>\n\n<p>anupalambho hyupalambhābhāvāka vā syāt, dṛśye smaryamāṇe bhūlopalambha eva vā, ghaṭopalambhe vā smaryamāṇe kevalātmopalambhaḥ? na tāvad dvitīyatṛtīyau, smaryamāṇe dṛśyamāne ghaṭe bhūtalopalambhe sati ghaṭavatyapi prasaṅgasya</p>\n\n<lg>\n<l>durnivāratvāt /</l>\n<l>tasmādupalambhābhāva evānupalambhaḥ //</l>\n</lg>\n\n<p>nanvnenaiva sarvavyavahāropapatto kimupalabhyābhāvenetyata āha--kimaparāddhamupalabhyābhāveneti /\ntathā hi yathopalambhaniṣedhakāt pramāṇādupalambhābhāvasiddhistathopalabhyaniṣedhakāt pramāṇabalādevopalabhyābhāvasiddhirapi bhavati /\n<lg>\n<l>bhavati hi ghaṭaṃ nopalabhaitivat ghaṭo nāstīti pratītiḥ /</l>\n<l>na caikaviṣayatvamanayoḥ, nimīlitalocanasya hyupalambhābhāvaniścaya upalabhyābhāve ca sandeho jijñāsā ca kathañcid bhūtalaniścaye 'pi /</l>\n<l>na caitadekatraikadā saṃbhavatītyāśayavānupasaṃharati---tasmāditi /</l>\n<l>asaditi sanniṣedha ityarthaḥ //</l>\n</lg></p>\n\n<lg>\n<l>sa ca dṛśyānupalabdharevāvagamyate, akṣavyāpārasyādhikaraṇagrahaṇopakṣīṇatvāditi kecit /</l>\n<l>tadanupapannam, andhasyāpi tvagindriyopanīte ghaṭādau rūpaviśeṣābhāvapratītiprasaḍgāt /</l>\n<l>asti hi tasyādhikaraṇasya grahaṇam, asti ca pratiyogismaraṇam, asti ca nīle śuklatvasya yogyasyābhāvo 'nupalabdhiśca //</l>\n</lg>\n\n<p>adhikaraṇagrāhakeṇendriyeṇa grāhyābhāvavādino 'pi samānametaditi cet---na, pratiyogigrāhakeṇendriyeṇa</p>\n\n<p>tadabhāvo gṛhyate bhāvāyattatvāt tasyeti siddhāntamarmatvāt /\nmamāpi yadabhāvo 'nupalabdhyā bodhyaḥ tadgrāhakeṇendriyeṇādhikaraṇagrahaṇe sa gṛhyata iti siddhāntasāramiti cet---na, vāyau tvagindriyopanīte</p>\n\n<lg>\n<l>rūpābhāvapratītyanudayaprasaḍgāt /</l>\n<l>na hi rūpagrāhakeṇa tatrādhikaraṇamupanītam /</l>\n<l>tatrāpi tāvaccakṣurindriyaṃ saṃbaddhamiti cet? evaṃ tarhi tasya nādhikaraṇagrahaṇe vyāpāraḥ, nāpi pratiyogismaraṇe rūpābhāvapratītyā ca niyamena apekṣata ityāyātam, ananyathāsiddhamaindriyakatvamabhāvasyetyanyathāsiddhatvapralāpaṃ gajanimīlanenāvadhīrya viddhavadāha---indriyavyāpāre sati tatpratyayāditi /</l>\n<l>āntarālikameva vyāpāraṃ vyavadhāyakamiti bhrāntaṃ pratibodhayannāha---na ca pratiyogīti //</l>\n</lg>\n\n<p>pratiyogismaraṇamityatra vākchalavādinamutthāpya bodhayati---na ca śabdasmaraṇādīnāmiti /\nabhāvajñānotpattāvindriyārthasannikarṣo na kāraṇaṃ vyabhicārāditi vādinam utthāpayati---nanu svarūpeti /\n<lg>\n<l>tadiyamiti /</l>\n<l>pramāṇāntaraṃ tu tena saṃbhavatītyabhimānaḥ parasyetyarthaḥ /</l>\n<l>seyamanupalabdhiḥ sattāmātraiṇābhāvaṃ gamayeta, svajñānena vā? na tāvadādyaḥ, tadānīṃ gehasya viprakṛṣṭasya vyavahitatvena yogyānupalabdherasattvāt /</l>\n<l>na dvitīyaḥ, anavasthāprasaḍgāt, anupalabdherapyabhāvarūpatayā anupalabdhyantarasādhanīyatvāt //</l>\n</lg></p>\n\n<p>yogyasya smaraṇābhāvastāvadastīti cet---na, abhāve viparyayasaṃśayābhāvaprasaṃgāt /\nbhavati hi kadācit pratiyogyadhikaraṇayoḥ smaraṇe 'pyasato 'pi sabhdāvapratītiḥ, sato 'bhāvapratyayaḥ, kathamanyathā nāstītyuktvā jhaṭiti saṃjātavādhaḥ prāha, na hi na hi bhrānto 'smi, dṛṣṭa evāsau tatra mayeti, astīti vā prathamamuktvā paścānnāstīti /\nkimāsīnnaveti nāvadhārayāmīti veti /\nna hi pratiyoginamadhikaraṇaṃ vānupalabdhamevānyathākāraṃ smarati /\nna ca svarasasiddhasya smaraṇasyānupalabhyamānasyaiva viparyayaḥ saṃbhavati /\niyatī ca sāmāgrī yaduta pratiyogyadhikaraṇasmaraṇaṃ tattāsmaraṇaṃ ceti /\nna vā sādhāraṇaṃ pramākaraṇamadūṣayanta eva doṣā viparyayahetavaḥ, sarvatrānāśvāsaprasaḍgāt /\ntvayāpyetat samarthanīyamiti cet---na, yogyāsmaraṇasya mayā liṅgatveneṣṭatvāt /\nliṅgaviparyayasaṃśayābhyāṃ ca tallaiḍgikasaṃśayaviparyayayoḥ sulabhatvāt /\nyadā tu sunipuṇaikajñānagrahaṇayogyasya caitrasya gehasmaraṇai'pyasmaraṇalakṣaṇaṃ liṅgamavadhāryate, tadā liḍgipratītiraviparītā bhavatyeva /\nata eva kṣaṇaṃ dhyātvetyāha /\nanyathā dhyānamapyanupapannam /\n<lg>\n<l>asmaraṇamātrasya hi vyabhicāram upalabhya tadanādṛtya viśiṣṭāsmaraṇaṃ jñātukāmasya praṇidhānamupapadyate /</l>\n<l>tasmāt liṅgatvenaiva asmaraṇamupayujyate /</l>\n<l>kiṃ tu tadapi kathaṃ jñātavyamityavaśiṣyate? tatrāha---naitaditi /</l>\n<l>vyadhikaraṇatāṃ parihartuṃ prayogaṃ darśayati---tathā hīti //</l>\n</lg></p>\n\n<p>na cāvacchedyāvacchedakayorvaiyadhikaraṇyaṃ doṣaḥ, viśeṣaṇa eva tanniyamāt, atra tūpalakṣaṇatvāt, vaiyadhikaraṇye 'pyupalakṣaṇatvāvirodhāt, na[?]atāvanmātreṇaivopayogāt /\nupalakṣitaṃ tu sādhyasamānādhikaraṇameva /\n<lg>\n<l>ata evānutpannapādavihārasya acalacakṣuṣa ityādi vyadhikaraṇameva darśayati sma vārttikakāraḥ /</l>\n<l>ṭīkākāro 'pi tathā anumene, yato nānyathākṛtavān /</l>\n<l>parairapi yadyadā yajjānanasamarthamiti vadabhdiḥ svīkṛtamevaitat /</l>\n<l>tat kasya hetoḥ? tathaiva pratibandhasiddheḥ //</l>\n</lg></p>\n\n<p>nanvindriyārthasannikarṣavyabhicārastadavastha ityata āha---na ca yaditi /\nsākṣātkāriṇī hi</p>\n\n<lg>\n<l>pratītirasmadādīnāmindriyārthasannikarṣaṃ na vyabhicarati, iyaṃ tvānumānikī pārokṣyavatī tasmānna kvacid vyabhicāraśaḍkā /</l>\n<l>yadyanumānagamyo 'bhāvaḥ, kathaṃ pratyakṣasya tatra pravṛtti? anayorasaḍkīrṇaviṣayatvāditi tu kadācid brūyāt /</l>\n<l>tacca saṃplavavyavasthāpanayaiva samāhitamityarthaḥ //</l>\n</lg>\n\n<p>na tarhi ityādibhāṣyeṇa kaḥ sūtrāvayavo vyākhyāta iti śaḍkāmapanayanneva vārttikamavatārayati---saṃpratīti /</p>\n\n<lg>\n<l>nanu lakṣaṇaṃ tathāpyaduṣṭamityata āha---pratyakṣakāraṇeti /</l>\n<l>kāraṇāvadhāraṇābhimāninaścodyamityarthaḥ /</l>\n<l>viṣayasaṃyogicakṣurālokaśceti vadatā viṣayasaṃyogenaivālokavyāpāro na tvagindriyādhiṣṭhānasaṃyogenetyuktam //</l>\n</lg>\n\n<p>etaccāndhakāramadhyavartināpyālokamadhyavartiviṣayopalabdherālokamadhyavartināpi cāndhakāramadhyasthānupalabdherūnneyam /\nnanu mahattvānekadravyavattvayoḥ parasparāvinābhūtayoragṛhyamāṇaviśeṣatvenobhayorapi cākṣaṣatvaṃ prati kāraṇatvāt samuccaya eva /\nviśeṣe vā ekasyaiva kāraṇatvam, kuto vikalpaḥ? parasparavyabhicāriṇo hyarthakriyāyāṃ vikalpasambhavo na tvime tathā /\ntasmāccākṣuṣadravyalakṣaṇe kartavye 'nayorvikalpopanyāsaḥ kartavyaḥ /</p>\n\n<p>ubhayopādāne cāsamarthaviśeṣaṇaṃ lakṣaṇaṃ bhavedityarthaḥ /\nata evāgre satyapyevaṃ lakṣaṇakatva ityāha uktasāmagrīsambhave 'pi cakṣuravayavino na pratyakṣatā, ata uktaṃ vārttikakṛtā upalabdhiphalaḥ saṃskāra iti /\nsa ca durnirūpaḥ /\ntathāhi guṇidharmo vāsau syāt, guṇadharmo vā syāt? tatra guṇidharmatve tabdale rūpasparśayoraviśeṣeṇa grahaṇam, na tu kvacid grahaṇam agrahaṇaṃ ca kvaciditi /\ntadekārthasamavetayorgrahaṇameveti cet---na, niśi nidāghasamaye tejaḥ-sparśagrahe 'pi rūpāgrahāt, candrātaparūpagrahe 'pi sparśāgrahāt, guṇadharmastvanityo na bhavatyeva, nityastu sāmānyarūpo na saṃskāraśabdavācyo nāpyupalabdhiphalaḥ, tasya</p>\n\n<p>svepalabdheranyatrānimittatvādityata āha--dharmādharmanimitta ubhdavasamākhyāta iti /\nrūpādīnā svakāraṇavaśādeva sa svabhāvabhedo jāyate keṣāñcit, yatrobhdavatvaṃ nāma sāmānyaviśeṣaḥ samavaiti /\nsa ca dharmādharmajanyatayā saṃskāra ityucyate, upalabdhiphalaśca bhavatītyarthaḥ /\npratyakṣalakṣaṇatayā tatkāraṇamuktam, na tu kāraṇatayaiva /\nna ca kāraṇaṃ lakṣaṇamityekam /\n<lg>\n<l>utpattivyavasthāpakaṃ hi lakṣaṇamalakṣaṇaṃ vā, kāraṇasvarūpavyavasthāpakaṃ tu kārakamakārakaṃ vā lakṣaṇam /</l>\n<l>na caivamālokādayaḥ, teṣāmativyāpakatayā avyāpakatayā ca pratyakṣasvarūpāvyavasthāpakatvāt /</l>\n<l>utpattivyavasthāpakāḥ punarete bhavanti /</l>\n<l>teṣāmanyatamāpāye 'pi pratyakṣānupapatterityāśayavān parihāraṃ vyācaṣṭe---pratyakṣalakṣaṇeti //</l>\n</lg></p>\n\n<lg>\n<l>nanu yadyapi svarūpataḥ santānato vā indriyābhedādindriyamanaḥsannikarṣābhedo yathāyathaṃ saṃbhavati, tathāpi vijñānābhedo vyaktikṛto jātikṛto vā syāt /</l>\n<l>pūrvasminnindriyārthasannikarṣābhede 'pi dhārāvāhikavijñānāni bhidyante /</l>\n<l>uttaratra tu indriyārthasannikarṣabhede pyabheda eva, sarveṣāṃ sākṣātkārijātīyatvāditi /</l>\n<l>tat ekadeśiparihāro garbhastrāveṇaiva gata upanyāsayogyo 'pi na bhavatītyāśayavānāha---yadā hīti //</l>\n</lg>\n\n<p>asti hi svarūpajātikṛtabhedātirikto viṣayakṛto viśeṣo buddhīnām /\nsa cendriyārthasannikarṣabhedādeva dṛṣṭaḥ, nendriyamanaḥsannikarṣabhedāt /\nyatra tu dhārāvāhijñāne nendriyārthasannikarṣo bhidyate, tatra jñānasyāpi na viṣayakṛto bheda ityarthaḥ /\n<lg>\n<l>tadidamuktam---kramavanti hāstikāśvīyādivijñānānīti /</l>\n<l>nirākaraṇe 'pyetadanurūpamudāharati---yadā iti /</l>\n<l>tasyaiva goścakṣuṣā saṃyogena tatraiva gavi samavāyena prathamaṃ śuklaguṇajñānaṃ paścād gamanakarmajñānamiti bhede 'bhedāditi /</l>\n<l>samānamityarthaḥ //</l>\n</lg></p>\n\n<p>yadyapyaprasiddhatvamavyapadeśakatvavyāpakatvāt tadabhidhānenaiva labdham, tathāpyālokaviṣayasannikarṣo 'vyapadeśakatve 'pi prasiddhaḥ, indriyamanaḥsannikarṣastvavyapadeśako 'prasiddhaśca ityetāvatā prakārāntaratvam //</p>\n\n<p>nanvanyatarātīndriyādhāratvamindriyārthasannikarṣasyāpyasti, ubhayātīndriyādhāratā tu ātmamanaḥsannikarṣasyāpi nāstītyata āha--ātmā tu yadyapīti //</p>\n\n<p>nanu viśiṣṭakarmābhinirvartitatvena prasannāndhānandhakṛṣṇasārāṇāṃ na kaścidviśeṣaḥ, na hi rūpopabhogānarthinaḥ kṛṣṇasāre tṛṣṇā tatkarmasaṃbhavaḥ /\nasaṃbhave ca kathamasyotpattiriti? ataḥ kārye 'pi karmaṇaḥ sahakāritāmāha--etaduktaṃ bhavatīti /\nkarmakṣayāt ityupalakṣaṇam, pratibandhāt, sahakārivirahāccetyapi draṣṭavyam /\nyadi hi rathādisaṃyogānāṃ nabhovyāpakatvaṃ bhavet tadā tatkāryasyapi śabdasya sarvatrotpādaprasaḍgeḥ /\nasamavāyikāraṇaprādeśikatvānurodhena hi</p>\n\n<lg>\n<l>vyāpakaguṇāḥ pradeśāvacchedena jāyante /</l>\n<l>iha tu tadabhāvādanavacchinnadeśataiva syāt /</l>\n<l>tataśca taddvāreṇopalamyamānā rathādayastatsaṃyogāśca na niyatadeśatayā pratīyerannityāśayavānāha---mā bhūtasarvatreti //</l>\n</lg>\n\n<p>nanvākāśapratyakṣatāpakṣaḥ kimiti nāśaḍkita iti pariharatnāha--nāsmākamiti /\ntvagādibhiriti tatra tvagudāhaṇamuktam /\nrasanodāharaṇaṃ tu tiktatvābhāvaviśiṣṭo madhurataro guḍaḥ /\ntathā ghrāṇodāharaṇaṃ pūtigrandhābhāvaviśiṣṭā surabhitarā kastūriketyato bahuvacanāvirodhaḥ /\nbauddhasiddhānte ca guṇaguṇinorabhedād guṇimūrtatvameva guṇamūrtatvam /\nguṇagrāhakamevendriyaṃ guṇigrāhakam /\nguṇābhāva eva ca guṇyabhāvaḥ /\nato mūrtābhāvaviśiṣṭagrahe udāharaṇīye</p>\n\n<p>alpābhāvaviśiṣṭagrahamāheti //</p>\n\n<p>nanu mā bhūt sahāntareṇa grahaṇaṃ sāntara iti vā grahaṇaṃ hetvarthaḥ, śarīrendriyādhiṣṭhānāsambandhasya grahaṇamartho bhaviṣyati /\nna hyayamanyathāsiddhaḥ, etasyaivottaropādhitvena prayojakatvādityata āha---indriyasambandho bhavatu mā veti /\nyaccharīrasambddhaṃ tadavaśyamindriyasambaddhamiti /\nyadindriyasambaddhaṃ tadavaśyaṃ śarīrasambaddhamiti vā na pramāṇamasti,</p>\n\n<lg>\n<l>tayorvibhinnatvāt, vibhinnāśrayatvācca /</l>\n<l>na hyasti niyamo yat pradīpena sambaṇsate tadavaśyaṃ mallimayāpi yad vā mallimayā tadavaśyaṃ pradīpenāpi /</l>\n<l>tasmāt tatra sādhākabādhakapramāṇābhāvāt sandeha evetyarthaḥ /</l>\n<l>tasmāt tadanyathāsiddhirevetyasiddhivyavacchedārthaṃ sajalasatejaḥpaṭādigrāhiṇā prāpyakāriṇā tvagindriyeṇa viruddhamapi sahāntareṇa grahaṇaṃ draṣṭavyam //</l>\n</lg>\n\n<p>āvaraṇānupapattirūpasya tarkasyopaskurvāṇaḥ prayogeṇa pramāṇamāha--prayogastviti //</p>\n\n<p>iha dvividhaḥ sambandhaḥ prāptilakṣaṇo yathā, ālokādīnāṃ ghaṭādibhiḥ /\ntadviparītaśca yathā, abhidhānajñānādīnāmabhidhayajñeyādibhaḥ /\ntatra svaviṣayaṃ prāpyeti siddhasādhanavyudāsārtham /\njanakatvādityukte śabdādibhiraprāptasvaviṣayapratipattyādijanakairanaikāntikamatastadaprāptāvajanakatvāditi /\netāvanmātreṇa tu sarvathā</p>\n\n<lg>\n<l>ajanakairanaikāntikamato janakatve satīti /</l>\n<l>yuktyantaram tarkāntaram, dūrāntikānanuvidhānaprasaṅgaḥ /</l>\n<l>asyāpi viparyayeṇa prayogo draṣṭavyaḥ //</l>\n</lg>\n\n<lg>\n<l>nanu prāptatvāviśeṣe sūryamaṇḍalavanmerūpṛṣṭhamadhyandinolkāprakāśāvapi gṛhṇīyāt /</l>\n<l>athānubhdūtābhibhūtatayā na sūrasadanādīnāṃ grahaṇam, ubhdūtānabhibhūtatvāt sūryamaṇḍalaṃ gṛhyata iti, evaṃ tarhi viṣaya eva sa kaścit tādṛśo yo gṛhyate netara ityabhyupeyatām, kiṃ vyabhicāriprāptiparigrahegotyata āha---prāptau tviti /</l>\n<l>viṣayamāhātmyaṃ hi prāptisahakāri, na tu svatantram /</l>\n<l>na hi sparśarasādayo grahaṇayogyā ityaprāptaireva tvagādibhirgṛhyante, prāpyakāritvād vā tairanubhdūtābhibhūtā api te prāptatvamātreṇa gṛhyanta ityarthaḥ //</l>\n</lg>\n\n<p>yadyapi kṣaṇabhaṅgapariṇāmanaye 'pi prāptānāmeva parasparaṃ kartṛkaraṇakarmaṇāṃ kāryajananam, na tvaprāptānāmapi, na hi parasparamapratyāsīdantaḥ sahakāripratyayā bhāvānatiśāyayanto dṛśyante /\n<lg>\n<l>pratyāsattistu nirantarotpāda eva teṣām /</l>\n<l>saiva ca svarūpyogyatā /</l>\n<l>tathā ca svarūpayogyatāmindriyārthayobruvatā nirantarotpāda eva vaktavyaḥ, na punarvyavahitaviprakṛṣṭotpannānāṃ kvacidapi svarūpayogyatā nāma /</l>\n<l>tasmāt prāptau svarūpātiriktāyāṃ vipratipadyeta, na tu nirantarotpāde 'pi tatrādhikāprāptiḥ sādhanamarhatītyāśayavānāha---niṣetsyete hīti //</l>\n</lg></p>\n\n<p>evaṃ nivāritābhimānaḥ paradarśane 'pi pramāṇamapaśyan sandigdha iti //</p>\n\n<p>nanu janakatve satīti nirṇayahetuṃ paśyan kathaṃ nāma sandigdha ityata āha---ayamabhisandhiriti /\nadṛśyamānaprāptāvayaskānte 'pi dṛṣṭatvādanaikāntikasyābhimanyate para ityarthaḥ /\n<lg>\n<l>tvagādīnāṃ daṇḍādīnāṃ ca prāptānāmeva kāryajanakatvaṃ paśyan kathamiva sarvatra vipratipadyata ityato vipratipattibījamāha---yogyatayaiveti /</l>\n<l>nanvayaskāntasyāprāpyakāritve hetvantare 'pi kaḥ pratīkāra ityata āha---ayaskāntamaṇeriti /</l>\n<l>nanu tasya vṛttibhedaḥ anupalambhabādhita ityata uktam---cakṣuṣa iveti /</l>\n<l>tulyayogakṣematvādityarthaḥ //</l>\n</lg></p>\n\n<p>vyavadhānaviprakarṣau hi anirantarotpādo vā syādaprāptirvā, svarūpayogyatā vā? tatrānirantarotpādābhāvo</p>\n\n<p>nirantarotpādaḥ syāt /\nna ca kṛṣpāsārasyārthena maṇervā lohena nirantarotpādaḥ saṃbhavati /\naprāptyabhāvastu prāptireva, tathā ca kaḥ pratikūlo 'nukūlamācarati? ayogyatābhāvastu yogyataiva /\nsa ca bauddhanaye kāraṇajātīyasya nirantarotpādānna bhidyata ityuktam /\ntasmāt sthiranaye kāryaṃ janayanti kāraṇāni parasparaprāptiṃ vā vyabhicaranti,</p>\n\n<lg>\n<l>prāptirvā svarūpayogyatāprayuktāṃ vyāptimupajīvatītyavaśiṣyate /</l>\n<l>tatrāha---prāptereveti //</l>\n</lg>\n\n<p>nanu lakṣaṇāntareṇa vyavasthite lakṣye kathamanyonyāśrayatvamityata āha---agatirveti /\ntaddhi lakṣyasāpekṣamanapekṣaṃ vā? ādye anyonyāśrayatvadoṣādevāgatiḥ /\nuttaratra tu avagate lakṣye tatsāpekṣeṇa lakṣaṇena kiṃ gamayitavyamityagatirevetyarthaḥ /\nasti hīti /\nyadi vijñānābhinnahetujatvāt sukhaṃ vijñānajātīyaṃ syāt sukhābhinnahetujatvāt tadapi sukhajātīyaṃ bhavet /\nvijñānaṃ na sukhenābhinnahetujamiti cet? evaṃ tarhi kathaṃ sukhamapi vijñānenābhinnahetujamityarthaḥ /\nnanu jñānahetvanugamaḥ sukhe 'pyasti, na tu sukhahetvanugamo jñāne, ato yatkāraṇānugamo</p>\n\n<p>yatra tajjātīyatvaṃ tatrāstu /\nyathāḍkuramātrakāraṇānugame yavāḍkurasyāpyaḍkurajātīyatvam /\nna tu sarvasya yavāḍkuratvam tatkāraṇānugamābhāvādityāśayavān āśaṅkate---avāntareti /\nna hyasti niyamo yajjātīyakāryahetucakrānagamo yatra tatra tajjātīyatvamiti /\nbījajātīyakāryahetucakrānugame 'pyaḍkurasya bījājātīyatvāditi sāmānyopasaṃhāre 'naikāntikatvam, viśeṣopasaṃhāre tu</p>\n\n<p>sandigdhānaikāntikatvamāha---na kiñciditi //</p>\n\n<p>ākasmikatvaprasaṅgabhayāddhi kāryabhedopapattaye sakalakāraṇabhedamanusaran prayasyati bhavān, sa ca kāryabhedaḥ kiñcitkāraṇabhedenaiva bījāḍkurādivat jñānasukhādāvapyanākasmika ityarthaḥ /\ntadidamuktaṃ tadarthatvācceti /\nnanu rūparasagandhasparśānāṃ hi upādānabhedābhedamātrānuviddhaṃ tajjātīyātajjātīyatvam /\nna hyasti saṃbhavo rūpādyupādānaṃ cārūpādikaṃ ceti /\nato jñānopādānatve sukhaṃ jñānajātīyameva syāt /\n<lg>\n<l>ajñānatve vā na jñānopādānatvamiti yadi pratyavatiṣṭhate tatrāha---na ceti /</l>\n<l>yadi hyekajātīyopādānatayaikajātīyatvaṃ bhavet, avāntaraikajātīyamapi kiṃ na syāt? tathā caikasmāt samanantarapratyayādanekāvāntarajātīnayānutpādaprasaṅgaḥ /</l>\n<l>dṛśyate ca rūpajñānād rūpajñānaṃ rasajñānādijātīyaṃ ca /</l>\n<l>sākṣātkāriṇaḥ sākṣātkāraścāsākṣātkaraścetyādi //</l>\n</lg></p>\n\n<p>atha vilakṣaṇānekasahakāripraveśādanekāvāntarajātīyakāryakaraṇasvabhāvasya kasyanacidevotpādaniyama upapādya /</p>\n\n<p>evamavāntarajātibhedopapādanavadvivakṣitaikajātīyopādānatve 'pi vilakṣaṇānekasahakāripraveśād vivakṣitānekajātīyakāryakaraṇasvabhāvasya kasyacidevotpādaniyama upapatsyata ityarthaḥ //</p>\n\n<p>so 'yamekopādānakatve 'pyavāntarajātibhedābhyupagamaḥ pareṣāṃ dṛṣṭāntārthamubhdāvitaḥ api cetyādyubhdāvitaṃ sandigdhavyāvṛttikatvaṃ sphuṭhayitumato nāsaṅgatamiti /\ntadetat sakalaṃ bauddhasiddhāntābhyupagamenoktam /\nparamārthatastu yadupādānavat tatsajātīyaṃ yadvyāpakopādānavat tadguṇajātīyamiti niyamaḥ /\nataḥ paramaniyamaḥ /\ntadyadi sattayā guṇatvena vā sukhajñānayorekajātīyatvaṃ sādhyate, tadā siddhasādhanam /\nanyatrāniyame 'saḍkīrṇamudāharaṇam āha---ata eveti /\n<lg>\n<l>ekopādānatve 'pi rūpādīnāṃ na vyaktikṛto bhedaḥ, nāpyavāntara jātikṛtaḥ nāpi guṇatayā piṭharopādānatve 'pi karmaṇo 'guṇatvāt /</l>\n<l>atropādānamātrabalena yathā dravyaguṇakarmaṇāmasatāmeva sattvaṃ bahiḥ, tathā āntaramapi jñānasukhādīnām /</l>\n<l>yathā ca teṣābhavāntarakāraṇabhedād dravyatvaṃ pṛthivyādīnām, guṇtvaṃ rūpādīnām, karmatvamutkṣepaṇādīnām, tathāvāntarakāraṇabhedād darśanasparśanasmaraṇādīnāṃ jñānatvaṃ nirūpādhyanukūlānūkūlatarādīnāṃ sukhatvamityādi /</l>\n<l>ekamavāntarāsādhāraṇanimittādibhedād yathā pṛthivyā ghaṭādibhedo, rūpasya śuklādibhedaḥ, utkṣepaṇasya ca pāṭavādibhedastathā jñānasyāpi darśanādibhedaḥ sukhasyāpi tāratamyādibhedo bhaviṣyatītyarthaḥ //</l>\n</lg></p>\n\n<p>syādetat, ajñānarūpatāyāṃ punaḥ kiṃ pramāṇamityata upasaṃhāravyājenāha---tasmāditi /\nyadyapi vijñānasukhādīnāṃ bhinnajātīyatvamanubhavasiddham /\nna hi candanamahaṃ jānāmītyatra sukhaṃ parisphurati tadāhaṃ sukhīti syāt /\nnāpi sukhyahamityatra jñānaṃ parisphurati tadā jānāmīti syāt, na caitadasti /\njñānaviśeṣaḥ sukhaṃ tathāvidhe ca sukhabuddhirbhavatyeveti cet---hanta bhostasya jñānaviśeṣasya viṣayaviśeṣo 'pyasti na vā? nāsti cet? nirviṣayajñānaṃ sukhamiti prāptam /\nna caitad dṛṣṭamiṣṭaṃ śakayaṃ vā sādhayitum /\nasti cet? bāhya ābhyantaro vā? na tāvad bāhyaḥ kaścid viṣayabhedo 'sti /\n<lg>\n<l>yadeva hi rāgavatā gītamanubhūyate tadeva vītarāgeṇāpi /</l>\n<l>tadeva gītam, paraṃ rāgavatā anukūlatayā, vītarāgeṇa tu tadviparītatayeti cet? kimanukūlatvamasya nirūpādhikam, sopādhikaṃ vā? kathaṃ kañcit prati, sopādhikatve sa evocyatām /</l>\n<l>icchaivopādhiriti cet---na, itaretarāśrayatvaprasaḍgāt /</l>\n<l>iṣyamāṇatvādanukūlatvam, tena ceṣyamāṇatvamiti //</l>\n</lg></p>\n\n<p>tasmāt tasya jñānaviśeṣasya sukhatvenābhimatasyābhyantara eva viṣayaviśeṣo nisargānukūlasvabhāva eṣṭavyaḥ, yaddhetutayā bāhyo viṣayo 'nukūlatayābhimatatveneṣyamāṇo bhavati sa evoktarūpo viṣayaḥ sukhamityucyate /\n<lg>\n<l>tathāpi mūḍhadhiyāṃ vyavahārārthaṃ samānāsamānajātīyavyavacchedakā dharmā jñānādīnāmuktāḥ /</l>\n<l>tatrārthapravaṇatvaṃ jñānasyārthanirūpaṇādhīnanirūpaṇatvamityarthaḥ /</l>\n<l>tadapravaṇatvamajñānalakṣaṇam /</l>\n<l>tatrāpyanukūlavedanīyatvaṃ sukhalakṣaṇam, pratikūlavedanīyatvaṃ duḥkhasyetyevamādi samānatantrānusādeṇa boddhavyamityarthaḥ //</l>\n</lg></p>\n\n<p>nanvajñānātmakatve ghaṭādivadavaśyasaṃvedyāḥ sukhādayo na bhaveyuḥ /\navaśyasaṃvedyāśca te /\nna hyasaṃvidite</p>\n\n<p>sukhe pramāṇamanyadasti /\n<lg>\n<l>tadetad jñānātmatve paramupapadyate svasaṃvedanatvādityata āha---tīvrasaṃvegitayeti /</l>\n<l>santi hi padārthāḥ svakarmopārjitatvāviśeṣe 'pi kecidadhyakṣā eva, yathā svaśarīrādayaḥ /</l>\n<l>kecit tu parokṣā eva, yathā tadantargatanāḍīsaṃsthānādayaḥ /</l>\n<l>evamajñānatvāviśeṣe 'pi kāraṇalabdhasvabhāvabhedāḥ kecit avaśyasaṃvedyāḥ sukhādayaḥ kecidanyathetyarthaḥ //</l>\n</lg></p>\n\n<p>sagotramutthāpayati---syādetaditi /\ntathāpi jāgarāvasthāyāṃ tāvadanubhavajananadvārā sukhotpattāvindriyārthasannikarṣa upayujyate /\n<lg>\n<l>anyathā sukhavadanubhavo 'pi tena vinaiva syāt /</l>\n<l>na ca sākṣātkāraṇameva kāraṇam, tathā sati vyāpāriṇa udāsīnāḥ prasajyeran /</l>\n<l>vyāpārāvyavadhāyakatvavādastvatrāpi tulya ityata āha---indriyārthasannikarṣasya tviti /</l>\n<l>jñānamātramavyāpārībhūtaṃ tatra upayogādityarthaḥ //</l>\n</lg></p>\n\n<p>ayamāśayaḥ /\nbhavedevaṃ yadīndriyārthasannikarṣasya jñānaṃ vyāpāraḥ syāt /\nsahi kāryāsavāno vyāpāryavyabhicārī bhavati /\njñānaṃ punaḥ kāryāvasānamapi indriyārthasannikarṣam atipatatyeva svapnāntike /\nanyathā tu vyāpārakalpanāyāmaniyamaprasaṅgaḥ iti /\npariharati---tadayuktamiti asiddherapratīteḥ /\npramāṇābhāvāditi śeṣaḥ /\nnanu mānasaḥ atrānubhavaḥ pramāṇamityata āha---tadjñānasyeti /\nkuto mithyātvāvagatirityata āha---yathā hīti /\nālambnaṃ tvasya viparyāsasya yathā pūrvānubhūtā smaraṇārhā kāminītyevaṃ tajjānmapūrvānubhūtaṃ smaraṇārhaṃ sukhameva /\nviparyāsatvaṃ punaretāvataivāsya yat viprakṛṣṭadeśakālayoḥ kāminītajjanyasukhayoḥ sannikṛṣṭadeśakālatayāvabhāsaḥ /\nna punarakāminyasukhayoḥ kāminīsukhatvena pratibhānam /\ntathā sati kāminītvasukhatvaniṣedhenānyasya kasyacit pratibhāsanaṃ bādhakaṃ bhavet /\nna ca vācyam yadi na svapnāntike sukhamutpadyate na</p>\n\n<lg>\n<l>nasmai ghirahī spṛhayediti, mohādasādhane 'pi pravṛttidarśanāt /</l>\n<l>śītāpanuttaye guñjāpuñja iva markaṭānām /</l>\n<l>tadidamuktam---smaraṇaviparyāsa iti /</l>\n<l>smaraṇe prāpte viparyāsaḥ smaraṇaviparyāsaḥ anubhavalakṣaṇastadviṣaya evetyarthaḥ //</l>\n</lg>\n\n<p>nanu sukhaduḥkhotpādaprayojanau dharmādharmau yadasukhaduḥkhārūpān dehādīn utpādayataḥ tattadarthatayaiva, evaṃ tayoḥ sarvotpattimatāṃ nimittatvaṃ nirvahati /\nidaṃ tu svapnajñānaṃ na sukharūpam, saṃkhasādhanamapi yadi na syāt, na tarhi dharmanimittakam /\nnāpyadharmanimittakamaduḥkhatvādataddhetukatvācca /\ntataścādṛṣṭanirapekṣotpattirasya ca bahvākulayedityata āha---sukheti /\n<lg>\n<l>sukhādyupabhogo hyadṛṣṭasya pradhānaṃ prayojanam /</l>\n<l>na ca sukhādi svarūpataḥ upabhogaḥ, kiṃ tu tadanubhavaḥ /</l>\n<l>sa ca pratyutpannasukhādyanālambanatve 'pi pūrvotpannam ālambya jāyamānaḥ sarvaṃ samañjasayati /</l>\n<l>na ca sarvatraivamastu sāmagrīvaicitryāt, satyamithyāpratyayavibhāgavyavasthāpanāt //</l>\n</lg></p>\n\n<p>na hyekadopalabdharajataviṣayasaṃskāravaśādarajate 'pi rajatapratyayaḥ iti sarvadaivamevāstviti vaktumucitam /\nyastu manyate svapne tāvatsukhādikamanubhūyata ityavivādam /\ntatra tu bādhakaṃ bhavad dvirūpaṃ bhavet---asukhametaditi vā, nāsīt sukhamiti vā /\nna caitadasti /\njāgarāvasthāyāṃ tu nāsīt kāminīti yujyate bādhakaṃ sthiratvāt /\nsahasāpasaraṇasyāpyasaṃbhavāt /\ntatkāryāṇāṃ ca daśananakhakṣatādīnāmananuvṛtteḥ /\ncaramadhātuvisargādīnāṃ cānuvṛttāvapyatatkāryatvāt /\ntatkāryatvena tadanuvṛttāvanyeṣāmapi tatkāryāṇām anuvṛttiprasaḍgāt /\nnāstīdānīṃ sukhamiti tvidānīntarasukhasya bādho na prāktanasya, kṣaṇikatvāt tasya /\ntatkāryāṇāṃ ca harṣāśrupulakādīnāmanuvartamānānāmupalambhādanyathā āśutaravināśināṃ kṣaṇāntare 'darśanāt tadanubhavānāmaprāmāṇikatvameva syāt /\ntasmātabādhitānubhavasiddhatvādasti svapnāntike sukhamiti taṃ pratyāha---na cāsatīti /\nyadyapi svapnāntikasukhasya jāgarāvasthāyāmāhatya bādhakaṃ nāsti, tathāpi svapnāntika eva tatkāraṇatvena pratītānāṃ candanavanitādīnāmasti bādhakam /\nkāraṇe ca bādhite kāryaṃ bādhitameva yathā svapnāntikadṛṣṭapayodapaṭalabādhe</p>\n\n<lg>\n<l>tadāśrayo vidyududyotaḥ /</l>\n<l>harṣāśruprabhṛtayastu na sukhakāryāḥ kiṃ tu sukhajñānakāryā iti na tāvanmātreṇa tatsaṃbhavopapattiḥ /</l>\n<l>tasmāt svapnāntikodāharaṇabalena jñānamātrakāryato sukhasya sidhyatīti manorathādyudāhṛtya parihṛtam //</l>\n</lg>\n\n<p>caturdhā khalu saṃsāriṇāṃ sukhamutpadyate /\nkiñcidabhyāsād yathā mṛgayādiṣu ; kiñcidabhimānād yathā candanādiṣu ; kiñcita viṣayasaṃbhogād yathā surabhimadhuragauragāndhārādiṣu ; kiñcinmanorathādisaṃpratyayamātrād yathā bhaviṣyatputrādijanmadinamahotsavānucintanādiṣu /\nte cāmī svarūpabhedavanto 'nubhūyante /\nna hi yathā manoratheṣu sukhaṃ tathā viṣayasaṃbhoge /\ntathā sati tatparityāgenānyopādānavaiyarthyāt /\ntāvadeva hi bubhukṣito modakān manorathayati</p>\n\n<lg>\n<l>yāvadamī nāsya paramārthataḥ sannidhīyante /</l>\n<l>atha manorathavyasanamapahāya tatraiva niyamataḥ pravartate, tadekajātīyatve sarvamasamañjasaṃ syāt /</l>\n<l>jātibhede tu kāraṇabhedo 'vaśyābhyupetavya ityarthaḥ //</l>\n</lg>\n\n<p>tadatrendriyārthasannikarṣasya sattvamanuvidhatve sukhotpattiriti siddhāntino vivakṣitam /\ntaccānyathāsiddhamiti manvānaḥ punaḥ pūrvoktaṃ smārayati---jñānamātrameveti /\nnātra tatsattvānuvidhānamātraṃ vivakṣitam /\nkiṃ nāma? jātibhedaḥ</p>\n\n<p>kāraṇabhedamākṣipati /\n<lg>\n<l>sa ca kāraṇabhedo 'nuvihitabhāvābhāva eva sidhyatītyatra vivakṣitamiti pratipipādayiṣuruktam evānubhāṣate /</l>\n<l>na, viṣayāsannidhāna iti /</l>\n<l>tadidamuktam---tādṛśasya sukhabhedasya anutpādāditi /</l>\n<l>yādṛśa indriyārthasannikarṣādutpadyata iti śeṣaḥ //</l>\n</lg></p>\n\n<p>śaṅkate--viṣayeti /\njñānābhede hi bhinnajātīyaṃ sukhaṃ kāraṇāntaraṃ bhinnamākṣipet /\niha tu jñānameva bhinnajātīyamityarthaḥ /\npariharati--hanteśvarasyāpīti /\nnanu viṣayasākṣātkāro 'pīṣṭopalabdhilakṣaṇaḥ sukhahetuḥ /\nsa ca tādṛśo nāstīśvare tasya bubhukṣāvirahāt , kathaṃ tasya sukhotpādaprasaṅga ityata āha--yogarddhisampannānāmiti /\nnanu te 'pyalaṃpratyayavantaḥ kathamiva sukhabhājo bhaveyurityata āha--asatyāmiti /</p>\n\n<lg>\n<l>na hi te sarvadaiva pratipakṣadhāraṇāvanto mā bhūdamīṣāṃ sarvadā bhogavirahād dharmādharmapracayatādavasthyam /</l>\n<l>tasmād yadā pratipakṣadhāraṇā nāsti tadā viṣayasākṣātkāramātrādeva teṣāṃ sukhaṃ prasajyetetyarthaḥ //</l>\n</lg>\n\n<p>na ca vācyam, yadi bhavedevaṃ kīdṛśo doṣa iti /\nkāyavyūhe śarīrendriyanirmāṇavaiyarthyaprasaḍgāt /\niṣṭāniṣṭasākṣātkārasya ekasminneva śarīre manasaiva siddhatvāt /\nna cendriyāṇāmarthānāṃ ca parasparamasannikṛṣṭānāmeva sattāmātraiṇa kvacidātmadharmasamutpāde sāmarthyamadhigatam, tasmād yogarddhimatāṃ satyapi viṣayasākṣātkāre indriyārthasannikarṣābhāvāt sukhaṃ nāstītyabhipretyopasaṃharati--tasmāditi /</p>\n\n<p>tadayaṃ pramāṇārthaḥ, yogarddhīnīndriyāṇi sukhaduḥkhasamutpādaprayojanāni, sukhaduḥkhatabdodhānyatve satyanyatrācāritārthatvāt,</p>\n\n<p>iṣṭāniṣṭopalabdhivat /\nna cāyamasiddhaḥ /\n<lg>\n<l>anyatra hi caritārthatvaṃ sākṣātkāre saṃbhāvyeta, sa tu yogajadharmasahakṛtena manasaiva janitaḥ /</l>\n<l>te ca sukhaduḥkhe sannikṛṣṭairevendriyairjanyete, bāhyendriyajanyatve satyātmagharmatvāt, asmādādiviṣayasākṣātkāravaditi /</l>\n<l>so 'yaṃ sannikarṣo yadā nāsti tadā teṣāmapi na sukhādikamiti /</l>\n<l>tadidamuktam--sa ceti //</l>\n</lg></p>\n\n<p>nanvindriyārthasannikarṣajanmā viṣayasākṣātkāraḥ sukhādihetuḥ, na ca tathā siddhānāmasti, ato na teṣāṃ sukhotpādaprasaṅga ityata āha--api ceti /\nna tāvadindriyajanyājanyayoḥ sākṣātkārayoḥ kaścidājānato viśeṣaḥ, kiṃ tu indriyārthasannikarṣarūpakāraṇasambandha eva viśeṣaḥ /\nsa ca yadi kārye vivakṣitaḥ, kathaṃ na tasya kāraṇatā sukhādikaṃ prati? avivakṣitaścet, siddhānāmapi tadutpādaprasaḍgo durvāraḥ, tulyayogakṣematvāt /\ntasmāt caramabhāvinyeva sākṣātkāre sati kimindriyeṇetyahṛdayasyābhiprāyaḥ avaśiṣyate /\ntatra cātiprasaṅga ityarthaḥ /\natraivārthe vṛddhasaṃmatimāha--sragādīti /\natra sragādīti kāraṇacakrakathanam /\nyadutpadyata ityanukūlapravedanīyaṃ svarūpam /\n<lg>\n<l>anugrahādīti kāryam /</l>\n<l>anugraho bhogāparanāmā sukhapratyayaḥ /</l>\n<l>abhiṣvaṅgaḥ punaḥ punaḥ sukhapravāhasyāvicchedecchā /</l>\n<l>prasādaḥ sukhaviṣayagrahaṇapāṭavamiti //</l>\n</lg></p>\n\n<p>nanvavyapadeśyavyavasāyātmakapadayoḥ saṃgrāhyaṃ vyavacchedyaṃ vā na paśyāmḥ pratyuta parasparaviruddhayoranayorekasmin pratyakṣe 'samāveśa evetyata āha--iha dvayīti /\n<lg>\n<l>saṃgṛhītāpi svaśabdenopāttā kimiti cediti śaḍkāśeṣaḥ /</l>\n<l>uttaram--tatra vipratipatteḥ /</l>\n<l>yatastatra vipratipattistatastāṃ niṣeddhumityarthaḥ /</l>\n<l>vyapadiśyate vyavacchidyate 'neneti vyapadeśaḥ, sā ca vyavacchittirvyāvṛttipratītirūbhābhyāṃ kriyata iti tadubhayamāha--viśeṣaṇamiti //</l>\n</lg></p>\n\n<p>tatra samānādhikaraṇaṃ vyavacchedakaṃ viśeṣaṇam /\nvyadhikaraṇaṃ tūpalakṣaṇam /\nyathā daṇḍī devadatto jaṭābhistātasa iti /\nna tu sedava viśeṣaṇam, ativyāpakatayā alakṣaṇatvāt /\nlakṣaṇaviśeṣaṇametaditi cet? atha lakṣaṇaṃ kim? svoparaktapratītijanakatvamiti cet? etadeva kimuktaṃ syāt avacchedakatvamanyadvā? na tāvadādyaḥ, upalakṣaṇasyāpyavacchedakatvāt /\nata eva saditi viśeṣaṇamiti cet--na, sato 'pi kasyacidupalakṣaṇatveneṣṭatvāt /\nanyuttu samānādhikaraṇavyavacchedakatvānnānyat /\ntasmāt sad vā asad vā samānādhikaraṇaṃ vyavacchedakaṃ viśeṣaṇaṃ viparītamupalakṣaṇamiti /\nata eva viśeṣaṇamātramudāharannopalakṣaṇam, tat kasya hotoḥ? tadeva vyādhikaraṇatayopalakṣaṇa</p>\n\n<p>yataḥ /\nvyapadeśyaṃ viśeṣyamiti yāvaditi /\nvyavacchedyamiti yāvadityarthaḥ /\nevamuttaratrāpi /\nnāmadheyānvitāḥ nāmadheyātmāna ityarthaḥ /\netadeva vyatirekato darśayati--nāstīti /\nnāmadheyena saha viyujyate vibhidyata ityarthaḥ /\ntairityatra kāraṇatābhramo mā bhūdityetadarthamupetadenāpūrya vyācaṣṭe--arthā hīti /\ntadayaṃ samudāyārthaḥ /\nnāmadheyātmānor'thāstatsāmānādhikaraṇyena pratīyamānatvāt /\nyat punaryadātmakaṃ na bhavati na tat tatsāmānādhikaraṇyena</p>\n\n<lg>\n<l>pratīyate /</l>\n<l>yathā goraśvasāmānādhikaraṇyena /</l>\n<l>pratīyante cārthāḥ śabdasāmānādhikaraṇyena tasmāt tadātmāna iti //</l>\n</lg>\n\n<lg>\n<l>nanu gavāśvādīnāṃ sāmānādhikaraṇyavyāvṛtti kimabhedavyāvṛtterūta tatpratītyorūpāyopeyabhāvavyāvṛtteriti saṃdihyata ityata āha--na ceti /</l>\n<l>api ca yadi śabdārthayoḥ sāmānādhikaraṇye upāyopeyabhāva upādhiḥ syāt, upāyatvanivṛttāveva tadapi nivarteta, na ca nivartata ityata āha--api ceti //</l>\n</lg>\n\n<p>hetvantaramāha--kiṃ ceti /\nutkarṣaḥ prāśastyam /\nupakarṣo 'prāśastyam /\nna cedaṃ vyavahāramātram /\nśabdanibandhano</p>\n\n<p>hyutkarṣāpakarṣavyavahāraḥ tathābhūtavastupratyayādeva bhaviṣyati /\nyathā ṣaḍjādyutkarṣāpakarṣavyavahāranibandhano mayūrādyutkarṣāpakarṣavyavahāra iti dṛṣṭāntārthaṃ ṣaḍjādiṣvityuktam /\n<lg>\n<l>anyathā nāmadheyatādātmyaprasādhanaprastāve kimanena /</l>\n<l>ata eva siddhānte saṃjñāniveśanamityāha /</l>\n<l>prayogastu nāmadheyātmānor'thā tadutkarṣāpakarṣānuvidhāyitvāt /</l>\n<l>yat punaryadātmakaṃ na bhavati na tat tadutkarṣādyanuvidhāyi, yathā gauraśvasyeti //</l>\n</lg></p>\n\n<p>nanu yadyarthapratyayo nāmadheyotkārṣādyavidhatte tat tasyaiva tādātmyamastu, kimāyātamarthasyetyata āha--pratyayasyeti /\nsākṣādanabhidhāne 'pi guṇaguṇyāderapi yogyatayā sapakṣatvena tadgatasāmānādhikaraṇyena virodha ubhdāvayituṃ na śakyata iti tadupekṣyānyathā śaṅkate--astīti /\nasti hi śuklabhāsvaratvādibhiḥ yuktikāgatai rajatatvasya sāmānādhikaraṇyapratyayo natu tādātmyaṃ parasparaṃ dharmiṇorityarthaḥ /\npunaruktabhramo mā bhūdityetadartham āha--uktamapi vyapadeśamiti /\nvyākhyānasya caitat prayojanam, yaddhetvantarasūcanam, tathā ca prayogaḥ, rūpādyarthaviṣayaṃ jñānaṃ rūpādiśabdaviṣayam, niyamatastena vyapadiśyamānatvāt, yat tu yadviṣayaṃ na bhavati, na tanniyamatastena vyapadiśyate yathā rūpavijñānaṃ raseneti /\nanuviddhatā saṃśleṣalakṣaṇārthenaiva vijñānasya nāsti, kutastarāṃ tadātmanāpi śabdena bhaviṣyatītyata uktamiveti /\nyathā hyartho jñānāntarniviṣṭa iva viṣayatayā</p>\n\n<p>parisphurati, tathā śabdo 'pītyarthaḥ /\n<lg>\n<l>śabdānuvyādhavadeva śabdasaṃbhinnaviṣayamevetyarthaḥ /</l>\n<l>na cedamaprāmāṇikaṃ, yadavocat pramāṇamityādiśeṣau /</l>\n<l>śabdasyānubhavaḥ, saṃskāraḥ, smaraṇaṃ, samuccāraṇecchā, prayatnaḥ, sthānābhighātaḥ, śabdābhivyaktiriti svātmānyeva kramāvagamaḥ /</l>\n<l>tadato bāle 'pi prathamataḥ śabdamuccārayati eṣa eva krama unnīyata ityarthaḥ //</l>\n</lg></p>\n\n<p>prathame pakṣe 'siddho hetuḥ aprasiddhaviśeṣaṇaśca pakṣaḥ śabdabrahmaṇa eva vājiviṣāṇāyamānatvāt /\ndṛśyatvādṛśyatvalakṣaṇaviruddhadharmādhyāsasya bhedāpādakatvāt viparītapramāṇopapattiścetyapi draṣṭavyam /\ndvitīye tu bhāgāsiddho heturityarthaḥ /\nna hi aviśade 'pi bālamūkādiśabde pramāṇamasti /\n<lg>\n<l>na hi bhāvanā vā tajjanitā smṛtirvā pūrvānubhūtasya sattāyām idānīmanubhūyamānasaṃbhede vā pramāṇamasti /</l>\n<l>tathā sati vinaṣṭo ghaṭaḥ smaryamāṇatvāt sanneva syāt /</l>\n<l>anubhūyamānaṃ na bhūtalaṃ ghaṭasaṃbhinnaṃ bhavedevaṃ cocchinnamaghaṭaṃ bhūtalamiti /</l>\n<l>tasmādabhyupetya viruddhadharmādhyāsavādo mantavyaḥ //</l>\n</lg></p>\n\n<lg>\n<l>nanu bālenānubhūyamānaṃ rūpaṃ tāvad viśadameva /</l>\n<l>tataśca tadātmā rūpaśabdo 'pi kathamaviśadaḥ syāt, kathaṃ cāprāmāṇiko rūpasya prāmāṇikatvāt, kevalamavyutpanno 'pi śabdena vyavaharediti prasajyeta, tadasaṃbaddham /</l>\n<l>na hi śabdātmatāpratyayaṃ vyavahārāṅgam ācakṣmahe, kiṃ tu sambandhagrahaṇamityata āha--na ceti //</l>\n</lg>\n\n<p>ayamapyabhyupagamavāda eva /\nśabdo hi vaktṛvaktrāvaruddhanabhobhāgāvacchinnatayā śrotreṇa pratīyate 'pratīyamāne 'pyarthe /\n<lg>\n<l>artho 'pi purovartitayā cakṣuṣā pratīyate 'navagate 'pi śabde /</l>\n<l>tadayaṃ bālo yad rūpaṃ paśyati sa eva rūpaśabda iti loṣṭalaḍḍukadṛṣṭāntamanuharatīti /</l>\n<l>so 'yaṃ bhedapratyayo bhrānata iti yadi śaṅkate tatrāha--na ceti /</l>\n<l>ayamapyabhyupagamavāda eva, na hyasti bhrāntatve 'sya pramāṇam //</l>\n</lg></p>\n\n<p>syādetat, bālamūkādijñānānāṃ śabdasaṃbhedastāvat sāndehika evāstu, vyutpannānāṃ punaḥ savikalpā dhiyaḥ śabdasāmānādhikaraṇyena jāyamānāḥ śabdātmakatvamarthasya vyavasthāpayantu /\ntathā sati bālamūkādivijñānānāṃ</p>\n\n<p>tadviṣayatvāt śabdasaṃbhinnaviṣayatvamarthataḥ siddhaṃ bhavatītyata āha--sāmānādhikaraṇyanirāsāyeti /\nsāsnādimadrūpasyeti /\nna tu gakārādirūpasyeti tātparyam /\n<lg>\n<l>ayaṃ śabdo gakārādyākāro na tu sāsnādyākāra iti tātparyam /</l>\n<l>nanu yo ḍittha iti ḍitthaśabdamevoccārayasi, na tvayaṃ ḍitthaśabda iti tameva niṣedhasi ceti kimidamityata āha--autsargikaṃ hīti /</l>\n<l>arthaparatā hyasya svaparatāniṣedhenaivāvirodhataḥ siddhyatītyarthaḥ /</l>\n<l>tat kiṃ sarvatraivameva? netyata āha--kvacit punariti //</l>\n</lg></p>\n\n<lg>\n<l>yatra tarhi asaṃbhadena saṃketagrahe nityādipadāni santi, tatrāsaṃketitatvānna tāvadarthaparaḥ, svaparo 'pi yadi na syād vyarthaḥ prayogaḥ syādityata āha--yatrāpīti /</l>\n<l>yathā hi gaurvāhīka ityatra gotvaṃ goguṇayogalakṣakatvena vāhikopādhirna tatsamavāyāt, tādātmyād vā, tathā hi ḍittho 'yamityatrāpi ḍitthaśabdo vācyatvopalakṣakatayā piṇḍopādhirna tu tatsamavāyāt tādātmyād veti /</l>\n<l>yathā cātra vāhīke gauriti pratyayābhāvaḥ pramāṇam, tathātrāpi vṛkṣaviśaiṣe ḍittho 'yamiti pratyayābhāvaḥ pramāṇamiti samudāyārthaḥ //</l>\n</lg>\n\n<lg>\n<l>nanu śabdapuraḥsaratvaniyamād vikalpasya tadupāyatā vā tadviṣayatvaṃ vā syāt, tatpuraḥsaratvaniyamasyātadupāyādatadviṣayatvānniyamato vyāvṛtteḥ tatra yadyarthavikalpastacchabdavipayastadā siddhaṃ naḥ samīhitam /</l>\n<l>athopāyastadā jñāto 'jñāto vā? ajñātatve nirvikalpakatvānupapattireva, tasmāt śabda upāyo bhavan jñāta eva vaktavyaḥ /</l>\n<l>na cāsannihite jñānamasti /</l>\n<l>tasmādarthatādātmyāt śabdasyārthasannidhānameva tatsannidhiḥ ityarthālocanameva tadālocanamityanicchatāpi svīkartavyamityata āha--yattviti //</l>\n</lg>\n\n<p>na tāvat śabdaḥ pūrvaṃ niyamato bhavati vikalpasya /\nkiṃ nāma? vyutpannasya śabdasmaraṇapuraḥsaratvaṃ niyamavad dṛṣṭam /\nna caitāvataiva ghaṭajñānasya ghaṭaśabdaviṣayatvam /\n<lg>\n<l>tathā sati ghaṭābhāvajñānasyāpi ghaṭaviṣayatā syāt, tatsmaraṇapuraḥsaratvāt /</l>\n<l>tasmād ghaṭe vikalpayitatavye anupāyo viṣayaśca ghaṭaśabdaḥ kimiti niyamataḥ smaryata ityavaśiṣyate /</l>\n<l>tatreyaṃ smaraṇaparipāṭī kathiteti /</l>\n<l>śabdapuraḥsarā śabdasmaraṇapuraḥsarā ityarthaḥ //</l>\n</lg></p>\n\n<lg>\n<l>atraiva vṛddhasaṃmatimāha--yadāhuriti /</l>\n<l>pratisambandhipiṇḍadarśanasahakṛtastatsaṃskāraḥ smṛtiṃ janayati, dhūmānubhavasahakṛta iva mahānasasthadahanānubhavaprabhavaḥ saṃskāraḥ tatsmṛtim /</l>\n<l>na caitāvatā niyameva śabdasmaraṇapiṇḍavikalpayorūpāyopeyabhāvaḥ, śabdasya vā vikalpaviṣayatvaṃ sidhyati, yena tayostādātmyamāśaḍkyeta /</l>\n<l>tathā sati vahnismaraṇadhūmavikalpayorapi tathābhāvaḥ syāt, vahnerapi vā dhūmavikalpaviṣayatā bhavediti vārttikārthaḥ //</l>\n</lg>\n\n<p>syādetat /\nsarva eva vyavahāraḥ svārthaḥ parārtho vā vikalpasādhyo na tvālocanenāpi kaścidarthaḥ sādhayitavyo 'sti /</p>\n\n<p>ato niṣprayojanamidaṃ kathamutpadyata ityata āha--tasmāditi /\n<lg>\n<l>na tāvat sarvasyaivotpattimataḥ prayojanaṃ piśitacakṣuṣaḥ sākṣātkurmaḥ /</l>\n<l>na ca prayojanāpratipattimātreṇa paṭutarapratyakṣaparikalitamapi kāryaṃ nānumanyāmahe /</l>\n<l>tadetat prayojanāpratipattilakṣaṇamalīkamuttaram /</l>\n<l>tathāpi sphuṭaṃ savikalpakotpattirevāsya prayojanam iti sādarśiteti //</l>\n</lg></p>\n\n<lg>\n<l>nāmadheyasmaraṇāyeti /</l>\n<l>nāmāvacchinne vikalpe kartavye yato na viśiṣyate viśeṣeṇa na gṛhyate, ato vaidharmyasya yogyapramāṇabādhitatvāt tadarthajñānaṃ tādṛgeva bhavati tatsamānajātīyameva bhavatītyarthaḥ /</l>\n<l>ato bhāṣyapaunarūktyaṃ pariharato na sādhyāviśiṣṭo heturiti //</l>\n</lg>\n\n<lg>\n<l>vyapadeśavyākhyayā bhāṣyakāreṇa sūcitaṃ hetuṃ sphuṭayati--nanviti /</l>\n<l>arthavyapadeśākāram arthavyapadeśaviṣayam /</l>\n<l>viṣayirūpajñānasya tāvadrūpaviṣayatobhayavādisiddhā /</l>\n<l>tasya ca tadvyapadeśaviṣayatā tadā syāt yadi rūpatadvyapadeśayorabhedaḥ syādityarthaḥ //</l>\n</lg>\n\n<p>anyenānyasya vyapadeśe atiprasaḍgo vyavahāravilopaśca vipralambhādityatra tannāmadheyatvādeva niyama iti sphuṭaṃ bhāṣya eva /\nsvarūpeṇaiva viṣayeṇaiva vā kimiti jñānaṃ na vyapadiśyata ityetad vivṛṇvan pariharati--arthākārameveti /</p>\n\n<p>ātmānaṃ prati tāvat svarūpeṇaiva jñānamajñānād vyavacchidyate, jñānāntarāt tu viṣayeṇāpītyetat ko nāma nābhyupaiti? parasya tu nityaparokṣaṃ parajñānam /\nata eva tadviṣayo 'pi tat kathaṃ svarūpaviṣayābhyāṃ paro bodhyatām? kathaṃ vā abodhito vyavaharatām? tasmāt tajjñānavācakena jñānamarthavācakena cāryamasau pratipādyaḥ /\nna cājñātena</p>\n\n<lg>\n<l>vācakena vācyamadhigattumarhatītyavarjanīyatayā pratipādako vācakamuccārayati /</l>\n<l>nacaitāvatā arthaśabdayorabhedasiddhiḥ /</l>\n<l>na hi pramāṇavyatirekeṇa prameyamadhigantuṃ na śakyate ityetāvataiva tayorabhedaḥ syāditi tadidamuktam--anyathā aśakyatvāditi //</l>\n</lg>\n\n<p>nanu kadācidarthajñānakāle 'pi śabdo vyāpriyata eva, yadā prayojakavṛddhāt prayojyavṛddhor'thamadhigacchatītya āha--pratīyamānatayā viṣayatayetyarthaḥ //</p>\n\n<p>syādetat /\nutkarṣāpakarṣādyanuvidhāyitvaṃ hetuḥ kīdṛgityata āha--tadaneneti /\nna tāvat tāratamatvāderūtkarṣānmayūrāderiva gavāderapyutkarṣaḥ pratīyate /\n<lg>\n<l>na hi gośabde karṇajapite 'pabhraṣṭe vā aṇīyān gauḥ kṛśa upahatākṛtirvikṛto vā pratīyate, viparīte vā viparītaḥ /</l>\n<l>nāpi sādhutvādibhedavato gośabdasya prāśastyamaprāśastyaṃ ca kiñcidasti /</l>\n<l>nandābhadretyādimaṅgalasaṃjñāniveśasya tvarthamaṅgalyādivyabhicāraḥ sphuṭatara eva, abhadrādāvapi bhadrādivyapadeśāt /</l>\n<l>tasmād vyavahārotkarṣāpakarṣamātreṇa nobhadasiddhiratiprasaḍgādityarthaḥ //</l>\n</lg></p>\n\n<lg>\n<l>asyaiva sākṣādavyapadeśyapadāt pratīyamānasyaiva /</l>\n<l>śabdānuvyādharahitatā śabdārthānuvyādharahitatopapattirityato 'sya nirākaraṇaṃ sūcitamiti pūrvoktena na virodhaḥ //</l>\n</lg>\n\n<p>nanu vārttikatātparyavyākhyānamupakramya bhāṣyavyākhyā akāṇḍakūṣmāṇḍapatanavṛttāntamanuharatītyata āha--tadetabhdāṣyamiti /\n<lg>\n<l>tadetad vārttikaṃ vyākhyātumayamasmākaṃ bhāṣyavyākhyāpariśrama ityarthaḥ /</l>\n<l>śabdo hi yatkāryo yatkāraṇaṃ yadgrāhyo yatpramāṇaṃ yadvirodhi yaddharmā yadrūpo yadviṣayaḥ, tadakāryastadakāraṇaṃ tadagrāhyastadapramāṇaṃ tadavirodhyataddharmātadrūpo 'tadviṣayor'thaḥ pratyakṣata evāvasīyate /</l>\n<l>tadetadasyārthajñānasya viṣayabhedānuvidhāyitvaṃ śabdābhdedagrāhakatvam /</l>\n<l>yadi punareṣā pratītirbhedamullikhantyapyavadhīryate, tadoktadharmāṇāmavirodhe dharmiparivartenāpyupalambhāḥ syuḥ //</l>\n</lg></p>\n\n<p>tatrodāharaṇārthaṃ kāṃścidāha--cākṣuṣaṃ hīti /\ncākṣuṣaṃ hi cakṣuṣaiva janyate, rūpa eva niyatam rūpeṇeva nirūpyate; na śabde pravartate, na śabdenaiva nirūpyata ityarthaḥ /\nevamuttaratrāpi /\nviṣayiviṣayāniyamaprasaḍgāmuktvā karmakaraṇāniyamaprasaṅgamāha--api ceti /\nnanu śrotramevāsya kadācinnāstītyata āha--asti hīti /\nkimatra pramāṇamata āha'--śabdajñānaṃ ceti /\nnanu locanābhāve 'pyagrahaṇamupapadyata ityata āha--asti hīti /\n<lg>\n<l>kimatra pramāṇamata āha--rūpajñānaṃ ceti /</l>\n<l>upalakṣaṇaṃ caitat /</l>\n<l>arthasāmānyasya sarvendriyagrāhyatvāt śabdasāmānyamapi sarvendriyairgṛhyeta, śabdasāmānyasya vā śrotrendriyaikavedyatvāt arthasāmānyamapi śrotrendriyaikavedyaṃ bhavet /</l>\n<l>tathā cendriyāntarāṇāṃ vaiyarthyamityapi draṣṭavyamiti //</l>\n</lg></p>\n\n<p>itaretarābhāvavattāvyavahārābhāvaprasaṅgamāha--aśabda iti /\nupalakṣaṇaṃ caitat /\nanutpanno vinaṣṭo 'tyantāsannityatrāpyabhāvatraye vivakṣitaviparītamāpadyata iti mantavyam /\nitaretarābhāvavyapadeśe virodhaprasaṅgamāha--abhāva iti /\natrāpyanutpādo vināśo 'tyantābhāva iti viruddhaṃ syāditi mantavyam /\niha hyarthaśabdenendriyagrāhya evābhipretor'yamāṇatayeti vyākhyānāt /\nindriyasya ca grāhyaḥ sa eva yastajjanyajñānaviṣayaḥ /\ntadamī cakṣurādisannikṛṣṭā apyanyaviṣayajñānāpekṣāyā</p>\n\n<p>atadarthā eva /\nevaṃ cendriyagatijñāne kaḥ pratyakṣatāyāḥ prasaṅgaḥ?</p>\n\n<p>na hi tadapekṣayā dhaṭādayastadarthāḥ /\ntasmādaprasakte 'pyarthaśabdasya padārthamātraparatvamabhyupagamya parihāre gatyantaraṃ vārttikakṛtā darśitam /\n<lg>\n<l>tacca duḥkhabodhamiti vyācaṣṭe--naitaditi /</l>\n<l>naitadindriyārthasannikarṣādupajāyate sattāmātravyavasthitāt /</l>\n<l>indriyārthasannikarṣo hyajñāyamāna eva sattāmātravyavasthitaḥ pratyakṣe vivakṣitaḥ /</l>\n<l>anumāne tu liṅgasya jñāyamānatvameva vivakṣitam, na tu sattetyarthaḥ //</l>\n</lg></p>\n\n<p>nanvanumāne 'pi liḍgāsattaiva ki na vivakṣitetyata āha--ata eveti /\ntatsmaraṇamātrādeveti /\nmātragrahaṇaṃ sattāmamipretya natvanumeyajñānaṃ prati kāraṇatāmamipretya, dhūmasyaiva jñāyamānasya tatkāraṇatvāt /\n<lg>\n<l>anyathā tatkālānanuvidhānaprasaḍgāt /</l>\n<l>catra hi viṣayānapekṣaṃ jñānameva kāraṇaṃ tatra na viṣayakālānuvidhānam /</l>\n<l>yathā abhāvajñāne pratiyogijñānajanye pratiyoginaḥ /</l>\n<l>api ca liḍgānapekṣasya liṅgajñānasya liḍgijñānajanakatve pramāṇādīnāṃ gatidvayavādo 'pi tatra tatra na syāt //</l>\n</lg></p>\n\n<p>tadayamarthaḥ /\nindriyārthasannikarṣāt sattāmātravyavasthitādutpadyate jñānaṃ tatsādhakatamaṃ pratyakṣam /\nliḍgāt tu</p>\n\n<p>pañcarūpasampannādapi jñāyamānādevāsato 'pi yadutpadyate jñānaṃ tadanumānamiti //</p>\n\n<p>nanvindriyaviṣayeṣvityadhyāhārastarhi sūtre pūrveṣāṃ kiṃ mūlam ityata āha--imaṃ ceti /\nna hyanumeyasyendriyeṇa sannikarṣāditi vadatā hyevamuktaṃ yasyendriyeṇa sannikarṣāt tajjñānamutpadyate nāsau tasya viṣayaḥ, yastu viṣayo na tasyendriyeṇa sannikarṣāt idaṃ jāyate /\ntasmādindriyārthasannikarṣādupajātaṃ vijñānaṃ yadi tadarthaviṣayameva bhavati, tadā tatpratyakṣam /\nna caitat sūtrāt labhyate /\ntasmād vārttikakṛtā eva kṛto 'yamadhyāhāra iti keścid buddham /\nsa</p>\n\n<p>cāyamasaṅgato bodhaḥ, adhyāhārasyobhayathāpyanupapatteḥ, tadvyāvartyasyānyathaiva vyāvartitatvādaprasakteścatyarthaḥ //</p>\n\n<p>indriyārthasannikarṣādutpannasya hi jñānasya vyabhicārasaṃbhādavyabhicārīti viśeṣaṇaṃ yadyapi nānupapannam, tathāpyetadvyāvarttyasya sāmānyalakṣaṇenaiva vyāvṛttatvāt niṣprayojanamidam /\n<lg>\n<l>avaśyaṃ ca tadanuvartanīyam /</l>\n<l>na hi yata ityadhyāhṛtapadena karaṇamātraṃ parāmṛśyate tasyāprakṛtatvāt, kiṃ tu pramākaraṇam /</l>\n<l>tathā cāyamarthaḥ, indriyārthasannikarṣotpannaṃ jñānaṃ yataḥ pramāṇād bhavati tatpratyakṣam /</l>\n<l>evaṃ ca vyabhicāriṇi kaḥ prasaṅga ityata āha--yadyapīti //</l>\n</lg></p>\n\n<p>nanvavyabhicāripadakaraṇaṃ pramāṇapadānuvartanaṃ veti kaścid viśeṣa ityata āha--anyatheti /\navyabhicāripadaṃ pramāṇaparamityarthaḥ, pramāṇasyaivāvyabhicāritvāt /\nyadyapi tatra tatpūrvakamiti lakṣaṇapadaparyālocanayaiva vyabhicārinirāsaḥ,</p>\n\n<p>na hyuktarūpe dve pratyakṣe pūrvaṃ yasya jñānasya tadvyabhicāriṇīmapi pramāṃ janayet /\nata eva tadarthaṃ tatra sāmānyalakṣaṇānuvartanamasārameva /\n<lg>\n<l>tathāpyevaṃbhūtapratyakṣadvayajanite saṃskāre nirṇaye ca anumānatvaprasaṅgastadavastha eva /</l>\n<l>tasmāt tannivṛttyarthaṃ pramāṇapadaṃ na kṛtaṃ cedavaśyamanuvartanīyamityarthaḥ /</l>\n<l>yadyevaṃ kimavyabhicāripadaprayojanamityata āha--tathāpīti nopayujyate na ca śakyate parasparāśrayaprasaḍgādityapi draṣṭavyam /</l>\n<l>tathāpi niyamo na sphuṭībhūta ityata āha--tatreti //</l>\n</lg></p>\n\n<p>nanvanumānavadavyabhicārasiddhyā phalasiddhirna pratyakṣe yathā, tathā śabde 'pi /\ntatastadavabodhanārtha tatrāpyavyabhicāripadāvatāraprasaṅga ityata āha--śabdādau tviti /\npratyakṣe phalāvyabhicāranirṇayenaivāvyabhicāraniścaya</p>\n\n<p>iti niyamo nānyatretyarthaḥ /\navyabhicāripadopādānaṃ phalaviśeṣaṇatayeti śeṣaḥ /\n<lg>\n<l>ayaṃ ca niyamaḥ svarūpato 'pi phaladvāraiva pratyakṣamunnīyate, na tvanyatheti /</l>\n<l>anumānādikaṃ tu pratītaṃ satphalāya kalpate, na tvanyatheti niyame sati syāditi /</l>\n<l>ayamapyarthākṣiptatayā prāgeva darśito dvayīti /</l>\n<l>aparamapyutpattijñaptibhyāṃ niyamadvayaṃ śliṣṭamāha--athaveti //</l>\n</lg></p>\n\n<lg>\n<l>kāraṇamutpādakaṃ pratyāyakaṃ ca ubhayaṃ sādhayati---na hīti /</l>\n<l>upādhiśaḍkānivṛttyarthaṃ tarkasahāyatvopavarṇanam //</l>\n</lg>\n\n<p>āgamasyāpi ca vaktṛśrotṛgatatvena pratyakṣāpekṣā utpattau jñaptau ca cato 'taḥ saṃmugdhamāha--evamiti /\ntathāpyayamarthaḥ kathamavyabhicāripadopādānamātrat labhyata ityata āha--na hīti /\n<lg>\n<l>tadayaṃ saṃkṣepaḥ /</l>\n<l>so 'yaṃ sūtrakārasyeha viśeṣataḥ prayatno jñāpayati yadetasminnavyabhicāriṇyanyatra vyabhicāraśaḍkaiva nāsti, ata ihaiva tadgrahāya viśeṣato yatitavyamiti /</l>\n<l>yadyapi jñāptipakṣe laukikavacasāṃ pravṛttisāmarthyādinā vyabhicārābhāvagrahaḥ, tathāpi pāralaukikāgamāvyabhicāraniścaya āptoktatvenaiva /</l>\n<l>tacca mūlabhūtapratyakṣaśuddhereveti //</l>\n</lg></p>\n\n<p>nanu bhāṣyavārttikāyoḥ kā gatiḥ? na hyayamarthastataḥ pratīyate /\nkiṃ nāma? vyabhicārivyāvṛttimātramityata āha--tasmāt suṣṭhūktamiti /\nsa evārthaḥ, kiṃ tu niyamyatayā, na tu vidheyatayetyāśayaḥ /\nuccāvacamuccalata iti jalasādṛśya saṃkīrtanaṃ bhrāntibījatayā /\nupaghātadoṣānnayanasyātapādinā /\netaduktaṃ bhavati /\nupadarśitārthāprāpakatvaṃ vyabhicāraḥ /\nna cārthena kaścidartha upadarśito yamaprāpayannartho vyabhicaret /\nanyathārthopadarśanasvabhāvasya cotpattiḥ, na</p>\n\n<p>cārthopadarśanasvabhāvo na cānyathotpannaḥ /\ntasmādevaṃbhūto vyabhicāro jñānasyaiva na cārthasya /\ntadidamuktam--pratyayo bhrānto jāyata iti /\nvṛddhasaṃmatimāha--yathāhuriti /\nandha iti yamyagdarśanopāyarahitatvamātraparam /\n<lg>\n<l>na paśyatītyapi samyagjñānābhāvamātropalakṣaṇaparam /</l>\n<l>tena puruṣāparādhaḥ sa bhavatīti /</l>\n<l>atrādarśanaṃ viparītadarśanaṃ vetyaparādha ityarthaḥ /</l>\n<l>yathā hi sthāṇuradṛśyamānastathaiva puruṣatvenāpi daśyamāna iti tātparyam //</l>\n</lg></p>\n\n<p>yadyani saṃśayo 'pi sāmānyalakṣaṇānuvṛttyaiva nirastastasyāpramāṇaphalatvāt, tathāpyavyabhicāripadaṃ niyamajñāpanārthamavaśyaṃ kartavyam /\ntena ca vyabhicārivyudāsamukhenaiva niyamaḥ pradarśayitavyaḥ /\nsaṃśayo 'pi</p>\n\n<p>vyabhicārijātīyaḥ, atastenaivāsya vyudāso yukta ityāśayavān āha--avyabhicāripadenaiveti //</p>\n\n<lg>\n<l>nanu vyabhicāritvamevāsya katham? viparyājñānaṃ hi niścayākaram, ayaṃ tu na tathetyata āha--no khalviti /</l>\n<l>na hi niścayatvaṃ prayojakamatra, kiṃ tu visaṃvādaḥ /</l>\n<l>sa ca prāptyayogaḥ /</l>\n<l>na ca prāptiyogo dvirūpasya vastunaḥ, kvacit kadācit kenacid aprāpterityarthaḥ //</l>\n</lg>\n\n<p>na ca vācyaṃ bhrānterabhrāntipratiyogitvādaniyatasya cārthasya kvacidapi</p>\n\n<p>pramāṇāgocaratvādasatkhyāteranabhyupagamācca sarvamidamasamañjasamiti /\nno khalu dolāyamānaḥ sthāṇupuruṣavyatiriktaḥ</p>\n\n<p>kaścidaniyato nāmārthaḥ parisphurati yatrāsamañjasaṃ syāt //</p>\n\n<p>nanu sthāṇupuruṣāvubhāvapi yadyāropitau tadobhayopamardātmanā bādhakena bhavitavyam /\nathānyatadasyāropastadā aparasya pāramārthikatvāttatpratipatterabādhyatvameva syāt /\nyathā yuktau rajatāṃśasya mithyātve śuklabhāsvaratvādiniścayasya satyatvam, tathā ca sthāṇvaṃśe niścayaḥ puruṣāṃśe tvekakoṭisanniveśavāneva vibhrama iti saṃśayo dattajalāñjaliḥ prasaktaḥ /\ntasmād ubhayasmaraṇamātrātmako 'yamiti syāt /\nna syāt, yatra tāvadubhayoranubhayātmake pāṣāṇastambhādau samāropastatrobhayopamardātmaka eva bādhaka iti kimatra vaktavyam? yatrāpyekatarāropastatrāpi nāparāṃśe niścayaḥ, parasparapratikṣepopasthitivyāhatyā aniścayātmakasyaiva jñānasyotpādāt /\nyatra hi rajatatvārope 'pi śuklatvādau niścayastatrāropitānānopitayormitho virodhābhāvaḥ /\n<lg>\n<l>tasmādāropitānāropitatvāviśeṣe 'pi yatrāropitānāropitau parasparāviruddhau sa viparyayaḥ /</l>\n<l>yatra tu parasparaviruddhau sa saṃśaya iti sarvamavadātam /</l>\n<l>yadyevaṃ saṃśayo 'pi viparyayāntarbhūtastadapākaraṇenaivāpākṛtaśca /</l>\n<l>kimarthaṃ tarhi vyavasāyātmakapadaṃ sūtrākāraścakāra? san vā sa udārārtho vyākhyātṛbhiḥ kimityupekṣitaḥ? tathābhūtor'vācīnaiḥ kathamunnīyata ityata āha--tasmāditi //</l>\n</lg></p>\n\n<p>syādetaditi /\nsyāt tadavabodhārthaṃ, yadi tatpratyakṣaṃ syāt, na tvetadastītyarthaḥ /\nhetumāha--abhilāpeti /\nabhidhānākārasaṃsargayogyābhidheyākāraṃ hi tadityarthaḥ /\nvipakṣād vyatirekamāha--na ceti /\nabhidhānābhidheyasaṃsarge hi tadākārayoḥ saṃsarganiyamaḥ /\nsa ca saṃyogasamavāyakāryakāraṇabhāvarūpastāvanna saṃbhavatītyāha--na hyarthe śabdāḥ santīti /\nsaṃyogena samavāyena kāryatayā veti śeṣaḥ /\n<lg>\n<l>tadātmāno veti /</l>\n<l>na hītyanuṣajyate /</l>\n<l>upapattimāha---tathā satīti /</l>\n<l>na ceti //</l>\n</lg></p>\n\n<lg>\n<l>sa hi saṃvedanadharmo grāhyākārarūpo vā syāt? tannirapekṣagrāhakākārarūpo vā? na tāvadādyaḥ, arthāsaṃsparśī yataḥ, arthāsaṃsparśaścāsyātadvṛttitvādatadutpatteśceti pūrvaiva yuktirityāśayaḥ /</l>\n<l>nāpi dvitīyaḥ, artheṣu tanniyojanāt /</l>\n<l>aryamāneṣu bāhyeṣvartheṣveva tasyāmilāpasya niyojanāt /</l>\n<l>niyogato bāhyasāmānādhikaraṇyena pratīterityarthaḥ //</l>\n</lg>\n\n<lg>\n<l>etaduktaṃ bhavati saṃvedanākāro hi jñātṛtvādistatsāmānādhikaraṇyena pratīyate /</l>\n<l>abhilāpastu bāhyasanniyuktastatsāmānādhiraṇyenetyato na saṃvedanadharmaḥ /</l>\n<l>tasmād viṣayataḥ svarūpataśca yato 'sya nābhibhalāpasaṃsargayogyatāsambhavastasmādidamarthāt sarūpakādupajāyamānaṃ jñānaṃ vikalparūpamarthamevādarśayediti prasaṅgaḥ /</l>\n<l>nāmilāpamarthasaṃsargitayeti śeṣaḥ //</l>\n</lg>\n\n<lg>\n<l>syādetat /</l>\n<l>svakāraṇadupajātasya kāraṇamakāraṇaṃ vā kaścideva viṣayaḥ /</l>\n<l>evaṃ cārthādupajātasyāpyaneko 'bhilāpo 'pyasya viṣayo yadi syāt ko doṣa ityata āha---na hīti /</l>\n<l>rūpāccakṣuṣo viṣayādupajāyamānaṃ cākṣuṣaṃ vijñānaṃ nayanāviṣayarasasahitamatad rūpamiti //</l>\n</lg>\n\n<p>etaduktaṃ bhavati /\nsākāravādasiddhau tāvadanupaplutamākāramādadhadevārtho viṣayaḥ /\nna ca śabdasaṃsargayogyatā</p>\n\n<p>arthasyāsti yena tadākāraṃ jñānaṃ bhavet /\nna cendriyavijñānaṃ śabdaḥ svatantra evākārādhāyako, vikalpakāle tadabhāvāt /\nbhāve 'pi vā svatantraḥ pratibhāseta nārthasaṃsargitayetyuktam /\nnirākārapakṣe 'pyātmānātmaprakāśanaśaktervijñānasya sa eva viṣayo yatrendriyaṃ</p>\n\n<lg>\n<l>niyatasāmarthyam, anyathātiprasaḍgāt /</l>\n<l>na ca cakṣurindriyāntaraviṣaye samartham /</l>\n<l>na ca cakṣurviṣayasyaiva śabdasaṃsargo 'stīti cintitamiti //</l>\n</lg>\n\n<lg>\n<l>prasaṅgamuktvā viparyayārthamāha--tasmāditi /</l>\n<l>amilāpasaṃsargānapekṣamarthaṃ tatsaṃsargiṇamādarśayadadhyavasyad vikalpavāsanotthāpitaṃ nārthasāmarthyasamutthamiti bhāvaḥ //</l>\n</lg>\n\n<p>viparyaye kiṃ bādhakamityata āha--aniyatārthagrāhi yataḥ, vikalpagatamarthākāraṃ pratyaniyāmakatvāt tasyetyarthaḥ //</p>\n\n<lg>\n<l>etaduktaṃ bhavati, yadi hi pratibhāsamānor'thopi vikalpasya janako bhavet, tadā tadākāraṃ niyamayet, na tu niyamayati, tadasannidhāvapi vikalpavāsanāvaśāt tasya tathāvidhākāropasthiteḥ /</l>\n<l>nanvindriyamasya janakamastu, na hi tasyākāraniyāmakatayā kārakatvamityata āha--mānasamiti /</l>\n<l>manomātraprabhavamityarthaḥ //</l>\n</lg>\n\n<lg>\n<l>indriyamapi hi jñānajanakaṃ bhavadākāraniyāmakārthasannikarṣeṇaiva, na tu tannirapekṣam /</l>\n<l>na cāsya tathāvidhārthasannikarṣo 'stītyuktamiti bhāvaḥ //</l>\n</lg>\n\n<lg>\n<l>nanu vivādādhyāsite vikalpe dṛśyatayaivārthākāraḥ parisphurati /</l>\n<l>na caivamubhayavādisiddhārthasannidhinipekṣavikalpeṣvaparokṣatayārthaḥ prakāśate, tadviśeṣo vikalpor'thasannidhisāpekṣaḥ /</l>\n<l>tathā cārthasya tadākāraniyāmakatvāt tajjanakatvamanicchatāpyabhyupeyam /</l>\n<l>anyathotprekṣāvyāpāratvād vikalpasya pravartakatvamapi na nirvahedityata āha--ātmīyamiti //</l>\n</lg>\n\n<p>utprekṣā asadāropaṇaṃ yato bhavatyavaśyamato 'pyevamutprekṣāmaha iti vyāhāraḥ /\ntiraskāro 'nadhyavasāyaḥ /\ndarśanaṃ sākṣātkaraṇam /\npuraskāro bhedāgraho vā, taddhetuka āropo vā /\ntatsiddhamiti /\nprasaḍgādyupanibandhena /\n<lg>\n<l>yadi vivādādhyāsitā vikalpā arthasāmarthyalabdhajanmānaḥ, tadā na śabdakalpanānugatā ityarthaḥ /</l>\n<l>tadanugatatvamiti /</l>\n<l>śabdakalpanānugatatvam /</l>\n<l>tasyopalabdhirabhilāpānugatatvaṃ nirākurvatī arthasāmarthyajatvaṃ virūṇaddhīti śeṣaḥ //</l>\n</lg></p>\n\n<p>asiddhaviruddhayorasambhavādiha sambhāvitatayā pūrvoktasmāraṇapuraḥsaraṃ sandigdhānaikāntikatvāśaḍkāmevāpanayati--na ceti /\nartharūpamanukuryādartharūpasadṛśākāraṃ bhavedityarthaḥ /\ntādātmyatadutpattibhyāmasaṃbaddharūpānukāre niyāmakābhāvāt sarvarūpānukāreṇa sarveṣāṃ sarvajñatāpattiḥ /\nsadrūpānukāramātratvāt tadviṣayatāyā iti bhāvaḥ /\nna hi tādātmyatadutpattilakṣaṇaḥ sambandhaḥ svarūpeṇopapujyate /\nki nāma? niyāmakatayā, tadatra saḍketa eva niyāmako yadi syāt ko doṣa ityāśayavānāśaṅkate--saḍketeti /\n<lg>\n<l>tadeva dṛṣṭaṃ sat smārayedetānniyameneti śeṣaḥ /</l>\n<l>kimetāvapītyata āha--tatraiva ceti /</l>\n<l>anugatamanugamagocaraḥ /</l>\n<l>ata eva sāmānyaṃ deśakālānugatam, tatraiva saḍketasya sukaratvāditi bhāvaḥ //</l>\n</lg></p>\n\n<p>kimetāvatāpītyata āha--na ca tattat dṛṣṭaṃ sākṣātkṛtaṃ kiṃ tu svalakṣaṇaṃ darśanagocaraḥ /\nsarūpakatvāditi śeṣaḥ /\n<lg>\n<l>sarūpakatvamevāsya kuta ityata āha--tadeva hīti /</l>\n<l>paramārtho 'kṛtrimamanāropitaṃ rūpaṃ tenāstīti paramārthasat /</l>\n<l>etadeva kuta ityata āha--vijñānasya kāraṇam /</l>\n<l>vijñānasyeti prakṛtopayogāt kāraṇamarthakriyāsamarthaṃ yata ityarthaḥ //</l>\n</lg></p>\n\n<p>nanu sāmānyamapi kiṃ na darśanagocara ityata āha--na tu sāmānyamiti /\nkutaḥ? sarvasāmarthyarahitaṃ hi tat /\nsarvaḥ puruṣārtho heyopādeyarūpastasya sāmarthyaṃ śaktiḥ, tadrahitaṃ yasmāt tat /\n<lg>\n<l>na hi kiñcit puruṣaprayojanaṃ sāmānyasādhyamasti /</l>\n<l>ator'thakriyāyāmaśaktatvāt na tat paramārthasat asattvānnatadvijñānajanakam /</l>\n<l>ajanakatvānna sarūpakam /</l>\n<l>asarūpakatvānna darśanagocara ityarthaḥ //</l>\n</lg></p>\n\n<p>nanu sāmānyasya tāvadarthakriyāvirahād darśanagocaratvaṃ mā bhūt, darśanagocarasyaiva tu vācyatāstu /\nsaḍketo 'pi tatra kenāpyupāyena bhaviṣyati /\ntannirvicikitsameva tarhyarthakriyāsamarthavaspupratipādanābhiprāyavantaḥ prayojakavṛddhāḥ prayojyavṛddhāśca tathāvidhārthapratipattimantaḥ śābde vyavahāre upalabhyanta ityata āha--api ceti /\nna hyaupṇyāt atirikto vahnirnāmāsti bauddharāddhānte /\nna cobhayavādisaṃpratipattiviṣayaḥ pratītamauṣṇyaṃ śītāpanodanaṃ karotītyapi kadācit /\nakurvaddhi sarvathā apratītaṃ na kuryādāropitaṃ vā /\nna ca vahniśabdāt sarvathā vahnerapratītiḥ /\ntasmāt</p>\n\n<p>śabdakalpanollikhitamavastveva vastvābhāsamityabhiprāyaḥ //</p>\n\n<p>jātyādīn paramārthikānabhyupetyāha--tanneti /\nvivekena deśabhedenetyarthaḥ /\navacchedyāvacchedakabhāvena hi mitho yojanā viśeṣaṇaviśeṣyabhāvaḥ /\n<lg>\n<l>sa ca viviktadeśatāpratītyā vyāptaḥ /</l>\n<l>sā cāto nivarttamānā svavyāpyaṃ viśeṣaṇaviśeṣyabhāvamādāyaiva nivartate /</l>\n<l>tataśca jātyādīnāṃ parasparamasambandhānna svatanatreṣu teṣu śabdo 'pi sukarasaḍketeḥ /</l>\n<l>tathā ca na saṃsṛṣṭavedanamityarthaḥ //</l>\n</lg></p>\n\n<p>etena śabdasya vivekagrahasaṃbhave 'pi tadyojanā nirasto boddhavyā /\nekamasamuditam /\navibhāgamanaṃśam /\nsvalakṣaṇaṃ</p>\n\n<lg>\n<l>trailokyavilakṣaṇam /</l>\n<l>tathātatheti /</l>\n<l>guṇakarmādisamuditatvena sādhāraṇatvena vikalpyate /</l>\n<l>na tu daśyata ityarthaḥ //</l>\n</lg>\n\n<p>api ca paramārthasadvastutrayavedane 'pi vivekeneti śeṣaḥ //</p>\n\n<p>nanu na hyekajñānaviṣayau samānakāle 'ḍgulyau na kāryakāraṇabhūte iti niyatapūrvāparatve 'pi te sarvajñaikavijñānagocarau na tatheti yuktaṃ vaktum /\nyadyucyeta ko doṣaḥ? na hyupalabdhibhedābhedaprayukte kāraṇākaraṇatve /\nkiṃ tarhi? yadanapekṣaṃ tat kāraṇam sāpekṣaṃ ca kāryamiti, tadatrāpi samānam /\nekajñānagocaratve 'pi yadavacchedakaṃ</p>\n\n<p>tadviśeṣaṇam, avacchedyaṃ ca viśeṣyamiti /\nyattu naivaṃ na tat yathetyata āha--viśeṣaṇaṃ khalviti /\nnānyatheti /\natiprasaḍgāditi śeṣaḥ /\ntarhi upakāro 'pi kaścidastvityata āha--na caiketi /\nkimiti na syādityata āha--tayoriti /\n<lg>\n<l>prasaḍgāditi śeṣaḥ /</l>\n<l>svarūpataḥ paurvāparyaniyamaḥ kāryakāraṇabhāvaḥ /</l>\n<l>jñāptitastu jñāpyajñāpakabhāvaḥ /</l>\n<l>sa cāyamekajñānagocarayorekakālayośca dvirūpo 'pi niyato nāsti yasmādityarthaḥ //</l>\n</lg></p>\n\n<p>syādetat /\nyadyapyuktasvarūpamupakāradvayaṃ na saṃbhavati tathāpyādhārādheyabhāvo bhavet, sa hi samānakālayoreva kuṇḍabadarayordṛṣṭaḥ /\n<lg>\n<l>kṣaṇabhaṅgastu tvayāpyupapādanīyo mayāpibhañjanīya ityata āha--api ceti /</l>\n<l>yadyapi tīrthikaiḥ kuṇḍādhāvaśānna badarasyaiva apatanadharmakasyotpādaḥ svīkriyate sthaimaśraddhājaḍatvāt, tathāpi gatinivṛttilakṣaṇāṃ gurutvapratibandhakasaṃyogalakṣaṇāṃ vā sthitiṃ taddharmabhūtā vidadhadeva badarasya kuṇḍamādhāratayā abhyupetaṃ taiḥ /</l>\n<l>kiṃ cāto 'ta āha--tadvadihāpīti /</l>\n<l>etāvatāpi kimityata āha--na ca śaktyantarairiti //</l>\n</lg></p>\n\n<p>yadyapi badaravajjātyādīnāṃ dharmasya kasyacidupajanāpāyarūpamupakāraṃ nābhyupagacchatyeva paraḥ, tathāpyabhyupagamavādo 'yaṃ saugatasyeti mantavyam //</p>\n\n<lg>\n<l>tathā ceti /</l>\n<l>sannityanena hi vikalpena sattvopakārasamartho viṣayīkṛtaḥ na ca tato 'nyaḥ kaścid dravyatvādyupakārasamartho 'sattvopakārasamartho 'sti, yatra dravyādivikalpāḥ sārthakāḥ syuḥ /</l>\n<l>tasmādete dravyavatvādyupakārasamarther'the sattvopakārasamarthābhedini pravartamānāstadadhikaraṇamarthamaspṛśanto 'narthakāḥ prasaktā iti samudāyārthaḥ //</l>\n</lg>\n\n<p>bauddhasyātiparāmarśakuśalatāṃ codyasya cātitucchatāmālakṣyāsmākameva matilāghavaṃ saṃbhāvayiṣyatītyāśaḍkya tadgranthaṃ likhati--yadāheti /</p>\n\n<p>ayaṃ vārttikārthaḥ /\nyasya darśane nānopādherapyarthasya dhīḥ vikalpadhīrgrāhikā bhedino viśiṣṭasya /\nnānopādhyupakārāḍgaṃ yā śaktistadekātmanastasya /\nsarvātmanā sarvaiḥ upādhibhirekasvabhāvasyaivopakāryasya viśeṣyasya grahe sati ko bhedo bhidyata iti bhedo viśiṣyata iti yāvat /\n<lg>\n<l>aniścitaḥ syāt? api tu sarvopādhimirviśiṣṭo niścita eva syādityarthaḥ /</l>\n<l>emasyopādheḥ upakārakasvabhāve grāhye gṛhyamāṇe sati nopakārā upakārakāḥ svabhāvā upādhyantarāṇāṃ tato 'pare bhinna vidyante ye tasminnekopakārakasvabhāve dṛṣṭe 'pi na dṛṣṭāḥ syuḥ /</l>\n<l>kiṃ nāma? sa ervekasvabhāvaḥ sarveṣāmupakārakaḥ tatasadgrahe tadekopādhiviśiṣṭagrahe /</l>\n<l>sakalagrahaḥ sakalopādhiviśiṣṭagrahaḥ prasakta ityarthaḥ //</l>\n</lg></p>\n\n<p>nanu varaṃ vastusvabhāvavādamāsthāyānupakāryānupakārakayorapi viśeṣaṇaviśeṣyabhāvaṃ spaṣṭadṛṣṭamupapādayituṃ śaktāḥ pare /\nupādhupādhimabhdedāccāpaunarūktyam /\nna punaḥ saugatāḥ sattvādīnāmupādhīnāṃ vastutvānabhyupagamāt /\nevaṃ ca tvaccharāstvayyeva nipatitā ityata āha--asmākaṃ tviti /\nyacca gṛhṇanti sāmānyamātram, yaccādhyavasyanti santānam /\nna manāgapi sāmānyenāpi rūpeṇa /\ngāhante gocaranti /\ntasyālīkatayā vastudharmatvābhāvādityarthaḥ /\ntarhi kathamavisaṃvādakāḥ pravartakā vetyata āha--pāramparyeṇeti /\ntataḥ kimityata āha--ata iti /\nyatra viṣayādhīnā dhīḥ tatra</p>\n\n<lg>\n<l>tadāyattau viśeṣāviśeṣau, atra tu viparyayo viṣayasyaiva pratibhāsasattayā buddhyadhīnatvāt /</l>\n<l>tadiha vikalpasya viṣayo viśeṣyaḥ /</l>\n<l>tattadvadviśeṣaṇaviśiṣṭatayāpi kiṃ bhinno 'bhinno vetyatra vikalpa eva sākṣī, na vicāra ityarthaḥ //</l>\n</lg>\n\n<lg>\n<l>nanu paramārthasannartho mā bhūdvikalpasya viṣayaḥ, janakastu bhaviṣyatītyata āha--api ceti /</l>\n<l>na vikalpikāmapīti /</l>\n<l>apirbhinnakramaḥ /</l>\n<l>artho vikalpasya na gocaro janako 'pi netyarthaḥ //</l>\n</lg>\n\n<p>arthopayogaḥ sannikarṣaḥ /\nna ca yadevetyādi /\nnyāyāditi /\nvācyamiti śeṣaḥ /\nno khalviti /\nsmaraṇendriyayorekaviṣayasāmarthyābhāvāt na parasparāpekṣatvam /\ntataśca sa evārthopayogī'viśiṣṭa ityarthaḥ /</p>\n\n<p>ekagocaratvamevānayoḥ kuto netyata āha--tadgocaratve ceti /\nananubhūtapūrvāṇāmapyarthānāṃ cakṣuṣorvyāpāramātreṇa</p>\n\n<p>pūrvāvasthāsmaraṇaprasaṅga ityapi draṣṭavyam /\ntena syāt /\n<lg>\n<l>tathā sati prasajyetetyarthaḥ /</l>\n<l>akṣāpāye 'pi netradhīrityupalakṣaṇam /</l>\n<l>vāsanābhāve smṛtidhīrityapi draṣṭavyam /</l>\n<l>sahate pratīkṣata ityarthaḥ //</l>\n</lg></p>\n\n<p>siddhāntamupakramate--atreti /\ngaurayamityādervikalpasya tāvadabhilāpasaṃsargayogyapratibhāsavadarthasākṣātkāro 'pyanubhavasiddhaḥ /\nasti cosyendriyārthānvayavyatirekānuvidhānam,</p>\n\n<p>tadanyathāsiddham, tayorālocanamātra eva caritārthatvāditi cet? tat kimidānīmālocanasyāyaṃ mahimā vikalpopajananaṃ prati? tathā sati tasmānna kadācit apyālocanaṃ jāyeta /\nvāsanāparipākavirahānna tatheti cet? sa khalu vāsanāparipāko yadi niyamādindriyārthamadhyamadhiśete kathaṃ na tadapekṣā kāryasya? kākatālīyaścet? sannidhisannihiteṣvapīndriyārtheṣu kadācid viśiṣṭād vāsanāparipākāt sākṣātkāravān vikalpa utpadyata /\nna vai sākṣātkāvān vikalpaḥ kaścit, kiṃ tu nirvikalpakabhedāgrahāt tadvānivāvabhāsata iti cet--na, pramāṇābhāvāt /\nna</p>\n\n<p>hi vivādādhyāsitavikalpagato darśanavyāpāro 'yamaupādhika ityasti pratyakṣam /\nnāpyanumānam /\ndarśanavyāpāratā kalpanāpoḍhatvena vyāptā, taccāto nivartamānaṃ tāmapi nivartayatīti cet--na, viparyayasyāpi vaktuṃ sukaratvāt /\ntathāhi</p>\n\n<p>darśanavyāpāratvaṃ kalpanānugatatvena vyāptam /\n<lg>\n<l>tacca tadanugatatvamālocanānnivartamānaṃ svavyāpyaṃ darśanavyāpāratvamapi nivartayati /</l>\n<l>tathā ca vikalpasānnidhyādaupādhiko darśanavyāpāro 'yamālocanamiti kiṃ na syāt? anubhavastūpādhiśaṅkayā tvayaivāsākṣīkṛtaḥ /</l>\n<l>anāgate vikalpe kathamiva taddharmo nirvikalpake pratibhāseteti cet--na, kālabhedasyobhayatrāpi tulyatvāt /</l>\n<l>upādānopādeyabhāvaśca niyamahetuḥ samānaḥ //</l>\n</lg></p>\n\n<p>nanūpādādharmā upādeyamanugacchanti /\nna tūpādeyadharmā upādānamiti cet--na, vastuto 'vastudharmāṇāmapratisaṃkramāt /\nābhimānike tu pratisaṃkrame 'niyamaḥ /\nupādānapratyayabalādupādeyapratyayastathotpadyata iti cet? hanta yadi sākṣātkāraḥ sākṣātkāravānutpadyate kathamasya tathātvamaupādhikam /\n<lg>\n<l>tāvanmātrādevendriyādinirapekṣādupajātamityetāvataiva tadaupādhikamityucyata iti cet--na, samanantarapratyayasākṣātkāramahimnā sākṣātkārotpattāvasākṣātkārānutpādaprasaḍgāt /</l>\n<l>na cāsākṣātkāriṇaḥ sākṣātkāraḥ kadācidupapadyeta /</l>\n<l>sahakāriviśeṣādevamapi syāditi cet? tarhi yādṛśi kārye yādṛganvayavyatirekānuvidhānaṃ dṛṣṭam, tādṛśasya tatra sahakāritvamāstheyam /</l>\n<l>dṛṣṭaṃ cobhayavādisaṃpratipannanirvikalpake sākṣātkāraṃ pratīndriyārthayoḥ sāmarthyam, na vikalpasya ityuktaprāyam //</l>\n</lg></p>\n\n<p>evaṃ tāvadarthaṃsākṣātkaraṇaṃ svābhāvikam /\ntannāntarīyakatayā indriyārthasāmarthyasamutthatvamasya sthitam /\navisaṃvāditvamapyasyānopādhikam /\ntathāhi, yadyasya pāramārthiko visaṃvādaḥ syāt, tadā pratīyamāno 'pyaupādhiko 'yamavisaṃvāda iti saṃbhāvyeta, sa ca deśakālākārakṛtastāvanna bhavati /\nananugatamevānugatatayā darśayatīti cet--na, asādhāraṇasya svalakṣaṇasya vikalpenāsaṃsparśāt /\nsaṃsparśe vā tajjanyatvaprasaṅgaḥ /\n<lg>\n<l>ajanakasyaiva tu vastusato viṣayatve pratyakṣatvamarthasāmarthyasamutthatvena vyāptamiti suptapralāpaḥ /</l>\n<l>vikalpastāvat sādhāraṇaṃ svarūpamullikhanneva pravartayati /</l>\n<l>tacca sarvasāmarthyarahitam /</l>\n<l>na cārthakriyārthī tadasamarthaṃ dṛṣṭvā pravartate, tato 'samarthameva samāropitasāmarthyaṃ vikalpyate //</l>\n</lg></p>\n\n<lg>\n<l>tathā ca kathamasya viparītāroparūpasya saṃvādo nāmeti cet--na, yadi hi sāmarthyamevāropayet, asādhāraṇamevollikhet /</l>\n<l>na hyanyadasādhāraṇādrūpāt samarthaṃ nāma tava darśane /</l>\n<l>tasmāt samarthamiva taddarśayati vikalpaḥ /</l>\n<l>ivārthaśca na tatrāropyaḥ, vikalpārthasya samarthenāsādṛśatvāt //</l>\n</lg>\n\n<p>nanvasāmarthyavyāvṛttimātrameva sāmarthyaṃ na tu tattvāntaram, tasya ca na sādhāraṇarūpavirodhaḥ /\ntathā caikātmyaprathanaṃ na viruddhamiti cet--na, avirodhe sati samāropānupapatteḥ /\nna hi yad yatrāviruddhaṃ sat prathate tat tatrāropitaṃ nāma /\n<lg>\n<l>tasmād bhedāgrahāt pravṛttiḥ /</l>\n<l>na ca sa eva visaṃvādaḥ /</l>\n<l>tathā ca satyālocanamapi visaṃvādi syāt, kalpanālocanayorbhedānullekhāt /</l>\n<l>etena svapratibhāse 'narthe arthādhyavasāyena pravṛtteriti parāstam //</l>\n</lg></p>\n\n<p>anarthatvaṃ hi vikalpādabhedo vikalpyasya syāt, ālocanīyād bhedo vā? na tāvat kalpanāgocarasyālīkasya kalpanayā abhedaḥ saṃbhavati, yena bhedollikhanamāropaḥ syāt /\nālocanīyād bhede 'pi</p>\n\n<lg>\n<l>nābhedapratheti nāropaḥ /</l>\n<l>svapratibhāse 'nartha iti vacanāt naiṣa doṣaḥ /</l>\n<l>sa khalvākāro vikalpādabhinno 'pi bhinna āropyata iti cet? yadi tāvat vijñānanayamālambyaitaducyate, tadālocanasyāpyeṣaiva gatiriti tasyāpyāroparūpatvāt /</l>\n<l>grāhyākāre 'prāmāṇyaṃ vikalpasyāpi svātmani ca saṃvedanatvādubhayorapi prāmāṇyameveti na kaścid viśeṣaḥ //</l>\n</lg>\n\n<p>atha bāhyamarthamadhikṛtya prastuteyaṃ kathā? tathāpi yādṛśākāro vikalpastādṛśākāra eva bāhyatayā pratibhāseta? na cāsau sādhāraṇākāraḥ samasti /\ntato yedatat sādhāraṇaṃ rūpamābhāti tanna vikalpākāramabhiniviśate</p>\n\n<lg>\n<l>iti bahirevāvatiṣṭhate /</l>\n<l>bāhyatvavat sādhāraṇatvamapyasyāropyata iti cet--na, asādhāraṇyasya pāramārthikasya kvacidapyanupalabdherāropayitumaśakyatvāt /</l>\n<l>asadullekhe tvalīkālambanatvameva vikalpasyābhyupagataṃ syāt /</l>\n<l>tatra cāropasaṃbhāvanaiva nāstītyuktam //</l>\n</lg>\n\n<p>pūrvāparayorvikalpākārayorabhedānusandhānameva sādhāraṇyamiti cet--na, ākāriṇāṃ bhedapratītāvākārāṇāmekatvena pratisandhātumaśakyatvāt, tayostādātmyāmyupagamāt /\nvikalpasyātmāpyākāro bhinno bāhyatayāropitaḥ /\ntato vikalpātmānāṃ bhedāvasāye 'pi nākārāṇāṃ bhedāvasāyaḥ /\ntatastadekatayānusandhānamiti cet? hanta, yadyayamākāro vikalpātmā tatheti pratīyeta, kathaṃ bāhyatvenāropyeta? tādātmyāpratītistūbhayathāpi syāt, asvasaṃvedyatvād vikalpasya, svasaṃvedanatvena vā, tato bhinnātvāt tādātmyasya /\nādyaḥ tāvat saugatairanabhyupagamādeva duḥsthaḥ /\ndvitīyastu sarvairevāvagataḥ /\navagataṃ na tu niścitamiti cet--na, niścayāniścayalakṣaṇaviruddhadharmasaṃsarṅgeṇa bhedāpatteḥ /\nvyāvṛttyorbheda eva na tu vastunīti cet? atha keyaṃ vyāvṛttirnāma? na kiściditi cet? evamastu /\ntathā ca nāropavārtāpi /\ntato nāsyopadarśitārthavisaṃvādagandho 'pi /\nasadarthaprakāśanameva visaṃvādanamiti cet? āstāṃ tāvadevat, yathāviṣayamātramatra vivakṣitam, prakṛtopayogāt /\nevaṃ cāviparītārthatvāt prāmāṇyam /\npramāṇasya sataḥ sākṣātkāritvāt pratyakṣatvam /\n<lg>\n<l>asmadādipratyakṣatvācca indriyārthasāmarthyasamutthatvam /</l>\n<l>evaṃ sati sarva eva saugatenaprayujyamānāḥ kālātyayāpadiṣṭatayā pratipakṣahetavaḥ padamadhyāropayitumasamarthāḥ prāgeva vikalpasyāpratyakṣatāṃ sādhayitum /</l>\n<l>tathāpīdamavaśiṣyate, yadetāvatāpi na paramārthasad viṣayasya prāmāṇyaṃ sādhitam /</l>\n<l>tatra cāvayorvivāda iti tatrāha--syādvirodha iti //</l>\n</lg></p>\n\n<lg>\n<l>nanu paramārthasato 'bhilāpasaṃsargayogyatā aśakyavyutpādanaiva kṣaṇikatvāt jagata ityata uktam--sthemabhājamiti /</l>\n<l>nanu sthairyasiddhāvapi jātyādīnāṃ durūpapādatvāt kathaṃ paramārthasato 'bhilāpasaṃsargayogyatetyata uktam--jātyādimantam /</l>\n<l>tathā ceti //</l>\n</lg>\n\n<lg>\n<l>yadyapyuktarūpārthavyavasthāpane sati kālātyayāpadiṣṭo 'yaṃ prasaṅgahetuḥ, taddarśanecāpakṣadharmaḥ,na hyasti saṃbhavo vikalpasyārthasāmarthyasamutthatvaṃ niścitamaniścitaṃ ca tadarthasya paramārthasattvam, tathāpi paro 'pi tannirākaraṇasiddhyaiva pratyavasthito na rājājñayā nirākaraṇīyaḥ /</l>\n<l>tasmādāpātatastatsandehe sandigdhavipakṣavṛttitvamevāstvityarthaḥ /</l>\n<l>etena viparyayo 'pi nirākṛto boddhavyaḥ //</l>\n</lg>\n\n<lg>\n<l>namu santu jātyādayaḥ paramārthabhūtāstathāpi yadi te 'pi piṇḍātmabhūtāḥ kathaṃ bhedena pratibhāsaren? tathā apratibhāsamānāśca kathaṃ viśeṣyatayā viśeṣyamavacchindyuḥ, anātmabhūtāścet kathaṃ sāmānādhikaraṇyamaśnuvīrannityata āha--na ceti /</l>\n<l>tathāpi śabdo bhinnātmā atadvṛttiḥ kathamavacchedakaḥ syāt, yadi tadgatastadātmā vā na pratīyeta /</l>\n<l>evameva tvavacchede 'tiprasaṅgaḥ /</l>\n<l>avacchedapratītau tu bhrāntirityāśaṅkate--na ceti //</l>\n</lg>\n\n<lg>\n<l>abhedakalpanamavacchedakalpanam /</l>\n<l>tacca tadātmatayā tatsaṃsargitayā vā? uktametat iti na hi tadvṛttitayaiva tatsaṃsarga iti niyamaḥ, api tu taṭasthenāpi jñāneneva jñeyasya vācakena vācyasya na viruddha ityarthaḥ //</l>\n</lg>\n\n<p>nanu taṭastho 'pyayamavacchedako na sattāmātreṇa, api tu jñātaḥ /\n<lg>\n<l>na tu śabdajñāne tadānīṃ śravaṇasya vyāpāraḥ, viṣayasya viprayogāt /</l>\n<l>savyāpāre cakṣuṣi manasastatra vyāsaḍgācca /</l>\n<l>tasmādyathā svpnāvasthāyāmindriyoparame 'pi pūrvasaṃskārapāṭavānmanasaivaikena avidyamānā apyarthā viṣayīkriyante, tathā aśabdavyāvṛttivikalpajanitavāsanāpaṭunā cakṣuṣaiva manasā vā śabdo 'pi viṣayīkriyata ityavidyamānaśabdālambanatvād bhrāntirevetyata āha--na ca śabdārthayoriti /</l>\n<l>ekendriyagrāhyatetyatra prasaṅga iti śeṣaḥ //</l>\n</lg></p>\n\n<p>ayamarthaḥ, yadi mano 'bhiprāyeṇaikendriyagrāhyatā prasajyate na kiñcidaniṣṭam, tasya sarvaviṣayatvāt /\natha</p>\n\n<p>bāhyendriyamabhipretya, tatrāpi kiṃ nāma yojanātmake vikalpe, kiṃ vā jātyādiyojanātmake? tatra nāmno viśeṣaṇatvapakṣastāvadanabhyupagamenaiva parihṛtaḥ /\nupalakṣaṇatvaṃ tu taṭasthasyaiveti pratipāditameva /\n<lg>\n<l>taccendriyāntaropanītasyapi nirvahatīti naindriyake vikalpe nāmasphuraṇamupayujyate /</l>\n<l>jātyādiyojanāyāṃ tu śabdasmaraṇasyāpi nāstyupayogaḥ, prāgeva tadgrahaṇasya, tasyānavacchedakatvāt /</l>\n<l>kevalaṃ kimiti niyamataḥ smaryate śabda ityavaśiṣyate /</l>\n<l>tatredamuktam--kiṃ tviti //</l>\n</lg></p>\n\n<p>tatkimidānīṃ śabdasmaraṇasya na kaścidastyupayoga ityata āha--indriyajavikalpotpādaṃ prati /\nvyavahāraṃ prati</p>\n\n<p>tvastyevopayoga ityarthaḥ /\nsaḍketasamayeti /\npūrvāvasthāsmaraṇagrahaṇayoranyataropalakṣaṇaparam /\nśabdastu na niveśayatyātmānaṃ gṛhītaḥ smṛto 'pīti śeṣaḥ /\n<lg>\n<l>cakṣuṣāpi sa evāyaṃ dṛśyate, na tu pūrvahṛdayasthaḥ śabdo 'pītyarthaḥ /</l>\n<l>etadeva vyākhyāya ślokāntareṇa draḍhayati--ananena hītyādi /</l>\n<l>na tu śabdaniveśanamapīti /</l>\n<l>śabdarūpamapi viṣayamityarthaḥ //</l>\n</lg></p>\n\n<p>yadyapi saṃjñā hītyādi śloke sā taṭasthetyetāvadeva prakṛtopayogi, tathāpyanāgataṃ pratividhitsuravayavāntaraṃ vyācaṣṭe--nārthendriyeti /\narthasahitamindrayamarthendriyam /\nyadyapi kṣaṇamaṅgapakṣe 'pi,</p>\n\n<p>pratyekamasamartheṣu yeṣu saṃbhāvyate guṇaḥ /</p>\n\n<p>saṃhatau hetutā teṣām</p>\n\n<p>iti nyāyenātiśayaparamparotpādena pūrvāvasthāsmaraṇādisahakārimadhyamadhyāsīnaṃ yadevendriyaṃ tadeva vikalpajanakaṃ netaraditi nāsti kaścid virodhaḥ /\ntathāpi vikalpasya sthiraviṣayatvāt kṣaṇikatvasvīkāre nirviṣayatvamāpādyeteti nisphalaḥ prayāsaḥ syāditi manyamānaḥ sthairyamālambyaiva pariharati--na ca janakatveti /\nsyādetaditi /\nsyādetatsahakāritvaṃ saṃskārasyendriyaṃ prati, yadyanayorviṣayabhedo na syādityarthaḥ /\n<lg>\n<l>tatkimiti /</l>\n<l>indriyasaṃskārayoḥ parasparādhipatyaṃ viṣayabhedāt kīdṛśānna bhavati kiṃ pratipattyanubandhino, vyāpārānubandhino vā? na tāvadādyaḥ, tathāvidhaviṣayabhede 'pi gandhajñānacakṣuṣoḥ parasparādhipatyena rūpajñānotpattidarśanāt /</l>\n<l>dvitīyastvasiddhaḥ, tasya kāryeṇānuvidhīyamānatāmātronneyatvāt /</l>\n<l>etaccomayamapyubhayavādisiddhamityarthaḥ //</l>\n</lg></p>\n\n<p>nanu vyāpāranubandhitayā saṃskārasya yadi purovartī viṣayaḥ, tadā atītāvasthāsphuraṇaṃ na syādeva /\nna hyanyaviṣayo vyāpāraḥ, anyatra kriyetyabhyupagamaḥ /\ntasmādatītaviṣayatvāt kriyāyāḥ vyāpārānubandhitayāpi saṃskārasya sa eva viṣayaḥ, na tu purovartī /\n<lg>\n<l>evamindriyasyāpi yadyatītāvasthasyaiva vyāpāravato viṣayaḥ, tadā purovartiviṣayasphuraṇaṃ na syāt /</l>\n<l>tasmāt tasyāpi vyāpāravataḥ purovartyeva viṣaya iti vyāpārato 'pi kathamekaviṣayateti? samanantarapratyayastu pratipattito gandhaviṣayo 'pi vyāpārato rūpaviṣayaḥ /</l>\n<l>rūpaviṣayavyāpārameva cakṣurapekṣate /</l>\n<l>na hi cakṣuṣyapi sahakāriṇi gandhajñānād gamdhajñānam, api tu rūpajñānameveti //</l>\n</lg></p>\n\n<p>naitatsādhīyaḥ, sahakārībhedādeva vyāpārabhedasyāpi niyamāt /\nna hi cakṣurādisahakārivirahe 'pi gandhajñānasya rūpaviṣayavyāpāraniyamaḥ /\ntathā sati gandhajñānād rasanādisahakāriṇo 'pi rūpajñānameva syāt, na rasādijñānam /\ntasmāt kevalasya cakṣuṣo yadyapi rūpameva vyāpāraviṣayaḥ, tathāpi pūrvāvasthāsaṃskārasahakārimatastadvāneva purovartī vyāpāraviṣaya iti na kaścid virodhaḥ /\n<lg>\n<l>pūrvāvasthā cakṣuṣā asannikṛṣṭā kathaṃ tadvyāpāraviṣaya iti /</l>\n<l>avaśiṣṭaṃ tu śaṅkate--nanvatīteti /</l>\n<l>atra tatsaṃbandhameva tadvyāpāraviṣayatvaṃ syāt, saṃbandhasya tadvyāpakatvaṃ vā? ādyaṃ nirākāroti--tatkimiti /</l>\n<l>dvitīyaṃ śaṅkate--nanvasaṃbaddhamiti //</l>\n</lg></p>\n\n<p>pradhānavyāpāraviṣayatā hyavāntaravyāpāraviṣayatayā vyāptā, sā cātītāvasthāto nivartamānā tāmapi nivartayati /</p>\n\n<p>atha savikalpake janayitavye pūrvāvasthāsmaraṇamevāvāntaravyāpāro na tu viṣayasambandhaḥ, tadā lakṣaṇavirodho dūṣaṇamityarthaḥ /\nmā bhūditi /\nindriyāgocaraḥ indriyasannikarṣagocara ityarthaḥ /\nna ceti /\nayamāśayaḥ, na tāvat sarvathaivātītāvasthā nendriyasannikṛṣṭa, saṃyuktaviśeṣaṇatāyāḥ saṃbhavāt /\nasyāpi saṃyuktasamavāyavat pratyakṣajñānotpādakatayā sannikarṣapadena saṃgrahāt /\nyadyapi samavāyetarabhāvarūpadharmeṣu saṃbandhāntaragarbha eva viśeṣaṇaviśaṣyabhāvaḥ, tathāpi vidyamānadharmaviṣayaiva sā vyavasthitiriti na kaścit sūtravirodha iti yadyapi rahasyam, tathāpi atītāvasthāyāḥ saṃbandhānabhyupagame 'pi na kācillakṣaṇakṣatiḥ /\nna hi yāvatpratyetavyagocara indriyasannikarṣa</p>\n\n<lg>\n<l>iti sūtram /</l>\n<l>kiṃ tarhi? indriyārthasannikarṣajanitaṃ vijñānaṃ pratyakṣaphalam /</l>\n<l>tathāvidhaphalaviṣayor'thaḥ pratyakṣaḥ /</l>\n<l>tathāvidhaphalasādhanaṃ pratyakṣaṃ pramāṇamiti //</l>\n</lg>\n\n<p>syādetat /\nkāryamekamadhikṛtyendriyasannikarṣasaṃskārayoḥ parasparasahakāritā, tadeva tvekamanayoḥ kuta ityāśayavān codayati--nanu pūrvāpareti /\nsūcīkaṭāhanyāyena paścāduktamapi prathamaṃ vivṛṇoti--tathā hīti /\nyadyapi tadityullekho na sarvavikalpavyāpī, tathāpi pratisandhānajñāne tāvadasti /\ntasya ca prāmāṇyaṃ sthiravādibhiravaṣyābhyupetavyam /\nanyathā sarvamālūnaviśīrṇamāpadyate /\npareṇāpi tadeva viśeṣato nirākartavyam /</p>\n\n<p>tannirākaraṇenaiva hi jātyādyabhāve apratisandhānātmakasyāpi vikalpasya pratyākhyānamayatnasiddhamityabhisandhiḥ //</p>\n\n<p>nanu viruddhadharmasaṃsargo 'pi syāt, na ca bheda ityata āha--trailokyasyaikatvaprasaḍgāt /\ntathā ca</p>\n\n<p>bhedavyavahārasyākasmikatvaprasaṅga ityarthaḥ /\nviṣayabhedaśceti /\n<lg>\n<l>yadyapi viṣayabhedavato 'pi sarvajñavijñānasyaikatvamakṣatameva, tathāpi kṣaṇikānekakālīna (?) nīlālambanatvamava yadi pratisandhānasya paro 'bhyupagacchet, na tasya kācidiṣṭasiddhiḥ /</l>\n<l>nāpyasmākamidamaniṣṭaṃ kiṃ tu tadaparispharaṇameva vikalpe /</l>\n<l>tasmādāropitaikatvaviṣayatvamasya pāramārthikaikatvaviṣayatvaṃ vā? tatra prathamaṃ yadi paro 'bhyupagacchedanukūlayedevāsmān tasmāt nānāvasthāviśiṣṭapāramārthikaikaviṣayatayāstyekatvaṃ parābhiprāyagocaraḥ /</l>\n<l>tacca viṣayabhedāpādanenaiva nirasyata ityamisandhiḥ //</l>\n</lg></p>\n\n<p>atrocyata iti /\nyadyapi tadidamitijñānaṃ pūrvāvasthāyāmapyaparokṣameva /\nna hi tadityullekhādeva parokṣatvam /\ntathā sati śābdalaiḍgikavikalpānāṃ tadityullekhavirahiṇām aparokṣatvaprasaḍgāt /\nnāpīdamāspadatvādeva sākṣātkāra iti bauddhasyābhyupagamo 'pasiddhāntaprasaḍgāt /\nkiṃ tu sannihitaviṣayamasannihitaviṣayaṃ vā yadeva liḍgādinirapekṣeṇa indriyeṇa vijñānaṃ janyate, tadevāparokṣarūpaṃ samutpadyate /\nanindriyajaṃ tu parokṣamiti vibhāgaḥ /\ntatra parokṣamaparokṣaṃ vānubhūtāvasthāviśiṣṭaviṣayatayā tadityullikhyate /\n<lg>\n<l>sannihitaviṣayatayedamiti /</l>\n<l>so 'yaṃ viṣayakṛto viśeṣaḥ /</l>\n<l>tathāpyabhyupagamavāde 'pi na kaścid virodha iti pratibandigraha iti mantavyam /</l>\n<l>tasmād viṣayabhedādavirodha iti tvayā samādhātavyamiti cet? nanvihāpīti //</l>\n</lg></p>\n\n<p>tat kimidānīṃ vikalpavikalpanīyayoryathā bhedastathaiva tadidantāspadayorapīti? nanvevaṃ sati dattaḥ svahasto bauddhānāmityata āha--sambandheti /\n<lg>\n<l>viśeṣaṇe uttaratrāpyevam, viśeṣyaṃ tvekameva /</l>\n<l>tatra cāparokṣatvamevāsyetyāśayaḥ /</l>\n<l>yo 'pīti /</l>\n<l>atrāpinānādigdeśasambandhaḥ pratibandīkartavyaḥ //</l>\n</lg></p>\n\n<p>nanu pratyabhijñānānnānākālasabaddhaikatvasiddhau parasparāvinābhāvabhaṅgaprasaṅgaḥ, tacca lūnapunarjātakadalīkāṇḍādau vyabhicāradarśanādapramāṇameva /\nna ca kadalīkāṇḍapratyabhijñānataḥ padmarāgapratyabhijñānasya kañcid viśeṣamupalabhāmahe /\nnanu nānādigdeśasaṃbaddhasyāpi tava kadācidekatvamupalabhyate, tat kathaṃ tasyāpyekatvaniścayaḥ? atha nānādigdeśasaṃsargaḥ svāśrayaṃ bhedayitvā na nivartata iti niḥsvabhāvatā vāpādayet, anaikāntiko vā syāt /\nato nāyaṃ viruddhaḥ /\n<lg>\n<l>siddhāstarhi saṃyogāvayavyādayaḥ /</l>\n<l>tulyaṃ caitat kālabhede 'pi /</l>\n<l>tathā hi yadi pūrvāparakālasaṃbandho vastuni virudhyeta, vijñāne 'pi virudhyeta /</l>\n<l>tathā ca vijñānamapyekamatītavartamānaviṣayaṃ na syāt //</l>\n</lg></p>\n\n<p>evaṃ ca buddhīnāṃ niyatārthatayā pratisandhānagandho 'pi na syāt /\ntathā ca mūlābhāvānnirīhaṃ jagajjāyeta /\nsarvajñaśca dattajalāñjaliḥ prasaktaḥ /\natītavartamānaviṣayatve 'pi naikaṃ jñānamatītaṃ vartamānaṃ ca svīkriyata iti cet? atha kimidra ca vartamānatvam sattvaṃ sadantarasaṃbandho vā? evaṃ cātītatvamapi naṣṭatvaṃ naṣṭāntarasaṃbandho vā /\ntatra sadantaranaṣṭāntarasaṃbandhaḥ pratisandhāne sarvajñavijñāne cāstyeva naṣṭānaṣṭaviṣayatvāt /\ntadaviṣayatve</p>\n\n<p>pratisandhānatvasarvajñatvānupapatteḥ /\nsattvanaṣṭatve parasparaṃ virudhyete, te caikatra pratisandhāne na sta iti cet? evaṃ tarhi padrāgamaṇirapyutpatterārabhya svāvayavavibhāgaparyantaṃ satsvarūpaḥ /\nnāsya naṣṭatvasaṃsargaḥ /\nsa eva tu satā kenacit saṃsṛṣṭaḥ kenacidasatā pratisandhānamiva sadasabhdyāṃ viṣayābhyāmiti /\ntannāsti viruddhadharmasaṃsargaḥ /\ntataḥ parimāṇabhedādayo viruddhadharmasaṃsargā vaktavyāḥ /\nte yatra padmarāgādau na santi tatrautsargikamekatvameveti samaḥ samādhirityabhiprāyeṇa deśamantarbhāvyopasaṃharati--tasmāditi /\nna cānyasya saṃbandhinaḥ kālasya bhedo viruddhadharmasaṃsargaḥ anyasya padmarāgamaṇerbhedaṃ nānātvam /\nna cendriyeti /\nyadi vikalpajātīyaṃ pratīndriyārthasannikarṣo na kāraṇaṃ</p>\n\n<lg>\n<l>vyabhicārāditi parasyābhiprāyastadānujñaivottaram /</l>\n<l>na hi vayamapi vikalpamātraṃ prati tasya kāraṇatvaṃ brūmaḥ, kiṃ tu sākṣātkārivijñānaṃ prati /</l>\n<l>na cāsau indriyārthasannikarṣamantareṇāpi bhavatīti sāram /</l>\n<l>nirvikalpakapratibandigrahastvimamarthaṃ sukhena grāhayitum //</l>\n</lg>\n\n<p>syādetat /\nvikalpasyobhayathāsaṃbhave hi sāmānyavyabhicārādviśeṣamādāya kāryakāraṇatāvadhāraṇaṃ syāt /\nna tu sākṣātkārādirasya viśeṣo 'sti, aupādhikatvāt tasyeti āśaḍkya nirākaroti---na ca vikalpagata iti /\nvikalpagataḥ sākṣātkāralakṣaṇo dharmastāvadanubhūyata ityavivādam, tasyaupādhikatvaṃ na tāvadānubhavikamityāha---sarvā</p>\n\n<p>eva hītyādi /\ntasmād darśanavyāpārā vikalpā indriyārthasannikarṣajanmāna iti yojanā /\nnāpyaupapattikam, upapatteḥ prāgeva nirākṛtatvādityāśayaḥ /\nnanvindriyaviṣaya eva yadi śabdo 'pi pravarteta, so 'pi sākṣātkāriṇameva vikalpamādadhyāt, indriyamapicotprekṣāvyāpāriṇam, viṣayaviśeṣamantareṇa jñāne viśeṣābhāvāt /\ntasmād śabdaikaviṣayatayā pravartamāno vikalpo nendriyaviśayaṃ spṛśati, tadasparśe ca na svābhāvikamasya sākṣātkāritvamityāśanayavānāśaḍkya nirākaroti---na ca śabdeti /</p>\n\n<p>ekatrārthe indriyaṃ kāraṇam anyatra tannirapekṣaḥ śabdādirityarthaḥ /\ntucchatayopekṣaṇīyamapi śiṣyahitatayā dūṣayati---na ca vahnīti /\n<lg>\n<l>vahnijñānāduṣṇajñānādityarthaḥ /</l>\n<l>śītadravyāpagamaḥ, tadapagame vā tadanupalambhaḥ, taddhetukaduḥkhābhāvo vā śītāpanoda ityucyate, sa coṣṇadravyopagamasādhyo na tu tadupalambhasādhyaḥ /</l>\n<l>anyathā sannipātamūḍhasya svedane 'pi doṣāpagamo na syāt, uṣṇadravyānupalambhāt /</l>\n<l>tuhinācalaguhāmadhyavartini ca sarvajñe vaḍavānalasākṣātkāravati tuhinācalavilayaḥ syādityarthaḥ //</l>\n</lg></p>\n\n<lg>\n<l>yasyāpītyādivārttikārthaṃ dūṣayati---na caikeneti /</l>\n<l>upādhayaḥ sattvādayastaiḥ viśiṣṭatvaṃ tairviśeṣaṇaiḥ sambandhaḥ /</l>\n<l>ayamarthaḥ /</l>\n<l>ekenaiva svabhāvena tāvadupakaroti sarvopādhīnāmiti paramārthaḥ //</l>\n</lg>\n\n<p>tatropakārakasyaikasvabhāvatayā upakārāṇāmavacchedānāmupakāryāṇāṃ copādhīnāṃ tadaikatvaṃ syāt, yadyupakārasvabhāvāntarbhūtatvaṃ teṣāmabhyupeyeta, na caivamātiṣṭhāmahe /\ntvayāpyevameva samarthanīyaṃ kiṃ tvalīkaviṣayatayeti viśeṣaḥ /\nsa eṣa nyāyo yadi paramārthasatyapi syāt, kīdṛśo doṣaḥ? na kevalaṃ kālpanike vyavahāre tavedaṃ samarthanamapi tu pāramārthike 'pītyāha---api ceti /\nparamāṇusvabhāva iti ṣaṣṭhatatpuruṣaḥ /\nparamāṇavo jñānasya svabhāva ityapi draṣṭavyam /\nparamāṇusvabhāvatve jñānasyāpi nānātvaprasaḍgāt /\ntathā caikekaparamāṇuniyame sthūlapratibhāso bhrānto 'pi na syāt /\n<lg>\n<l>jñānasvabhāvatve 'pi ca paramāṇunāmapyekatvaprasaḍgādamūrtatvādiprasaḍgācceti sa eva doṣa ityādyuttānaṃ dūṣaṇamutsṛjya anyamāha---teṣāṃ sarvān pratīti /</l>\n<l>paramāṇūnāmekajñānasvabhāvatve vā na te dvitīyena viditā syurityapi draṣṭavyam /</l>\n<l>yadyapi tādātmyābhāve 'pi jñānajñeyayoḥ kāryakāraṇabhāvaḥ saṃbandho viṣayaviṣayiniyamārthaṃ bauddhena svīkṛtastathāpi kāryakāraṇabhāve 'pi ko niyanteti tulyo 'nuyogaḥ /</l>\n<l>ataḥ svabhāvenaivottarayati---svabhāva eveti //</l>\n</lg></p>\n\n<lg>\n<l>bhāvābhāvayoḥ samavāyatadvatorviṣayaviṣayiṇośca vayamapi svabhāvenaiva parasparopahitaṃ sambandhamātiṣṭhāmahe /</l>\n<l>dravyaguṇakarmajātitadvatāṃ yadyapi svabhāvenaivopādhyupādhimabhdāvaḥ, tathāpi sambandho 'pyanubhūyamāno vinā bādhakaṃ nopekṣituṃ yujyate /</l>\n<l>yathā svabhāvike viṣayaviṣayībhāve kāryakāraṇabhāvastvayā nopekṣitaḥ, tasmādatiriktasambandhe kṣaṇabhaṅgasādhanaṃ bādhakamavaśiṣyata ityarthaḥ //</l>\n</lg>\n\n<p>na tāvadviśiṣṭavyavahāra eva nāsti, tasya spaṣṭatayā nihnotumaśakyatvāt tadabhāve sarvavyavahārābhāvaprasaḍgācca /\ntasmādasmaduktaprakārerṣyayā prakārāntareṇāyamupapādanīyaḥ /\ntatrāha---bhinnajñānāgocaratve 'pīti /\napiśabchaḥ codyābhāsatulyatāmātreṇa /\nnanvasti vyavahāro na tu vāstavaḥ, sa ca</p>\n\n<p>yathākathañcidvāsanādvāreṇāpi nirvahet, yeṣāṃ tvayaṃ vāstavaḥ, tairarthadvāraivāsya nirvāhaścintanīya inyāśaṅkate--tābhayāmiti //</p>\n\n<p>tvaduktameva vāsanādvāramupādāya yeti vāstava evāyaṃ vyavahāraḥ syāt, tadā kīdṛśo doṣa ityāśayavānāha--astu tāvaditi /\ntathāpi vāstava evāyamityatra kiṃ pramāṇamityata āha---tathā satīti /\nasyendriyārthasannikarṣajatve svābhāvikaṃ sākṣātkāritvameva pramāṇamityarthaḥ /\nnirvikalpakopadhānaṃ kalpeta vināpramāṇamiti śeṣaḥ /\nyadi hi svakāraṇabalena notpatteravicārakatvaṃ mānasasyāpyavicārakatvaprasaṅga</p>\n\n<p>ityāśayavānā---hanteti /\nmanasaḥ sarvaviṣayatvaṃ na tāvad vyāpārānubandhitayā parasya vivakṣitam, indriyārthasannikarṣasyāpi saṃskārasahitasya tathābhāvavyavasthāpanāt /\ntasmāt pratipattyanubandhitayā vā syāt, sarvavāsanādhāratayā vā? ādyaṃ dūṣayati--yadi pūrvakamiti /\nasmākaṃ tu manaḥ sarvaviṣayakamapi na pratipattyanubandhitayā asarvaviṣayamapratipattirūpatvāt iti bhāvaḥ /\nna ca sakalasaṃskārādhāratayetyāha--acetanatayā na vicārakam iti /\nvicāraupayikasakalavāsanānādhāratvādityarthaḥ /\ntvadabhipretasya ca manasaḥ sakalavāsanādhārakatvaṃ niṣetsyata ityanenābhiprāyeṇāha--tasmādātmaiveti /\nsthitaṃ jñānaṃ jñānavāsanetyarthaḥ /\natra hetuḥ--sa hi bauddheti /\natra</p>\n\n<lg>\n<l>pramāṇam--gamyata iti /</l>\n<l>ataḥ smaraṇe 'sya sāmarthyam /</l>\n<l>co hetau //</l>\n</lg>\n\n<lg>\n<l>nanu yadyevaṃbhūtacetanādhiṣṭhitamindriyam, tarhi nirvikalpakotpattikāla eva labdhasaskārasacivatayā vikalpameva janayedityata āha--sa khalviti /</l>\n<l>prāgālocya udbuddhasaṃskārasamupajātasmṛtisahāyaḥ paścād vikalpayatīti yojanā /</l>\n<l>evaṃ tarhīndriyārthasannikarṣādālocanam, saṃskārodbodhaḥ, tataḥ smṛtiḥ, tatsahāyaśca vikalpayatīti na cakṣuṣaḥ kaścidupayoga ityata āha--cakṣuṣeti //</l>\n</lg>\n\n<lg>\n<l>nanvevaṃbhūtā sāmagrī militāpi yadi cakṣurvyāpāravirahe na vikalpikāṃ dhiyam upajanayet, tatastasyāpi kāraṇatvaṃ kalpyeta, natvetadastītyata āha--gaurayamiti /</l>\n<l>etena sākṣātkāraṃ prati tasyānvayavyātirekau sta iti darśitam /</l>\n<l>etadevābhipretyottaraślokamāha--yathāheti /</l>\n<l>saha cetanayā vartata iti sacetanaḥ //</l>\n</lg>\n\n<p>tathāpi ka upakāraḥ samarthita ityata āha--teneti /\njñāpyajñāpakabhāva ityupalakṣaṇam, kāryakāraṇabhāvo 'pi na sarvatrāstīti draṣṭavyam /\nkvacittu dravyaguṇakarmaṇām astīti nodāhṛtaḥ /\ntadarthālocanānugataṃ smaraṇaṃ yayoste viśeṣaṇaviśeṣye tathokte tayoḥ /\n<lg>\n<l>atadadhikaraṇavyavacchedapratītijananameva viśeṣaṇena viśeṣyasyopakāra ityarthaḥ /</l>\n<l>yadyapi svābhāviko viśeṣaṇaviśeṣyabhāvo nopakāramapekṣata iti tatra tatra vakṣyati /</l>\n<l>na copakāryopakārakabhāvo 'pyupakārāntaraprāptaḥ, tathā satyanavasthāpātāt /</l>\n<l>tathāpīha saṃbhavaprācuryeṇābhidhīyata iti mantavyam //</l>\n</lg></p>\n\n<lg>\n<l>nanu yadi svābhāvikamanayorviśeṣaṇaviśeṣyatvam, prathamataḥ svabhāve gṛhyamāṇe kiṃ na gṛhītam, na ca svabhāvastadānīṃ na gṛhīta ityata āha--arthau hīti /</l>\n<l>na khalu rūpaparamāṇuṣu sparśādiparamāṇavo 'pi svabhāvataḥ sthitā ityetāvataiva pratītipathamavataranti /</l>\n<l>sāmagryabhāvānna tatheti cet? sa ihāpi samāna ityarthaḥ /</l>\n<l>ata eva pramāṇaṃ kṛtsnavṛttīti matvā yadāpāditam, tadapi nāstītyata āha--teneti //</l>\n</lg>\n\n<p>svarūpābhiprāyeṇa kṛtsnavṛttitvaṃ pramāṇasyānumanyāmahe eva, svābhāvikasamastasambandhābhiprāyeṇa tu sarvajñetaradhiyāmaprāmāṇyamāpādayatīti upasaṃhāraṃ sthāne saṃkalayyāhā---savikalpakaṃ tviti /\npaścādapi jāyamānamiti yojanā ālocanāditi śeṣaḥ /\ntasmāt sarvaṃ tulyam /\nkṣaṇabhaḍge paraṃ vivādo 'vaśiṣyata ityāśayavānāha---akramasyāpīti /\nvivādādhyāsitā iti /\nsākṣātkāriṇa ityarthaḥ /\n<lg>\n<l>tena taditaravyudāsaḥ /</l>\n<l>sidvasādhyatāvyudāsārthaṃ svagocara iti /</l>\n<l>pītaḥ śaḍkha ityādinā vyabhicāranivṛttyartham avyabhicāritve satīti /</l>\n<l>atra ca kṛtaḥ prayatnaḥ //</l>\n</lg></p>\n\n<lg>\n<l>na caitanmantavyamiti bhāṣyamiti indriyārthasannikarṣamantareṇāpi saṃśayotpattidarśanāt atatkāraṇatayā prasaṅga evāsya nāsti /</l>\n<l>kuto 'nvācīyamāne 'pi vyudāsa iti pūrvaḥ pakṣaḥ /</l>\n<l>yadyapi na savaḥ saṃśayaḥ indriyārthasannikarṣajastathāpi sākṣātkāravānavaśya tajjanyaḥ /</l>\n<l>tasmād vyudāso 'nvācīyata iti prakāraṇārthaḥ //</l>\n</lg>\n\n<p>syādetadityādi /\nmana eva kevalamindrayanirapekṣaṃ bahirvyāpriyamāṇaṃ sākṣātkārisaṃśayādi janayati, dṛṣṭo</p>\n\n<p>hyasyānuvyavasīyamānajñānaviśeṣaṇe ghaṭadau vyāpāraḥ, indriyavyāpāravigame 'pi saudāminīsaṃpātādau sakṛdupajātasyārthaniścayasya samandhakāre 'pyanuvyavasīyamānatvāt, tasya cānuvyavasāyasya sākṣātkārijātīyatvāt /\ntasmāt aprasaṅga eva punarāpatita iti /\nmanasā hyanuvyavasīyamānajñānalakṣaṇaviśeṣyasannikṛṣṭena asannikṛśṭo ghaṭādiravacchedakatayā vyavasīyate /\ncakṣuṣeva ghaṭasannikṛṣṭena prāgupalabdhā tadavasthā /\nsaṃśayajñānaṃ tu nordhvārthopalabdhiviṣayam, nāpi sthāṇupuruṣasmṛtiviṣayam, kiṃ tvanirdhāritasthāṇupuruṣatvordhvapadārthaviṣayam /\nna ca tatsannikṛṣṭaṃ manaḥ /\nbāhyena viśeṣyeṇāpyasannikṛṣṭaṃ manaḥ kathamiva jñānamutpādayet? utpādane</p>\n\n<p>vāndhabadhirāderapyutpādayet iti siddhāntaḥ //</p>\n\n<p>tatpūrvaṃ vyavasāyotpattau /\nsvaviṣayaprāptisampattaya iti śeṣaḥ /\ntathā ca saṃśayajñānotpāde 'pīti sahakāritayeti śeṣaḥ /\navyāpakatvenetyādi codayati pārśvasthaḥ /\npariharati pūrvapakṣī /\npunaḥ pārśvasthasya śaḍkā mā bhūditi /\nata āheti /\npūrvapakṣī /\nna ca sukhādau pramāṇāntaramasti /\npratyakṣaṃ vihāyeti śeṣaḥ /\nsaṃvedanatve hi teṣāṃ svasaṃvedanatā śaḍkāspadamapi syāditi śeṣaḥ /\nnanvindriyasya vai sata iti vadato bhāṣyakṛto manasa indriyatvamiṣṭamevetyata āha---na ca taditi /\nmanasa indriyatvābhyupagamo vātsyāyanīye gautamīyasūtra viruddha ityarthaḥ /</p>\n\n<p>mā bhūd vibhāgaparamidaṃ sūtram, tathāpi sūtrākārasya mana indriyaṃ yadyabhimatamindriyaprakaraṇa eva lakṣayedityata āha---tatra ceti /\nindriyatvena tatprakaraṇa evābhighāne prāpte yadanyatra karoti tenādhikamasya kiñcid rūpaṃ vijñeyamiti sūcayati, na tvindriyatvameva na sahata ityarthaḥ /\ndarśayiṣyati hi vātikakāra ityāgāmikā phakkikā bhramanirāsārthaṃ bhūtābhūteti /\nśabdo 'tra duṣṭo, na tvabhiprāya iti /\nupalakṣaṇaṃ caitat /\nsaguṇānāṃ cakṣurādīnāmindriyabhāvo, manastu na saguṇamindrayamityatrāpi yo viśeṣaguṇo yenendriyeṇa gṛhyate tajjātīyena guṇena saha vṛttiḥ saguṇatvam /\ngrāhyaviśeṣaguṇajātīyavirahaśca manasa iti yadyabhipretaṃ bhāṣyakṛtā tadaitadapi vaidharmyameva, kiṃ tvebhirakṣarairetadapyabhidhātuṃ na śakyate /\n<lg>\n<l>vibhaktivipariṇāmena tu bhāṣyaṃ sugamam /</l>\n<l>tathā hi, indriyabhūtānāmeṣāṃ saguṇatvaṃ grāhyairguṇaiḥ saha saṃbandhaścakṣurādīnām /</l>\n<l>manasastvindriyamūtasyaiva na saguṇatvam, na grāhyena guṇena saha saṃbandha iti /</l>\n<l>tasmādatrāpi śabdadoṣaḥ, na tvabhripāyadoṣa iti mantavyam //</l>\n</lg></p>\n\n<p>nanvanabhimataniṣedhena matasunneṣyata iti śaṅkate---na ceti /\nnirācaṣṭe--abhāvasyeti /</p>\n\n<lg>\n<l>yāvadanabhimataniṣedhenābhimatalābhe garīyo gauravamāpadyeta, tattanniṣedhyam anupanīya niṣedhasya pratipādayitumaśakyatvāt /</l>\n<l>viśeṣavidhau tu śeṣaniṣedho laghīyāniti bhāvaḥ //</l>\n</lg>\n\n<lg>\n<l>satrākāravacanasya vivādāspadatvāt kathaṃ tenaiva nirṇaya ityata āheti pūrayati bhāṣyakāra iti /</l>\n<l>śābdetyanena śabdendriyasamāhārajamayamasāvaśva iti jñānaṃ vyavacchedyamabhimataṃ vārttikakṛta iti keṣāñcinmatamapanayati---na khalviti //</l>\n</lg>\n\n<p>vācyatvena hi viśeṣaṇatayā gṛhītena niśeṣyaniṣṭhena bhavitvayamataḥ kevalavācyatvaprastāve 'pi tathaivodāhṛtam /\nindriyavyatirekavyabhicārācca tadvyatireko na śaḍkitaḥ /\ngṛhīte hyaśvatve tadasannikarṣe 'pi yo 'yaṃ piṇḍastvayā dṛṣṭo 'yamasāvaśva ityupadeśāt kevalādeva vācyatvapratītidarśanāt /\n<lg>\n<l>nasmādindriyasya saṃbandhisamarpaṇa eva vyāpāraḥ /</l>\n<l>evamuttaratrāpi tavyārthaḥ saḍketayiturabhiprāyaviśeṣaḥ /</l>\n<l>yadyapi parābhiprāyastadupahito vārtho nendriyagocaraḥ, tathāpyabhyupagamyāśaṅkate---athāyamapīti /</l>\n<l>idamaindriyakamidam atīndriyamiti hi sākṣātkārāsākṣātkāronneyo 'yamarthaḥ //</l>\n</lg></p>\n\n<lg>\n<l>tatra spaṣṭagrahaṇarūpatvāt sākṣātkārāparavyapadeśādaindriyakametaditi yuktaṃ syāt, na tvasākṣātkārādapi /</l>\n<l>tayośca ko 'tra manasā vedyata iti bhavāneva paribhāvayatu /</l>\n<l>tatra sākṣātkāritvapakṣe pratyakṣamevedamato na vyavacchedanīyam, asākṣātkāritvapakṣe ca nedam aindriyakamiti prathamapadeneva vyudastam /</l>\n<l>nāvyapadeśyapadasyāvakāśa iti gāthāpāṭhasyārthaḥ //</l>\n</lg>\n\n<lg>\n<l>kimarthaṃ tarhyavyavadeśyapadam, kaścāsya vārttikasyārtha ityata āha---vyavasāyātmakapadena tviti /</l>\n<l>ekapadaparigrahaṃ sphuṭaṃ manvāno 'pi dvipadaparigrahaṃ vyācaṣṭa---dvipadeti //</l>\n</lg>\n\n<p>uttaraprabandhopayogaṃ darśayannāha--tadevamiti /\nlakṣaṇamidamanumānam /\ntacca tadābhāsād vivekena sugamaṃ bhavati /\nsa ca tadābhāseṣu āviṣkṛteṣu bhavatītyāśayavataḥ ayamārambha ityarthaḥ /\ntator'thādityatra hi pañcamyā hetutvamarthasya vijñānaṃ pratidarśitam /\n<lg>\n<l>tatparaśca evakāraḥ evaṃ saṃbadhyate--sa vyapadeśakor'tho hetureva yasya na punaraheturapi tadvijñānaṃ pratyakṣamiti /</l>\n<l>evaṃ cāyogavyavaccheda eva /</l>\n<l>tathāpyanyayogavyavacchedo 'pi vārttikakṛtā nirākartavya iti vyākhyāyāmubhayaṃ darśitavān /</l>\n<l>yadi tata eva tabhdavati, nārthāntarādityavyapadeśakādityato na virodhaḥ //</l>\n</lg></p>\n\n<p>nanvanumānaviśeṣastāvat kaścidavyapadeśakādevotpadyate /\ntato na tasya vyudāsaḥ kṛta ityata āha--tator'thādityatra hīti /\npratyakṣajāteridaṃ lakṣaṇam /\ntasyāśca pratiyoginyanumānādijātireva, tathā ca tasyā eva</p>\n\n<lg>\n<l>jātervyavacchedo vivakṣitaḥ /</l>\n<l>sa caitāvataiva siddha ityarthaḥ //</l>\n</lg>\n\n<p>yatraiva yajjātīya eva /\ntadayogastasya vyapadeśakasya hetutvenāyogastadapratyakṣamiti /\ntena vyapadeśo hi tadupādhikaṃ nirūpaṇami vivakṣitam /\nna ca jñānaṃ kartrā karaṇena vā nirūpyate, api tu karmaṇaivetyarthaḥ /\nabhidhānāparyavasānāt śabdavyāpārāparyavasānāt /\ntacchabdasya pūrvaprakrānta evārthe saḍketitatvāt, tadanabhidhāne 'vācakatvaprasaḍgāditi bhāvaḥ /\npūrvaprakrāntaśca vyapadeśaka eva /\nsa cārtha eveti viśeṣyaḥ prāpyate, nāntarīyakatvādityarthaḥ /\nnaivaṃ vārttikamityata āha---abhyupetya tviti /\nanumānādivyudāsārthaṃ hyayogavyavacchedaḥ /\nsa</p>\n\n<p>cānyayogavyavacchede 'pi sidhyatītyarthaḥ //</p>\n\n<lg>\n<l>nanvanyogavyavacchedo 'śakya eva, indriyāderavyapadeśakasyāpi tatkāraṇatvādata āha--anyavyavacchede 'pīti /</l>\n<l>indriyādayo hyavyapadeśakā api vyapadeśakādhipatyenaiva jñānajanakā ityavirodhitayā na te vyavacchedyāḥ /</l>\n<l>liḍgādayastu vyapadeśakādhipatyanirapekṣatayā tadvirodhina iti ta evānye vyavacchettavyā ityarthaḥ //</l>\n</lg>\n\n<p>nanu sarvaṃ ca svaviṣayāditi vārttikamasaṅgatameva, smṛtyanumitibhrāntīnāṃ svaviṣayāpanutpatterata āha--yatsaṃvṛtitveneti /\nnanu bhrāntijñānamapi na vyapadeśakam antareṇa bhavati, tat kutaścodyamatasmādapītyata āha--purovartīti /\n<lg>\n<l>atasmādapītyatra yadyapi na śrūyate, tathāpi vyapadeśakādapi na bhavatīti boddhavyamityarthaḥ /</l>\n<l>tadidamuktam--yena viśeṣarūpeṇa tasya vyapadiśyate na tatastabhdavatīti /</l>\n<l>tasmād yattata eva bhavati tato bhavatyevetyarthaḥ /</l>\n<l>atataśca na tataścetyarthaḥ //</l>\n</lg></p>\n\n<p>nanu vyapadeśakādanutpatterityavyapadeśakādutpatteriti vā codyamupakrābhyāśakte rajatāt notpadyata iti vākchalamātrāmityata āha--na hyatasmādāropitād rūpāditi /\nayamarthaḥ /\nmithyājñānanirāso hyanyayogavyavacchedena vā, ayogavyavacchedena vā? na tāvadādyaḥ, anyayogavyavacchedasya tatrāpi bhāvāt /\ntadā hi sa na syāt /\nyadyavyapadeśakasyaiva, vaṇigvīthyāṃ svatantrasya rajatasya hetutvaṃ syāt /\nna caitadasti /\ntadidamuktam--na hyatasmādāropitāt tatrāsatastanmithyājñānaṃ bhavati /\nnāpi dvitīyaḥ, vyapadeśakasya hetutvādeva /\nrajataṃ vyapadeśakaṃ na heturiti cet? kathaṃ punā rajataṃ vyapadeśakaṃ svātantryeṇa purovartyātmanā vā? na tāvadādyaḥ,</p>\n\n<p>sāmānādhikaraṇyānupapatteḥ, svamithyātvaprasaḍgācca /\npurovartyātmanā ca pratyantare tad bhavati vyapadeśakam /\nsa ca purovartyātmā heturevetyayogavyavaccheda eva /\ntadidamukam--āropitaṃ tu rajatamasya viṣayo dṛśyamānākāratayeti /\n<lg>\n<l>ayaṃ tvabhiprāyaḥ syāt, yādṛśākāreṇa vyapadeśakor'thaḥ tādṛśādutpannaṃ jñānaṃ pratyakṣamiti /</l>\n<l>na tvayaṃ lakṣaṇapadānāmarthaḥ /</l>\n<l>na cābhiprāyaviśuddhimātreṇa paraḥ pratipādayituṃ śakyate, pratyabhijñāsvasaṃvedanāvyāpakatvācca /</l>\n<l>etacca jaiminīye sphuṭībhaviṣyati //</l>\n</lg></p>\n\n<p>tadetallakṣaṇamābhiprāyikamapyasmannaye kadācit saṃbhāvyeta, tvannate tu viruddhamasiddhaṃ cedamuktaṃ vārttikakṛtā /\ntadetad vyutpādayati--yadyapyetaditi /\n<lg>\n<l>vyapadeśako hyartho vartamānatayā sarvatra pratyakṣasya viṣayaḥ /</l>\n<l>sa ceddheturevaivamatītaḥ syāt /</l>\n<l>tathā ca pratyakṣatve sādhye 'pratyakṣatvameva sidhyatīti bhavati viruddhatvamityarthaḥ /</l>\n<l>atha vartamāna eva vyapadeśakastadā samānakālatayā tator'thādityasiddhamāha--tatsamāneti //</l>\n</lg></p>\n\n<lg>\n<l>yattu kenacit pralapitam--aparokṣajñānāvabhāsitaiva vartamānateti, tat tucchamityupekṣitavān /</l>\n<l>tathā hyaparokṣaikasarvajñavijñānāvabhāsitayā sarveṣāmarthānāmekakālatvāt savyetaragoviṣāṇavat kāryakāraṇabhāvavārtaivocchidyeta /</l>\n<l>pūrvoktaścānuyogastadavastha eveti //</l>\n</lg>\n\n<p>bhinnakālaṃ kathaṃ grāhyam</p>\n\n<lg>\n<l>ityādinā kāryakāraṇabhāvaviśeṣa eva grāhyagrāhakabhāvaḥ /</l>\n<l>sa ca bhinnakālayoreva bhavatīti svabhāṣayā samarthitaṃ pareṇa /</l>\n<l>na ca vayaṃ bhinnakālayoḥ kāryakāraṇabhāvaviśeṣam avajānīmahe; kiṃ tvatītasya vartamānatayāvabhāsanaṃ tasya vā satyatvam /</l>\n<l>na ca tadanena samarthitamityarthaḥ //</l>\n</lg>\n\n<p>nanu jñānākārārpaṇakṣamamiti vadataiva samarthitametat /\nanene hi na pratibhāsamānatayārtho grāhya iti vyavahniyate /\nkiṃ nāma? ākārārpakatayeti darśitam /\nākāra eva tvavabhāsamamānatayā grāhyaḥ, sa ca jñānātmabhūtatayā vartamāna eveti na kaścid virodha ityata āha--anahaḍkāreti /\nvijñānād bhinnasya nīlāderanubhavo</p>\n\n<lg>\n<l>yadi satyo, na jñānagatākāravedanam /</l>\n<l>asatyaścenna pratayakṣaṃ pramāṇamiti seyamubhayataḥ pāśā rajjurityarthaḥ //</l>\n</lg>\n\n<p>api ca bhavatvākāravedanam, bhavatu vārthasyākārārpakatvaṃ vā , tathāpi</p>\n\n<p>tator'thādvijñānaṃ pratyakṣam</p>\n\n<lg>\n<l>ityasiddhaṃ lakṣaṇam /</l>\n<l>tathā hi pratibhāsamānasyaiva jñānaṃ vyapadiśyate, na tvapratibhāsamānasya /</l>\n<l>ākāraśca pratibhāsane na tu janako 'pyarthaḥ /</l>\n<l>tasmād vyapadeśakona janakaḥ, janakaśca na vyapadeśaka iti //</l>\n</lg>\n\n<p>atra śaṅkate---na ceti /\npratibhāsamānākāradvārārtho vyapadeśako janakaścetyapi na cetyarthaḥ /\nkutaḥ?</p>\n\n<lg>\n<l>bhāktatvaprasaḍgāt /</l>\n<l>kimato yadyevamityata āha---na ca gauṇamukhyeti /</l>\n<l>yathā hyavinābhāvamantarbhāvyaiva gaḍgāśabdastīre, lakṣyamāṇaguṇayogamantarbhāvyasihaśabdo māṇavake vartate, na tathā dhūmapratyakṣamagnau siṃhapratyakṣaṃ māṇavake, pramāṇāntarocchedaprasaḍgādityarthaḥ /</l>\n<l>tadidamuktam--bhinnaprasthānatvāditi //</l>\n</lg>\n\n<lg>\n<l>etenaitadapi nirastam, yadāhuḥ--pratyakṣasiddhenākāreṇa artho 'numīyata iti phalataḥ pratyakṣor'tha iti /</l>\n<l>anumīyata iti kor'thaḥ? anumitau parisphuratīti, tacca bauddhanaye svapne 'pi durlabham, anumiterapi svākārālīkayorevānyatarasmin paryavasitatvāt /</l>\n<l>yaśca sarvathaiva jñānāgocaraḥ sa vyavahniyata iti kutaḥ? tasmādākāravādapakṣebāhyor'tho heyaḥ, tadabhyupagame vā ākāravāda ityanenābhiprāyeṇāha--tasmānnirākāramiti //</l>\n</lg>\n\n<p>śaṅkata iti /\nna hi kiñcid vastubhūtaṃ vācyaṃ nāma saugatānāṃ samasti, lakṣaṇavākyena tu vyavahāramātraṃ prasādhyate, sa cātadvyāvṛttiniṣṭha ityarthaḥ /\njñānasya kalpanāpoḍhasya pratyakṣatayā vyutpādyamānasya kathaṃ sarver'thā pratyakṣatayā prasajyerannityata āha--na hīti /\ndignāgasyātivyāpakatayā alakṣaṇam, kīrtestvavyāpakatayā vikalpapratyakṣānavarodhāt, tasya ca pratyakṣatayā vyutpādanāt, aniṣṭamātrasyātiprasañjakatvāditi siddhāntaḥ /\n<lg>\n<l>svadarśanasamādhitsayā vārttikamiti darśayituṃ codayati--nanu yadīti /</l>\n<l>sāmānyānvitam, abhidhīyata iti vārttikaśeṣaḥ /</l>\n<l>manuṣyatvajātimānityartha iti /</l>\n<l>manuṣyaśabdasya brāhmaṇo brāhmaṇatvādijātimattayā avācyo 'pi manuṣyatvajātimattayā vācya evetyarthaḥ //</l>\n</lg></p>\n\n<p>paunaruktyaṃ pariharannāha--athāścakarṇeti //</p>\n\n<p>nanu vyatyaye 'pi satsaṃprayoga iti syāt, na tu tattacchabdasya prakṛtatayā viṣayaḥ kaścidastītyāha--buddhyeti /\nyadyapi pratyakṣajñānamapyanena lakṣaṇena svātmani pratyakṣaṃ na syādeva, tathāpīndriyārthasannikarṣajanyatvamātraṃ tāvat tatrāpyastīti kadācit paro brūyādityata āha--anumānādīti /\netena tator'thādityasyābhiprāyaśeṣo dūṣitaḥ, pratyabhijñānasvasaṃvedanayoravyāpakatvāditi</p>\n\n<p>// 4 //</p>\n\n<l>atha tatpūrvakaṃ trividhamanumānaṃ pūrvavaccheṣavatsāmānyatodṛṣṭaṃ ca //1.1.5 //</l>\n\n</div>\n<div>\n\n<p>// pariśuddhiḥ //</p>\n\n<p>sūtraṃ paṭhati /\nvyākhyātumiti śeṣaḥ /\nsūtrāvatāramātramasahamānaṃ pratyāha---atreti /\nsādharmyeṇa hi niyamavateti</p>\n\n<p>śeṣaḥ /\nupalakṣaṇaṃ caitat /\nvaidharmyeṇetyapi draṣṭavyam /\naprāmāṇyavidhānaṃ prāmāṇyaniṣedha eva /\nnāpratyakṣaṃ pramāṇamityanena hi viśeṣaniṣedhena kaṇṭhataḥ anumānaprāmāṇyaniṣedhor'thataḥ pratyakṣaprāmāṇyavidhiśca vivakṣitaḥ /\nna caitadubhayamapi pramāṇam antareṇa sidhyati /\nna cātra pratyakṣameva prabhavatīti cintitamādivākye /\nnāpi śabdopamāne, svapratyaye tayoranavakāśāt, parapratyaye 'pi dharmyasiddheḥ /\nsiddhāvapi parasyāptatvāniścayāt /\n<lg>\n<l>tasmādatīndriyavidhiniṣedhayoranumānamanaḍgīkṛtyāśakyatvādaśakyāpahnavamanumānamityarthaḥ /</l>\n<l>dṛṣṭasādharmyaṃ ca niyatamiti śeṣaḥ /</l>\n<l>kathaṃ tenaiva tasyāprāmāṇyamiti vyāghātamātraṃ vivakṣitam? tenāyamarthaḥ---yadyanu mānamapramāṇam, kathaṃ tenaiva vidhiniṣedhasiddhiḥ? atha tena vidhiniṣedhasiddhiḥ, kathaṃ tasyāprāmāṇyamiti? kiṃ cānumānamanaḍgīkṛtya parapratyāyanāya śabdaprayogo 'pyayamaśakyaḥ---paravedanapratipatterava tadantareṇāśakyatvāt /</l>\n<l>na cet parapratyāyanam, nūnamaunmattyamāviṣkaroti vakturityāha---api ceti //</l>\n</lg></p>\n\n<p>sūtre vibhāgo 'pyastīti vyavacchidyāha--lakṣaṇasūtratātparyamāheti /\n<lg>\n<l>syādetadativyāpakamiti /</l>\n<l>atrāvyāpakaṃ cetyapi draṣṭavyam, ata ubhayavyutpādanopasaṃhāravirodhaḥ /</l>\n<l>vigrahatrayapradarśanaṃ vigrahatrayaṃ draṣṭavyamityarthaḥ /</l>\n<l>vyāptismṛtisahāyād dvitīyaliṅgadarśanādevānumitisiddheralaṃ tṛtīyaliṅgadarśanakalpanayeti yathāśrutabhāṣyānusāriṇaḥ tān risyati na ceti //</l>\n</lg></p>\n\n<p>sa eṣa saṃskārodbodhamadhikamabhyupagacchato doṣa uktaḥ /\nyastu sahakārilābhādanyo na kaścidudbodho nāmeti manyate, taṃ pratyāha--vinaśyadavasthasyeti /\nna hi vyāptismaraṇamātrādanumitiḥ, nāpi liṅgadarśanamātrāt /\nkiṃ tarhi?</p>\n\n<p>vyāptiviśiṣṭaliṅgadarśanāt /\nna ca vyāptiviśiṣṭaṃ liṅgamekaikasyobhayasya vā gocaraḥ, kiṃ tu svatantramubhayamubhayasya /\nna ca svatantrobhayajñāne 'pi viśiṣṭajñānaṃ bhavati /\ntadidamuktam--parasparavārtānabhijñatayā svatantrasvasvaviṣayaparyavasitatayā /\nmitho ghaṭanāyogo viśiṣṭapratyayayoga ityarthaḥ /\nna ca svatantrametadubhayamekātmasamavāyamātreṇānumiti bhāvayiṣyatīti vācyam /\ndvitīyaliṅgadarśanaṃ hi vasatugatyā liṅgaviṣayamityetāvataiva vyāptismṛteḥ sahakāriliṅgatvarūpollekhitayā vā? na tāvadādyaḥ, dūrād dhūmaviṣayavastutvajñānasyāpi prakārāntarāyātavyāptismṛtiṃ prati sahakāritvaprasaḍgāt /\ndvitīyastu dvitīyaliṅgadarśane</p>\n\n<lg>\n<l>nāstyeva /</l>\n<l>tadidamuktam--vṛttyā salvayaṃ ghaṭayet, vyāpāreṇa na rūpato nobhayasamavāyitāmātreṇātiprasaḍgāditi //</l>\n</lg>\n\n<p>tasmāt liṅgatvollekhi tṛtīyaṃ liṅgadarśanamāstheyamittyāha--tasmāditi /\niha tādātmyatadutpattisvarūpādiniścaye pratibandhaniścayastadā na syāt yadi te eva pratibandhaḥ, tābhyāṃ samānopāyo vā pratibandhaḥ, tayoreva vā pratibandhaparyavasānam, te eva vā pratibandhaniścayopāyaḥ /\ntatropāyatvaṃ sahacārāvasāye vā, vyabhicāraśaḍkānirāse vā, vyabhicāraśaḍkāpyupādhidarśanād vā, upādhiśaṅkayā vā, bhūyo bhūyaḥ sahacaritayoḥ apyulabdhayoḥ kayościdarthayorvyabhicārānusandhānamātreṇa veti? tatra ca sahacārāvasāyaḥ tāvadindriyasannikarṣādhīnotpattiḥ tadutpattyaniścaye 'pi vahnidhūmayoḥ sidhyati, vyabhicāraśaḍkāpi darśanayogyopādhyadhīnā yogyānupalambhabādhādeva nirastā /\natīndriyāstu upādhayaḥ anyatra pramāṇaparidṛṣṭāḥ śaḍkitā api yathā nivartante, tathā vakṣyāmaḥ /\npramāṇapathānavatīrṇopādhiśaḍkā tu tadutpattiniścayamapyāskandatīti kathaṃ sā</p>\n\n<p>tena nivartanīyetyāha--atrocyata iti /\nsahacaritayorvyabhicāradarśanamātreṇa tu vyabhicāraśaḍkā kāryakāraṇayorapi samānā, tadutpattilakṣaṇaviśeṣasiddhau vipakṣe bādhakapramāṇavṛttyā śaḍgānivṛttiriti yadi, tadāsmākamapi svābhāvikasaṃbandhasiddhau vipakṣe bādhakapramāṇavṛttyaiva śaḍkānivṛttiriti samaḥ samādhiḥ /\nviśeṣastu svābhāvikasaṃbandhasya vyāpakatvam, avyāpakatvaṃ tu tadutpattyāderityāha--api ceti /\ntadidamuktam--sa ca yo vā sa veti /\n<lg>\n<l>na ca samānopāyatvādubhayoranyatarāniścaye nānyataraniścaya iti sāmpratam, pratibandhāniścaye 'pi hutāśabhasmanoḥ kāryakāraṇabhāvāvadhāraṇāt /</l>\n<l>kāryakāraṇabhāvāniścaye 'pi dhāmadhūmayoḥ pratibandhāvabodhāt /</l>\n<l>yadanatītameva vahnimanumimata ityāha--api ca kāryāditi /</l>\n<l>tayoreva pratibandhaḥ paryavasyatīti pakṣaṃ nirācaṣṭe--api ca rasāditi //</l>\n</lg></p>\n\n<p>yattu bhede sati vyāpyavyāpakābhāva eva kāryakāraṇabhāva eva kāryakāraṇabhāva iti vyudapādi prajñākareṇa tat pāpādapi pāpīyaḥ /\ntathā hi niyāmakavirahe bhinnāyoravyabhicāraḥ śaḍkākalaḍkāḍkitatvāt duravadhāraṇa iti tāmapanetuṃ kāryakāraṇabhāvo 'nenopanītaḥ, sa ced rūpa eva kathaṃ tanniścayenaivāvyabhicāraniścayaḥ?</p>\n\n<p>na caitat kīrteranumataṃ yad rasena rūpānumāne 'nyathābhyupāyamāha--yadi ca sarvalokasiddhamativāhya svayaṅkṛtalakṣaṇairvyavahāraḥ, tadā bhede satītyetadapi parihīyatām /\navyabhicāramātraṃ tadutpattirityevāstu /\n<lg>\n<l>laghu caivaṃ sati lakṣaṇaṃ syāt /</l>\n<l>tadātmano 'pi etadastīti cet? astu śiśapāpi vṛkṣakāryam /</l>\n<l>kathaṃ tenaiva tatkartavyamiti cet? ko doṣaḥ? asiddhaṃ siddhena sādhyate, natu tadeva siddhamasiddhaṃ ceti cet? hantaivamanāgatamapi kathaṃ vyāpakatāmātreṇa kāraṇamasiddhatvāt? vartamānamapi kathaṃ vyāpyatāmātreṇa kāryaṃ siddhatvāt? evaṃ samānakāle 'pi kathamavinābhāvamātreṇa kāryakāraṇabhūte, asiddhāvasthāyāmubhayorapyasādhakatvāviśeṣāt, siddhāvasthāyāmubhayorapyasādhyatvāviśeṣāt? tasmāt pūrvakālabhāvaniyamaḥ kāraṇatvaṃ kaścādbhāvitāniyamaḥ kāryatvam /</l>\n<l>avinābhāvastu niyamamātramityeva jyāyaḥ //</l>\n</lg></p>\n\n<lg>\n<l>api ca rasarūpayoḥ kāryakāraṇabhāvaniścayo vahnidhūmayoriva pratyakṣānupalambhasādhyo vā syāt, kṣaṇabhaṅgasiddhau puñjāt puñjāntarotpāttiriti nyāyena vā? ādyastāvat kṣaṇayoraśakya eva, tayoreva pratyakṣānārohāt /</l>\n<l>tatra tasyāniścāyakatvāt, santānayorapi duravabodhaḥ /</l>\n<l>na hi vahneriva rūpasya pūrvakālatāniyamaṃ dhūmasyeva rasasya praścādbhāvitāniyamaṃ laukikāḥ pratipadyante /</l>\n<l>kṣaṇabhaṅgasiddhinyāyastu na laukika iti vastuto laukikānāṃ rasato rūpānumānaṃ na syādityāha---laukikānāṃ cedamiti //</l>\n</lg>\n\n<p>api ca ityanena te eva pratibandha iti nirastam /\ntādātmyaṃ tu gamyagamakabhāve pratyuta viruddhamityāha--api ceti /\nna hi tadeva karma niśceyam, kartṛ ca svaniścayena niścāyakaṃ ca, niścitāniścitayoḥ parasparavirodhādityarthaḥ /\n<lg>\n<l>bhavatvabhede 'pi gamyagamakabhāvaḥ, tathāpi na śiśapātvena vṛkṣatvānumānamanavasaradusthātvāt /</l>\n<l>na hyasti saṃbhavaḥ sāmānyamaniścitaṃ niścitastu viśeṣa ityāśaḍkya kenacit samarthitam utthāpya dūṣayati---yatviti /</l>\n<l>bhinnayoreva vyāvṛttyorgamyagamakabhāvaḥ kiṃ tvabhinnādhyavaseyasaṃbandhāt tayorapi tādātmyaṃ vyavahniyata iti /</l>\n<l>sa yadyabhinnadevadattasaṃbandhāt, chatrakuṇḍalayorapyabhedaṃ vyavaharati ko vārayitā? kevalaṃ pramāṇaprayojanayorvyāvṛttirlaukikavirodhaścetyanenābhiprāyeṇopasaṃharati---tasmādita //</l>\n</lg></p>\n\n<p>asyedaṃ kāryaṃ kāraṇamityekaḥ saṃbandhaḥ /\nsvābhāvikaṃ saṃbandhamupasaṃhṛtya tasya svarūpamāha---tathā hīti /\nsvābhāviko nirūpādhirityarthaḥ /\nyadyapi vyabhicārāvyabhicāravyāpte aupādhikatvānaupādhikatve, tābhyāṃ ca</p>\n\n<p>vyabhicārāvyabhicārāviti niyamaḥ /\ntau hi na tāvannirnimittau sārvatrikatvaprasaḍgāt, niyataviṣayau copalabhyete /\nnāpyanimittau /\nsopādherapyavyabhicāre nirūpādherapi vyabhicāre aniyamaprasaḍgāt, , tathā sati kāryātmanorapi kāraṇātmavyabhicāraḥ prasajyeta /\ntasmādupādhāvavaśyaṃ vyabhicāro 'nupādhau avaśyamavyabhicāraḥ /\nvyabhicāre 'vaśyamupādhiravyabhicāre 'vaśyamupādhyabhāvaḥ /\ntathāpi yatra sphuṭo vyabhicārastatra niṣphalamupādhyanusaraṇaṃ tadarthatvāt tasya /\nasphuṭe tu vyabhicāre tasyopayogaḥ /\n<lg>\n<l>na tūpādhitadamāvasiddhaye vyabhicārāvyabhicāraparyeṣaṇamupayujyate /</l>\n<l>vyabhicārādisiddhau satyāmupādhitadabhāvaparīkṣāyā niṣphalatvāt /</l>\n<l>tasmādanyonyavyāptipradarśanamātraprayukto vyabhicāramudbhāvyāpyupādhimāha--yadā tviti /</l>\n<l>yato na svābhāviko na nirūpādhikaḥ, tato na niyato nāvyabhicārītyarthaḥ //</l>\n</lg></p>\n\n<p>atha dhūmādīnāmapi vahnyādibhiḥ kathaṃ svābhāvika ityata āha---svābhāvikastviti /\nnanvasphuṭe vyabhicāre</p>\n\n<lg>\n<l>saphalamupādhyanusaraṇam /</l>\n<l>tat kimatra nāsau sphuṭa ityata āha---kvacidvyabhicārasyādarśanāditi /</l>\n<l>nanu kvacit kadācid vyabhicāro 'pi syādayogyatvācca na dṛśyetāpītyata āha---anupalabhyamānasyāpi kalpanānupatteḥ, anupalabhyamānavyabhicārakalpanādvārībhūtopādhyabhāvādityarthaḥ /</l>\n<l>ato niyataḥ avyabhicārītyarthaḥ //</l>\n</lg>\n\n<p>nanūpādhyabhāve 'nupalabhyamānavyabhicārakalpanānavakāśaḥ, sa eva tūpādhyabhāvaḥ kutastya ityāśaṅkate---na ceti /\npariharati---avaśyamiti /\nupādhirhi pramāṇapadavīmavatīrṇa eva vaktavyaḥ /\nanyathā sarvaiḥ pramāṇaiḥ sarvadā sarvatra sarveṣāṃ jātyā kaścit anupalabhyamāno 'pi syādupādhiriti śaḍkā tadutpattāvapi brahmaṇāpyapanetumaśakyā /\nnānāpramāṇagocarārthasākṣātkāravataḥ sarvajñasyāpi svabhāvata evānupalabhyaḥ kaścidartho bhavet, bhavecca sarvapramāṇāpoḍhamapi kadācidadvaitam, prakṛtipuruṣau vā, niḥsvabhāvatā vā jagataḥ, vedānāṃ vāprāmāṇyam /\ntat kathaṃ caityavandanādāvapi bhikṣuḥ pravarteta? arthasandehāt pravṛttiriti cet? yatra pramāṇāni paribhūya śaḍkāpiśācī prasarati kutastatrārthasaṃbhāvanāpi? āstāṃ tāvat paralokapravṛttiḥ, ihalokapravṛttirapi na</p>\n\n<p>syāt ityāha---antata iti //</p>\n\n<p>yadyapi viśiṣṭāhārānantaraṃ bhūyo bhūyaḥ puṣṭidhātusāmyādi daśyate, maraṇaṃ taṃ rogādyanantarameva, tathāpi āhāraviśeṣo maraṇasyaiva hetuḥ kadācid bhavet, kathamanyathānte tadantaramasyopalambhaḥ /\nyattviyantaṃ kālaṃ na māritavān</p>\n\n<p>tanmantrapratibaddhavahnivat, kenacit pratibaddhatvāt /\n<lg>\n<l>sa eva pratibandhakaḥ puṣṭyādiheturityapi saṃbhāvyeta /</l>\n<l>rogādikameva ca puṣṭyādihetuḥ, tattu puṣṭyādikāle adṛśyatvādeva nāpalabhyate /</l>\n<l>na hi puṣṭyādikāraṇairdṛśyaireva bhavitavyamityapi kadācit syāt, yathā cāprāmāṇikopādhiśaḍkyā vyabhicāritvaśaṅkayā vā anumānanivṛttiḥ, tathāprāmāṇikānarthaśaṅkayaiva viśiṣṭāhārabhojanādinivṛttirityarthaḥ /</l>\n<l>tasmādutprekṣitārthaniścayavat tacchaḍkāpi bandhyaiva, pramitasyaiva tu niścayavat śaḍkāpi samīhopayoginītyāha---tasmāditi //</l>\n</lg></p>\n\n<p>tadayaṃ saṃkṣepaḥ /\nvyabhicāra eva pratibandhābhāvaḥ /\nupādhereva vyabhicārāśaḍkā /\n<lg>\n<l>pramāṇaniścita evopādhitvena śaṅkanīyaḥ /</l>\n<l>sādhane sopādhiḥ sādhye nirūpādhireva upādhitvena niśceyaḥ /</l>\n<l>ato 'nyaścānyathātveneti /</l>\n<l>pramāṇaparidṛṣṭeṣveva kaścidupādhirbhaviṣyatītyata āha---prayatneneti //</l>\n</lg></p>\n\n<p>ayaṃ prayatnārthaḥ /\npratyakṣopalabhyāstāvad yogyānupalabdhereva nirastāḥ /\npramāṇāntaraparidṛṣṭānāmapi vyāpakānāmupādhitve vahneḥ sārvatrikatvaprasaṅgaḥ /\navyāpakānamapi nityānām upādhitve bahneḥ sadānuvṛttiprasaṅgaḥ /\nanityāstu trividhāḥ ubhayāvyabhicāriṇaḥ, ubhayavyabhicāriṇaḥ, anyatarāvyabhicāriṇaśceti /\ntatra prathamadvitīyā upādhilakṣaṇābhāvādeva nopādhayaḥ /\nanyatarāvyabhicāriṇaśca dvividhāḥ---dhūmamātrāvyabhicāriṇo vahnimātrāvyabhicāriṇaśceti /\npūrve lakṣaṇābhāvādeva nopādhayaḥ /\nvahnimātrāvyabhicāriṇo 'pi dvividhāḥ, vyāpyamātrarūpā ubhayarūpāśceti /\npūrvavadeva pūrve /\nubhayarūpāstu sāmagrītaḥ /\n<lg>\n<l>nāpi pare vidyante /</l>\n<l>sā ca na kvacidupādhiḥ, dhūmasya vahnineva tayāpi svabhāvasaṃbandhāt /</l>\n<l>vahnijananasāmagryāṃ vahnerapyantarbhāvācca /</l>\n<l>na ca kṛtakatvānuṣṇatvayoḥ saṃbandhe tejojātīyetaratvavadihāpi sādhyadharmajātīyetaratvamupādhiḥ, tasya pramāṇabādhaikamātraniyatatvāt //</l>\n</lg></p>\n\n<lg>\n<l>ata eva upādhimapaśyanto 'pi virodhipramāṇasadasadbhāvaniścayavyagratayā muhūrtam anumitau vilambāmahe /</l>\n<l>tadevaṃ sarvathopādhyanupalambhāt tadabhāvaniścayo yathā dhūmasaṃbandhe tathānyatrāpi draṣṭavyaḥ /</l>\n<l>tarkaśca sarvaśaḍkānirākaraṇapaṭīyān vijayata iti //</l>\n</lg>\n\n<p>nanu pramāṇasiddhe vastuni svabhāvo 'valambanam, na tu svabhāvāvalambanenaiva vastuvyavasthetyāśayavān pṛcchati---kena punariti /\nprathamadarśanenaiva vahnidhūmayoḥ avyabhicāragrahaṇam, dvitīyādibhistu śaḍkāmātramapanīyata iti keṣāñcinmatamapanayanneva prakṛtaṃ prapañcayati---yadā tāvaditi /\natra caiṣa paramārthaḥ /\nyo 'yamupādhimādāya yena saha saṃbadhyate sa nirūpādhyavasthāyāṃ tasyāgamako yathā vahnirdhūmasya /\nsopādhyavasthāyāmapyupādheḥ, kevalasyaiva sāmarthye sa eva gamako na tūpahitaḥ /\nyathāhārapariṇatibhedasyaiva gamakatve maitratanayatvam /\n<lg>\n<l>yatra tūpādhiḥ kevalo vyabhicārī tatra sopādhirapi gamaka eva /</l>\n<l>yathārdrendhanavān vahnirdhūmasyeti /</l>\n<l>tat kasya hetoḥ? viśiṣṭasya nirūpādhitvāditi bhūyodarśanamiti /</l>\n<l>tajjanitasaṃskārasahitamindriyamityarthaḥ //</l>\n</lg></p>\n\n<p>agre caitadeva sphuṭīkṛtamityavirodhaḥ /\nmaṇibhedatattvavaditi /\nyathā maṇiryairyairviśeṣaiḥ tattadvyavahāraviṣayo bhavati, dhārayituśca tattatphalabhedasaṃpādakaśconnīyate, te te sūkṣmā viśeṣāḥ parīkṣakairbhūyobhirdarśanairūnnīyante, tathātrāpīti /\ntathā</p>\n\n<p>hi, prathamatastāvad bhūyodarśanaṃ kākatālīyanyāyavyudāsāya /\ntataḥ sātatyordhvagatyādiviśeṣāvasāyāya /\ntata upādhiśaḍkānirāśāya /\natra ca na vāraṃsakhyāniyame 'bhyupayogaḥ, mṛdumadhyādhimātrabuddhibhedena puṃsāṃ vicitraśaktitvāt /\n<lg>\n<l>na caivaṃ sati lakṣaṇaśāstravaiyarthyam, aniyatavāraviśiṣṭatattvasākṣātkārāvadhiyogābhyāsopadeśavadihāpi nirūpādhisaṃbandhabodhāvadhiniyamāt /</l>\n<l>kāryakāraṇabhāvāvagame 'pyayameva mārgo, na tu pañcapratyakṣānupalambhāḥ /</l>\n<l>anyato 'nāgatasya tatrāsatastadanantaram upalambhe 'pi tato 'nyasmādanutpatteḥ bhāvamātreṇa niścetumaśakyatvāt ; kākatālīyanyāyenāpi saṃbhavāt /</l>\n<l>bhūyaḥpravṛttau tu yadi na vyabhicāropalambhaḥ, upādhyupalambho 'pi na syāt, dvayopagame tu tanniyataḥ saṃbandha iti //</l>\n</lg></p>\n\n<p>syādetat /\ndhūmādīnāṃ maitratanayatvādīnāṃ ca bhūyodarśanatvāviśeṣe 'pi kuto viśeṣādekasya gamakatvamaparasya natyata āha---na ceti /\nyat tvatroktam, yathā hyanārdendhane vahnau na dhūma iti vahnestatsaṃbandhe tathāvidhamindhanamupādhiḥ /\ntathā yadi maitrājjātasyāpi kasyacid vivakṣitāhārapariṇativiraheṇa śyāmatopālapsyata sa</p>\n\n<p>upādhirniraceṣyata //</p>\n\n<p>na tvetadasti /\ntathā satyapi copādhivādo vyarthaḥ, vyabhicārādeva maitratanayasyāhetutvāditi /</p>\n\n<p>tadidamanavadhāritopādhilakṣaṇasya sādharmyavaidharmyābhyāṃ pratyavasthānaṃ na kiñcideva //</p>\n\n<p>tathā hi nopahitasya niścita eva sādhyavyabhicāraḥ, upādherlakṣaṇaṃ kiṃ nāma? sādhanāvyāpakatve sati sādhyavyāpakatvam /\ntacca sādhyābhimatadhūmaśyāmatve prati vyāpakatvem ārdrendhanānnapānapariṇatibhedayoraviśiṣṭam, aviśiṣṭaṃ ca sādhanābhimatadahanamaitratanayatve prati tayoravyāpakatvam /\niyāṃstu viśeṣaḥ, vahnerdhūmenevārdrendhanenāpi sākṣādeva vinābhāva upalabhyate /\nmaitratanayasya tu śyāmatvenevānnapānapariṇāmenāpyupādherevonnīyata iti /\nnanu vajre lohalekhyatvaṃ prati pārthivatvahetoḥ ka upādhiḥ? praśithilāvayavatvam /\ntarhi tannivṛttau paveriva sphaṭikādāvapi lohalekhyatvanivṛttiprasaṅgaḥ /\nna khalu nibiḍāvayavatvena ubhayoḥ kaścid viśeṣaḥ /\nna mṛdādibhyo nibiḍāvayavatve 'pi sphaṭikasya praśithilāvayavatvādeva /\nna hyadbhyo medinī nibiḍeti na praśithilāvayavā /\niyāṃstu viśeṣaḥ /\nyathā yathā śaithilyāpakarṣastathā tathā lekhituḥ prayatnaprakarṣaḥ /\nyadi tu śaithilyamaprayojakaṃ tadā mṛtkāṣṭhapāṣāṇādiṣu prayatnaprakarṣo 'pi viphalaḥ, pārthivatvasya sarvatrāviśeṣāt /\nsphaṭike kathameṣā pratipattiriti cet? lohalekhyatvādeva /\n<lg>\n<l>lohalekhyatvapraśithilāvayavatvayoḥ samavyāptikatvāt /</l>\n<l>ata evānayorekatarapravṛttinivṛttyorevānyatarapravṛttinivṛttī, na tu pārthivatvapravṛttinivṛttyoreva lohalekhyatvapravṛttinivṛttī, vajre 'darśanāt ; jalādau darśanācca /</l>\n<l>vahnāvanuṣṇatvasādhanasya tu kṛtakatvasya tajjātīyetaratvalakṣaṇamupādhiḥ, sa ca bādhaikaniyataviṣaya iti nātiprasaṅga ityuktam /</l>\n<l>tadetatsarvaṃ hṛdi nidhāyāha---ityādaya iti //</l>\n</lg></p>\n\n<p>yadyapi dvitīyaliṅgadarśanasya smṛtyā saha vinaśyadavasthasyaiva parāmarśajanakatvaṃ kvacit, tathāpi yatra dṛṣṭamātra eva vahninivṛttau nivṛtto dhūmaḥ kālāntare jijñāsāvaśāt parāmṛśyate, tatra dvayorapi liṅgadarśanayoratītatvamityāśayavatoktam---yadyapītyādi //</p>\n\n<p>yena ca parāmarśo neṣyate tena vākyasya caturtho 'vayava apanayo 'pi neṣitavyaḥ /\npakṣadharmatāpratipādanena tasyopayogaḥ parārthānumāne /\nsvārthānumāne tu sā dvitīyaliṅga darśanādevāvagateti kiṃ parāmarśeneti cet---na, pakṣadharmatā hi vyāptyā saha pratisaṃhitānumānopayoginī, tādṛśī copanayena pradarśyate, na tu dvitīyaliṅgadarśanena /</p>\n\n<p>tasya tu vyāptyanusandhānarahitaṃ pakṣadharmatāmātrameva gocaraḥ /\n<lg>\n<l>na ca tadanumānopayogi /</l>\n<l>tasmādupanayārtho na dvitīyaliṅgadarśanaviṣayaḥ /</l>\n<l>tataḥ svārthānumāne yadyasti tasyopayogaḥ, nūnaṃ parāmarśo 'pi tṛtīyaḥ svīkartavyaḥ /</l>\n<l>nāsti cet, parārthānumāne 'pi liṅgaparāmarśaikārthaḥ upanayo 'pi nādaraṇīyaḥ, tulyaviṣayatvādityāśayavān saṃkalayyānayoḥ samānaviṣayatvamāha---saṃbandheti //</l>\n</lg></p>\n\n<lg>\n<l>nanu vyāpārānubandhitayā viṣayatvam, viṣayatve ca vyāpārānubandha iti parasparāśrayatvam /</l>\n<l>atha vyāpārānubandhitayaiva viṣayatvam? tathāpyasaṃbaddhatvāviśeṣāt kathaṃ tasyaiva vyāpārānubandhitetyāśaḍkya pariharati--na cātiprasaṅga iti /</l>\n<l>na dhūmajñānasyāgniḥ svatantrasya vyāpāraviṣayo yenāsaṃbaddhatvāviśeṣādatiprasaṅgaḥ syāt, kiṃ tu jñeyaviśeṣaṇasya, tasya ca jñāyamānasya dhūmasyāgninā saha niyāmakaḥ svabhāvasaṃbandha eva, ato nātiprasaṅgaḥ ityarthaḥ //</l>\n</lg>\n\n<p>pūrvaṃ lakṣyapadārthapraśnāvasare anumīyate 'neneti kāraṇārtha ityuttaraṃ dattam /\nidānīmanumitiḥ kasyāñcidavasthāyāmanumānaṃ pramāṇaṃ bhavena veti vijñāsāpraśne bhāvaḥ karaṇaṃ vetyuttaram /\nato na virodho 'śataḥ, paunarūktyaṃ vā /\nataḥ ṭīkākṛd api vyāpāratvenāpramāṇyaṃ pūrvapakṣayitvā phalāntarahetutvena prāmāṇyaṃ samarthayati sma /\niha yadyapi vijñānapramāṇayoranyatarādhikāreṇa saṃskāranirṇayayorvyudāsaḥ, vijñānādhikāre hi tatpūrvakam anubhavakāraṇamanumānamiti sūtrasaṃbandhaḥ /\nna caivaṃbhūtau saṃskāranirṇayaviśeṣau, tayoranubhavaṃ pratyahetutvāt /\npramāṇādhikāra'pi phalataḥ sa evārthaḥ, tatpūrvakaṃ pramākaraṇamanumānamiti sūtrasaṃbandhāt /\ntathāpi vivakṣābhedāt vikalpenobhayamubhayatra saṃbhantsyata iti vivakṣitvā ekaikakaniṣṭhatayaikaikaṃ darśitamiti tathaiva vyākhyātavān /\nvastutastu ubhayamubhayatra saṃbaddham iti nigarvaḥ /\nvipakṣāvṛttiriti vārttike bahuvrīhisamāsasthito viśeṣaṇatayā vyatireko niṣkṛṣya svapradhānatayā tatpuruṣapadena pradarśito vipakṣāvṛttirvyatireka iti /\nato na vārttike hetusāmānādhikaraṇyavirodhaḥ /\nvyatirekābhāvaṃ vyatirekanirūpaṇābhāvam ityarthaḥ /\nihāvastuno vidhiniṣedhavyavahāraviṣayatvaṃ laukikasamīhānurodhād vā,</p>\n\n<p>śuktirajatavadrajjusarpavacca pramāṇānurodhād, vā gandhaṃ prati pṛthivīvadudakavad vā, vacanamātrānurodhād vā pradhānavat śaśaviṣāṇavacca, mūḍhapraśnānurodhād vā dharmāntaraṃ prati pūrvavadeva svavacanavirodhabhayād veti //</p>\n\n<p>tatra prathamastāvadavastunyasaṃbhavī, laukikapravṛttinivṛttyorvastumātraviṣayatvāt dvitīyādiṣveva ca paramparayā praviśatīti na</p>\n\n<lg>\n<l>pṛthak nirākriyate /</l>\n<l>dvitīyanirākaraṇāya prāmāṇikaniṣedhavyavahārarītimāha---sadbhyāmiti /</l>\n<l>yadi tadviviktetarasvabhāvo 'bhāvo yadi comayathātiriktasvabhāvaḥ, ubhayathāpi niṣedhyaniṣedhādhikaraṇābhyāmeva nirūpyate, na tvekena satā niṣedhyena niṣedhādhikaraṇena vetyarthaḥ //</l>\n</lg>\n\n<p>nanu sata eva kutaścit pramāṇapratītānnivartsyatītyata āha---pakṣādanyasyeti /\ntadanenāsatyadhikaraṇe nivṛttinirūpaṇaṃ pratiṣiddham, nivṛttau tu mūkataivociteti hṛdayam /\nnivṛttireva pratiṣiddheti /\nbhrāntastu codayati---na nivartate cediti /\nnirūpaṇam ādāyaiva pariharati---yasyeti /\nyatra khalu bhāvaḥ sarvathaiva na nirūpitaḥ tadadhikaraṇatayā</p>\n\n<lg>\n<l>tasyānyatropalabdhasyābhāvo nirūpyata iti dṛṣṭam, yathā gavi dṛṣṭasya śruṅgasya śaśe /</l>\n<l>yatra tu śṛḍgābhāvo 'pi gaganakamalādau nirūpayituṃ na śakyate, tatra śṛṅgameva nirūpyata ityalaukikamityarthaḥ /</l>\n<l>punarbhrāntaḥ śaṅkate--tat kimidānīmiti /</l>\n<l>svavacanavirodhabhayamāśaṅkate--nanu ceti //</l>\n</lg>\n\n<p>taduktaṃ jñānaśriyā</p>\n\n<p>dharmasya kasyacidavastuni mānasiddhā</p>\n\n<p>bādhāvidhivyavahṛtiḥ kimihāsti no vā /</p>\n\n<p>kkāpyasti cet kathamiyanti na ḍhūṣaṇāni</p>\n\n<p>nāstyeva cet svavacanapratirodhasiddhiḥ //</p>\n\n<p>iti /</p>\n\n<p>yadyapi svavacanavirodhabhiyāpi sarvathāvicārāsahor'thaḥ svīkartuṃ na śakyate, vacanād vicāro garīyāniti nyāyāt, anyathā vikalpaśabdau na vastugocarāviti svavacanavirodhādeva parihartavyam /\ntathā hi svalakṣaṇasyāsādhāraṇyenāśakyasamayagocaratayā, śabdasya ca samayādhīnapravṛttikatayā vikalpasya ca tadekaviṣayatayā</p>\n\n<p>na tayorvastugocaratvamiti vicāre,</p>\n\n<p>śabdasya kācidapi vastuni mānasiddhā</p>\n\n<p>bādhāvidhivyavahṛtiḥ kimāhāsti no vā /</p>\n\n<p>astyeva cet kathamiyanti na dūṣaṇāni</p>\n\n<p>nāstyeva cet svavacanapratirodhasiddhiḥ //</p>\n\n<lg>\n<l>iti tulyā vibhīṣikā /</l>\n<l>tathāpi tattvaṃ nirūpayan pariharati---na vai tattvata iti //</l>\n</lg>\n\n<p>nanu yadi naikataraniṣedho vidhirvā tat kimubhayavidhiḥ niṣedho vā? tathā sati atitarā durghaṭamāpadyetetyata āha---no khalviti /\nnanu sarvavyavahārābhājanamityapi niṣedhavyavahārabhājanatvenaiva nirvahet, anyathā punarapi svavacanapratirodha ityata āha---upayoge veti /\nsvavacanapratirodhabhayāddhi tadā niṣedhavyavahāragocaratvasvīkāraḥ syād</p>\n\n<p>yadi tathā sati bhayaṃ nivarteta /\nna tvetadasti /\nno khalu sakalavyavahārābhājanaṃ ca tanniṣedhavyavahārabhājanaṃ ceti vacanaṃ</p>\n\n<p>parasparamavirodhi /\nvidhivyavahāramātrābhiprāyeṇābhājanatvavyavahāre kuto virodha iti cet? hanta ! sakalavidhiniṣedhavyavahārābhājanatvena kiñcid vyavahniyate na vā? ubhayathāpi svavacanavirodhaḥ /\n<lg>\n<l>ubhayathāpyavastunaiva tena bhavitavyam, vastunaḥ sarvavyavahāravirahānupapatteḥ /</l>\n<l>neti pakṣe sakalavidhiniṣedhavyavahārābhājanamityanenaiva vyavahāreṇa virodhāt, avyavahṛtasya niṣeddhumaśakyatvāt /</l>\n<l>vyavahniyata iti pakṣe tu viṣayasvarūpaparyālocanenaiva virodhāt /</l>\n<l>na hi sarvavyavahārābhājanaṃ ca vyavahniyate ceti ca //</l>\n</lg></p>\n\n<p>api ca yadyavastuno niṣedhavyavahāragocaratvam, vidhivyavahāraviṣayatāpi kiṃ na syāt? pramāṇābhāvasyobhayatrāpi tulyatvāt /\nbandhyāsutasyāvaktṛtve 'cetanatvādikameva pramāṇam, vaktṛtve tu na kiñciditi---cet---na, tatrāpi sutatvasya vidyamānatvāt, na hi bandhyāyāḥ suto na sutaḥ /\ntathā sati svavacanavirodhāt /\nvacanamātrametanna tu paramārthataḥ suta evāsāviti cet? acetanasyāpyevaṃrūpatvāt, cetanādanyat</p>\n\n<p>svabhāvāntaram evācetanamityucyate /\ncaitanyanivṛttimātrameva vivakṣitamiha, tacca saṃbhavatyeveti cet---na tatrāpyasutatvanivṛttimātrasyaiva vivakṣitatvāt /</p>\n\n<p>asutatvanivṛttimātrasya svarūpataḥ kṛtijñaptyorasāmarthye samarthamarthāntaramavaseyam anantarbhāvya kuto hetutvamiti</p>\n\n<p>cet---na, acaitanye 'pyasya nyāyasya samānatvāt /\nvyāvṛttirūpamapi ca tadeva gamakaṃ yadatasmādeva, yathā śiṃśapātvam /\nbandhyāsutastvasutādiva ghaṭādeḥ, sutādapi devadattādeḥ vyāvartate, ato na heturiti cet? nanvacaitanyamapyasyaivaṃ rūpameva /\nna hi bandhyāsutaścetanādiva devadattāderacetanādapi kāṣṭhāderna vyāvartate /\nato na heturiti /\nvaktṛtvaṃ vastvekaniyato dharmaḥ sa kathamavastuni sādhyo virodhāditi cet? sa punarayaṃ virodhaḥ kutaḥ pramāṇāt siddhaḥ, kiṃ vaktṛtvaviviktasyāvastuno niyamenopalambhāt, āhosvit vastuviviktasya vaktṛtvasyānupālambhāditi? na tāvadavastu kenacit pramāṇenopalambhagocaraḥ /\ntathātve vā nāvastu /\nnāpyuttaraḥ samānatvāt /\nna hyavaktṛtvamapi vastuviviktaṃ kasyacit pramāṇasya viṣayaḥ /\ntadviviktavikalpanamātraṃ tāvadastīti cet?</p>\n\n<p>tatsaṃsṛṣṭivikalpane 'pi ko vārāyitā?</p>\n\n<lg>\n<l>nanu vaktṛtvaṃ vacanaṃ prati kartṛtvam, tat kathamavastuni, tasya sāmārthyavirahalakṣaṇatvāditi cet? athāvaktṛtvamapi kathaṃ tatra, tasya vacanetarakartṛtvalakṣaṇatvāt /</l>\n<l>sarvasāmarthyavirahe vacanasāmarthyaviraho na viruddha iti cet? atha sarvasāmarthyaviraho bandhyāsutasya kutaḥ pramāṇāt siddhaḥ? avastutvādeveti cet? nanvetadapi katham? sarvasāmarthyavirahādeveti cet? soyaṃ kevalairvacanairitastato nirdhanādhamarṇika iva sādhūn bhrāmayan parasparāśrayadoṣamapi na paśyati //</l>\n</lg>\n\n<p>kramayaugapadyavirahāditi cet na, tadvirahasiddhāvapi pramāṇānuyogasyānuvṛtteḥ /\nsutatve ca parāmṛṣyamāṇe tadavinābhūtasakalavaktṛtvādidharmaprasaktau kutaḥ kramayaugapadyavirahasādhanasyāvakāśaḥ? kutastarāṃ cāvastusādhanasya? kutastamāṃ cāvaktṛtvādisādhanānām? tataśca pramāṇameva sīmā vyavahāraniyamasya, tadatikrame tvaniyama evetyanenābhiprāyeṇedamuktam /\nupayoge vā niṣedhavyavahāropayoge vā /\nna nirūpākhyo na vidhivyavahārāviṣayaḥ /\nyasmin kiñcinniṣidhyate pramāṇena, tasmin kiñcid vidhīra'pīti niyamādityarthaḥ /\ntatra praṣṭurūttare vaktavye na</p>\n\n<lg>\n<l>viruddhamanarthakaṃ vā vaktumucitamityāśayavānāha---kasatarhīti /</l>\n<l>uttaram---atheti /</l>\n<l>anuttaraviṣaye ahṛdayairyadevottarīkriyate, tadeva viruddhamityarthaḥ //</l>\n</lg>\n\n<p>na ca kevalamatrottaradaḥ, praṣṭāpyahṛdaya eva /\nna hyapratīte devadattādau sa kiṃ gaurakṛṣṇo veti vaiyātyaṃ vinā praśnaḥ /\ntatrāpi yadyeko 'pratītaparamārthaviṣaya evottaraṃ dadāti na gaura iti, aparo 'pi kiṃ na dadyād gaura iti? na caivaṃ sati kācidarthasiddhiḥ, pramāṇābhāvavirodhayorūbhayatrāpi tulyatvāt /\ntadidamuktam---ahṛdayavācāmiti /\n<lg>\n<l>nanvapratīte vyahārābhāva iti yuktam, kūrmaromādayastu pratīyanta eva /</l>\n<l>na hyete vikalpāḥ kañcidarthabhedamanullikhanta evotpadyante /</l>\n<l>na ca pramāṇāspadameva vyavahārāspadamityasti niyama ityata āha---na cātyanteti /</l>\n<l>yadyapi sarvathāpratīte vyavahārābhāva iti vadato bauddhasyāpi svavacanavirodha eva, tathāpyayaṃ virodhaḥ prāgevodbhāvitaprāya ityenamupekṣya śaḍkāmātraṃ samarthitam //</l>\n</lg></p>\n\n<p>tathā hi śaśaviṣāṇamiti jñānamanyathākhyātiḥ syādasatkhyātirvā? na tāvadādyaste rocate, tathā sati kiñcidāropyaṃ kiñcidāropaviṣaya iti syāt /\n<lg>\n<l>tathā cāropaviṣayastatraivāstyāropaṇīyaṃ tvanyatreti jitaṃ naiyāyikaiḥ /</l>\n<l>nāpi dvitīyaḥ, kāraṇānupapatteḥ /</l>\n<l>indriyasya jñānajanane svaviṣayādhipatyenaiva vyāpārāt, liṅgaśabdābhāsayorapyanyathākhyātijanakatvāt /</l>\n<l>apahastitasvārthayoścāsatkhyātijanakatve śaśaviṣāṇaśabdāt kūrmaromādivikalpānāmapyutpattiprasaṅgaḥ, niyāmakābhāvāt //</l>\n</lg></p>\n\n<p>sa hi saḍketo vā syāt, śabdasvābhāvyaṃ vā? na tāvadādyaḥ, saḍketaviṣayāpratīternirākṛtatvāt /\nata eva pratīteritaretarāśrayatvam /\npadasaḍketabalena tu pravṛttau svārthāparityāgāt /\ntathā cānanvitāḥ padārthā evānvitatayā parisphurantīti viparītakhyātirevāvartate /\nsvārthaparityāge tu punarapyaniyamaḥ, asāmayikārthapratyāyanāt /\nśabdasvābhāvyāt tu niyame vyutpannavadavyutpannasyapi tathāvidhavikalpodayaprasaṅgaḥ /\nvāsanāviśeṣāditi cet? athāsadullekhinaḥ pratyayasya vāsanaiva kāraṇamuta vāsanāpi? na tāvadādyaḥ, śaśaviṣāṇādipratyayānāṃ</p>\n\n<p>sadātanatvaprasaḍgāt /\nkadācid vāsanāyāḥ, prabodhāt kadāciditi cet---na, prabodho 'pi sahakāryantaraṃ vā, atiśayaparamparāparipāko vā? ādye vāsanaiveti pakṣānupapatti /\ndvitīyo 'pi yadārthāntarapratyāsattestadā pūrvavat /\nsvasantatimātrādhīnatve tu bāhyavādavyāghātaḥ, nīlādibuddhīnāmapi vāsanāparipākādeva utpādāt /\nvāsanāpīti pakṣe tu</p>\n\n<lg>\n<l>tadanyo 'pi kaścaddheturvaktavyaḥ /</l>\n<l>sa vicāryamāṇaḥ pūrvaṃ nyāyaṃ nātivartata iti //</l>\n</lg>\n\n<p>na ca śaśaviṣāṇādiśabdānāmasadarthaiḥ saha sambandhāvagamo 'pi /\ntathā hi parabuddhīnāmanullekhāt tadviṣayasyāpyanullekha eva /\nna cārthakriyāviśeṣo 'pyasti yato viṣayaviśeṣamunnīya tatra saḍketo gṛhyatām /\nna ca</p>\n\n<p>saḍketayitureva vacanāt tadavagamaḥ /\ntadviṣayāṇāṃ vacanānāṃ sarveṣāmevāpratītaviṣayatvenāgṛhītasamayatayā apratipādakatvāt /\nna ca śaśaviṣāṇaśabdamuccārayataḥ kaścidabhiprāyo vṛttaḥ, tadviṣayo 'sya vācya iti sugrahaḥ samaya iti vācyam /\nna hyevamākāraḥ samayagrahaḥ /\ngāṃ badhānetyukte apratītaśabdārthasya abhiprāyamātrapratītau samayagrahaprasaḍgāt /\nna ca viśeṣāntaravinākṛtaḥ kalpanāmātraviṣayo 'sya vācya iti sāmpratam, ghaṭakūrmaromādīnāpi tadarthatvaprasaḍgāt /\nna ca sarve pratipattāraḥ svavāsanayā asadarthaśabdasambandhapratipattibhāja iti sāmpratam /\nparasparavārtānabhijñatayā aparārthatvaprasaḍgāt /\nna hi svayaṅkṛtaṃ saḍketamagrāhayitvā paro vyavahārayituṃ śakyate /\nna ca vyavahāropadeśāvantareṇa grāhayitumapi /\nna ca gāṃ badhānetivat śaśaviṣāṇāpadārthe vṛddhavyavahāraḥ /\nna cāyamasāvaśca itivadupadeśaḥ /\n<lg>\n<l>na ca yathā gaustathā gavaya iti vadupalakṣaṇātideśaḥ /</l>\n<l>na ceha prabhinnakamalodare madhūni madhukaraḥ pibatītivat prasiddhapadasāmānādhikaraṇyam /</l>\n<l>tadamūḥ śaśaviṣāṇādikalpanā nāsatkhyātirūpāḥ, tathātve kāraṇābhāvāt bhūkasvapnavadasāvyavahārikatvaprasaḍgācca /</l>\n<l>tasmādanyathākhyātirūpā eveti naitadanurodhenāpyavastuno niṣedhavyavahāragocaratvamityarthaḥ //</l>\n</lg></p>\n\n<p>bhavatu tathāpi nāsau siddhyupālambhayogītyāha---kalpitagocaraśceti /\ntathā hi ko 'yaṃ vyatireko nāma? yadyato vyatiricyate tasya tatrābhāvo vā, tadabhāvasvabhāvatvaṃ vā? tatra na tāvat kramayaugapadyayoḥ śaśaviṣāṇe 'bhāvaḥ pramāṇagocaraḥ, vṛkṣarahitabhūbhṛtkaṭakavat kramayaugapadyarahitasya śaśaviṣāṇasya pramāṇāviṣayatvāt /\nnāpi kramayaugapadyābhāvarūpatvaṃ śaśaviṣāṇasya prāmāṇikam, ghaṭābhāvavat śaśaviṣāṇasya pramāṇeṇa anupalambhāt /</p>\n\n<p>ghaṭābhāvo 'pi na pramāṇagocara iti cet--na, tasya tadviviktetarasvabhāvasyāpi pramāṇata eva siddheḥ /\nasiddhau vā tatrāpyavyavahāra eva /\nghaṭastāvat svābhāvavirahasvabhāvaḥ pramāṇasiddhaḥ tādrūpyeṇa kadācidapyanupalambhāt /\netāvataiva tadabhāvo 'pi ghaṭavirahasvabhāvaḥ siddha iti cet---na, ghaṭābhāvasya tadvirahasvabhāvatvānabhyupagamāt /\nna cānyasya svabhāve pramāṇagocare tadanyo 'pi siddhaḥ syāt, atiprasaḍgāt /\nevaṃbhūtāveva ghaṭatadabhāvau yadekasya paricchittirevāparasya vyavasthitiriti cet---na, ghaṭavad ghaṭābhāvasyāpi prāmāṇikatvānabhyupagame svabhāvavādānabhyupagamāt /\npramāṇasiddhe hi vastuni svabhāvavādālambanam /\nna tu svabhāvavādālambanenaiva vastuparicchittiriti hi bhavatāmeva tatra tatra jayadundubhiḥ /\nyaduktaṃ vārtikālaḍkāre,</p>\n\n<p>yaktiñcidātmābhimataṃ vidhāya</p>\n\n<p>nirūttarastatra kṛtaḥ padeṇa /</p>\n\n<p>vastusvabhāvairiti vācayamitthaṃ</p>\n\n<p>tadottaraṃ syād vijayī samastaḥ //</p>\n\n<p>tat kimidānīṃ svābhāvavirahasvabhāvo ghaṭaḥ pramāṇānaiva siddhaḥ? tava dṛṣṭyā evametat /\n<lg>\n<l>ghaṭo hi yādṛktādṛksvabhāvastāvat pramāṇapathamavatīrṇaḥ tasya yadi paramārthataḥ abhāvo 'pi kaścit syāt, paramārthataḥ so 'pi tadvirahasvabhāva iti tathaiva pramāṇāveditaḥ syāt /</l>\n<l>na caitadabhyupagamyate bhavatā /</l>\n<l>tasmād ghaṭavat tadabhāvasyāpi prāmāṇikatvenaivānayoḥ parasparavirahalakṣaṇavyatirekasiddhiḥ /</l>\n<l>aprāmāṇikatve vā anayorapi na tathābhāva iti śaśaviṣāṇādiṣvapīyameva gatiḥ //</l>\n</lg></p>\n\n<p>nanu kālpanikarūpasaṃpattirevāstvanumānāṅgamityata āha---tasyāḥ sarvatra sulabhatvādita /\ndahanavattvādisādhane prameyatvādau śabdānityatvādisādhane cākṣuṣatvādau nityatvādisādhane kṛtakatvādāvityarthaḥ /\nnanu pakṣasapakṣavipakṣāstāvad vastvavastubhedena dvirūpāḥ /\ntatra ye kalpanopanītāḥ, tatra kālpanikā eva</p>\n\n<p>pakṣadharmatvānvayavyatirekāḥ /\npramāṇopanīteṣu tu prāmāṇikā eveti vibhāgaḥ /\ntadiha kālpanikānniragneryadyapi prameyatvādervyāvṛttiḥ kālpanikī siddhā, tathāpi prāmāṇikāt jalahnadādeḥ prāmāṇikyevaiṣitavyā, sā ca na siddheti kutastasya hetutvam? evaṃ prāmāṇikāt śabde 'pi pakṣīkṛte prāmāṇika eva hetusadbhāvo /\nvaktavyaḥ na cāsau cākṣuṣatvasyāstīti so 'pi kathaṃ hetuḥ? evaṃ kṛtakatvasyāpi vastvekaniyatasya dharmasya vāstava evānvayo vaktavyaḥ /\nvastuno vipakṣācca vāstava eva vyatireko vaktavyaḥ /\nna ca tasya tau staḥ /\ntat kathamasāvapi heturiti /\n? pralapitametat /\nna hi niyāmakamantareṇa saṃpadaṃ prati kalpanā tvarate, vipadaṃ prati tu vilambata iti śakyaṃ vaktum /\ntathā ca niragnikamapi kūrmaroma sadhūmamiti kalpanāmātreṇa vipakṣavṛttitvād dhūmo nāgni gamayet /\nvāstavyāṃ rūpasaṃpattau kimamena kālpanikadoṣeṇeti cet? tarhi vāstavyāmasaṃpattau kiṃ kālpanikyā tayeti samānam /\nvirodhāvirodhau viśeṣa iti cet? kuta etat? ubhayorekatra vastvavastutvādanyatrāvastuvaditi cet? tat kiṃ kālpaniko 'pi</p>\n\n<p>dhūmo vastubhūto yena kūrmaromṇastena saha virodhaḥ syāt?</p>\n\n<lg>\n<l>kvacid vastubhūta iti cet? nirdhūmatvamapi kvacid vastubhūtamiti tenāpi virodha eva /</l>\n<l>tasmād yathā kālpanikī vipattirna doṣāya, tathā kālpanikī saṃpattirapi na guṇāyeti tasyāśca sarvatra sulabhatvāditi ṭīkārthaḥ /</l>\n<l>etaccābhyupetyoktam---vastutastu na na nirūpākhyaṃ kasyacid vyavahārasya bhājanamiti //</l>\n</lg>\n\n<lg>\n<l>nanu yadyāvayorakuśalatayā svavacanavirodhaḥ, atha praṣṭuḥ kimuttaraṃ vaktavyamityavaśiṣṭamupasaṃharan pariharati---tasmāditi /</l>\n<l>yatra vacane sarvathaiva virodhasatatrāvacanameva śreya ityarthaḥ /</l>\n<l>etena mūkatāhetuvikalpāḥ parihṛtā boddhavyā iti //</l>\n</lg>\n\n<p>nanvekarūpamavikalamidaṃ kathaṃ gamakam? gamakatve vā vyatirekavikalavad rūpāntaravikalamapi tathā kiṃ na syādaviśeṣādityāśaḍkyāha---na caitāvateti /\nrūpāntaravaikalyavanna vyatirekavaikalyamavinābhāvakṣatimāvahatītyarthaḥ /\n<lg>\n<l>evaṃ tarhi satyapi vipakṣe vyatireko na paryeṣaṇīya ityata āha---vipakṣasambhave tviti /</l>\n<l>vipakṣe sati tatra vṛttiśaḍkā, tatastannivṛttyarthaṃ tadupayogaḥ /</l>\n<l>vipakṣābhāve tu śaḍkaiva nāsti, yathoktaṃ prāk /</l>\n<l>na hi tāyābhyavaharaṇe 'pyasamarthasya mumūrṣoḥ śaṣkulībhakṣaṇaṃ śaṅkate cetana ityarthaḥ //</l>\n</lg></p>\n\n<lg>\n<l>svamate tviti /</l>\n<l>asya tu kālpaniko 'pi vipakṣaḥ pareṇābhidhātuṃ na śakyate, abhidhāne sapakṣatvāpatteḥ asapakṣatve 'nabhidhānaprasaḍgāt, tataścābhidheyatve sādhye yaḥ kaściddheturūpādīyate, tasya kiṃ vipakṣe vṛttiravṛttirveti praśne anenottarakovidena kiṃ vaktavyam? mūkībhūya tiṣṭhāsostu na kaścit pratimalla iti svayamevollapitamanena /</l>\n<l>na tvevaṃbhūto 'hetureva doṣābhāvāt, arūcimātrasya sarvatra sulabhatvāditi bhāgāsiddhinirākāraṇāya vyāptyeti vadataḥ //</l>\n</lg>\n\n<p>pūrvavadityatiśāyane matupo vidhānam /\natiśayaśca vyāptirevetyāśayaḥ /\ntadidam uktaṃ ṭīkākṛtā---asti gandhavatvasya sādhyaṃ na tu vyāptyeti /\nnanu sādhyasajātīye śeṣaśabdasya na kācid vṛttirityata āha---sādhyasyopayuktatvāditi /\npaunarūktyabhramamapākaroti---padāni vibhajyeti /\nna mantarbhāvya vyākhyāne sāmānyatodṛṣṭapadamevaṃ yojanīyam, uktaviśeṣarahitatvena vipakṣa eva sāmānya ityucyate /\ntatrādṛṣṭam /\nsaptamyāstasiḥ /\nyogyadarśananivṛttyā ca dṛśyanivṛttirvivakṣitā, tena vipakṣe asadityarthaḥ /\nataḥ siddhavat</p>\n\n<p>trirūpasaṃpattimabhyupetya rūpadvayasaṃpade cakāramavatārayati---tathā ceti //</p>\n\n<p>tadevaṃ tatpūrvakamityanena liṅgaparāmarśo 'numānamiti lakṣaṇārthe vyākhyāte, atha kiṃ liṅkam, katividhaṃ veti jijñāsāyāṃ trividhamityavacchedena vyākhyāya, kiṃ lakṣaṇam iti jijñāsāyāṃ pūrvavadityādyekavākyatayā vyākhyānena parāmarśaviṣayaḥ saṃjñito vibhakto lakṣitaśca /\n<lg>\n<l>viṣayaviṣayiṇorabhedavivakṣayā ca sāmānādhikaraṇyamiti mantavyam /</l>\n<l>evam anyānyapīti /</l>\n<l>tadyathā, manojñamattakāśinīsaṃdarśanena saṃsārirāgānumānam, śatrudarśanena krodhānumānam, viṣayabhogena sukhānumānam, rogādinā duḥkhānumānam, avikalendriyasya yogyaviṣayāvadhānena jñānānumānam, śraddhāvatāṃ yathāvidhi yāgādyanuṣṭhānena dharmānumānam, niṣiddhācaraṇenādharmānumānam, paṭvabhyāsādarapratyayaiḥ saṃskārānumānam, mithyāpratyayena bhaviṣyatsaṃsārapravāhānumānamityadhyātmam /</l>\n<l>bāhye ca jvalantaṃ tṛṇarāśimupalabhya bhaviṣyadbhasmānumānam, tathāvidhavṛṣṭyā bhaviṣyannadīpūrādijñānam, prakārāntarāvagatena vāyunā tvarāvatā vṛkṣādisaṃkṣobhānumānamityādi neyam //</l>\n</lg></p>\n\n<p>duravabodhamiti /\nsāmānyatodṛṣṭasvarūpasyaivāvivecanādityarthaḥ /\nudāharaṇadvāreṇa tadvivecanaṃ</p>\n\n<p>bhaviṣyatītyāha---śeṣavadudāharaṇānatargataṃ ceti /\nśeṣavallakṣaṇayoge 'pi tadudāharaṇāntaravailakṣaṇyenedameva sāmānyatodṛṣṭapadārthe bhaviṣyatītyata āhā---na caitāvateti /\nna tāvadaśvakarṇādiśabdavadayaṃ sūryavrajyānumāne vartate, anyatrāpi vṛddhaprayogāt /\nnāpi sūtrakārasyaiva paribhāṣeyam, niṣprayojanatvāt /\n<lg>\n<l>tasmādudāharaṇavailakṣaṇyamātravivakṣayedamucyate /</l>\n<l>tathā cātiprasaṅga ityarthaḥ /</l>\n<l>tasmād bhāṣyakāravyākhyānaviruddhodāharaṇamātrākhyānamarocayamānaḥ sāmānyatodṛṣṭapadaṃ vyākhyāyānyathodāharaṇamāheti yojanā /</l>\n<l>kṣayavṛddhipratyayāviṣayatve satīti spaṣṭārtham, prāḍmukhopalabhyatve parivṛttya tatpratyayaviṣayatvāditi paryālocanayaivāvināśasya prāptatvāt //</l>\n</lg></p>\n\n<p>na hyupalabdhavināśe upalabdhaṃ pratyabhijñāyate bhrāntāvapyanupalabdhamevopalabdhatayeti /\nprāḍmukhopalabhyatve cetyasya ṭīkayā sphoritasya prāḍmukhopalabdhasya prāḍmukhenānupalambhe satītyarthaḥ /\nnarāntarasya tatsamānadeśasthasyeti mantavyam /\nanyathā mārtaṇḍamaṇḍalasyāpi lokāntaravartipuruṣāpekṣayā prāḍmukhopalabhyatā durvāretyasiddhaṃ viśeṣaṇaṃ syāt /\ntadetat narapadena sūcitam /</p>\n\n<lg>\n<l>tadabhimukhadeśasaṃbandhāditi śiṣyahitatayā vyabhicāraupayikapādaviharaṇajñāpanāya /</l>\n<l>na hi yathātathā pādavihāraṇamātramasya hetoḥ kṣatimāvahatīti /</l>\n<l>satyavināśe iti ca draṣṭavyam sati draṣṭavyatva iti veti śeṣaḥ //</l>\n</lg>\n\n<p>iha yadyapi diśaḥ pratyakṣatve sādhye 'ḍgulyā nirdeśo vyadhikaraṇaḥ, tarūnagarādiṣu evāḍgulyā vyapadeśāt /\ndiśaḥ sāmānādhikaraṇyaṃ tvaḍgulīvyapadeśasya na tadadhikaraṇatāsādhanamanyathāsiddhatvāt /\ntathāpi yasyāṃ diśi ete taravaḥ sā prācīti tarvādibhedena apyaḍgulyā vyapadeśo 'stīti na vyadhikaraṇatvamāhatyābhidhātuṃ śakyata ityanenābhiprāyeṇa anyathāsiddhimeva vārtikārthamāha---anyathāsiddhatayeti /\nupalakṣaṇaṃ caitat, calantīṃ patākāmupalabhyāyaṃ vāyurvātīti aḍagulīnirdeśasyācākṣuṣe vāyāvapi gatatvena vyabhicārasya api saṃbhavāt /\nrūpeṇa sparśānumānamityādāvādigrahaṇena rasena rūpānumānam, gandhena rasānumānamityādi /\nvṛkṣādarśane sandehe vā na śiśapādarśana niścayo vā tato 'navasaraparāhatamevānumānam /\nvṛkṣaśabdaprayogalakṣaṇavyavahārānumānaṃ tu na svārtham, aviditasamayenāśakyatvāt ; viditasamayasya ca vyarthatvāt /\nparo 'pi yadi vyutpanno, yadi viditaśabdapravṛttinimittaḥ,</p>\n\n<p>tadā svayameva vyavaharet /\nviparītastu śiśapātvamapi na pratīyāt /\navyutpannaścet, samayamagrāhayitvā vyavahārayitumaśakya eva /\n<lg>\n<l>na cāyaṃ samayagrahaprakāraḥ /</l>\n<l>tathā sati śiśapātvādayaṃ vṛkṣo vyavahartavyaḥ iti śiśapātvameva vṛkṣaśabdapravṛttinimittamākalayet /</l>\n<l>na ca śiśapātvādayaṃ vṛkṣaśabdapravṛttinimittavāniti vākyārthaḥ, viditatannimittaṃ prati vyarthatvāt ; viparītaṃ pratyapraddhiviśeṣaṇatvaprasaḍgāt, sāmānyopakrame samayagrahānupapatteḥ ; puruṣecchāmātrādhīnatvācaca samayasya pakṣadharmatayā niyantumaśakyatvāt ; aviditasamayaṃ prati cānvayopakramasyāyuktatvādityata āha---śruteneti /</l>\n<l>tadanena ye cānye sādhyasamānakālāḥ, te sarve sāmānyatodṛṣṭānumānasaṃgrāhyatvena upalakṣitā iti //</l>\n</lg></p>\n\n<p>svamatena vyākhyānāntaram, na tu tātparyāntaramityarthaḥ, pūrvaṃ sādhyaṃ tadyasya vyāptyetyanenaikatātparyatvāt /\nanenaivābhiprāyeṇāha---atrāpi yathāsaṃbhavamiti /\nnānantarbhāvacakāranirapekṣate cāsmin vyākhyāne pūrvasmād viśeṣaḥ /\nsāmānyena kāryaṃ vā kāraṇaṃ vā anubhayātmakaṃ vā avinābhāvitayā dṛṣṭaṃ niścitaṃ sāmānyatodṛṣṭameva ca yojanā /</p>\n\n<lg>\n<l>tadidamuktam---asandigdhatāmāheti /</l>\n<l>tatra tatpūrvakamiti /</l>\n<l>svarūpavipratipattinivṛttiḥ svalakṣaṇasāmarthyena nyūnādhikasaṃkhyatvāśaḍkānivṛttiḥ prathamaṃ tātparyam /</l>\n<l>niyamajñāpane tvaśakyalakṣaṇatvaśaḍkānivṛttistātparyamiti na paunarūktyamiti vṛttavartiṣyamāṇānukīrtana phalam //</l>\n</lg>\n\n<lg>\n<l>yadyapi pratipannaṃ pratyanumānasya na saṃśayaviparyayanivṛttirajñātajñānaṃ vopayogaḥ, tathāpyadhyavasitābhyanujñānaṃ vastubalāyātamapekṣite viṣaye 'nupekṣaṇīyameveti tasyāpyanumānapratipādyeṣu gaṇanā /</l>\n<l>tenādivākye pratipannaḥ pratipādayiteti pratipanna eva pratipādayitā, na tu pratipannaḥ pratipādayitaiveti boddhavyam //</l>\n</lg>\n\n<p>punaḥ paunarūktyaparihārārthaṃ vṛttavartiṣyamāṇe anukīrtayati---pūrvaṃ siddhavaditi /\nsākṣātkṛtyanumityoḥ kriyayostulyatā viṣayagatā draṣṭavyā /\ntenāyamarthaḥ /\nvyāptigrāhakapramāṇayogyo dharmo yatrānumīyate tat pūrvavadanumānam /\ntadayogyastu yatra tat sāmānyatodṛṣṭamiti /\ndhūmatvaikārthasamavāyibhiriti /\nsatātparyaṃ viśeṣaṇam /\nna hi saṃtatamūrdhvagamanamātreṇāgniranumātuṃ śakyate, dhūlīpaṭalādau vyabhicārāt /\nekadravyatvādityasya sapakṣe rūpādāvanvayasya</p>\n\n<p>spaṣṭatvāt vipakṣavyatireka evoktaḥ /\ndvividhameva hīti /\nna tvatrānvayābhidhānamātreṇa kevalavyatirekiśaḍkā kartavyā /\n<lg>\n<l>samānajātīyārambhakatvaṃ śabdasya asiddhamataḥ sādhayati---kāryatvāditi /</l>\n<l>kāryatvaṃ punarasyānupalabdhikāraṇabhāve sati anupalabdhasyopalabhyamānatvād vā pratyakṣād veti /</l>\n<l>sarvatropalabdhiprasaḍgādityasya viparyayeṇa hetuḥ /</l>\n<l>prayogastvevam---avyāpyavṛttiḥ śabdaḥ, āśrayāprāptāvapi kvacidanupalabhyamānatve sati kvacidupalabhyamānatvāt saṃyogavaditi //</l>\n</lg></p>\n\n<p>yadyapi caitāvanmātreṇa guṇatvaṃ sidhyati, tathāpi bhāṣyakārīyo heturūpekṣitaḥ syādityato 'vyāpakatāmātraṃ prasādhyaiva prakṛte lagayati---karṇeti /\n<lg>\n<l>atrāpi prayogaḥ, śabdo vīcītaraṅganyāyena karṇaśaṣkulīmantamākāśadeśamāsādayati, prakārāntarāsaṃbhave satyupalabhyamānatvāditi vyatirekī /</l>\n<l>udāharaṇārthaṃ vivecayati---idaṃ tviti /</l>\n<l>sadādyabhedaḥ sattāyogaḥ, anityatvam, kāraṇavattvam, sāmānyaviśeṣavattvamiti /</l>\n<l>sādhyadharmiṇyasmadādibhiḥ kadācit pratyakṣeṇānupalambhādityarthaḥ //</l>\n</lg></p>\n\n<p>ābhiprāyiko hyarthaḥ pakṣadharmatāyā viṣayaḥ /\nsa evābhiprāyeṇa vyāpyate, yena vinā pratijñātor'tho nopapadyate /\nubhayathā saṃbhāvanāyākekataratra bādhakopapattāvanyataraḥ pramāṇāntaragocaraḥ, tatra vidhāyakapramāṇābhāve kevalavyatirekiṇo 'vatāraḥ /\ntathā hi</p>\n\n<p>kṣityādikaṃ sakartṛkaṃ kāryatvādityatra sarvajñatvamantareṇa kṣityādīnāṃ kartṛtvameva nopapadyate, paramāṇvadṛṣṭādīnāmajñāne tadadhiṣṭhānānupapatteḥ /\ntadadhiṣṭhāne vā asarvajñatvānupapatteḥ /\ntasmāt sarvajñatvamantareṇa pratijñātārthānupapattau tadabhiprāyavyāptam /\nābhiprāyikatvācca pakṣadharmatāgocaraḥ /\nicchādayaḥ paratantrā guṇatvādityatra punarātmā nābhiprāyavyāptaḥ /\nna hīcchādīnāṃ kṣityādipāratantryamasaṃbhāvit, api tu mānasapratyakṣavedyatvādibhaḥ bādhitam /\n<lg>\n<l>dhūmagatanīlatveneva dhūmasyāpālālatvam /</l>\n<l>tasmādubhayathāpi saṃbhavādātmā naivābhiprāyavyāptaḥ, tadavyāptatvācca na pakṣadharmatā tamaṅkamāropayitumarhati, api tvicchāsaṃbaddhaparamātramādāyaiva nivartate /</l>\n<l>etaduttarakālaṃ kṣityādau bādhite tadanyāsiddhau vidhāyakapramāṇābhāvānniṣedhamukhena vyatirekī pravartate /</l>\n<l>tamimaṃ viśeṣaṃ hṛdi nidhāyoktam---bādhakairapanīte dravyāṣṭakaguṇatva iti //</l>\n</lg></p>\n\n<p>nanu sāmānyatodṛṣṭād yadrūpaṃ siddham, na tat kevalavyatirekiṇā sādhyam /\nyādṛśaṃ ca tena sādhyam, tādṛśaṃ</p>\n\n<p>na kvacit siddham /\n<lg>\n<l>tathā cāprasiddhaviśeṣaṇaḥ pakṣaḥ /</l>\n<l>na ca tathābhūte sandeho 'pi kāraṇābhāvāt /</l>\n<l>samānāsamānadharmavipratipattīnāmanupalabdhacarāviṣayatvādityata āha---yadyapi cāyamiti /</l>\n<l>svarūpeṇa asādhāraṇarūpeṇetyarthaḥ //</l>\n</lg></p>\n\n<p>na hi vākyārthasayāpūrvatayā padārthānāṃ viśeṣaṇaviśeṣyabhāvo vihanyate /\ntathā sati, anvayinopyanutthānamiti pralīnamanumānena /\nna ca dravyāṣṭakātiriktādipadārthā evāpūrve, yenāprasiddhaviśeṣaṇatā syāt pakṣasya /\nna caivaṃ sati śaśaśṛṅgadhanurdharādāvapi prasaṅgaḥ, tatrāpi tadārthamātrāprasiddheḥ sarvatra sulabhatvāditi vācyam /\nsāmānyatodṛṣṭapūrvakatvaniyamasīmāyāḥ durlaḍghyatvāt /\nanyathā sāmānyato 'pyasiddhaḥ kathaṃ niṣpramāṇakaśabdasāmarthyamātramāśritya parāmṛśyeta /\naparāmṛṣṭaśca kathaṃ pramāṇavyavahāramavatārayet /\ntadidam uktam---adūraviprakarṣeṇa parāmṛṣṭa iti /\nviśeṣasiddheḥ sāmānyasidbhiradūraviprakarṣaḥ, tadasiddhistu tadviparyaya</p>\n\n<p>ityarthaḥ //</p>\n\n<p>evaṃ ca saṃśayo 'pyatra vādivipratipattereva sugamaḥ, icchādīnāmubhayavādisiddhe sāmānyato 'dhikaraṇe dravyāṣṭakātiriktānatirekakoṭyorūbhābhyāṃ samutthāpanāt /\n<lg>\n<l>athavā pratyekotthitaḥ saṃśayaḥ samudāye viśrāmyatīti nyāyaḥ /</l>\n<l>tathā hi guṇatvaṃ pṛthivyāśrite gandhādau, tadatiriktāśrite snehādau ca dṛṣṭam, icchādiṣu ca dṛśyate /</l>\n<l>tat kimicchādayaḥ pṛthivyāśritā, uta tadatiriktāśritā ityanenākāreṇa sarvadravyeṣu bhavan sandehaḥ samānadharmadarśanādeva dravyāṣṭakatadatiriktakoṭyoreva paryavasito bhavati /</l>\n<l>tadidamuktam---dharmiṇi cetyādi //</l>\n</lg></p>\n\n<p>vibhāgavacanādevetyādibhāṣyavakravyākhyāyāḥ śaḍkāpoṣaṇe tātparyam /\nnanu sadasatī tattvamityatra sadasacchabdābhyāṃ bhāvābhāvāvuktau /\ntadiha vartamānāvartamānārthatvavyākhyānaṃ tadviruddhamapi kuta upādīya ityata āha---pratyakṣaṃ hīti /\natha tathaiva kiṃ na syādityata āha---yadyapīti /\nna viśeṣaṇtvaṃ svātantryeṇa svātantryābhidhānenetyarthaḥ /\nāho nyāyopyastītyasyākṣarārthena naḥ saṃbandhānupapatteḥ, tātparyārthenasaṃbandhamāha---na sandeha</p>\n\n<p>iti /\n<lg>\n<l>nyāyābhāvena hi tarkasya niścayāparyāptau sandehastadavastha ityāśaḍkitam, atastanniṣedha evottaraṃ yuktamiti /</l>\n<l>astyeva nyāyaḥ, sandehavirodhiniścayasamartho yata iti śeṣaḥ /</l>\n<l>nimittatvaṃ yadi viṣayatvaṃ tannātmani dṛṣṭānte /</l>\n<l>athopādānatvam, na tatsādhye samavāya ityata āha---nimittatvaṃ kāraṇatvamiti //</l>\n</lg></p>\n\n<p>nanu vyāpakatvaṃ paramamahatparimāṇayogaḥ, sarvasaṃyogisamānadeśatā vā /\ntadubhayamapi samavāye na saṃbhavatītyata</p>\n\n<p>āha---satyupalabdhīti /\nupalabhyatetyucyamāne ghaṭāderapi vyāpakatvaprasaṅgaḥ /\nata uktaṃ sarvatreti /\ndeśasyāvacchedakatāmātreṇa saptamyā nirdeśo vane sihanāda itivat /\ntathāpyasiddhaṃ lakṣaṇam, na hyātmādayaḥ sarvatropalabhyante ityata uktam---satyupalabdhikāraṇa iti /\ntathāpi viṣayasyāpyupalabdhikāraṇatvād yatra yatra ghaṭādiparamāṇvantāḥ svopalabdhisāmagrīsahitāḥ, tatra tatropalabhyanta eveti taireva vyabhicāra ityata uktam---antareti /\netacca dravyarūpakāraṇāntarābhiprāyeṇa draṣṭavyam /\nanyathā yatra ghaṭādayo na santi, tatra tato 'nyasya tadupalabdhikāraṇasya tadindriyasaṃyogasyābhāvādeva teṣāmanupalambhaḥ, tatsadbhāve tu sarvatropalambha eva ityetadapyāśaḍkyeta /\ntathāpi paramāṇvādiguṇaireva yāvaddravyabhāvibhirāśrayādhīnanirūpaṇairvyabhicāraḥ, tannivṛttyarthamanekasaṃbandhitve satīti draṣṭavyam /\n<lg>\n<l>etacca sarvatretyanena ṭīkākṛtā sūcitam /</l>\n<l>yadyapi ca sarvatrāstitvaṃ vyāpakatvam, tathāpi lakṣaṇamantareṇa tad duravabodhamiti tadevoktamiti /</l>\n<l>nyāyetikartavyatābhūtaṃ tarkaṃ pṛcchati /</l>\n<l>kartrā avyāpāryamāṇasya karaṇasya svayaṃ vyāpārāyogādityāśayavāniti bhāvaḥ //</l>\n</lg></p>\n\n<p>athoktamanavasthānaprasaṅgamavatārayituṃ kimityanādhāratvaprasaṅga ucyate, yāvatā svatantra evāyaṃ prasaṅgaḥ kiṃ</p>\n\n<p>na syāt? na hi kāryasyānādhāratvamasyeṣṭamevetyata āha---syādetaditi /\npaścāt turyā saṃyukta iti śeṣaḥ /\n<lg>\n<l>na hyutpanno 'pyasaṃyukta eva turyā prathamekṣaṇe paṭa iti kasyacinniścayaḥ, atha ca pramāṇabalādiṣṭa evāyamarthaḥ, tathotpanne 'pi prathame kṣaṇe tantuṣvasamaveta eveṣyata iti pādau prasārya tiṣṭhato nedamuttaramityarthaḥ /</l>\n<l>tasmādanavasthāprasaḍgāvatāraṇāyaivedamuktamityāha---samavāyaścetīti /</l>\n<l>yadyapyupādhikathanenaiva vṛttimattvasya prāptidharmatvaṃ nirākṛtam, tathāpi prāptitvasyānaikāntikatvasūcanāya punarapyanavasthāprasaṅgamavatārayati---atheti /</l>\n<l>anavasthābhiyā avaśyamantataḥ kācit prāptiśca na ca vṛttimatīti svīkartavyam, tataśca tathaiva prāptimattvamanaikāntikamityarthaḥ //</l>\n</lg></p>\n\n<lg>\n<l>athānavasthāsvīkāre ko doṣa ityāśaḍkya nirākaroti---nanviyamiti /</l>\n<l>anāditāyāṃ hyaḍkurotpādānuguṇasamayasaṃbhavinā bījena janite 'ḍkureṇa janite bīje vartamānaṃ bījatvaṃ tasyāḍkurapūrvakatāmavagamayatīti yujyate, avikalasya hetoḥ pramāṇasya vidyamānatvāt /</l>\n<l>idaṃprathamatāyāṃ tu kāryotpādānuguṇasamaye bhaviṣyatpravāhasyāsattvāt prathamasyānutpāde tadāśrayasya hetostasminnasatyāśrayāsiddhatayā sarvasyāgamakatve pramāṇābhāva ityarthaḥ //</l>\n</lg>\n\n<p>abhyupetakaṇādāptatvasya śāstravirodhaścetyādi /\nkāryamakṛtakasaṃbandhavaditi pratijñāyāṃ ghaṭāderbhūtalādināpyakṛtaka eva saṃbandhaḥ syāt, sa cāniṣṭa iti pratijñāṃ viśinaṣṭi---svopādāneneti /\nsvasamavāyinetyarthaḥ /\nkāryamiti ca samavetamātropalakṣaṇaparam, anyathā jātyādiṣu vipakṣeṣu saṃbhave hetorvirodhaḥ syāt /\nathavā pratijñā yathāśrutaiva, ādhāravattvādityatrādhāraśabdena nāśrayamātraṃ vivakṣitam, kiṃ tvadhikaraṇaṃ kārakam /</p>\n\n<p>tenādhikaraṇakārakavattvād ityarthaḥ /\nna ca vācyam---kārakavattvamātreṇaiva paryāptau kimadhikaraṇagrahaṇeneti, pradhvaṃsena virodhaprasaḍgāt /\nna kāryasya kāryaḥ saṃbandha ityarthaḥ /\nmithaḥ saṃbadhyete /\nādhāryādhārabhāvenāvatiṣṭhete ityarthaḥ /\nso 'pi samavāye nāsti samavāyāntarābhāvādityarthaḥ /\n<lg>\n<l>sannapyasau na kāryamādhāravat karoti, svasamavāyenaiva tasyādhāravattvāt, tadabhāve tvekārthasamavāyo 'pi na syādityarthaḥ /</l>\n<l>sahotpāde kāryamanādhāraṃ syāt /</l>\n<l>sarvadeti śeṣaḥ /</l>\n<l>samavāyikāraṇābhāve 'samavāyikāraṇaśaḍkāpi nāsti, tatpratyāsannasvabhāvatvāt tasyetyabhiprāyavatā tadupekṣya nimittamātrādutpattirāśaḍkya nirākṛtā //</l>\n</lg></p>\n\n<p>nanu vidhīyamānaniṣidhyamānavyatirekeṇa jagati na svatantro nāma /\ntat kathaṃ dharmatraividhyamityata āha---atra ceti /\nvidhīyamāno vartamāna ityarthaḥ /\npratiṣidhyamānaḥ avartamāna ityarthaḥ /\ntatra ye vartamānāḥ, teṣāṃ kaścit paratantro vṛttimānityarthaḥ /\nkaścit svatantro vṛttirahita ityarthaḥ /\npratiṣidhyamānāstu paratantrā na santi, asattvādeva iti /\ntadevaṃ vidhīyamānaḥ svatantro vidhīyamānaḥ paratantraḥ pratiṣidhyamānaḥ svatantraśceti tisro vidhā ityarthaḥ /</p>\n\n<p>tadevamavartamāno gharmaḥ pratiṣidhyamānatayaiva vyavahriyate, na cāsau pratyakṣaviṣayaḥ, kiṃ tvanumānaviṣaya iti darśitam /\ntaccānupapannamiti śaḍkāvārttikārtham āha---nanviti /\nasannityuddeśyam /\ntenāyamarthaḥ, asannavartamāno na kevalaṃ pratiṣedhavyavahāraviṣayaḥ, kiṃ tu vidhīyamāno 'pi, vidhivyavahāraviṣayo 'pi /\nevamasau na kevalam anumānaviṣayaḥ, pratyakṣaśca /\nkvacit pratyakṣaviṣayaścetyarthaḥ /\nkketyata āha---yatheti /\nkathamasau vidhīyamāna ityata āha---jāyamāna iti /\nkathamasau pratyakṣaviṣaya ityata āha---visphāriteti /\n<lg>\n<l>kathamasāvavartamāna ityata āha---na cāsāviti /</l>\n<l>asattayā sattayā vānabhyupagamāditi sattāyā jāyamānatayā virodhāt, asattayā vidhiviṣayatayeti bhāvaḥ /</l>\n<l>kathaṃ nābhyupagamyate na hi sattāsattābhyāmanyaḥ prakāro 'stītyata āha---niṣedhaviṣayatayā tviti /</l>\n<l>vidhīyamānatāpakṣe hi jāyamānatābhyupagame ubhayathāpi virodho, na tu pratiṣidhyamānatāpakṣe 'pītyarthaḥ //</l>\n</lg></p>\n\n<p>tasmāt jāyamāne ghaṭe na vidhāyakapratyakṣapravṛttiḥ, virodhāt /\nniṣedhakaṃ taṃ pratyakṣaṃ pravartamānamapi tanniṣedhameva gocarayet, na tu niṣedhyaṃ ghaṭam /\ntataḥ siddho viṣayabheda iti sāram /\nupapādanīya iti satkāryavādamapanīya /\n<lg>\n<l>apare tviti /</l>\n<l>arthātirekamātram /</l>\n<l>arthapadātirekamātram /</l>\n<l>evamuttaratrāpi //</l>\n</lg></p>\n\n<p>nanu kenaitaduktam, yadubhayapadavyabhicāra eva viśeṣaṇasamāso bhavatītyata āha---viśeṣaṇamiti /\nnanu tathāpyubhayorapi pṛthivīdravyaśabdayorūbhayavācitvāt kathaṃ viśeṣapratipattirityata āha---na ceti /\nna hi bhavati pṛthivītvaṃ dravyatvamityupalakṣaṇam /\n<lg>\n<l>pṛthivītvaṃ dravyam, dravyatvaṃ ca pṛthivītyapi na bhavatītyapi draṣṭavyam /</l>\n<l>na ca nāntarīyakārthaśabdayorapīyameva gatirastviti vācyam, aniyamaprasaḍgāt /</l>\n<l>nāntarīyakatvārthayorapi sāmānādhikaraṇyādarthatvanāntarīkayorapīti /</l>\n<l>tatastadvyavacchedārthaṃ punarapi prayatnāntaramāstheyam //</l>\n</lg></p>\n\n<p>tasmādanekārthatve 'pi viśeṣapara evāyaṃ nāntarīyakaśabda ityakāmenāpyabhyupeyam /\ntathā ca pūrvadūṣaṇānivṛttiriti /\nnanu aniyataprasareṇāsati nāstīti sahiteneṣṭalābho yadyapi tathāpi sarvathā sapakṣāvṛttirasādhāraṇo 'pi nivartayitavyaḥ, na hi pakṣavyāpako vipakṣe ca nāstyevaitāvataiva tasya nirākaraṇam, tasyāpyevaṃbhūtatvāt /\ntasmāt tattulye sadbhāva iti kartavyamevetyāśaḍkyāha---prasaktamapratiṣiddhamanumatameveti /\nprasaktasya pratiṣedhādupādāne tadviparītasya hānamarthāyātamityarthaḥ /\nna cāsaṃbhavo 'pi prasakto, yenāniṣedhāt</p>\n\n<p>tasyāpyupādāne tadviparītahānaṃ saṃbhāvyeta /\nprathame pade saṃbhavasya vidheyatvena ivāsaṃbhavasya niṣedhyatvenānupādānāditi /\nsamuccīyamānetyādi vaicitryeṇa hi nipātasaṃbandhe vākyabhedaprasaṅgaḥ, athaikavākyatvamicchannavaicitryeṇaiva nipātasaṃbandhamicchedityarthaḥ /\netadevānūdyamānasamuccayamāśaḍkyamānaḥ sphuṭayati---na ceti /\nuditaṃ hyanūdyate, natvanuditam na cobhayatvaviśiṣṭaṃ havirūditam /\nkiṃ tu havirmātram /\ntathā cānuvādapakṣe ubhayatvamavivakṣitam /\nubhayatvavivakṣāyāṃ tu nāyamanuvādaḥ, kiṃ tu vāda eva /\ntathā ca vākyabhedaḥ /\nevaṃ dārṣṭāntike 'pi yadi sādhyāyogavyacchedaviśiṣṭo heturūditaḥ, yuktamidānīṃ yattathāsāvanūdyate, na tvetadasti /\nhetumātraṃ tvaviśiṣṭamuddiṣṭam /\n<lg>\n<l>viśiṣṭasya tu tasyāyameva prathamo vādāvatāraḥ /</l>\n<l>tadyadi yasyetyayamanuvādo, nūnamanumeye sadbhāva evetyavivakṣitaṃ viśeṣaṇam, vivakṣite tasminnanenaiva vākyena viśiṣṭo vādaḥ kartavyaḥ /</l>\n<l>paścādidamevāvṛttyānuvāda iti vākyabheda ityarthaḥ /</l>\n<l>so 'yaṃ prayatnāntarīyasthānaśabdasyārthaḥ //</l>\n</lg></p>\n\n<p>nanu yadyanūdyamānamaśakyaṃ viśeṣṭum, athārtirapi kathaṃ haviṣā viśeṣyata ityata āha---atra hi yadyapīti /\n<lg>\n<l>ananyagatikatvāt prāptena haviṣā viśeṣaṇamārteḥ /</l>\n<l>ubhayatvasya tu na pūrvaprāptatvam, nāpi tadantareṇārtiraśakyapratipattiḥ, sādhyāyomavyavacchedaḥ api hetorīdṛśa ityarthaḥ /</l>\n<l>yadyevamubhayavacanaṃ kimarthamityata āha---pratīyamānamapi ubhayatvamavivakṣitam /</l>\n<l>viśeṣaṇatayeti śeṣaḥ //</l>\n</lg></p>\n\n<lg>\n<l>ayaṃ vākyārthaḥ /</l>\n<l>ārtiviśeṣaṇatayā havistāvadupādātavyam, tasya cājyapuroḍāśādyanekarūpatvādubhayatvamapyastīti prāyikatayā tadapyupāttam /</l>\n<l>tenedaṃ siddhaṃ bhavati, ekamanekaṃ vā haviryasyārtimārcchedityādi /</l>\n<l>ubhayatvavivakṣāpakṣe tu naikaikahavirārtau prāyaścittavidhiḥ syāditi doṣaḥ //</l>\n</lg>\n\n<p>na caivamastviti vācyam, vākyabhedaprasaṅgasya tādavasthyāditi /\nna cānumeye sadbhāva eva, tattulya eva sadbhāva iti vākyadvayamevedamubhayavidhāyakamastu, ko doṣa iti vācyam, trirūpasaṃpannasya heturūpasyaikasyārthasyālābhaprasaḍgāt /\nvākyabhede hyavaśyamarthabheda iti nyāyāt /\nśaṅkate---atheti /</p>\n\n<p>avāntaravākyabhede 'pi mahāvākyasyaikatvāt, vivakṣitaikārthapratilambha iti śaḍkārthaḥ //</p>\n\n<p>atra naiyāyikasamādhānamāśaḍkya bauddhaḥ svabhāṣayā nirākaroti---na ceti /\nyadyapi tattulya evetyanyayogavyavacchedasya vipakṣamātraviṣayatvaṃ tadā syād yadi viṣayāntarasaṃkocaḥ syāt, sa ca tadekavākyatayeti parasparāśrayadoṣaḥ /\n<lg>\n<l>anyathobhayorapi tattulyānyatvāviśeṣe vipakṣayogasya vyavacchedo na tvanumeyayogasyeti kutaḥ? vihitatvāt tasyeti cet? ata eva virodhādekavākyatvāsaṅgatirityucyate, yasmāt tadekavākyatāyāmeva satyāṃ vipakṣamātraviṣayatvamasya vaktuṃ śakyate /</l>\n<l>sāpi tasmin satyeveti durūttaradoṣāpattiḥ /</l>\n<l>tathāpi bauddhanaye śābddhaṃ vyavahāramāśritya samuccaya eva na nirvahet, kṛtamanayā virodhe sūkṣmekṣikayetyāśayavānāha---anyāpoheti /</l>\n<l>so 'yaṃ sādhāraṇo 'pi nyāyo 'prastutatvabhiyā viśeṣaniṣṭhatayāvatārita iti //5 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<p>yathoddeśaṃ ca lakṣaṇāditi bhāvapadam /\nlakṣaṇamāha ityanayormadhye itiḥ pūraṇīyaḥ /\natrāpītyapiśabdaḥ pratyakṣalakṣaṇopakṣayā /\nnanu sādhyate 'neneti sādhanamityevāstu, saṃbhavati cāyamartho jñānasya karaṇatāyām, tasya prasiddhasādharmyasamutthatvādityata āha---tadetaditi /\nna sāmānyātiriktaṃ sādṛśyam, anāśritasyānyāśrayatve dravyatvaprasaḍgāt, ananyāśritasyāpyayutasiddhobhayavyaḍgyatve samavāyatvaprasaḍgāt, gogavayādiyutasiddhaniṣṭhābhivyaktyanupapatteśca /\nyutasiddhābhivyaḍgyatve 'bhāvatvaprasaḍgāt, ayutasiddhāvayavyavayavādiniṣṭhābhivyaktyanupapatteśca /\nnityasyānekāśrayatve jātitvaprasaḍgāt ekāśrayatve tasya nāśe anāśrayasyāvasthānānupapatteḥ nityatve pramāṇābhāvaprasaḍgācca /\nsāmānyaṃ hyekāśrayanāśe 'pi āśrayāntare tādrūpyeṇaiva</p>\n\n<p>pratyabhijñānāt nityamiti vyavasthāpyate /\nidaṃ tu na tatheti kathaṃ nityamiti jñātavyam?</p>\n\n<p>pratyutānityaikāśrayatvādevānityatvamevānumīyate, nityaikavṛttitve tu svarūpasato viśeṣatvaprasaṃgāt /\nsattāsato guṇatvāpatteḥ /\nanityeṣu ca sadṛśavyavahārahānaprasaḍgāt, anityasya tvanekāśrayatve guṇavato dravyatvaprasaḍgāt ; nirguṇatve guṇatvaprasaḍgāt /\nekāśrayatve saṃyogavibhāgayoranapekṣakāraṇasya karmatvaprasaḍgāt /\ntadviparītasya tu guṇatvaprasaḍgāt /\nguṇeṣu ca karmasu ca sādṛśyavyavahāro na syāt, teṣāṃ samavāyikāraṇatvābhāvenānityadharmāyogāt /\n<lg>\n<l>āśrayasādṛśyena tadvyavahāropapattau visadṛśāśrayāṇāṃ guṇakarmaṇāṃ tadvyavahārānupapatteḥ, kāraṇatrayavicārānupapatteścetyarthaḥ /</l>\n<l>sādharmyaprasiddhirapi draṣṭavyeti /</l>\n<l>sūtre sā ca karmadhārayasamāśrayeṇa /</l>\n<l>ityāptavākyāditi vākyādārabhyaṃ pratyakṣaparyanteneti hṛdayam //</l>\n</lg></p>\n\n<p>prajñāpanīyasya gavayaśabdavācyatayeti vadatā atideśavākyasyākṛtasamayasaṃjñāsamabhivyāhāro darśitaḥ /\ntathāpi karaṇavyutpattyā sādhanapadavyākhyānasya parityāge na kācidupapattirdarśitā, prajñāpanapadasyāpi karaṇavyutpattisaṃbhavādata</p>\n\n<p>āha--piṇḍasya hīti /\npratyakṣāt sādṛśyāt prajānan tena prajñāpyata iti vadan sādṛśyasyaiva prajñāyamānasya kāraṇatvamabhipraiti /\ntathā ca tena saha sādhyasādhanapadasya vyadhikaraṇatvādanyasya ca karaṇasyābhāvāt sādhyasādhanapadamanarthakamāpadyeta, yadi bhāvasādhanaṃ na syāt /\nna ca tajjñānamevāstu karaṇamiti vācyam, avāntaravyāpāravirahiṇaḥ karaṇatvāyogāt /\nasamīcīne 'pi sādṛśyajñāne tathābhāvaprasaḍgācca /\ntadapi hi sādṛśyajñānameva /\npramāṇānuvṛttyā tannivṛttirityapi na vācyam, vṛttaireva padaiḥ samīhitasiddhāvanuvṛtteranavakāśāt /\n<lg>\n<l>sāpi hi granthavaicitryamāpādayantī padāntaravṛttireva /</l>\n<l>tathāpi prajñānaṃ prasiddhipadārthona tu prajñāpanamityata āha---ityetadarthe /</l>\n<l>pramāṇasya vyāpāro 'vyavadhānena phaloparaktā prātisvikī kriyā /</l>\n<l>jñāyamānasya sādṛśyasya karaṇatvamāviṣkartuṃ tasyānyatra acaritārthaḥ phalānuguṇo vyāpāro darśita iti tātparyār'thaḥ //</l>\n</lg></p>\n\n<p>tatreti /\ntātparyārthākṣarārthayoḥ /\nlakṣyapadaṃ hi lakṣaṇavyavasthāpakaṃ na bhavati parasparāśrayatvamagatirveti doṣāt /\nnanu upasthāpakamapītyāśayavānāśaḍkya dvitīyapadopādānatātparyamāha--yadyapīti /\nnanvevaṃ sati prathamaivāstu, na ceyamaśokavanikā, tasyāḥ prathamatvādeva prathamaṃ buddhāvupanipātāt /\nna sādhyasādhanapadena phalavācinā sāmānādhikaraṇyānupapatteḥ /\nastu tarhi tadapi karaṇasādhanam /\n<lg>\n<l>evaṃ yata ityadhyāhārakaṣṭasṛṣṭirapi na syāt /</l>\n<l>satyamevaitat, kintu phalābhāvenaiva hetunopamānasya prāmāṇyamapanīyate pareṇa /</l>\n<l>tasmāt tadavabodhāya niṣkṛṣya phalamasya darśanīyamiti tathaiva sūcitavān /</l>\n<l>etaccāgre sphuṭamiti neha ṭīkākṛtā darśitam //</l>\n</lg></p>\n\n<p>bhāṣyavārttikayoḥ virodhamāśaḍkyāha---vārtikakāreṇeti, tṛtīyāsamāsa ityupalakṣaṇam arthasiddhaḥ</p>\n\n<p>karmadhārayasamāso 'pi na nirasta iti draṣṭavyam, aviruddhatvāt /\nprasiddhaṃ sādharmyaṃ yasyeti bahuvrīhāvapi karmadhārayārthasya praviṣṭatvāt /\nevaṃ prasiddhena sādharmyamityatra tṛtīyātatpuruṣasya praveśād virodhāntaramāśaḍkyāha---bhāṣyakāreṇa hīti /\nnāyamartho bhāṣyākṣarebhyaḥ śrūyata ityata āha---ākṣipreti /\npraścānniṣkṛṣyābhidhānaṃ kṛtam, samayapratipatteḥ phalasya /\ntadāha---samākhyeti /\ntathāpi kimāyātaṃ vārttikavirodhasyetyata</p>\n\n<lg>\n<l>āha---etadeveti /</l>\n<l>pratipadyatāmayamityādiśaḍkottarārtha sūtroktaṃ karoti---prasiddhasādharmyādityatreti //</l>\n</lg>\n\n<p>atropamānasya phale vipratipadyamānān prati sāśaḍkaṃ jarannaiyāyikajayanta prabhṛtīnāṃ parihāramāha--yadyapīti /\nsaṃjñākarma saṃjñākaraṇam /\nmānāntaraṃ śabdo vā śabdārtho vā liṅgabhūtaḥ /\ntatra liṅgapakṣe, upalakṣitaḥ pratipāditaḥ /\nśabdādavagatena gosādṛśyena pratipādyamānaḥ piṇḍa samānāsamānajātīyebhyo vyavacchinnaḥ śakyamavaganatumiti saṃbandhaḥ /\nśabdapakṣe, tu gosādṛśyenopalakṣito viśiṣṭaḥ śabdādavagamyamānaḥ piṇḍaḥ samānāsamānajātīyebhyo vyavacchinnaḥ śakyo 'vagantum, guṇakarmādivat sādṛśyasyāpi samānasamānajītīyavyavacchedakatvāditi sugamam /\ngosadṛśo gavayaśabdavācya iti tāvadastu /\natha gosadṛśa eva ka ityāśaḍkānivartanāsāmarthyamateḥ pariplavaḥ /\n<lg>\n<l>enamevārthaṃ kaścidityādinā darśitavān /</l>\n<l>tatreti /</l>\n<l>tarhi viśiṣṭaiva pratipattirvākyādastu ityata āha---na ceti /</l>\n<l>pratyakṣamātrād bhaviṣyatītyata āha---na ceti //</l>\n</lg></p>\n\n<p>etena vākyapratyakṣasamāhāro 'pi nirastaḥ /\nsa hi pramāṇasamāhāro vā syāt, phalasamāhāro vā? ādye 'pi pramāṇatve sati samāhāraḥ, samāhṛtayorvā prāmāṇyamiti? na tāvat prathamaḥ, phalānekatve sati samāhārānupapatteḥ,</p>\n\n<p>tasyaikaphalaṃ prati parasparādhipatyarūpatvāt /\nnāpi dvitīyaḥ, vākyapratyakṣayorbhinnakālatvāt /\nvākyatadarthayoḥ smṛtidvāropanītāvapi gavayapiṇḍasaṃbaddhenāpīndriyādinā tadgatasādṛśyānupanaye samayaparicchedāsiddheḥ /\nphalasamāhāre tu tadantarbhāve 'numānaśabdayorapi pratyakṣatvaprasaṅgaḥ /\ntat kiṃ tatphalasya tatpramāṇabahirbhāva eva, antarbhāve vā kiyatī sīmā? tattadasādhāraṇendriyādisāhityam /\nasti tarhi sādṛśyādijñānakāle 'pi vistāritasya cakṣuṣo vyāpāraḥ? na, tasmin sati</p>\n\n<p>tasyānupayogāt /\n<lg>\n<l>upalabdhagosādṛśyaviśiṣṭagavayapiṇḍasya vākyasmṛtimataḥ kālāntare 'pyanusandhānabalāt samayaparicchedopapattiriti /</l>\n<l>tadetat jarannaiyāyikamatamāskandati---nanviti /</l>\n<l>pūrve hi yathā gaustathetyeva vākyaṃ gavayapadenāpratītasamayenāpi prayogamātropayoginā sahitaṃ saṃbandhapratipattihetuḥ, pratisaṃbandhinastu śabdād vopalakṣaṇād vopasthāpanamityāhuḥ /</l>\n<l>ādhunikāstu pratisaṃbandhyupasthitiḥ pūrvavadeva, samayaparicchedastu prayogānumānādityāhuḥ //</l>\n</lg></p>\n\n<p>avācakaprayogasya vākyānaṅgatayeti tadvirahiṇaśca saṃbandhyupalakṣaṇaparyavasānāditi manyamānā etadeva</p>\n\n<p>prayogamāropya darśayanti---yo hīti /\netenaiva pariplavo nirastaḥ /\n<lg>\n<l>yadi hi saṃbandho viditaḥ, kaḥ pariplavārthaḥ? atha na vidita iti tatrākāḍkṣānuvṛtterevamucyata iti cet--tadapyayuktam /</l>\n<l>na hi viśeṣaniṣṭhaḥ samayaḥ, tathā satyaśakyagrahatvāt, api tu kiñcit nimittīkṛtya deśakālādiviśeṣavinākṛtavyaktimātraniṣṭhaḥ /</l>\n<l>tadeva nimittaṃ nāvagatamiti cet? avagatireva tarhi saṃndhasya saṃbandhino 'navagamāditi kiṃ pariplutaṃ pramātuḥ? na caiṣa paramārthaḥ, sādṛśyaviśiṣṭapiṇḍopakṣepe nimittasyāpyupakṣepāt /</l>\n<l>anyathā piṇḍopakṣepe 'pi nimittānupakṣepe manodharmādiśabdānāṃ jātiśabdatvaṃ na syāt, avācakatvameva vā syāt, tajjātīyānāṃ nityaparokṣatvāditi //</l>\n</lg></p>\n\n<p>atrocyate abhinavanaiyāyikaiḥ, pañcadhā hi vācyavācakabhāvavyavasthā /\nnimittopalakṣaṇarahite śṛṅgagrāhikayā caitramaitravat /\nnirnimitte 'ntarbhūtopalakṣaṇe nirvacanikayā pācakādiśabdavat /\nnirnimitta eva taṭasthopalakṣaṇe paribhāṣaṇikayā ākāśādiśabdavat /\nsanimitte taṭasthopalakṣaṇa evaṃprakārikayā pṛthivyādivat /\nviśeṣavannimitte nimittasaṃḍkocanikayā svargādivaditi /\ntatra prathamadvitīyayorasaṃbhāvitatvādiha viditavṛttāntatayā tṛtīyaṃ prakāraṃ nirasya pañcamaścaturthamupayātīti caturthaṃ vyavasthāpayati---na tāvaditi /\naviditagavayaśabdavṛttāntasya tu yad bhaviṣyati, tadanantarameva vakṣyati /\ntadidamuktamiti /\nparamārtho vastugatiḥ /\ntataśca tathābhūta eva piṇḍe saṃbandho grāhyo,</p>\n\n<p>na tu sādṛśyopalakṣaṇopanīte piṇḍamātra ityarthaḥ //</p>\n\n<p>nanu nimittamapyavagatamityata āha---na ceti /\nna ca gosādṛśyenopalakṣyata iti upalakṣaṇamanumāpanam, smāraṇaṃ vā /\nubhayamapyadṛṣṭasaṃbandhe 'nupapannam /\nsmaraṇamātrāpekṣayā daṇḍapuruṣodāharaṇam /\netāvadeva ca syāt /\nyaduta</p>\n\n<p>gavayaśabdo vā gavayatvaṃ gamayet, yathā gauḥ tathā gavaya iti /\nśabdārtho vānumāpayet avyabhicārapakṣe /\nvyabhicārapakṣe tu smārayediti /\nnanu sādṛśyameva jātibhedamanantarbhāvya pratyetuṃ na śakyam, tasya bhinnapradhānasāmānyavyaktiguṇāvayavakarmasāmānyabāhulyarūpatvāt /\n<lg>\n<l>tasmāt sādṛśayathātathādiśabdā eva tasya pratyāyakāḥ /</l>\n<l>kevalaṃ prasiddhāprasiddhasandeho 'vāśiṣyate /</l>\n<l>tatra hastitvādikaṃ gośabdena nirastam /</l>\n<l>mahiṣatvādikaṃ tu anucitaviṣayatayā, anyathopamānasvīkāre 'pyapratīkārāt //</l>\n</lg></p>\n\n<p>tadayaṃ gosadṛśa ityasyārthaḥ /\ngoto bhinnajātīyaḥ, tadgataguṇāvayavādisāmānyabāhulyavāniti /\nnaitadapi sādhīyaḥ, darpaṇa iva candraḥ, candra iva mukham mukhamivāravindam, ado 'ravindamivedamaravindamiti caturdhā sādṛśyagatau bhinnapradhānasāmānyaniyamāyogena tadanantarbhāvyaiva sādṛśyapratipattyupapatteḥ /\nkvacid dṛṣṭamiha smaryeta tāvaditi cet? smaryatāṃ tāvadatrāvagatam, na tviha tadavagatamiti brūmaḥ /\ntasmād gosāmānyenopalakṣyamāṇaḥ piṇḍaḥ kiṃ tadvāneva gavayaśabdasya vācyo bhavatu? pacikriyayopalakṣyamāṇaḥ karteva pācakaśabdasya, āhosvit taṭasthameva gosādṛśyam, tadupalakṣita eva piṇḍa ākāśavat tasya vācyo bhavet? kiṃ vopalakṣaṇaṃ vihāya gandhāpalakṣitapṛthivītvajātimāniva gosādṛśyopalakṣitajātiviśeṣavāneva piṇḍo 'sya vācyo bhaviṣyatītaraniyatakoṭisaṃśayatiraskāreṇa koṭitrayāvalambī sandeha eva jarannaiyāyikairūpaplutaḥ saṃbandhapariccheda ityucyate, etāsvavaśyamanyatamā koṭirgavayapadārtho bhaviṣyatīti nirdhāraṇasaṃbhāvanāṃ hṛdi nidhāya /\naitena manodharmādipratibandigrahaḥ pratyuktaḥ /\ntatrāpyanumānenonnīyamānānāṃ manovyaktīnāṃ samānaguṇatayā samānārthakriyākāritayā</p>\n\n<lg>\n<l>samānajātīyatvānumānāt /</l>\n<l>sāmānyānavagatau tu tatrāpyaśakya eva samayagrahaḥ /</l>\n<l>sāmānyaṃ vā na tasya pravṛttinimittamiti //</l>\n</lg>\n\n<p>tadidamuktam--sarvathānupalabdheriti /\nyadyapi gavayatvāvagame 'pi saṃjñāsaṃjñisaṃbandhānavagame tatra prayujyamānatvāditi heturasiddha eva /\nna hyasati vṛttyantare tadviṣayatayā prayogaḥ saṅgatimavijñāya jñātuṃ śakayate, prāgeva pramāṇāntarāt tadavagame tu kimanumānena sādhanīyam? ata eva pratyakṣe 'pi gavaye anumānamanavakāśameva /\ntathāpi saṃbandhyavagame gavayapadasamabhivyāhṛtaṃ vākyameva saṃbandhaṃ bodhayiṣyati /\navācakasyāpi ca samabhivyāhāra upayokṣyate upamānapakṣa iva /\ntadapi hyatideśavākyaṃ</p>\n\n<p>vākyameveti matvā tannirāsārthaṃ saṃbandhina evāpratipattirūpapāditā //</p>\n\n<p>ata evāha---kuto vākyād veti /\nata eva vākyasya vyāptiparatāpi nirākṛtā, saṃbandhino 'navagamāt /\nna ca vyatireke tātparyam, saṃketayiturabhiprāyopādhikatvāt, satpratipakṣatvācceti /\nyadyapi vinigamanāyāṃ hetvabhāve 'pi nopamānasya kācit kṣatiḥ, ubhayorapi vācyatve saṃbandhasya tadānīmavadhāraṇāt, tathāpi vastugati vivecayati---tathāpi</p>\n\n<p>kim ityādi tadanujānāti ityantaṃ karabhavṛttāntam /\npariharati---sādhyarmyagrahaṇaṃ ceti /\nupalakṣaṇapadaprayogaścāvāntarabhedasaṃsūcanāya teneyaṃ sūtragatiḥ /\n<lg>\n<l>prasiddhasādharmyāt sādhyasādhanamupamānam /</l>\n<l>sa ca prasiddho dharmaḥ samānaḥ pratiyogitayā tadupakṣipto 'samānaśceti /</l>\n<l>bahuvrīhipakṣe tu prasiddhadharmaṇa iti /</l>\n<l>śeṣaṃ pūrvavat //</l>\n</lg></p>\n\n<p>jaranmīmāṃsakamataṃ gosādṛśyaṃ gavayasthaṃ pratyakṣameveti vadatā nirastam /\nśābaramatamāśaḍkya nirācaṣṭe--gosthāmiti /\njātyantaravarti jātyantarasyeti prāyovādaḥ /\ntathāpi gavayavyaktyavacchinnasya na govyaktyavacchedo 'vagataḥ, tatropamānamavatariṣyatītyata āha--tasmād yatheti /\n<lg>\n<l>dṛṣṭānte tātparyam /</l>\n<l>prayogastvityādi /</l>\n<l>akṛtasamayasaṃjñāsamānādhikaraṇavākyārthopadhānaṃ pramāṇavailakṣaṇyamiha draṣṭavyam /</l>\n<l>viṣayasvarūpavailakṣaṇyayorasiddhatvādati //6 //</l>\n</lg></p>\n\n</div>\n<div>\n\n<p>// pariśuddhi //</p>\n\n<p>iha śabde trividhā vipratipattiḥ---prāmāṇyato, bhedato, lakṣaṇataśceti /\ntatra prathamaḥ kalpo vacanavirodhādeva nirastaḥ, tatprāmāṇyamanabhyupagamya vivakṣitārthasya pratipādayitumaśakyatvāt ; pratipādane vā tata eva tatprāmāṇyasiddheriti /\nbhedastu parīkṣāparvaṇi nirūpaṇīyaḥ, leśatastvihāpi /\n<lg>\n<l>vyāvartakadharmayogādeva bhedavyavahāro 'pi /</l>\n<l>lakṣaṇaṃ ca tathā /</l>\n<l>tataḥ tadeva vivecanīyam /</l>\n<l>tatra vipratipadyamānaṃ prati tu parīkṣāvatāra ityāśayavān siddhavat saṅgatibhāṣyaṃ vyākhyāya lakṣaṇamavatārayati---atheti //</l>\n</lg></p>\n\n<p>tatra samayabalena samyakparokṣānubhavasādhanaṃ śabda iti eke /\niha cādyena padenānumānam, dvitīyena śabdābhāsaḥ, tṛtīyena savikalpakapratyakṣam, caturthena padārthasmaraṇam, pañcamena kartṛkarmaṇī nirasyete /\napare tu</p>\n\n<p>ceṣṭāyāmapi gatametadityativyāpakaṃ mattvā śabdatvasamavāye satītyāhuḥ //</p>\n\n<p>atra prācayānāmayamāśayaḥ /\nyadi ceṣṭā na prāmāṇam, aprasaṅga eva tasyāḥ, kiṃ śabdatvasamavāye satītyanena nirvartanīyam? pramāṇaṃ cet tasyāḥ pratyakṣādyanantarbhāve pañcamapramāṇābhyupagamaprasaṅgaḥ /\ntasmāt śabda eva ceṣṭāyāḥ praveśaḥ samayabalapravṛtteḥ /\nśabda eva tu śabdavyavahāro laukikaḥ prāyikatvāt, cākṣuṣe jñānadarśanavyavahāravaditi /\nte 'pi sthūladṛśvānaḥ /\nceṣṭā hyabhiprāyasthaśabdasmaraṇamātropayoginī lipivat /\n<lg>\n<l>śabda eva tu ceṣṭotpāditasmaraṇasamārūḍhaḥ pramāṇam /</l>\n<l>arthena ca smṛtyutpādanāt śabdaviṣayam evāsyāḥ prāmāṇyam, pramāṇaphalasya pramāṇatvāt /</l>\n<l>na ca smṛtirasyāḥ avāntaravyāpāraḥ /</l>\n<l>yadi ceṣṭopadhānamantareṇāvagato 'pi śabdo nārthaṃ gamayedevamapi saṃbhavet, na caitadasti //</l>\n</lg></p>\n\n<p>nanvevaṃ sati ceṣṭayā eḍamūkavyavahārānupapattiḥ, na hyasau tataḥ śabdasmṛtimān, agṛhītasamayatvāditi cet? ---ata eva taṃ prati samayabalena śabdavadarthe 'pi ceṣṭāyāḥ kuṇṭhatvameva /\nvyavahārastu anvayavyatirekābhyāṃ niyataviṣayāvinābhāvagrahe pravṛttinimittaupayikaḥ, abhiprāyānumānādeva eḍamūkasya, karituragayoḥ</p>\n\n<lg>\n<l>kaśāḍkuśābhighātādiva /</l>\n<l>atha kṛtasamayāpi ceṣṭaiva kiṃ na syāt, avinābhāvābhāvāt? smārayatu vā padārthān, tathāpi na pramāṇam //</l>\n</lg>\n\n<p>dvividhā hi sā samayapramārabhedāt---kṛtyanvayinī, jñaptyanvayinī ca /\ntatra kṛtyanvayinī prayojakābhiprāyaṃ smārayantī pravartayati, na tu kiñcit pramāṇayati śaḍkhadhvanivat /\nato 'pramāṇameva /\njñaptyanvayinī tu kārakeṣu pratipadikārthapradhānā, kriyāsu vartamānārthapradhānā /\ntathā ca gauraśvaḥ puruṣa ityādipadairiva svatantreṣu padārtheṣu smāriteṣu parasparānvayayogaḥ /\npadaikadeśavibhaktiviśeṣavat ceṣṭaikadeśaviśeṣāt prakaraṇādiviśeṣād vā kārakādismṛtiniyama iti cet---ceṣṭaikadeśaviśeṣābhāvāt /\nna hyatītānāgatavartamānapākādipratipādakaṃ ceṣṭaikadeśaviśeṣaṃ paśyāmaḥ /\nprakaraṇādayastu viṣayaviśeṣe śabdān niyamayanti, na tu kārakakālaviśeṣeṣu pravartayanti /\ntathātve vā gauraśvaḥ puruṣo hastītyādāvapi karmatvādīnyunnīya vivakṣitārthāvasāyaḥ syāt /\nna hi ceṣṭākalāpe prakaraṇādayaḥ</p>\n\n<lg>\n<l>kārakaviśeṣādīnākṣeptumalam, na tu padakadambka ityasti niyamaḥ /</l>\n<l>tathā ca kālasaṃkhyākārakaviśeṣapratipādakavibhaktisamabhivyāhāravaiyarthyaprasaṅgaḥ //</l>\n</lg>\n\n<lg>\n<l>kathaṃ tarhi tato vyavahāraviśeṣāḥ? saṃśayapratibhayoranyatarasmād viśeṣānupalambhe vidūravartini samānadharmiṇi sthāṇvarthina iveti /</l>\n<l>tasmādubhayathāpi ceṣṭā na pramāṇam /</l>\n<l>ataḥ kasya caturṣu praveśāpraveśau cintanīyau? etacca saṃbhāvitaprāmāṇyam aitihyādyantarbhāvayatā ceṣṭāpabhraṃśalipidhvanipadaikadeśān sāvyavahārikānapyakīrtayatā sūtrakṛtā sūcitamapi mandamatayo na gṛhṇantīti tadanukampayā lakṣaṇaṃ vyācakṣāṇa eva kiñcidudbhāvayati //</l>\n</lg>\n\n<p>vākyajñānaṃ tadarthajñānaṃ veti /\nākāḍkṣāyogyatāsattimatpadakadambakaṃ vākyam /\ntasya jñānaṃ jñānamānaṃ tadityarthaḥ /\nyathāśrutamuttaratra /\nkiṃ tu tatrāpi vākyameva pradhānam, asādhāraṇatvādindriyādivat /\nsannidhitāratamyavivecane tu sarvasminnayaṃ nyāyaḥ /\nhānādibuddhiḥ parāmarśalakṣaṇā, itarasyā anumānaphalatvāt /\ntadanena nirākāḍkṣāyogyānāsannāni padāni nirasyātā ceṣṭādayo 'pi nirastā bhavantīti vijātīyavyudāsaḥ /\n<lg>\n<l>svārthadvārakaṃ cākāḍkṣādikamiti saṃgatigrahapadapratisandhānatadarthasmaraṇayogyatādyanusandhānaprakaraṇādikamuktaṃ bhavati /</l>\n<l>anenaivābhiprāyeṇoktam---padārthasmṛtyādayastviti /</l>\n<l>tadanena pratyakṣādeḥ samānajātīyasya vyudāsaḥ /</l>\n<l>anāptavacasāṃ cāptagrahaṇena nirākaraṇamiti sāmānyalakṣaṇalābhaḥ //</l>\n</lg></p>\n\n<lg>\n<l>nanu nāyamupadeśaśabdasyārtho yathāśruti cāvyāpakatā siddhārthāsaṃgrahādivadityata āha---yadyapīti /</l>\n<l>na kevalaṃ bhūtārthāsaṃgrahaḥ sādhyārthamapi na kiñcit saṃgṛhṇātītyāha---yadyapi ceti /</l>\n<l>nanu pravartakatvena vidherājñādhyeṣaṇayoḥ ko viśeṣaḥ, yenānayorūpadeśapadenāsaṃgraha ityatastābhyāṃ vidhervaidharmyaṃ pratipādya tayorapi tato vaidharmyamuktam---te hīti /</l>\n<l>tat kimājñādhyeṣaṇāsaṃgrahe 'pi prayatnaḥ kartavyaḥ? netyāha---tathāpīti //</l>\n</lg>\n\n<p>ayamāśayaḥ /\nyadyapi lakṣaṇayā te api saṃgrahītuṃ śakyete parasthāne prayoktṛpadaṃ prakṣipya, tathāpi nāstyasmākaṃ tadasaṃgrahe 'pi kācit prayojanakṣatiḥ, svargāpavargopāyaviṣayasya śabdaviśeṣasya lakṣaṇārambhāt śāstrasya tadadhikāreṇa pravṛtteḥ /\nsāmānyalakṣaṇe tvakṛte viśeṣalakṣaṇānavatāra ityataḥ prathamaṃ tathaiva vyākhyātam /\nvakṣyati ca</p>\n\n<p>dignāganirākaraṇaprastāve /\nparapadamapahāya prayojanavānityeva vākyārthapratipattiḥ phalamiti ca lākṣaṇikapadaprayogasya cāyamevopayogo yadubhayalakṣaṇalābhaḥ /\n<lg>\n<l>prayojanamarthagatamasādhāraṇaṃ grāhyaṃ ca /</l>\n<l>sādhāraṇaṃ tu śabdasya svārthapratipādakatvam /</l>\n<l>tacca parasyaiva /</l>\n<l>tataḥ tadapekṣayā pareti viśeṣaṇamanarthakaṃ syāt //</l>\n</lg></p>\n\n<p>nanu yadi upaniṣadaḥ prayojanavatyaḥ, nūnaṃ kañcidarthaṃ pratipādayantyaḥ kvacit paraṃ pravartayeyuḥ pravṛttyaḍkitatvāt prayojanasadbhāvasya /\nna cet paraṃ pravartayeyuḥ kathaṃ paraprayojanavattyaḥ pravṛttivirahāḍkitatvāt prayojanābhāvasyetyata āha---yadyapīti /\nna kvacidityādau sākṣāditi śeṣaḥ /\nbuddharṣabhādīnāmanāptatve kārako heturmāyāmohanimittatvam /\njñāpakastu pramāṇāviruddhasarvadharmakṣaṇikanairātmyādivacanam /\n<lg>\n<l>yathāśrutaṃ bhāṣyamavyāpakaṃ manvāna āha---sudṛḍheneti /</l>\n<l>sudṛḍhaṃ parito nirastavibhramāśaṅkam pramāṇaṃ pramā /</l>\n<l>tathāvadhāritā viṣayīkṛtā iti /</l>\n<l>neyaṃ nityānityavyāptimabhisandhāya //</l>\n</lg></p>\n\n<p>nanu kāraṇamadhitiṣṭhata eveśvarasyāpi kartṛtvam /\ntathā ca sthānakaraṇādīnāmanvayavyatirekābhyāṃ varṇanipatti prati sāmarthyāvagamāt, tadadhiṣṭhānaśūnyatayā tasya nāgamakartṛtvaṃ bhavet /\nna ca śarīramantareṇa tasya</p>\n\n<lg>\n<l>sthānakaraṇādisaṃbhavaḥ, teṣāṃ tālvādivivṛtādirūpatvādityāśayavānāśaṅkate---tathāpīti /</l>\n<l>bhāṣyamuttarayati---ata āha upadeṣṭeti //</l>\n</lg>\n\n<lg>\n<l>na vayamasya bhagavataḥ kāryaviśeṣeṇānuvihitabhāvābhāvatayopakaraṇaṃ śarīraṃ nirākurmaḥ, tryaṇukādiniṣpattaye dvyaṇukādivaccharīrānvayavyatirekānuvidhāyikāryaniṣpattaye tadupagrahasyāpīṣyamāṇatvāt /</l>\n<l>api tvāyatanatayā kartṛtvanirvāhakatayā vyāpakatayā ca tat tasya neṣyate bhogābhāvāt, kartṛtvasya nityatvāt, kāryasya kartrā nirūpādhisaṃbandhāt, śarīrasyavyabhicārāccetyabhiprāyavato vivaraṇam---sthānakaraṇeti /</l>\n<l>tadevaṃ rūpa āptaḥ kutaḥ pramāṇāt niścetavyaḥ, paracittavṛttīnāmapratyakṣatvāt? kāyavāgvyāpārayośca buddhipūrvakam, anyathāpi saṃbhavādityāśaḍkya mlecchā api hītyādinā bhāṣyatātparyaṃ bruvāṇaḥ tanniścayopāyamapi leśato darśayati---hetudarśanaśūnyā iti //</l>\n</lg>\n\n<p>ayamāśayaḥ /\ndvividho hi puruṣo 'sarvajñaḥ sarvajñaśceti /\ntatra pūrvasya tāvat sattvaprasādhakādeva pramāṇād rāgadveṣamohavirahasiddhāvanāptatvaṃ nirastam /\nuttarasyāpi jñānecchāprayatnasthānakaraṇapāṭavāni tāvadupadeśamātreṇaiva niścīyanta iti</p>\n\n<p>tatra sarveṣāmavivāda eva /\njñānaṃ tu yathārthamayathārthaṃ vā syāt /\nicchāpi pratipipādayiṣā vipralipsā vā syāditi sandeho 'vaśiṣyate /\ntatrāpyabhyāsadaśāpanne 'yamartho 'syeti sāmānyato niścaye bhavatyeva tajjñānasya yathārthatvaniścayaḥ, yathābhyāsadaśāpannamidamaraṇyamamīṣāṃ mlecchānāmataḥ asminnete mārgāmārgavibhāgajñā iti pānthānāmevaṃ niścayaḥ /\nvipralipsā ca hetudarśanena vyāptā hetau sati syāt /\n<lg>\n<l>sa ca dvirūpaḥ, svopakāraḥ paropakāro vā? tatra tāvat pāntheṣu vimārgeṇa pratiṣṭhamāneṣu mlecchādīnāṃ na kaścit svopakāraḥ, svasya gṛhītatvāt śarīramātrasya ca karaṇīyāntarābhāvāt, bhāve vā aparityāgāt /</l>\n<l>nāpi dvitīyaḥ, na hyanunmattā anapakāriṇamapakurvate /</l>\n<l>nāpi parāpakāramātraṃ puruṣārthaḥ tathā sati sarvaḥ sarvamapakuryādityevaṃ vipralipsāpi nivāryate /</l>\n<l>anabhyāsadaśāpannaviṣaye tu pravṛttisāmarthyāt pramāṇāntarasaṃvādād vā mohavipralipsayornivṛttiriti //</l>\n</lg></p>\n\n<p>mlecchā apyāptā bhavanti yataḥ pratītigocarāḥ, tataḥ kaḥ sandeho mahādhiyām āryāṇāṃ ca tattvāvadhāraṇa iti apiśabdārthaḥ /\netena yad yena rūpeṇa na niścitam, na tat tena vyavahriyate, yathā rathyāpuruṣaḥ sarvajñatvena, na pratīyate cābhimataḥ puruṣa āptatveneti vyāpakānupalabdherasiddhatvamuktam /\npareṣām avyāpakamāptalakṣaṇam, yathāśrutasyāryamlecchayoḥ abhāvāt /\nviśeṣaṇāntaraprakṣepe tvasmallakṣaṇābhyupagama ityarthaḥ /\n<lg>\n<l>viparyastasyāyaṃ praśnaḥ, viparyāsaśca pramāṇābhāsamūlaḥ /</l>\n<l>atastamāha---astīti /</l>\n<l>bhāgāsiddhatāmāśaḍkyāha---atra yāvatīti /</l>\n<l>nanu paraprayogamadūṣayitvā svātantryeṇa prayogāntaropādānaṃ prakaraṇasamājātiḥ, satpratipakṣatayā cet svargādīnāṃ pratyakṣatvaṃ kutaḥ setsyatītyata āha---yogaje tviti //</l>\n</lg></p>\n\n<p>hetvabhāve phalābhāvāt pramāṇe 'sati na pramā,</p>\n\n<p>cakṣurādyukta viṣayaṃ paratantraṃ bahirmanaḥ //</p>\n\n<lg>\n<l>iti /</l>\n<l>tasmādāpātatastāvat satpratipakṣā evaite hetava ityata āha---asmākaṃ tu sabhyañca iti //</l>\n</lg>\n\n<p>ayamāśayaḥ, dṛśyate hi tāvad bahirandriyoparame 'pyasannihitadeśakālārthasākṣātkāraḥ svapne /\nna ca vācyaṃ smṛtirevāsau paṭīyasīti /\nna hi smaraṇānubhavavibhāge api sākṣī praṣṭavyaḥ /\nkiṃ tarhi? idaṃ smarāmīdamanubhavāmīti pratītyā svasākṣiko 'yam arthaḥ /\nna cāropitaṃ tatrānubhavatvam--abādhānāt, smṛtitvānullekhanāt anupalabdhasya svaśiraścchedāderavabhāsanācca /\nsmṛtiviparyāso 'sāviti cet? yadi smṛtiviṣaye viparyāsa ityarthaḥ, tadānumanyāmahe /\n<lg>\n<l>atha smṛtāvevāyamanubhavatvaviparyāsa ityarthaḥ, tadā prāgeva nirastaḥ /</l>\n<l>na ca saṃbhavatyapi, na hyanyenākāreṇa vyavasāyaviṣayībhūto 'yamartho 'nyena jñānāvacchedakatayānuvyavasīyate /</l>\n<l>tathā ca sa ghaṭa ityutpannāyāṃ smṛtau bhrāmyatastaṃ ghaṭamanubhavāmīti syāt, na tvimaṃ ghaṭam, na hyayaṃ ghaṭa iti smṛterākāraḥ /</l>\n<l>tasmādanubhava evāsau svīkartavyaḥ //</l>\n</lg></p>\n\n<p>asti ca svapnānubhavasyāpi kasyacit satyatvam, saṃvādāt /\ntacca kākatālīyamapi na nirhetukam, sarvasvapnajñānānāmapi tathātvaprasaḍgāt /\nhetuścātra dharma eva /\n<lg>\n<l>sa ca karmajavad yogajo 'pi yogavidheravaseyaḥ, karmayogavidhyostulyogakṣematvāt /</l>\n<l>tasmād yogināmanubhavo dharmajatvāt pramā, sākṣātkāripramātvāt pratyakṣaphalam /</l>\n<l>dharmājanakabhāvanāprabhavastu na prameti vibhāga iti /</l>\n<l>tatsāmagrīrahitatvādityasiddho heturiti sūktam //</l>\n</lg></p>\n\n<lg>\n<l>asmākaṃ tu sabhyañca iti bahavaśceti anvācaye cakāraḥ /</l>\n<l>yadyapi cāsmākaṃ paramasarvajñasiddhāvavāntarasarvajñe na sidhyatyapi na kācit prakṛtahāniḥ, tathāpi tatsadbhāve api pramāṇasadbhāvāt so 'pi nopekṣāmarhatīti //</l>\n</lg>\n\n<p>iha dignāgena bhāvasādhanatvakarmasādhanatvābhyāmupadeśapadaṃ vikalpya dūṣitam karaṇasādhanatvapakṣastvasmadamito 'pi kuta upekṣita ityata āha---anyasmādanyasyeti /\narthena hi sākṣāt pratibandhaḥ pratyakṣasyaiva, paramparāpratibandho 'numānasya /\n<lg>\n<l>tadasya śābdasya vijñānasya sākṣādarthapratibandhe pratyakṣatvaprasaṅgaḥ, paramparāpratibandhe tvanumānatvāpattiḥ /</l>\n<l>apratibandhe tvaprāmāṇyameva ityasaṃbhava eva karaṇavyutpattipakṣasyeti manyata ityarthaḥ /</l>\n<l>atra bhāvavyutpattipakṣe āptatvaniścayaḥ śabdaphalam, taddvārā vākyārthaniścayo vā /</l>\n<l>nanvāptatvena niścitānāṃ kimaparamavisaṃvāditvamavaśiṣyate, yanniśceyamityata āha---upadeṣṭadṛṣṭṭṭaṇāmityartha iti //</l>\n</lg></p>\n\n<p>arthasya sākṣātkāraḥ pratyakṣatvamiti varṇayojanā /\ntenāyamarthaḥ /\nāptopadeśaḥ tasminnevāpte niścayaṃ kurvan</p>\n\n<p>śabdaḥ pramāṇam, atha vā āpte niścayaṃ kṛtvā tatsahāyo vākyārthaniścayaṃ janayannityubhayaṃ dūṣayatītyāha--imamiti /\nanumānātkarūṇābhyāsahetudarśanaśūnyatvādeḥ karmasādhanatvapakṣamutthāpayati--dvitīyamiti /\natrāpyupadarśitārthaprāptiniścayaḥ, taddvārā arthatathātvaniścayo vā śabdasya phalam /\ntatra prathamaṃ darśayati---yasmāditi /\ndvitīyaṃ darśiyati---evaṃ ceti /\nupadiśyamānor'thaḥ prāptaḥ, prāptatvena niścito yasmāditi vā /\ntathātvena niścita iti vā sūtrayojanā, ubhayamapi</p>\n\n<p>dūṣayatītyāha---dūṣayatīti //</p>\n\n<lg>\n<l>nanvarthaprāptyā arthatathātvaṃ niścīyamānaṃ liṅgabhūtayaiva niścīyate /</l>\n<l>tat kathamāha pratyekṣeṇetyata āha---āptyā hīti /</l>\n<l>āptiniścaye 'pi śabdasya vyāpāro nāstīti darśayitumarthatathātvaniścayo 'pi pratyakṣeṇetyuktam, mūlabhūtatvāt tasyetyarthaḥ //</l>\n</lg>\n\n<p>nanu śabdopalabdhasyārthasya kvacidanumānemāpi pratipattirastītyata uktam--prāyeṇeti /\natra cobhayorapi pakṣayorāptoktatvapravṛttisāmarthyahetupradhānayoḥ śabdasya prāmāṇyaniścayaḥ phalamiti śaḍkitumucitamapi na śaḍkitam, prāmāṇyaniścayāvinābhūtatvāt arthaniścayatattathātvaniścayayoḥ, tasya tayorevāntarbhūtatvāditi manyamāneneti /\n<lg>\n<l>tamimamiti /</l>\n<l>nāptatvasahāyo nāptatvaniścayasahāya ityarthaḥ /</l>\n<l>prāptyā /</l>\n<l>prāptiniścayenetyarthaḥ //</l>\n</lg></p>\n\n<p>nanvanabhyupagatebhyaḥ pakṣebhyo na kañcidabhyupagatasya viśeṣaṃ paśyāma ityata āha---etaduktaṃ bhavatīti /\nnāptatvahetukaṃ nāptatvaniścayahetukam /\navisaṃvāditvam avisaṃvāditvaniścayaḥ /\nanena sūtreṇāgamārthatayā āgamaphalatayā pratipādyate /\nnāpyarthatathātvamarthatathātvaniścaya iti neyam /\n<lg>\n<l>upalakṣaṇatayā ca vidhādvayamudāhṛtam /</l>\n<l>yathā tu pūrvapakṣe vyākhyātam, tathātrāpi draṣṭavyam /</l>\n<l>kiṃ tarhi phalamasyetyata āha--kiṃ tviti /</l>\n<l>anenollekhenānuvyavasāyena ya pratipattirviṣayīkriyate setyarthaḥ //</l>\n</lg></p>\n\n<p>yadyevaṃ tarhi kkāptoktatvaniścaya upayujyata ityata āha---āptatvaṃ ceti /\nāptoktatvaṃ cetyarthaḥ /\nnanu prāmāṇyamarthāvyabhicāraḥ /\nsa khalu kathamarthamapratyāyya pratyāyayituṃ śakyet? tataśca punarāptoktatvenārthaniścaya āyāta ityata āha---na ca yata iti /\nprameyamiti svātantryeṇeti śeṣaḥ /\navacchedakatayā tu tasyāpi sphuraṇamiṣyata eva,</p>\n\n<lg>\n<l>manasaiva /</l>\n<l>ghaṭasyetyarthaḥ //</l>\n</lg>\n\n<p>tadayaṃ saṃkṣepaḥ /\nbhūtārthopadeśakatvaṃ hi prāmāṇyam /\n<lg>\n<l>tadeva prameyamanupadarśayataḥ śabdasya na syāt /</l>\n<l>tathānāptoktatvenāpi hetunā kiṃ niścīyeta? tathā ca kasyāvacchedakatayā artho 'pi parisphuret? tasmād yathā sattāmātrāvasthitairaduṣṭairindriyaiḥ pratyakṣaṃ janyate, jātāduṣṭatvaistu pramāṇatayā niścīyate, tathā sattāmātrāvasthitenāptena pramāṇaṃ śabdo janyate /</l>\n<l>jñātāptatvena tūpadeṣṭrā tathātvena niścīyata iti pratyakṣavat svaviṣaye vyavastheti jñānamātramanumāpayet /</l>\n<l>avyutpannamiva vyutpannamapīti śeṣaḥ //</l>\n</lg></p>\n\n<p>ayamāśayaḥ /\nasti tāvad vākyādarthaviśeṣāvasāya ityavivādam /\nna cāyaṃ laiḍgikaḥ, vacanamātrasyānaikāntikatvāt, āptoktatvasya prāgevāsiddheḥ /\nna ca vacanasya liṅgatvapakṣe sādhyamapyasti /\ntathā hi, na tāvat tādātmyatatprāptī saṃbhavataḥ /\nnāpi tadutpattiḥ, āptavacasāmapyatītānāgatagocarāṇāṃ paramparayāpyarthādanutpatteḥ /\ntasmādarthajñāpakatvameva śabdānāmarthavattvam /\nna ca tadevānumeyam, tasya svātantryeṇa bhavadbhiranabhyupagamāt /\nabhyupagame vā vivādavicchedāt /\n<lg>\n<l>na ca liṅgasya svātmano laiḍgikajñānajanakatvamevānumeyam, tasya liḍgāntaraviṣayatvāt /</l>\n<l>tasmād vacanamātraliṅgapakṣe yad vacanaṃ tad buddhipūrvakamityudāharaṇīyam /</l>\n<l>buddhistu kiñcidullikhantī jāyata iti svabhāvādevollekhyamātrapratilambhaḥ, na tu tatrāpi bhūtābhūtavibhāgo, na tu tarāṃ prakāravibhāgaḥ /</l>\n<l>tasmāt jñānamātramanumāpayediti sūktam //</l>\n</lg></p>\n\n<p>kimato yadyevamityata āha---tathā ceti /\nvyavahārānubhavābhyāṃ vyavasthāpitāpi nānurodhitā syāt /\nvyutpattiprayāsavaiyarthyaprasaṅgaścetyarthaḥ /\nnanu jñānaviśeṣādevārthaviśeṣaḥ setsyatītyata āha---na ceti /\njñānenārthaḥ sādhayitavyaḥ /\n<lg>\n<l>tasya ca na kaścid viśeṣor'thāhitākārādilakṣaṇaḥ samasti /</l>\n<l>sākāratve 'pyatītānāgatādigocarasya tasyārthādanutpatteḥ /</l>\n<l>tasmādullekhyatayārtha eva viśeṣo vaktavyaḥ /</l>\n<l>sa cet jñānasiddhāvantarbhūtaḥ kimaparaṃ tena sādhanīyam? na cedantarbhūtaḥ punarapyaviśiṣṭameva jñānamityarthaḥ //</l>\n</lg></p>\n\n<p>syādetat /\ntajjñānasiddhyarnbhata evārtho 'vacchedakatayā sidhyatu /\nyadyapi vacanamātramarthaviśeṣollekhi</p>\n\n<p>jñānapūrvakatāṃ vyabhicarati, tathāpi yaḥ padakadambakaviśeṣo yatpadārthajātaṃ smārayati, sa tatsaṃsargajñānapūrvaka ityasti niyamaḥ /\nevaṃ ca samayagrahasyāpyupayoga iti cet---na, gauraśvaḥ puruṣa ityādipadakambakena vyabhicārāt /\nviśeṣaṇaviśeṣyabhāvenāvasthitau na vyabhicaratīti cet? so 'yaṃ viśeṣaṇaviśeṣyabhāvo na tāvat svarūpataḥ, padānāṃ parasparaṃ svātantryāt /\nnāpyarthataḥ, tasyānavagamāt /\navagame vā kastato 'paraḥ padārthānāṃ saṃsargo, yo jñānāvacchedakatayā anumātumiṣṭaḥ? ākāṅkṣādimattve satīti viśeṣaṇānna vyabhicāra iti cet? atha keyamākāṅkṣā? na tāvadavinābhāvaḥ svarūpator'thataśca, tasyā abhāve 'pi</p>\n\n<lg>\n<l>vākyārthapratipatteḥ /</l>\n<l>bhāve 'pyapratīteḥ, vākyārthapratipādanena vināparyavasānamākāṅkṣeti cet? evaṃ tarhi vākyārthaviśeṣapratipādakaṃ yat padakadambakam, tat tatsmāritārthasaṃsargajñānapūrvakamiti prayogārthaḥ /</l>\n<l>tathā ca prāgeva sādhyaviśeṣasiddhaye hetuviśeṣasiddhimicchatā vākyādeva vākyārthaviśeṣapratyaya eṣitavya ityupasaṃharannāha---tasmāditi //</l>\n</lg>\n\n<p>syādetat /\ntathāpyasaṃbaddhasya prakāśakatve 'tiprasaṅga ityata āha---na ceti nanu na hi saṃbandha ityeva gamako 'tiprasaḍgāt api tvavinābhāva eva /\nsa ca śabdasyārthena nāstītyata āha---na cāvineti /\nyat tvatroktam, cakṣurapi rūpakāryatvādeva rūpaṃ prakāśayatīti, tadayuktam /\nyadi hi tatkṛtatvādeva tad gamayet, rūpamiva rasādīnapi gamayet /\navanābhāvajñānaṃ vā apekṣeta /\nna hyavinābhāvasyaiṣa mahimā yadayaṃ sattāmātreṇaiva gamayati /\ntathātve vā dhūmādapi cakṣuṣa iva sattāmātrāvasthitādevāgniḥ pratīyeta /\napi ca jñānasamasamayo vārthaḥ prakāśate, anantarasamayo vā /\ntasmācca na cakṣuṣo janma, svakāraṇādevāyamasya svabhāvabhedalābho yadanātmānamapyakāraṇamapi kāraṇatvāviśeṣe 'pi vā rūpamevājñātameva satprakāśayatīti rūpolabdhilakṣaṇakāryadarśanabalenaiva tadvyavasthāpyate /\ntasyāśakyāpahnavatvāditi cet? tarhi yasya yatra pratibandho nāsti, na tasya tatra prāmāṇyam, yathā dahane 'pratibaddhasya rāsabhasyeti vyāpakānupalabdhistvayaivānaikāntikī kṛtā /\nkimasmābhiratra vaktavyam? kiṃnibandhanastarhi pramāṇavyavahāraḥ śabde, yannibandhanaścakṣurādiṣu /\ntatraiva kiṃ nibandhana iti cet? idaṃ mahāpāṇḍityaṃ yat siddhamātṛkāyāmapyadyāpi sandehaḥ /\nbhūtārthānubhavajanananibandhano hi pramāṇavyavahāraḥ sarvatreti bālo 'pyāha /\ntabdalenaiva śabdasyāpi tadanuguṇaḥ sa</p>\n\n<lg>\n<l>svabhāvabhedaḥ svakāraṇādāyāto vyavasthāpyate /</l>\n<l>yataḥ tattatsaḍketopadhānasūtramarthaṃ pratipādayatīti, tathāpi samayasya puruṣāyattatvāt kimayaṃ sāṃvyavahārikasaḍketāneva śabdān prayuḍkte? kiṃ vā svayamidānīmarthabhedeṣu saḍketyeti sandeho na nivartata iti cet---na, ubhayathāpyasaṃbhavāt /</l>\n<l>yadyasau pratipādakaḥ kathaṃ svahṛdayaguhānikṣiptasamayāneva śabdānuccārayet? jānātyeva hyayaṃ nāviditasamayā ete pratipādakā iti //</l>\n</lg>\n\n<lg>\n<l>atha vipralambhakaḥ, tathāpi samayāntarakaraṇe ka upayogaḥ, prasiddhasamayaireva vipralambhasaṃbhavāt /</l>\n<l>yatrāpi hi guptasamayairvyavahāraḥ, tatrāpi na pratipādyaṃ prati samayo gopyaḥ, api tvaviśvastān pratīti hṛti nighāyāha---tasamāditi //7 //</l>\n</lg>\n\n<l>na dvividho dṛṣṭādṛṣṭārthatvāt //1.1.8 //</l>\n\n</div>\n<div>\n\n<p>// pariśuddhiḥ //</p>\n\n<p>svacchāḥ svabhāvaśucayo 'tiśayena gurvyo</p>\n\n<p>durbandhadurdharadurāgrahadurvibhāvyāḥ /</p>\n\n<p>ṭīkāgiro viśadapāradavipruṣo vā</p>\n\n<l>yeṣāṃ vaśe nanu vaśe jagadeva teṣām //8 //</l>\n\n<p>// pramāṇanibandhaḥ samāptaḥ //</p>\n\n<p>// iti pramāṇalakṣaṇaprakaraṇam //</p>\n\n<p>// prameyaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<p>nanu yadi prameyameva mumukṣuṇā pratipitsitam, tadullaḍghya kimiti prathamataḥ pramāṇamamihitamityata āha---tacceti /\ntarhi uktāni pramāṇānīdānīṃ parīkṣayantāṃ kiṃ prameyalakṣaṇenetyata āha---lakṣaṇaṃ ceti /\ntarhi prameyalakṣaṇamevāmidhīyatām /\nkiṃ</p>\n\n<p>pratyakṣādilakṣaṇenetyata āha---na ceti /\nnanu pramāṇaṃ tāvat prathamata eva vaktavyam /</p>\n\n<p>taditarasya tadadhīnatvāditi prāgeva saṃgamitametat /\nidānīṃ tu pañcadaśasu prathamaṃ kimabhidhīyatāmiti jijñāsā /\nabhidhīyamānasaṃgatiparyālocane ca saṃśayādīnāmanupayogādanabhidhānameva prasaktam, kutaḥ pūrvāparabhāvaspardhetyata āha---aparīkṣitaṃ ceti /\netena saṃśayādīnāmupayogaṃ darśayatā vaktavyatā darśitā /\netasmād viśeṣāt pramāṇaprakaraṇāt</p>\n\n<p>apakarṣaḥ saṃśayādiprakaraṇebhyaśca utkarṣaḥ prameyaprakaraṇasyeti samudāyārthaḥ /\nārabhyatāṃ tahi prameyalakṣaṇam, kimantargaḍunā vibhāgenetyata āha---tadiheti /\nprameyanāntarīkatvaṃ prameyālambnaphalatvam /\nkiṃ tadarthajātamiti bhāṣyakārīyaḥ praśnaḥ śliṣṭaḥ, ki lakṣaṇaṃ katividhaṃ ceti /\nasminnarthe vibhāgavat sāmānyalakṣaṇamantareṇāpi viśeṣalakṣaṇānavatārāt /\ntatra dvitīye---sūtrapāṭhe nottaram /\nprathame tu śabdavyākhyāneneti bhāṣyagatiḥ /\n<lg>\n<l>tadatra dvitīyapraśnārtho vibhāgoddeśasūtramavatārayitumityanena darśitaḥ /</l>\n<l>prathamastu viśiṣṭaṃ prameyamadyāpi na sidhyatīti tadarthaṃ praśna ityanena /</l>\n<l>tatra vārttikakāreṇa tuśabdasūcitaṃ sāmānyalakṣaṇaṃ gṛhītvā vibhāganiṣṭhaḥ praśna ityanena /</l>\n<l>tatra vārttikakāreṇa tuśabdasūcitaṃ sāmānyalakṣaṇaṃ gṛhītvā vibhāganiṣṭhaḥ praśnaḥ kṛta ityāha---sa ca viśeṣa iti //</l>\n</lg></p>\n\n<p>nanvayameva ca sūtrārtha iti vibhāga evāsya sūtrāsyārtha iti gamyate /\ntathā ca na vivakṣitaviśeṣalābhaḥ sūtrāt, evaṃ ca prameyamātravibhāgo 'narthako 'satyaścetyata āha---yeṣāmiti /</p>\n\n<p>prakṛtopayogiprameyaviśeṣalakṣaṇakroḍīkṛtānāmeva vibhāgo 'sya sūtrasyārtha iti vārttikārtha ityarthaḥ /\nyeṣāmityādinā yathāsaṃkhyaṃ lakṣaṇadvayam /\nnaśca tattvapadena saṃbandhaḥ /\n<lg>\n<l>sākṣāditi ca pūraṇīyam /</l>\n<l>apavargo mithyājñānanivṛttiḥ, tadāditvāt /</l>\n<l>saṃsāro rāgadveṣau, tadekadeśatvāditi /</l>\n<l>paramāṇūnāmityupalakṣaṇam, tenāśarīrānindriyā tadartharūpāṇāṃ dvyaṇukādīnāṃ tadguṇakarmaṇāmapīti //</l>\n</lg></p>\n\n<l>nanu yadā digādayo 'bhihitā evārthata iti samādhānam, tadā tadabhidhāne ka upayoga ityapi samarthanīyamityata āha---kauśalamātramiti //9 //</l>\n\n</div>\n<div>\n\n<p>// pariśuddhiḥ //</p>\n\n<p>nanu pratyakṣamapyātmani pramāṇameva, ahamiti vikalpasya parairapīṣṭatvāt /\nna cāyamavastukaḥ saṃdigdhavastuko vā, aśābdatvādapratikṣepācca /\nna cāyaṃ laiḍgikaḥ, ananusaṃhitaliṅgasyāpi svapratyayāt /\nnāpi smṛtiriyam, ananubhūte smaraṇāyogāt /\nanādivāsanāvaśādanādirayamavastuko vikalpa ityapi na yuktam, nīlādivikalpeṣvapyevaṃ vaktuṃ sukaratvāt /\nkādācitkatvena tatra vastukalpanamihāpi samānam /\narthakriyāsthiteḥ sūtraprāmāṇyasiddhervastusthitirityapi na yuktam, arthakriyāsthitiniścayasyāpi vāsanāmādāyopaplāvayituṃ śakyatvāt /\nata eva pramāṇāntarapravṛtterityapi gatam /\ntasmād vāsanāvādamātraṃ vihāya āgantukamapi kiñcit kāraṇaṃ vācyam /\ntaccāptānāptaśabdau vā liṅgatadābhāse vā pratyakṣatadābhāse vā? tatra yathā prathamamadhyamaprakārābhāvāt nīlavikalpaśyaramaṃ kalpamālambate, tathāhamitti vikalpo 'pi /\ntatrāyam,</p>\n\n<p>pratyakṣapṛṣṭhabhāvitve sākṣādeva savastukaḥ /</p>\n\n<p>tadābhāse tu mūle 'sya pāramparyāt savastutā //</p>\n\n<p>iti /\nna ca bāhyapratyakṣanivṛttāveva nirmūlatvam, buddhivikalpasyāpi nirmūlatvaprasaḍgāt /\ntatra svasaṃvedanaṃ mūlam, ihāpi mānasamiti na kaścid viśeṣaḥ /\ntatkathamātmani pratyakṣapratiṣedhakaṃ bhāṣyamityata āha---ahamiti /</p>\n\n<p>yadyapi savastuko 'yaṃ tathāpi śarīrapratyayasāmānādhikaraṇyāt tadvastuka evāyamityapi syāt /\nato na tadatirikte vastuni pramāṇayituṃ śakyate tāvad yāvad dehādibhyo bhinna ātmā pramāṇāntareṇa na sādhyata ityarthaḥ /\n<lg>\n<l>tadidamuktam---drāgiti /</l>\n<l>ghaṭādijñānavaditi vyatirekidṛṣṭāntaḥ /</l>\n<l>yathā hi ghaṭādijñānaṃ śarīrādipratyayavaiyadhikaraṇyāt</l>\n<l>tadatirikte vastuni drāgevapramāṇayitu śakyate, tathā nedamityarthaḥ //</l>\n</lg></p>\n\n<p>nanu yadi nāma na drāgeva, vicārakrameṇa tu pramāṇayiṣyate /\ntathā hi,\nnirūpādhiśarīrabuddhitatsamudāyālambanatvena ahaṃ pratyayasyātiprasaḍgāt svasaṃbandhini śarīrādāvayamahaṃpratyaya iti vācyam /</p>\n\n<p>tatrātmavyatirekeṇa kaḥ svārtha iti cintanīyam /\nananyatvaṃ svatvaṃ sarvabhāvānām /\ntathā ca yadā tenaiva tadanubhūyate tadā pratyetuḥ pratyetavyādananyatvādahamiti syāt /\nata eva ghaṭādayo na kadācidapyananyānubhavitṛkā iti na kadācidapyahamāspadamiti cet? evaṃ tarhi tvanmate 'pyayamahamiti pratyayaḥ śarīrādāvāroparūpa eva, tataḥ pratyeturanyatvāt /\nbuddhau mukhya iti cet---na, tasyāḥ kriyātvenānubhūyamānāyā bhinnasya tatkarturahaṃ chinadmītivadahaṃ jānāmītyanubhavāt nīlādipratyetavyākāravat pratipattrākāro 'pi pratīterevāyamātmā tathā bhāsata iti cet? tarhi pratyetavyākārasamānayogakṣematvena pratipatrākārasyāpi siddhaṃ naḥ samīhitam /\nastu svopādānamātramiti cet---na, tatpratibhāsane tadgatārthākārasyāpi pratibhāsaprasaḍgāt /\nākāramantareṇākāriṇo 'navabhāsanāt /\npravṛttivijñānasaṃtānādanya evāyaṃ buddhisaṃtānaḥ pratipattā, yamālayavijñānamācakṣata iti cet? evaṃ tarhi pravṛttivijñānopādānamanādinidhanaḥ siddho 'dhikaḥ pratipattā /\nsa kiṃ saṃtanyamānajñānarūpaḥ, tadviparītarūpo veti cintā pariśiṣyate /\ntasyāśca raṅgabhūmiḥ kṣaṇabhaṅgabhaṅga ityata āha---pareti /\ndṛḍhataraṃ viśeṣaniṣṭham /\nsmṛtyā saha pūrvāparapratyayayorekaviṣayatvamūkajñānagocaratvam /\npūrvānubhūtitatkāryasmṛtitatkāryānubhūtīnāmekenānuvyavasāyena</p>\n\n<p>etena pratisaṃdhānaṃ pratyabhijñānaṃ vā syāt, kāryakāraṇaviśeṣayorekasaṃtānaniyamo vā? ādye tattvataḥ pratyabhijñānamasiddham, abhimānato viruddham, aviśiṣṭamanaikāntikam /\ndvitīye 'pi virodha eveti nirastam /\ntadāha---tadaneneti /\ntadatra pratisaṃdhāne kāryakāraṇabhāvaḥ pareṇopanyastaḥ kimupādhitayā vipakṣavyāvṛttisaṃdehamudbhāvayitum? atha svadarśane pratisandhānavyavasthāṃ pratipādayitum? pratisandhānasya tu kṣaṇabhaṅgasādhanameva bādhanamityāśayaḥ /\ntatra pratyabhijñānaṃ pratisandhānamiti gṛhītvopādhilakṣaṇamapaninīṣān kāryakāraṇabhāvapratisandhānayoḥ paraspareṇa vyāpti khaṇḍayati---na hi yatreti /\npunaḥ bauddhaḥ /\nna hi kāryakāraṇabhāvamātraṃ pratisandhānanibandhanamācakṣmahe /\nkiṃ tarhi? sādṛśyaviśiṣṭamiti śaṅkate---vastuta iti /\ntadidamuktam, sabhāgeṣu iti /\netadvyatirekavyabhicāreṇa dūṣayati---tanneti /\nviśiṣṭo 'pi kāryakāraṇabhāvo na pratisandhānaṃ prati prayojako yatastannivṛttāvapi nedaṃ nivartata ityarthaḥ /\nna ca sādṛśyamātramevāstu tannibandhanamiti sāmpratam, bhedagrahe tasyāpi vyabhicārāt /\ntadagrahapakṣastu vācya iti tamupekṣyāsmadabhipretaṃ pratisandhānamādāya śaṅkate---pūrvāpareti /\n<lg>\n<l>yatra kartari pratisandhānaṃ tatrāvaśyaṃ pratisandhayānāṃ buddhīnāṃ kāryakāraṇabhāvaḥ /</l>\n<l>yatra caiṣa evabhūtaḥ, tatrāvaśyaṃ kartṛpratisandhānamiti na vyabhicaratītyarthaḥ /</l>\n<l>dūṣayati---hanteti /</l>\n<l>nairātmyasākṣātkārasātmībhāva iti sarvajñopalakṣaṇaparam //</l>\n</lg></p>\n\n<p>tadayamarthaḥ, sarvajñastāvadubhayavādyavivādaviṣayaḥ /\nsa kimātmanaḥ pūrvāparapratyayānekakartṛkatayā pratisaṃdhatte na vā? ādye tatpratisandhānādeva pratisandhāturekatvaṃ siddham /\njñānānāṃ bhedasya dhiyāmasthairyasya sarvaireva pratīteḥ /\npratisandhātuḥ kṣaṇikatāyāḥ sarvajñenāpyapratīteḥ /\natha na pratisandhatte, na tarhi kāryakāraṇabhāvanibandhanaṃ kartaryapi pratisandhānam /\nna hyasti saṃbhavo yadanvaye 'pi yasyānanvayastat tāvanmātranibandhanamiti /\nsaiva ca ityādi sotprāsam /\nvyartha iti /\nsvanibandhanānuvṛttau sattvadṛṣṭerdurapahnavatvāt /\n<lg>\n<l>avaśyaṃ ca tasya pratisaṃdhānena bhavitavyam /</l>\n<l>kathamanyathopadiśet? avaśyaṃ copadeṣṭā svīkartavyaḥ /</l>\n<l>yadi pāralaukiker'the vipralambhakā eva vaktāra iti niścayaḥ, saṃbhāvanayāpi prekṣāvanto na pravarteran /</l>\n<l>tasmādubhayathāpi pratisandhāturekatvaṃ siddham //</l>\n</lg></p>\n\n<p>atra śaṅkate---athāsadapīti /\ntataśca na kāṣakāraṇabhāvo na tasya nibandhanam avyabhicārāt /\nnāpyanupadeśaprasaṅgaḥ, tannibandhanasya pratisandhānasya bhāvāt /\nnāpi doṣāvakāśaḥ, svarasavāhinastasya taddhetutvāt /\nasya tvāhāryatvādityarthaḥ /\nśaṅkate---na ceti /\nso 'yaṃ kāryakāraṇābhāve satyeva draṣṭavyaḥ /\nupadeśastu pūrvapratisandhānabalopanītakarūṇābhyāsaprakarṣādeva virodhapratisandhānabalena suptasyeva prabodha iti śaḍkārthaḥ /</p>\n\n<p>uttaram---pravṛttīti /\nna ca sphaṭikavad viṣayoparāgaparihāreṇa buddhiṣu bhedagraha iti yuktam, sphaṭikavadupādhiparihāreṇa buddhīnāṃ pratyetumaśakyatvāt /\ntathābhāve buddhimātreṇa bhedāgrahe pārthivatayā vṛkṣāt kāṣṭhaṃ kāṣṭhādaḍgāraḥ, tato bhasmādibhedena na gṛhyeta /\ngṛhyate ca /\ntasmānnimittavyāvṛttau pratisandhānaṃ na syāt, bhavad vā nimittāntaramākṣipatītyarthaḥ /\n<lg>\n<l>na copadeśaḥ pratisandhānamantareṇa samarthitaḥ syāt /</l>\n<l>sa hi vivakṣāyoniḥ /</l>\n<l>sā ca saḍketitaśabdasmaraṇādiyoniḥ /</l>\n<l>tadeva ca pratisandhānam //</l>\n</lg></p>\n\n<p>nanvālayavijñānabhedāgrahāt pratisandhānaṃ bhaviṣyatītyata āha---ālayeti /\nsa hyālayasantāno 'hamāspadaṃ pravṛttivijñānādanya eva syāt, tadantaḥpātikādācitkānekāhaṃpratyayarupo vā? na tāvadādyaḥ, na hyahamahamikayā parasparasvatantrasantānadvayamanubhūyate /\nsatyapi vā parasparamanupādānānupādeyabhāvānna parasparapratyākalitārthānusandhānabandhaḥ /\ntathātve vā caitramaitrādiṣvapi prasaṅgaḥ /\nubhayorvā ubhayopādānatve ekamapyanekāśritamiti kimaparāddhamavayavisaṃyogādibhiḥ? na</p>\n\n<p>cālayavijñānopāttaṃ pravṛttivijñānaṃ na kiñcidupādatta ityapi yuktam /\n<lg>\n<l>tathā sati nimittatāmapi na yāyāt, upādānatvavyāptatvānnimittatāyāḥ /</l>\n<l>evaṃ ca yadi jñānāntaramupādadīta, tadā apūrvānantasantānapravṛttiprasaṅgaḥ /</l>\n<l>tasmānnālayasantāna ānubhaviko na caupapattika ityarthaḥ /</l>\n<l>dvitīye tvāha---ahamiti //</l>\n</lg></p>\n\n<p>ayamāśayaḥ /\nasya hi bhedāgrahaḥ svarūpato vā syāt, viṣayato vā? svarūpato 'pi pūrvāhamiti pratyayamātrād vā, pravṛttivijñānebhyo 'pi vā? na tāvadādyaḥ, ahamityajñāsiṣam, ahamiti jānāmi, ahamiti jñāsyāmītyatītatvādipratīterbhedaniścayamantareṇānupapatteḥ /\nkathañcid bhedāgrahe 'pi tadarthasyaiva pratisandhānamucitam, na pravṛttivijñānānām /\nna ca tebhyo 'pi bhedāgraha iti coktameva /\nnāpi viṣayataḥ /\nsa hi svākāro vā syāt,</p>\n\n<p>vastvantarameva vā, alīkaṃ vā? nādyaḥ, prāgdūṣaṇenaiva gatatvāt /\nna hyanena svākāraḥ svātmano bhedenāropitaḥ, api tu svātmaviṣaya eva darśitaḥ /\ntasya ca bhedo niścita iti /\nnāpi dvitīyaḥ, svayamanabhyupagamāt /\nnāpi tṛtīyaḥ, ahamiti vikalpasya savastukatāyāḥ prāgeva prasādhanāt /\navastukatve 'pi na tatra prakṛtopayogibhedāgrahasaṃbhavaḥ /\nsa hi vidyamāna eva bhedo na gṛhyate, avidyamāna eva vā, āropito vā, āropitāsattvo vā? na tāvadādyaḥ, alīkasya ajñāyamānabhedasampattāvanalīkatvaprasaḍgāt /\nnāpi dvitīyaḥ, pāramārthikasya bhedābhāvasya pāramārthikābhedaparyavasāyitvāt /\nna ca paramārthata eva nānāvikalpollikhitamalīkamekātmakam anātmakatvāt /\ntathātve vā kva bhedāgrahasyopayogaḥ, ekatvādevaikatvenānusandhānāt? nāpi tṛtīyaḥ, virodhaparāhatatvāt /\n<lg>\n<l>yadi hi tatra bhedāropaḥ, kathaṃ tadagrahaḥ? tadagrahe vā kathaṃ bhedāropaḥ? na ca bhedārope 'bhedāropasyāpyavakāśaḥ /</l>\n<l>nāpi caturthaḥ, ātmāśrayaprasaṃgāt, pāramārthikabhedaprasaḍgācca /</l>\n<l>ghaṭapaṭayoryo bhedaḥ pāramārthikaḥ, śaśaviṣāṇanaraviṣāṇayorvā yo bhedaḥ kālpanikaḥ, sa iha na gṛhyate ityabhedānusaṃdhānamiti cet---na, anyaviṣayabhedāgrahe anyatrābhedārope 'tiprasaḍgāt /</l>\n<l>catuṣkoṭivinirmuktavyapadeśyabhedāgrahe tvabhedārope trailokyaikatāropaprasaṅgaḥ //</l>\n</lg></p>\n\n<p>tatra bhedagraho 'pyastīti cet? tarhi yathābhūto bhedaḥ tatra gṛhyate, tadagrahe evābhedāropa ityeva sādhu /\n<lg>\n<l>na caitadalīkaviṣayatvapakṣe saṃbhavatīti sthiravastugocaratvam eva sattvabuddherjyāyaḥ /</l>\n<l>kṣaṇabhaṅgastu niṣetsyata iti bhāvaḥ /</l>\n<l>tadidamuktarūpaṃ pratisandhānaṃ nimittavattayā vyāptaṃ nirnimittatve niyamānupapatteḥ /</l>\n<l>taccānekakartṛtve nāstīti vyāpakānupalabdhyā vipakṣānnivartamānaṃ nimittavatyekakartṛkatve viśrāmyatīti pratibandhasiddhiḥ ityanenābhiprāyeṇopasaṃharati---tasmāditi //</l>\n</lg></p>\n\n<p>tadetatsarvaṃ buddhīnāmupādānopādeyabhāvamabhyupetyoktam /\nvastutastu tatraivāyaṃ vivādaḥ /\ntathā hi vyavahitakālā api pratyayā yadyekakartṛkāḥ, kva buddhīnāmupādānopādeyabhāvaḥ? sa cet, kva teṣāmekakartṛkatā? sā hyekopādānataiva /\nna caikajātīyatve sati tadutpattiḥ evopādānopādeyabhāvaḥ /\nśiṣyo pādhyāyabuddhyorapi tathābhāvaprasaṅgat /\nbhedāgrahe satītyapi na yuktam, samastopādhisvīkāraparihāreṇa śiṣyācāryabuddhyorapi bhedāgrahāt /\nsopādhibhedagrahasya prakṛte 'pi bhāvāt /\nśarīrabhedāgrahasya janmāntareṇavyabhivacārāt /\nanupalabdhapitṛkeṇa bālena cāti prasaḍgāt /\nghaṭakapālakṣaṇayoratathābhāvaprasaḍgācc /\nekādhāratāniyama ityapi na yuktam, tasya vāstavasya kṣaṇikapakṣe viṣayasamayānāṃ kṣaṇānāmabhāvāt kālpanikasya tvatiprasaṃjakatvāt /\nasti hi sarveṣāmabhimāno yatraiva ghaṭe</p>\n\n<p>gandhaḥ tatraiva rūparasasparśā iti, yatraiva śarīraṃ tatraiva jñānamiti /\netena cābhrāntasamataikāvasāyaḥ prakṛtivikriye /\ntato</p>\n\n<p>hetuphalasyopādānopādeyalakṣaṇamiti nirastam /\nkāṣṭhasya tu prakṛtervikṛtiraḍgāra iti kuto niścitaṃ bhavatā? yāvatā vahnerevāsau vikāraḥ kiṃ na syāt, vahnisaṃbandhe kāṣṭhādeva tadutpatteriti cet---na, kāṣṭhasaṃbandhe vahnereva tadutpattirityevaṃ kiṃ na syāt? pārthivaṃ pārthivopādānakameveti niścayāditi cet? kuta etat? sabhāgeṣu kṣaṇeṣu tathā darśanāditi cet? tadapi kutaḥ? abhrāntasamataikāvasāyāditi cet---na, nīlaparamāṇuṣu parasparapratyāsanneṣu nirantaraṃ</p>\n\n<p>jñāyamāneṣu parasparopādānatvaprasaṃgāt /\nasti hi teṣāṃ tadutpattau satyāṃ mamatā ābhimānikaikatvāvasāyaśca /\npāramārthikastu na kvacidapi /\nastu piṇḍitānāṃ rūparasaparamāṇūnāṃ sarveṣā sarvopādānatvamityapi na yuktam, anekavṛtteḥ ekasya svayamanabhyupagamāt, saprasidhānāṃ samānadeśatvābhāvācca /\netena bhrāntasaṃmataikāvasāya iti pāṭhāntaramapāstam, laukikānāṃ bhrāntasaṃmatestatrāpi tulyatvāt /\nparīkṣakāṇāṃ tu prakṛte 'pyasattvāt /\ntasmāt kāryakāraṇabhāvamātramavaśiṣyate /\nsa ca nopādhiratiprasaṃgāt /\nkiñcideva svakāraṇasāmagrīvaśādutpadyate jñānaṃ yat kāṃścideva kāraṇasāntānikān pratyayān pratyavekṣate nānyat /\nnāparānityetadapyasādhīyaḥ, niyāmakamantareṇa śiṣyasyāpyupādhyāyacittapratyavekṣakajñānotpādaprasaḍgāt /\ntatra teṣāmanabhisaṃskārakatvāt naivamiti cet? kāraṇatvajñānatvāviśeṣe 'pyetadeva kutaḥ? vicitrā hi kāraṇānāṃ śaktiḥ /\ntat</p>\n\n<p>kimatinirbandhena? yatra yathā kāryaṃ dṛśyate tatra tathā kalpyata iti cet? tat kimidānīṃ kiṃbhūtasya kutra sāmarthyamityanuyogo 'nuttara eva /\nevaṃ tarhi sarvatra jñāpakajanakeṣvanāśvasāt nirīhaṃ jagat jāyeta /\nkṣaṇabhaṅgasādhanabādhitatvāt pratisandhānahetorevaṃ kalpyata iti cet? athānenaitat kiṃ na bādhayate? tasya nirdeṣatvāditi cet? asya tarhi doṣāntaraṃ vacanīyam /\nagṛhyamāṇaviśeṣatvādastūbhayoḥ satpratipakṣatvamiti cet? nanvidamapi te vyasanaṃ nivartayiṣyāmo mā tvariṣṭā</p>\n\n<p>ityupasaṃhāraśeṣaḥ //</p>\n\n<p>yadi hi sarvajñasya cetaso 'smadādicittamālambanapratyayatvenodāhniyate vaisadṛśyād daṇḍaghaṭavanna pratisaṃdhatta ityapi pariharedata uktam---yogicittamapīti /\ntasyāpi yogicittena pratisandhānaṃ syāditi viparyayo hetuviparyāsasyāpi saṃbhavāt /\ntasyāpi yogicittena pratisandhānaṃ syāditi viparyayo hetuviparyāsasyāpi saṃbhavāt /\nsahārthe vā tṛtītā /\nihānubhavo vā kālāntarabhāvinīṃ smṛtiṃ janayati, jajjanito vā saṃskāraḥ? so 'pyatīndriyo 'dhyakṣasiddho vā? atīndriyo 'pi tatkālasthāyī, saṃtanyamāno vā? adhyakṣāsiddho 'pi taduttarabuddhidhārārūpo vā, tadanyo vā, tadviśeṣo vā? viśeṣo 'pyanubhavaprasavatvamātraṃ vā, anubhavitṛsantānavaijātyaṃ ceti? tatra prathamaṃ dūṣayati---na hyajāteti /\nadhyakṣasiddhastu taduttarabuddhidhārārūpāt, anyastāvadanupalabdhibādhitaḥ, tairanabhyupagataśca /\nanubhavaprabhavatāmātralakṣaṇastu viśeṣo 'viśeṣa eva /\nna hi karmakarakaropanītam eva bījaṃ kṣitimāsādyaḍkuraṃ kurute /\nna tu tathābhūtamapi pramādapatitam, tathā nīlādyanubhavasantānaḥ pītādyanubhavena vopanīyatām,</p>\n\n<p>nīlādyanubhavenaiva veti na kaścit svarūpakṛto viśeṣaḥ /\nevaṃ cānanubhūte 'pi smaraṇaprasaḍgo na cānubhūte 'pīti vaijātyaṃ tu viśeṣo bhavet /\nyathā kṣīrāvasekādamlatvaṃ parihṛtya mādhuryamādāyānuvartamānāmalakī kālāntare api phale mādhuryamunmīlayati, lākṣārasāvasekād dhavalatāṃ parihṛtya raktatāmupādāyānuvartamānaṃ kārpāsabījaṃ kusumeṣu raktatām, na caivaṃ prakṛte saṃbhavati /\njavākusumādyupadhānāt tadrūpatāṃ parihṛtya dhavalimānamupādāyaiva saṃtanyamānasya sphaṭikasyeva jñānasyāpi viṣayoparāgaṃ parihṛtya cidrūpatāmātramupādāyānuvṛtteḥ /\nsarvākāratvameva sarvavijñānānāṃ kiṃ tu kaścidākāra ḥ</p>\n\n<p>sphuṭaḥ, anye tvapaṭava iti tu svadarśanaśraddhā, yato viruddhadharmādhyāsādapi na bhīḥ /\nnirākārapakṣe 'pi yāvānartho buddherviṣayastatra sphuṭaiva sā /\nyatra tvasphuṭā nāsau tasyā viṣayaḥ /\ntathātve vā viṣayetaravyavasthā na syāt /\ntasmādatīndriyaḥ saṃskāraḥ pariśiṣyate /\nsa cet kālāntarasthāyī, nūnaṃ tadupādānamapi tathaiva sthāyi /\nna hyupādānanivṛttāvapi upādeyamavatiṣṭhata ityāśayavānāha---iti pūrvotpanna iti /\nsaṃtanyamāna evātīndriyaḥ saṃskāro bhaviṣyatītyāśayavānāśaṅkate---punaḥ para ityādi /\npṛthaksaṃskārasantāno hi na tāvat parābhyupeto nāpyupapannaḥ, ālayasya prāgeva pratiṣedhāt /\ntato 'pyadhikatve tatraiva smṛtyādiphalaprasaḍgāt /\ntasmāt pravṛttisantāne phalānavakāśāt anyatra saṃskāre 'nyatra phale 'tiprasaḍgāt /\ntasmād pravṛttisantāne phalānavakāśāt anyatra saṃskāre 'nyatra phale 'tiprasaḍgāt /\ntasmād pravṛttisantāne phalānavakāśāt anyatra saṃskāre 'nyatra</p>\n\n<lg>\n<l>phale 'tiprasaḍgāt /</l>\n<l>tasmād yatrānubhavastatra saṃskāraḥ, yatra ca sa tatra smṛtyādiphalamiti paramupapadyate //</l>\n</lg>\n\n<p>evaṃ ca kṣaṇabhaṅgasādhanaṃ pratirodhakamavaśiṣyate /\ntatrāha---upapādayiṣyate hīti /\netena yo yaḥ saṃskāraḥ kvacit santāna āhitaḥ, sa tatraiva phaladānayogyo nānyatretyādi nirastam, atiriktasya saṃskārasyāśrayāsiddhatvāt, viśeṣalakṣaṇasya ca svarūpāsiddhatvāt, aviśiṣṭottarakāryapravāhalakṣaṇasya ca viruddhatvāditi /\nanityatvasya hetorviśeṣavyāvartakatvotkīrtanaṃ guṇatvasiddhyupayogāt /\nata eva netaretarāśrayatvaśaṅkā,</p>\n\n<p>anityatvena pāratantryaṃ sādhayitvā tena guṇatvaprasādhānāt /\n<lg>\n<l>guṇatvaṃ tu yadarthaṃ sādhitam, tat tatsādhakenaiva sādhitamiti vaiyarthyamavaśiṣyate /</l>\n<l>tadupasaṃharati---tasmāditi /</l>\n<l>nanu yadi vaiyarthyamasya hṛdi nihitameva vārttikakṛtā, tat kimathamamumeva hetumupanyastavānityata āha, tadapi pūrvamūktam, na tu prasādhitam /</l>\n<l>na cāsiddhaṃ sādhanaṃ nāmeti kṛtvā iti garbhaśoṣaḥ //</l>\n</lg></p>\n\n<p>ayamarthaḥ /\nyathā anityatvaṃ dravyapāratantryāvinābhūtam, tathā guṇatvamapi /\nyathā ca tadicchadiṣu, tathā guṇatvamapīti /\nna tāvadanayoḥ sādhanatvaṃ prati kaścid viśeṣaḥ /\nkevalamanumānakālābhāvo vivakṣitaḥ /\nso 'pi nāsti, ekahetusiddhe 'pi hetvantarajijñāsuṃ prati bhāvāt /\nananusaṃhitānityatvamapi tallakṣaṇayogana guṇatvavyavahāriṇaṃ prati ca /</p>\n\n<p>dṛśyate hīcchādīnāṃ sāmānyavatāmacalanātmakānāṃ guṇāntarāyogaḥ /\natra vipratipattau tvanityatvāderūpanyāsaḥ /\ntadayamaperarthaḥ /\n<lg>\n<l>anityatvena pāratantryamapi sādhayati, tatsādhakaṃ guṇatvamapīti /</l>\n<l>uttaraprabandhopayogamāha---na caitaditi /</l>\n<l>dravyapāratantryeṇa viśeṣiteneti śeṣaḥ /</l>\n<l>tadetad viśeṣaṇaṃ kutaḥ siddhamityata āha---yadyapīti //</l>\n</lg></p>\n\n<p>ayamāśayaḥ /\npratyakṣagrahaṇayogyāstāvadasyāvayavāḥ pratyakṣānupalambhenaiva nirastāḥ /\natīndriyeṣvanumānaṃ pramāṇam, tacca dvividhaṃ samavyāptikamasamavyāptikaṃ ceti /\ntatra yadyapi dvitīyasya nivṛttau na sādhyanivṛttiḥ, tathāpi prathamasya nivṛttāvavaśyaṃ nivarteta /\ntathā hi, kvacidupalabhyamānasparśavattayā duvyasyārambhakatvaṃ kalpyeta /\nārambhake sati ca tat kāryadravyaṃ sāvayavaṃ vyavasthāpyeta, vāyuvat /\nna ceha kvacidupalabhyamānasparśavattāstīti nārambhasaṃbhavaḥ, tadabhāve na sāvayavatvamākāśavat /\ntadidamuktam---tadavayavakalpanāyāṃ pramāṇābhāveneti /\nna tāvadaṇviti /\nvyāpakamityarthaḥ, viśeṣaniṣadhasya śeṣābhyanujñāviṣayatvāt /\nkuta itya āha---tatra tatreti /\ntathā satyeva hīcchādīnāṃ sārvatrikatvamupapadyate yata ityarthaḥ /\ntadupapādayati--kvaciditi /\nanyatarat śarīrādi /\nkvacit svabhāvataḥ kāryadravyotpatterārabhya tatkaraṇasaṃyogādeḥ /\natha gatereva kiṃ na taṃ tamāpnotītyata āha---gatikalpanāyāṃ pramāṇābhāvāt /\ngatikalpanāpramāṇaṃ hi mūrtiḥ /\ntayā aparidṛśyamānāpi gatiḥ kalpyate manasi paramāṇuṣu ca /\n<lg>\n<l>tadabhāvaścātmani /</l>\n<l>tathā hi, na paramāṇvāśrayā icchādayaḥ, anityatve satyasmadādipratyakṣatvāt, śabdavat /</l>\n<l>niravayavadravyāśritatvaṃ ca sādhayatā sāvayāśritatvaṃ prāgeva nirastam /</l>\n<l>ato 'mūrtatvānna gatisaṃbhavo mūrtergatyā samavyāptikatvāditi pūrvavanneyam //</l>\n</lg></p>\n\n<lg>\n<l>nanu naitadekamapi vārttikasthamityata āha---tadetadādigrahaṇeti /</l>\n<l>nanu tathāpi kimanayā kaṣṭasṛṣṭyā, yāvatā guṇatvamanyathāpyamīṣāṃ sādhayituṃ śakyam? tathā hi icchādayo guṇā anityatve satyekendriyagrāhyajātimattvāt, rūpādivadityādinā ityata āha---tadanayeti //10 //</l>\n</lg>\n\n</div>\n<div>\n\n<p>// pariśuddhiḥ //</p>\n\n<p>yasya kṛte 'pavargo mṛgyate sa tāvallakṣitaḥ /\nathedānī puruṣasyāpekṣitatamatvāt apavargo lakṣayitumucitaḥ /\ntat kimantarāle śarīrādilakṣaṇamityata āha---ātmānamityādi /\napavargasyābhāvarūpatvāt pratiyogyadhīnanirūpaṇatayā duḥkhādapakarṣaḥ /\ntasyāpi hetvadhīnotpattikatayā taddheturūpebhya indriyādibhyo 'pakarṣaḥ /\nteṣāmapi śarīramāśritya tathābhāvāt śarīrādapakarṣa iti saṃgatisaṃkṣepaḥ /\n<lg>\n<l>sākṣāt śarīramāśrityeti /</l>\n<l>indriyāṇāṃ manasaḥ aṃśator'thādeḥ paramparayā tu śarīrāśritatvam /</l>\n<l>buddherdeṣāṇāmarthādyaṃśasya ca /</l>\n<l>asminnevārthe bhāṣyam ityāha---tadavatārāyeti //</l>\n</lg></p>\n\n<p>atra hi ceṣṭāyāḥ śarīrāvyabhicārapakṣe arthendriyasamuccayo 'nupapannaḥ, sambhave vyabhicāre ca viśeṣaṇasyārthavattvāt /\nsamuccayapakṣe vyabhicāradarśinaḥ kathaṃ ceṣṭāśraya iti praśno 'nupapannaḥ, pratyekavyabhicāre satyeva hi samuccayasambhavāt /\nato vikalpaṃ gṛhītvā bhāṣyamutthāpayati---atreti /\nyadyapi ceṣṭā kāyavyāpārastathāpi tasyaiva lakṣyatvāditaretarāśrayabhiyā vyāpāramātraṃ vaktavyamityāha---ceṣṭā vyāpāra iti /\nprayuktasya iti satātparyaṃ padam /\nato vyācaṣṭe---prayuktasyotpāditaprayatnasyeti /\ntena kāraṇadvārā ceṣṭānirūktiḥ /\nprayatnavadātmasaṃyogāsamavāyikāraṇāntyāvayavikriyā ceṣṭā /\nphaladvārā tu hitāhitaprāptiparihāraphaleti /\ntadidamubhayaṃ vivakṣatoktam---api tu viśiṣṭo vyāpāra iti /\ntena phaladvāranirūktau vyabhicārodāharaṇam /\ndārūyantrādikāraṇadvāranirūktau tu prāṇākhyo vāyuḥ /\nmanaḥkaracaraṇādayastu antyāvayavipadenaiva nirastāḥ /\ntatrobhayavyabhicāramudbhāvayan dārūyantrādītyahā /\ndvayamapi pariharati---mūrtāntareti /\natra ca sparśavaddravyaparimāṇaṃ mūrtiriti paralakṣaṇābhiprāyeṇa mūrtiśabdaḥ prayuktaḥ /\ntena ca sparśavaddravyāntarāprayoge satītyarthaḥ /\nprayogaśca kriyaupayiko guṇaḥ /\nsa ca dārūyantrādau nodanādiḥ /\nprāṇe tu prayatnaḥ /\ntena yadyapi śarīrasya prayojakaṃ mano 'styeva, tathāpi na tat sparśavat /\nyadyapi ca śarīreṇāpi tatra prayatyate, tathāpi na tat tato 'nyat /\ntadidam anyaragrahaṇaphalam /\nato nāsiddhaṃ viśeṣaṇamiti /\netacca yathāśrutaṃ bhāṣyavārttikānurodhena viśeṣaṇam /\nāgāmivārttikaparyālocanāyāṃ tu ceṣṭāśabda evāyamevambhūter'thaviśeṣe vartata iti na nyūnaṃ sūtramāśaṅkanīyam /</p>\n\n<lg>\n<l>pāṣāṇetyādi /</l>\n<l>na ca tasyāpi prāṇitvenocchvāsaniḥśvāsānumānāt nayanodarādyavayavasaṃkocavikāśalakṣaṇā ceṣṭāstīti vācyam, ucchvāsaniḥśvāsāvakāśābhāvāt antyāvayavino niṣkriyatvācca /</l>\n<l>api ca mṛtaśarīrāvyāptiparihārāya yogyataiva śaraṇam /</l>\n<l>na codāharaṇamādaraṇīyamiti //</l>\n</lg>\n\n<p>nanu yadyapīndriyāṇi śarīre na samavayanti, tathāpi saṃyujyante /\ntāvataiva āśrayārtha upapanna ityato vārttikakārasya bhāvamāviṣkaroti---saṃyogitayā tviti /\nyadyapi golakasyābhidhāte 'pi cakṣurūpahanyate tadanugrahe cānugṛhyate, tathāpi viśeṣānupādānāt sarvendriyābhiprāyametad draṣṭavyam /\nna hi golakamātrasyopadhāte 'nugrahe vā tvagādīnyupahanyante anugṛhyante vā /</p>\n\n<p>yathā jarāyauvanādinā śarīropaghātānugrahābhyāṃ sarvāṇi vikalāyante paṭūni vā sampadyanta iti /\ntadetad bhāṣyavārttikakārābhyāmevānugṛhyante upahanyanta iti bahuvacanaprayogeṇa spaṣṭaṃ darśitamityupekṣitavān /\nna svarūpeṇa śarīram āśrayanta iti /\navyāptyativyāptī vihāyeti śeṣaḥ /\nnanu sukhādyupalabdhihetutvamarthānāṃ kāryopahitaṃ rūpam, na tu tadeva kāryamityata āha---prayojanaṃ tadadhikāreṇa tatra pravṛtteriti /\ntadayaṃ lakṣaṇārthaḥ /\nyadavacchinne ātmani arthā bhogaṃ janayanti taccharīram /\ntena nātmanā vyabhicāraḥ /\nna</p>\n\n<p>hyātmātmanaivāvacchidyate /\nnāpi manasā, tasya śarīrānavacchedena pravṛtterabhāvāt /\nnāpīndriyaiḥ, tadavacchedena tatra bhogotpattau bahirapi bhogaprasaṅgaditi /\ntadetat tasya bhogadhiṣṭhānamiti vadatā bhāṣyakṛtā eva prāk darśitaṃ sphuṭamiti</p>\n\n<p>neha vitanyate /\ncodayatīti /\narthagatiṃ samarthya śabdagatāviti śeṣaḥ /\nceṣṭādayaḥ sāmānyaśabdā iti vārttike bahuvacanaṃ dṛṣṭāntabrahmaṇādiśabdāntarbhāvena /\nāśrayaśabdāvṛttibhedavivakṣayā vetyato mandāśaṅkatvādupekṣitam /\naśeṣabrāhmaṇabhojanasyāśakyatvādityanupapattivarṇanaṃ sampātāyātamasya pakṣasyāgre varṇanīyatvāt /\nata eva tadupekṣya prakṛtopayuktaṃ vivṛṇoti---viśeṣeṇeti /\n<lg>\n<l>bubhukṣitatvādinā sannidhīyamānamityanena sambandhaḥ /</l>\n<l>atrānayoḥ prakaraṇādītyādipadasaṃgṛhītayormadhya ityarthaḥ /</l>\n<l>pramāṇāsambhavo 'nupapattirbādha ityarthaḥ /</l>\n<l>yasyāpi pramāṇena śarīratvaṃ bādhitaṃ bhavati, tatrāpi vyāpāraśrayatvaṃ gatamiti //</l>\n</lg></p>\n\n<p>atha samavāyābhiprāyeṇeti /\natra hīndriyāśraya iti ṣaṣṭhītatpuruṣo bahuvrīhirvā /\ntatra samavāyābhiprāyeṇobhayaṃ dūṣayati---tathāpīti /\nupalakṣaṇaṃ caitat /\nśarīrasyendriyeṣvityapi draṣṭavyam /\nprathamapakṣe mūrtānāṃ samānadeśatāprasaḍgāt, ekasya dravyasya anārambhakatvāt, pṛthivyā abādidravyānārambhakatvācca /\ndvitīyapakṣe tu vijātīyānām anārambhakatvāt /\nśrotramanasordravyānārambhakatvādityarthaḥ /\nindriyaviśeṣaṃ gṛhṇāti---ghrāṇasyeti /\nśliṣṭaṃ vākyam /\natrāyamanuyogaḥ /\nśarīrāvayavāntareṇa ghrāṇasya samavāyo vā saṃyogo vā? prathame 'pi dvayī gatiḥ, ghrāṇasya vā śarīrāvayave samavāyaḥ, tasya vā ghrāṇa iti /\ntadetadanuyogadvayamabhipretyāha---na tasyeti /\nśarīrāvayavasamavāyikāraṇatvena śarīre 'samavāyāt /\nna hi kāraṇaṃ kāryakārye samavaitītyarthaḥ iti ṣaṣṭhatatpuruṣapakṣe /\nbahuvrīhipakṣe 'pi śarīrasyāsamavāyāt /\nna hi kāraṇakāraṇe kāryaṃ samavaitītyarthaḥ /\nghrāṇasya śarīrāvayave samavāya iti tu na sambhavatyeva, mūrtayorekāśrayatvānupapatterityatra ṭīkā sphuṭā /\nsaṃyogapakṣaṃ gṛhṇāti---atha tadādhāramiti /\ntatra saṃyuktamityarthaḥ /\natrāpi dvayīgatiḥ, ārambhakatayā anārambhakatayā vā /\ntatra prathamaṃ dūṣayati---tathāpīti /\nārabhyamāṇaṃ hi dravyamaindriyakairevāvayavairārabhyate yathā ghaṭaḥ /\natīndriyaireva vā yathā dvyaṇukādikam /\nna tu miśrairiti vyāptiḥ, tāmupobdalayitumapratyakṣatvaprasaṅga uktaḥ /\nanārambhe tu saṃyogidravyamātra syāt keśādivat /\ntathā ca na tatra śarīrasamavāyasambhava iti kimanena śaḍkitenāpītyupekṣitavān /\netena śarīrasamavetametaditi nirastam, atīndriyadravyasyaindriyakeṇānārambhāt, ekadravyasya ca dravyasyābhāvāt /\nalpaparimāṇasya mahatānārambhāt /\nśarīravyāpakatve ca tasya sarvatra gandhopalabdhiprasaḍgāt /\napi ceti /\nyadyarthaśabdo rūpādimātravacanaḥ, tadaivaṃ dūṣaṇam /\n<lg>\n<l>yadā tvindriyaviṣayavacanaḥ, tadā vāyavīyaśarīrāvyāptiḥ /</l>\n<l>yoginastadapi tatheti yadi tadendriyaparamāṇubhireva vyabhicāraḥ, teṣāmapi tathābhāvāditi /</l>\n<l>tadetatsarvaṃ śabdagatimupekṣya carcitam /</l>\n<l>paramārthatastu yadi dvandvānantaraṃ bahuvrīhiḥ ka liṅgasaṅgatirarthasaṅgatiśca? atha prathamata eva bahuvrīhiḥ kkaikapadyamiti? //11 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<p>indriyasyeti /\nkenacidupādhinā śarīrādīnāmeva phalatvamiti svabhāvikarūpapratītyadhīnatvāccaupādhikarūpapratīteḥ tebhyaḥ phalasyāpakarṣaḥ /\nśarīrādīnāmeva dharmaḥ pretyabhāvo dharminirūpaṇādhīnatvācca dharmasya tebhyaḥ pretyabhāvasyāpakarṣaḥ /\narthādīnāṃ doṣāntānāṃ śarīramāśritya duḥkhahetutvāviśeṣe 'pi paramparayā śarīrāśriyatvādindriyāṇāṃ tu sākṣāt tathābhāvādebhyasteṣāmapakarṣaḥ /\nmanasastvevaṃrūpatve satyapi bāhyendriyavaidharmyajñāpanārthatvāt buddhikramānumeyatvācca buddheḥ sakāśādapakarṣaḥ /\ntadidamuktam---upanāyakatveneti /\nsākṣāccharīramāśritya pratiniyataviṣayādyupanayadvārā duḥkhahetutvenetyarthaḥ /\nśarīrasaṃyuktaṃ saditi śeṣaḥ /\n<lg>\n<l>ato nobhayāvadhāraṇe bhāgāsiddhamasiddhaṃ veti doṣaḥ /</l>\n<l>sarpamaṇipradīpādīnāṃ tu saṃskārapadenaiva nirāsaḥ /</l>\n<l>etāvāṃstu viśeṣo yadañjanādīnāmindriyasaṃskārakatvam /</l>\n<l>pradīpādīnāṃ tu viṣayasaṃskārakatvamiti //</l>\n</lg></p>\n\n<p>nanu bhāṣyakṛd āha---bhogasādhanānīti, tatkathametat tena sūcitamityata āha---sākṣāditi /\nyadyapi bhujyeta</p>\n\n<p>iti bhogau sukhaduḥkhe iti sākṣādeva bhogasādhanatvaṃ sarveṣāṃ sambhavati, tathāpi bhogo buddhiriti tatra tatra bhāṣyadarśanāt tadanusāreṇa vyācaṣṭe---pāramparyeṇa ceti //</p>\n\n<p>yathā ca sāmānyalakṣaṇamantareṇa na viśeṣalakṣaṇāvasaraḥ, tathā vibhāgamantareṇāpīti so 'pi vaktavyaḥ syāt /\ntadetadevaṃlakṣaṇakamindriyaṃ bāhyamābhyantaraṃ cetīndriprakaraṇāt mano 'nyatra nayatā sūtrakṛtā eva sūcitam /</p>\n\n<p>bāhyamapi pañcadheti /\ngandharasarūpasparśaśabdā iti pratiniyatārthavibhāgaṃ kurvatā sūtrakṛtā eva darśitam /\nyadi hyaparamapi bāhyam indriyaṃ syāt, kathaṃ pañcaiva pratiniyatā viṣayā iti tadeva vyavacchedyaṃ darśayanneva manāk smārayati,</p>\n\n<p>rasanādi pratiniyataviṣayam, mana ādi sarvaviṣayamiti ca /\nādigrahaṇena ātmaśarīre /\nna tvātmādiprameyoddeśasūtre sāmānyenendriyamātramuddiṣṭam /\niha tu ghrāṇetyādyucyate /\ntat kathaṃ tato na viśeṣa ityata āha---pramāṇādyudyeśeneti /\n<lg>\n<l>uddeśaviśeṣeṇa /</l>\n<l>atha vibhāgasūtratve 'pi lakṣaṇasūtraṃ kiṃ na syāt? na hyanayoḥ kaścid virodha ityata āha---lakṣaṇaṃ hīti /</l>\n<l>jñātaṃ coddiśyate vidhiviṣayatayā anūdyata ityarthaḥ /</l>\n<l>ajñātaṃ ca vidhīyate jñāpyata ityarthaḥ //</l>\n</lg></p>\n\n<p>parārthānumāne virodhamuktvā svārthānumāne 'pyāha---nāpi lakṣyalakṣaṇatve iti /\nlakṣyasya pakṣarūpatayā sādhyatvāt, lakṣaṇasya ca liṅgarūpatayā siddhatvādityarthaḥ /\ntathāpi kathamebhya eva padebhyo vivakṣitobhayalābha ityata āha---atra ceti /\nkvacit kvacit sāmānyaviśeṣa iti /\njātirūpe sādharmyarūpe cetyarthaḥ /\ntena śrotrapadamapyavayavārthaṃ nimittīkṛtya nabhaso viśiṣṭādṛṣṭopagṛhītakarṇaśaṣkulyavacchinnatve vartata iti /\ntarhi yoga evāstvityata āha---avayavārthayoge 'pīti /\ntathāpyubhayābhidhāyakatvāviśeṣe kathaṃ lakṣya--lakṣaṇapadavyavasthetyata āha---tathā ceti /\nnanu kevalenāvayavārthena lakṣaṇe ativyāptiḥ, ghrāṇatvādisahitena tu itaretarāśrayatvamityata āha---na ceti /\nsāmānyalakṣaṇayuktasyeti /\nyāvatā vyabhicāro nivartate tāvadupalakṣaṇaparam, na tu samuccitaṃ padaṃ nirūcyate tvakpadaṃ tvanavayavaṃ vṛddhikṣayavaddravyasahajāvaraṇamātre vartata ityabhiprāyavatā bhāṣyakṛtā lakṣaṇaṃ tadbījaṃ ca darśitam /\ntathāpi na prakṛtasiddhiḥ /\nna hyevamapi lakṣya-lakṣaṇavyavasthā sidhyatītyata āha---nirvacanagrahaṇeneti /\nkriyātvāditi kāryatvād ityarthaḥ /\nsaṃyogādhāratvāditi grāhyasya mṛgamadādigandhasya tatrāsamavāyāt mṛgamadādīnāṃ svāvayavasamavāyena samavetasamavāyābhāvāt /\nsvātantryeṇa grahe viśeṣaṇatvābhāvat aprāptasya cāgrahaṇāt /\nitarasannikarṣatrayasya saṃyogagarbhatvāt saṃyogaḥ siddha evetyupakramaḥ /\natha ko niyamārthaḥ? kiṃ yajjātīyaṃ yadindriyaṃ tattajjātīyasyaiva guṇaviśeṣaṃ gṛhṇāti? atha yajjātīyaṃ yadindriyaṃ tajjātīyasya tenaiva guṇaviśeṣo gṛhyate ityata āha---na caivamiti /\nyadyapi prathamamapyavadhāraṇaṃ ghrāṇaśravasoḥ saṃbhavati, tathāpi rasanādiṣu vyabhicārāt tadupekṣyottaraṃ grahītavyamityarthaḥ /</p>\n\n<p>tathāpi bhūtebhya iti sūtrapadasya kiṃ tātparyam ityata āha---anena khalviti /\nyadyapi viśeṣasiddhireva śeṣaṃ niṣedhati, tathāpi viparyaye bādhakaṃ vaktavyamityata āha---nirākaraṇahetumāheti /\nna tvekaprakṛtikatvamāha sāṃkhyo na tvekasvābhāvyamindriyāṇāmityata āha---śliṣṭaṃ padamiti /\nekaḥ pākyaḥ /\n<lg>\n<l>sarvasādhāraṇa iti śeṣaḥ /</l>\n<l>evamuttaratrāpi /</l>\n<l>stokabhṛyasvaniḥśeṣatvena iti, prārabdhapākāpekṣayā /</l>\n<l>tathā ca lakṣyahāniriti---na hyasti saṃbhavo nirhetuko vyavahāra iti bhāvaḥ //12 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<l>indriyaprakṛtitvaṃ bāhyendriyaprakṛtitvamiti //13 //</l>\n\n</div>\n<div>\n\n<p>// pariśuddhiḥ //</p>\n\n<p>pravṛtterdeṣāpakarṣe manasa pravṛttyapakarṣe vakṣyate /\nbuddhermano 'pakarṣe coktam /\nviṣayanirūpaṇīyatvāccarthebhyo buddhedapakarṣaḥ /\ntator'thalakṣaṇameva kramaprāptamityāha---kramaprāptamiti /\n<lg>\n<l>sūtre vibhāgabhāgasyāpi vidyamānatvāt /</l>\n<l>śliṣṭaṃ tu śabdārthamāha---yeṣāmiti /</l>\n<l>yeṣām uktalakṣaṇayogasta hame vibhajyanta ityarthaḥ /</l>\n<l>yeṣāṃ mithyājñānaviṣayīkṛtānāṃ nimittānuvyañjanasaṃjñāviṣayīkṛtānāṃ saṃsārahetutvaṃ ta hame lakṣyanta ityarthaḥ //</l>\n</lg></p>\n\n<p>tatra cādye pade vibhāgapare /\ntatastadarthā iti lakṣaṇapadaṃ cet, lakṣyapadaṃ nāsti /\nlakṣyapadaṃ cet, lakṣaṇaṃ nāsti ityata</p>\n\n<p>āha---atra ceti /\narthānimittānuvyañjanasaṃjñāviṣayatayā saṃsārahetava ityarthaḥ /\nke te? ya indriyāṇāmarthā viṣayā ityarthaḥ /\nāgāmino vārttikasya bhāṣyeṇa virodhaṃ parijihīrṣurāha---na ṣaṣṭhīti /\nghrāṇādayaḥ śabdā iti śeṣaḥ /\n<lg>\n<l>vyadhikaraṇabahuvrīhau na kevalaṃ lakṣaṇābhāvaḥ prayojanābhāvaścetyāha---na ceti /</l>\n<l>tadarthā iti lakṣaṇamavyāpakaṃ syāditi /</l>\n<l>yadi vāyvādayaḥ paramārthator'thā iti śeṣaḥ /</l>\n<l>ādigrahaṇena vāyvādisaṃgrahe lakṣaṇavibhāgayorvyāghāta ityarthaḥ //</l>\n</lg></p>\n\n<p>eteṣāṃ cetyādi /\ntadyathā, dantauṣṭhamityanurāgaḥ /\nasthimāṃsamiti vairāgyam /\nśyāmeti harṣaḥ /\npākajamidaṃ māṃsapārthivarūpamiti mādhyastham /\nmukhāmoda iti pramodaḥ /\naupādhiko 'yamasya, sahajastu pūtiriti vaimukhyam /\naho</p>\n\n<p>madhuramidam etanmukhāvarjitaṃ tāmbulamiti pravṛttiḥ /\nucchiṣṭamidamiti nivṛttiḥ /\npreyasīsparśa ityutsavaḥ /\npārthivadravyamātrasparśa iti na kiñcit /\nbahukeśītyanurāgaḥ /\nmajjadhātumalā hame bahavaḥ śmaśāne tarāviva śarīre saṃyuktā ityudvegaḥ /\npīnastanītyānandaḥ /\nsphiḍnirviśeṣau palalapiṇḍāvityalaṃpratyayaḥ /\nmṛtaśarīrādacetanāt pṛthagiyamiti harṣaḥ /\ncetanādātmanaḥ pṛthagiyaṃ sahajaśavabhūtācetanādapṛthagbhāvastu bhrānta ityaratiḥ /\ndivyamālyābharaṇavasanavatīti prītiḥ /\npārthivaṃ pārthivena saṃyuktamiti viratiḥ /\nhasatīti harṣaḥ /\nasthimāṃsavibhāga iti viṣādaḥ /\nmama priyā parāparā veti harṣaviṣādau /\nśarīrāpekṣayā parāparabhāvo na madapekṣayeti na kiñcit /\nnṛtyamiti ratiḥ /\nsatpratyayāsatpratyayakarmasantāno māyāśarīra iveti viratiḥ /\ngamyajātīyeti strīti cotsāhaḥ /\ntvaḍmāṃsaśoṇitasnāyvasthimajjaśukramūtrapurīṣasamudāyo 'yaṃ caṇḍālīsādhāraṇa ityalaṃbuddhiḥ /\nvakrabhrūḥ ṛjuromarājī gabhīranābhirūnnatapayodharā pṛthunitambā kṛśamadhyeti snehaḥ /\nannapānapariṇatiriyaṃ bhedomāṃsādyapacayāpacayasaṃsthānabhedavatī</p>\n\n<lg>\n<l>acirasthāyinīti nirveda iti nimattasaṃjñayā saha aśubhasaṃjñeti /</l>\n<l>anuvyañjanasaṃjñayāpi saha draṣṭavyeti //</l>\n</lg>\n\n<p>asti tāvadiha darśanasparśanābhyāmekārthānusandhānam /\ntadidamekaikaviṣayaṃ vā, samudāyaviṣayaṃ vā,</p>\n\n<p>tadatiriktavastuviṣayaṃ vā, vastvanurodhākāraviṣayaṃ vā, atīkaviṣayaṃ veti?</p>\n\n<lg>\n<l>na tāvadādyaḥ, na hi bhavati yadeva rūpaṃ sa eva sparśa iti /</l>\n<l>na ca rūpaṃ dvīndriyagrāhyam, andhasyāpi nīlapītādiprayatyayaprasaḍgāt /</l>\n<l>na caikameva vastu kāraṇabhedādanyathā prathata iti yuktam, anātmakatvaprasaḍgāt, bhedābhedavyavasthānupapatteśca //</l>\n</lg>\n\n<p>nāpi dvitīyaḥ, sa hyekadeśatayā vā, ekakālatayā vā, ekakāryatayā vā, ekakāraṇatayā veti /\nna tāvadupādānalakṣaṇaikadeśasaṃbhavaḥ, tayoḥ pratiniyatopādānāt /\nsaṃbhave vā tadeva dravyamiti paryavasitaṃ vivādena /\nnāpyadhikaraṇībhūtabhūtalādyādhāratayā tatsaṃbhavaḥ /\ntathā hi cakṣuṣopalabhyamāne bhūtale rūpaviśeṣe ghaṭo 'pi cakṣuṣaivopalabhyamāno rūpaviśeṣastadādhāra iti śakyate niścetum, tayoradharottarabhāvena ekajñānasaṃsargitvāt /\ntadadhikaraṇāḥ sparśādayo 'pīti tu kasya pramāṇasya viṣayaḥ? na hi sparśādayaścākṣuṣe cetasi cakāsati, tvaco 'yaṃ vyāpāra ityapi na yuktam, tayāpi bhūtale ghaṭasparśayorevādhārādheyabhāvapratīteḥ /\nna ca samudāyayorevādhārādheyabhāvānubhavaḥ, parasparāśrayaprasaḍgāt ekādhāratayā samudāyānusandhānam, tadanusandhāne caikādhāratānubhava iti /\nanavasthāprasaḍgācca, bhūlatasyāpi hi samudāyatvaṃ kiṅkṛtamityanuyogānivṛtteḥ /\nata eva naikakālatayāpi, tayorekakālatāyāṃ pramāṇābhāvāt /\nbhāve vā rāsabhakarabhayorapyekakālatayā samudāyatvaprasaḍgāt /\nbhedāgrahastvatrāsaṃbhāvita eva /\n<lg>\n<l>ata eva naikakāryatayāpi upadeyalakṣaṇasyaikasya kāryasyābhāvāt /</l>\n<l>ata evaikodakāraṇakriyetyādyapi na yuktam, rūpādyatiriktasyodakasyānabhyupagamāt /</l>\n<l>ekaikasyānekāhāryatve pramāṇābhāvāt, samudāyasya cāsiddheḥ /</l>\n<l>ata eva naikakāraṇatayāpi, nimittamantareṇa samudāyavyavahāre 'tiprasaḍgāt //</l>\n</lg></p>\n\n<p>tṛtīye tu na vivādaḥ //</p>\n\n<p>nāpi caturthaḥ /\nsa hi vijñānanayamāśritya vā syāt, dvicandrādivad visaṃvādād vā, sthairyavadbādhakād veti? ādye rūpādiṣu kaḥ pakṣapātaḥ? prāpterarthakriyāsthiteśca na dvitīyo 'pi /\nte dve api rūpādīnāmeveti cet? na teṣāṃ kiṃ tu tasyaivetyeva kiṃ na syāt? bādhakāditi cet? sa yadi kramayaugapadyavirodhaḥ, kṣaṇikaṃ tāvadastu /\nraktāraktādivirodhaścet? paramāṇurūpaṃ tāvadastu /\nsaṃbandhābhāva iti cet? asaṃbaddhaṃ tāvadastu /\nkathaṃ tadvat pratīyeteti cet? taiḥ saha tathotpādāditi parihāro 'stu, bhavatāmeva yathā śarīraṃ cetanāvaditi /\nrūpādibhireva samastārthakriyāsiddheḥ kiṃ tadatiriktavastukalpanayeti cet---na, tāvanmātreṇaiva samastārthakriyāsiddheḥ kiṃ rūpādikalpanayetyasyāpi vācāṭavacaso 'vakāśaprasaḍgāt /\npratīyamānatvāditi cet?</p>\n\n<p>tulyam //</p>\n\n<p>etenaivālīkaviṣayatā nirastā /\nabhedasādhanāni pramāṇāni bādhakamiti tu cintyata ityāśayavān paryanuyogārthamāha---svasaṃvedaneneti /\natra para āha anākalitasamaya iti śeṣaḥ /\nanurañjanādikayā tviti /\natadrūpasya svarūpasaṃkrāntiḥ anurañjanam /\nyathā nīladravyasamparkād dhavalo 'pi nīlo mahārajanasaṃparkādrakta iti /</p>\n\n<p>atra nīlādayo dravyavyapadeśaṃ vihāya rūpavyapadeśameva labhante, nīlarūpaḥ paṭo raktarūpaḥ paṭa iti /\nādiśabdena gandhādīnāṃ vāsanādikāḥ vāsanādikāḥ kriyāḥ saṃgṛhītāḥ /\nśabdagatidūṣaṇametaditi vibhāvayannirākaraṇaṃ</p>\n\n<p>vivṛṇoti---tathārthasyeti /\narthagatirapi tridhā /\nutpādamātraṃ vā, trailokyavilakṣaṇotpādo vā, sabhāgasantānabhedotpādo veti /\ntatra dvayaṃ dūṣayatītyāha---dūṣaṇāntaramiti /\ntṛtīyamutthāpayatītyāha---śaṅkata iti /\ndṛṣṭisṛṣṭiviṣaye hi kasmiścid ghaṭa iti vyavahāraḥ /\nsa cedanayā vacobhaḍgyātiriktaḥ samarthitaḥ, siddhaṃ naḥ samīhitamityāha---anyatva iti /\nananyatve vyarthābhidhānamiti /\ntathā sati hi rūpaparamāṇavaḥ sparśaparamāṇavaścetyeva /\nte ca kathamapyutpadyantām, na kadācidapi dvīndriyagrāhyāḥ /\nsamudāyaśca durūpapādaḥ /\ntathā ca dṛṣṭisṛṣṭiviṣayo naikaḥ samarthitaḥ syāt /\nato niṣprayojanamuttarābhidhānamityarthaḥ /\nśaṅkata ityādi /\nyadyapi kṣaṇikaparamāṇurūpe dravye na kaścid vicāravirodhaḥ, tathāpi sthirāvayavyabhiprāyeṇa śaḍkā /\nso 'pi hyasmākaṃ prasādhya iti /\n<lg>\n<l>ata evāha---ekānekavicārāsahatvāditi /</l>\n<l>asanta iti upalakṣaṇam /</l>\n<l>bāhyānanurodhijñānākārarūpā ityapi draṣṭavyam /</l>\n<l>bījamiti //</l>\n</lg></p>\n\n<p>atra prayogaḥ, ye ghaṭādipratyayā na satyāḥ, ta evambhūtasamyakpratyayapūrvakā mithyāpratyayatvāt, taimirikakeśapratyayavaditi /\natra copādhimudbhāvayati---yastviti /\nyadyapi hi ādimānanādiriti vibhāgo 'nupapanna eva /\ntathā hi keyamanāditā? kimevaṃrūpamithyājñānapravāhāvicchedaḥ, kiṃ vā pūrvamapyevaṃbhūtasya vibhramasya kadāpi</p>\n\n<p>bhāvaḥ? na tāvadādyo 'sambhavāt /\ndvitīye tu taimirikakeśajñānamapyanādyeva /\nanādau saṃsāre viplutasya keśajñānasyābhūtacaratvānupapatteḥ /\ntathā cānāditā nopādhiḥ /\ntasyāṃ satyāmapi keśajñānasya satyajñānanimittāpekṣaṇāt /</p>\n\n<p>na ca viparyaye bādhakābhāvād vibhramaśca syāt /\nsatyapratyayānanukārī ceti śaṅkayā bhavitavyamiti vācyam /\nananyathāsiddhānvayavyatirekānuvidhānasiddhakāraṇabhāvaparihāre mithyāpratyayānāmākasmikatvaprasaḍgāt /\nsatyapratyayānanukāre ghaṭādipratyayānāmapravartakatvaprasaḍgācca /\ntathā hi mithyāpratyayā apyābhimānika pākṣikaṃ vā prāmāṇyamupādāyaiva pravartayeyaḥ /\nvibhramatvaniścaye tvapravṛtteḥ /\nna ca pramāṇānanukāre prāmāṇyābhimānasaṃśayaḥ /\nna ca pramāṇabhedāgrahamātreṇa tattvābhimānasaṃbhavaḥ, visadṛśārthagocaratve tasyābhāvāt /\nsadṛśārthagocaratve tu satyapratyayānukāro 'kāmenāpi svīkartavya iti /\ntathāpi ghaṭādipratyayānāṃ satyatve kiṃ nibandhanā bauddhasyerṣyeti jijñāsuṃ pratibubodhayiṣurāhetyāha---taṃ pratīti /\navayavina iti dravyamātropalakṣaṇaparam /\nyadyasmāditi vārttikam yattadorvyatyāsena sugamamevetyupekṣitavān /\nvyaktyabhiprāyeṇānaikāntikatve dahanāyogolakamudāharaṇam /\nvārttikoktaṃ tu vyāghātasphoraṇāya /\njātyabhiprāyeṇa buddhitadviṣayāvudāhāryau /\nasti hi viṣayāgrahe buddhijātīyāgraho na cābhedobāhyasthitau satyāṃ guṇaguṇivādārambhāt /\ndvividhāṇuḥ śabdātmako 'śabdātmakaśca /\ntatrānantaro 'ṣṭadravyaka iti /\nkavaḍīkārāhāraparyantāḥ kāmadhātavaḥ /\ndhyānāhārā rūpadhātavaḥ /\nānandāhārā arūpadhātava iti vibhāgaḥ /\nsā hīti /\nyatastvayaivoktam,</p>\n\n<p>pararūpaṃ svarūpeṇa dhiyā saṃvriyate yayā /</p>\n\n<p>ekārthapratibhāsinyā tāmāhuḥ saṃvṛtiṃ kila //</p>\n\n<p>ityarthaḥ /\nudbhāvanaprakārasaṃkalanārthaṃ pūrvoktaikadeśaṃ smārayitvā paramatamavatārayati---tadevamiti /\ntadatrānaikāntikatvena hetvābhāso nigrahasthānam /\ntadabhyupetaprāmāṇyāgamavyāghātenāpasiddhāntaḥ /\ntacchabdaparyālocanayā niṣprayojanatvenāpārthakam, pratijñāpadayorvyāghātena virodha iti /</p>\n\n<p>ānuśāsanikaṃ vacanabhedamādāya virodha udbhāvitaḥ /\ntato na pāribhāṣikeṇa vyabhicāraśaḍkāsamānārthānāṃ prakṛtīnāmiti prakṛte 'bhyupagamavādaḥ /\nutpannataddhitāyāḥ prakṛteradhikārthatvāt, spārthikasya pratyayasya nirākariṣyamāṇatvāt /\nnanvāpa ityapi toyagatāmeva bahutvasaṃkhyāmācaṣṭām, ko doṣa ityata āha---ityekasyāmapīti /\nyadyupanibandhena yadi toyaparamāṇāvapyāpa iti śiṣṭaprayogastadaivaṃ neyam /\nvastutastu yathaikavacanāttoyamanuśāsanabalādasādhustathaikasaṃkhyāvacchinne pāthasyapīti na kaścid virodhaḥ /\ndārā ityatra tveṣaiva yuktirityarthaḥ /\nkrandata ityanādare ṣaṣṭhī /\nbhavata iti pūraṇīyam /</p>\n\n<lg>\n<l>ṣaṇṇagarītyādiṣu tu sugamameva, samāhāre samāsānuśāsanāt /</l>\n<l>sa ca samāhriyamāṇārthātirikta evābhyupagamyate 'smābhiḥ //</l>\n</lg>\n\n<p>yadi yathālokavyavahāramādriyase, kimiti savikalpakaṃ pratyakṣaṃ pariharasi? kutaśca na śabdādīni pramāṇāni</p>\n\n<p>pṛthagevābhyupagacchasītyāha---anyatheti /\nvārttikoktodāharaṇānurodhenāhnīkaṃ pratyāha---na ca nīlasyeti /\nvastutastu pītaśaḍkhavibhrame ayam api na pītasyaiva śaḍkhasyotpādamicchati, puruṣāntareṇāpi tathopalambhaprasaḍgāt /\ntato</p>\n\n<p>dhavalimni pratīte 'pi tadāśrayaṃ śaḍkhadravyamabhipretyetyeva /\ntoyaviraha ityādi /\nna caitad vaidharmyamātram, upaṣṭambhakasyāvinirbhāgenaivāvasthānaniyamāt /\nyathā hemni pārthivo bhāgaḥ /\ntaile payasi sarpiṣi ca pāthasīyaḥ /\nna ca saṃyogimātraṃ yūṣe jalam /\ntadasaṃyoge yūṣatvanivṛtteriti tairvyapadeśaḥ /\ntairviśeṣaṇaistasya vyavacchedyasya vyavacchedaḥ /\nsa cātrānubhaviko vivakṣitaḥ /\nsa hyevaṃ pravartate, candano 'yaṃ surabhiḥ, tiktaḥ, śuklaḥ, śītaḥ iti /\ntādātmyabhramanirāsārthaṃ tu śabdo vyapadeśakatayopāttaḥ, candanasya śuklaṃ rūpamityādi /\netaccāgambhīramiti matvā yathāśrutamevopādāya tātparyamahā---asti hīti /\nna kevalaṃ hetusvarūpālocanena pratijñālocanenāpi candanasyopālambhābhyupagamo 'vasīyate parasya /\nna hyanupalabdhasyaiva rūpādyabhedaṃ sādhayati /\ntathā satyaprasiddhaviśeṣyaḥ pakṣaḥ syāt /\nsvātantryeṇa vā sattve sādhye āśrayāsiddho heturiti tṛtīye vyutpādanīyamiti ihopekṣitavāniti /\nekāntato vyapadeśaṃ vyāvartayitumiti prayogāntarasūcanāya /\ntathā hi, ayaṃ cakṣurgocaraḥ candano rasādibhyo bhidyate, tadanupalambhe 'pyetasyopalabhyamānatvāt /\n<lg>\n<l>yadyasminnanupalabhyamāne 'pyupalabhyate tat tato bhidyate, yathā rūpādibhyaḥ śabdaḥ /</l>\n<l>tathā cāyaṃ candanaḥ /</l>\n<l>tasmāt tatheti /</l>\n<l>spamātrāttu vyavacchedaḥ sandigdhaḥ tatra vyapadeśo heturiti //</l>\n</lg></p>\n\n<p>prayogāntaramāheti /\nvailakṣaṇyasya hetorvyaktyapekṣayānaikāntikatvāt, jātyapekṣayā asiddhatvāt, viṣayavailakṣaṇyasya ca sādhyatvāt /\ntadāhitākāralakṣaṇasyānabhyupagamādityāśayavāniti śeṣaḥ /\natra ca hetutayā vyāpti pradhānīkṛtya ṣaṣṭhyanto heturūktaḥ /\npañcamyantaśca sādhyaḥ /\nparvato 'yamagnimān /\nkasmāt? dhūmavattvāt /\nkiṃ kāraṇam? dhūmavato 'gnimattvāditivat /\ngranthagauravabhiyā tu yathāśrutaṃ vyācaṣṭe---ghaṭapratyayasyeti /\nviṣayo ghaṭa eva /\nnimittaṃ ghaṭatvam /\ntaddhi nimittīkṛtya ghaṭapratyayo ghaṭe vartate /\nghaṭapratyayastvanubhavaḥ smaraṇaṃ ca /\ntadiyaṃ prayogapariśuddhiḥ /\nghaṭādiṣvekādipratyayā uktanimittavyatiriktapravṛttinimittādhīnajanmānaḥ, uktanimittam antareṇāpi jāyamānatvāt /\nteṣveva ghaṭādiṣu nīlādiṣu nīlādipratyayavaditi /\natra yadi ghaṭamanatareṇāpi jāyamānatvādityetāvanmātraṃ kriyeta tadaikaghaṭaparityāge ghaṭāntare jāyamānaghaṭapratyayena vyabhicāraḥ, tathābhūtasyāpi nimittāntarānapekṣatvāt /\ntannimittam antareṇetyetāvanmātre tu ghaṭanirvikalpakena vyabhicāraḥ, tasya tannimittanirapekṣasyāpi nimittāntarānapekṣaṇāt /\ntatpratyayamantareṇetyetāvanmātre 'pi tenaiva vyabhicāraḥ /\nprathamadvitīyapadopādāne 'pi tatsmaraṇānuvyavasāyavibhramairvyabhicāraḥ /\ntatpratyayaviṣayanimittavyatirekeṇāpi teṣāṃ janma /\nna ca pravṛttinimittāntarāpekṣā /\ndvitīyatṛtīyayorapi nirvikalpakena vyabhicāraḥ /\nprathamatṛtīyayorapi ghaṭāntarapratyayena vyabhicāra iti samastopādānam /\nato yannyūnaṃ tatpūrayati---bhāja ityatrāpīti /\ntadetadghaṭādi pratyayavailakṣaṇyamekādipratyayānāmiti /\nsthāṇurdravyamityevaṃ sādhu /\nna ca jātisaṃkaraḥ, tatra khadirajāterabhāsāt /\ntadguṇayogāt tu tadvyavahāro māṇavake siṃhavyavahāravat tadavayavārabdhatvāt tadīyatāvyavahāraḥ kṣīrasya dadhīvivat /\nsarpeṇāntyāvayavinā ekenānārambhāt tadavayavānāṃ kāryāvaṣṭabdhatvāt sarpakuṇḍalakaṃ saṃsthānameva sphuṭam /\npratimāyā iti /\nśarīralakṣaṇābhāvāt na tatra mukhyaḥ śarīraśabdaḥ, tadekārthasamavesaṃsthāne aupacārika iha prayujyate, tatsādṛśyāt /\n<lg>\n<l>rāhoḥ śira ityatra tu saṃsthāne śiraḥ śabdopacāramātram /</l>\n<l>suvarṇāsyāḍgurīyakamityatra jātisaṅkaprasaḍgāt saṃsthānamevāḍgurīyakam, rajatāderapyaḍgurīyakadarśanāditi sphuṭam /</l>\n<l>śilāputrakasyetyatroktayukti smārayannāha---evamiti /</l>\n<l>vyatirekopadeśaviveko yadi syāt tadā buddhiśarīrābhyāmevānaikāntikaṃ syādata āha---atādātmyeti //14 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<p>arthakathanapūrvakaṃ saṅgativārttikamavatārayati---ātmādīnāmiti /\nkāraṇatve 'pi manaso 'pakarṣe tūktam /</p>\n\n<p>sarvajanīnenāpi samayena gośabdavad yadyarthāntare 'pyete pravarteran tadā ko virodha ityata āha---tatra sarvajanīnaḥ śaknotīti /\nsvābhidheyadvāreṇeti śeṣaḥ /\ntenāyamarthaḥ /\neteṣāṃ śabdānāṃ vyavahriyamāṇānāṃ yadekaṃ pravṛttinimittaṃ</p>\n\n<p>tadyogād itarebhyo buddhirbhidyata iti /\ntadidamuktaṃ sūtrakṛtā---ityanarthāntaramiti /\ntenaitannirastam /\ngṛhītasamayairebhirbṛddhiḥ samānāsamānajātoyebhyo vyāvartanīyā /\ntathābhūtāyāṃ ca tasyāmeteṣāṃ samayo grāhya ityanyonyāśrayatvam /\nvyavahāre tu sādhye</p>\n\n<p>ātmāśrayatvamiti /\ntarhi buddhirjñānamityevāstu kimanekaśabdoccāraṇenetyāśaḍkya paramatamapākartṛm ityāha---bhāṣyakāra eveti sphuṭamiti---upapattisārthyāditi bhāṣyāvayayavaṃ vyācaṣṭe---paryāyeti /\ntatropapattipadārthaḥ paryāyaśabdābhidhānamityanene vyākhyātaḥ /\nśeṣeṇa sāmarthyapadārthaḥ /\ntenāyamarthaḥ, paryāyaśabdābhidhānalakṣaṇāyā upapatteḥ sāmarthyam anekārthatvapratiṣedhākṣepakatvam /\ntasmāditi /</p>\n\n<p>tadetannirākāraṇaṃ sūcitam /\nyadupapattisādhyaṃ tāṃ pṛcchati vārttikakāraḥ---kā punarūpapattiratreti /\nnirvikalpakavyāpārāṇīndriyāṇi /\nsavikalpakavyāpāraṃ manaḥ /\nadhikārābhimānavyāpāro 'haṅkāraḥ /\nkṛtyadhyavasāyavyāpārā buddhiḥ /\nnirvyāpāra eva kalpitabuddhivyāpāraḥ puruṣa iti /\ntenāyamarthaḥ, akāraṇam akāryaśca puruṣaḥ /\nādikāraṇaṃ prakṛtiḥ /\nādikāryaṃ buddhiḥ /\ntato 'haṅkārādisarga iti /\npuruṣaḥ kūṭasthacaitanyarūpaḥ /\nitaradacetanamiti sākhyāḥ /\ntatra buddhiraṃśatrayavatī, puruṣoparāgo viṣayoparāgo vyāpārāveśaścetyaṃśāḥ /\nbhavati hi mayedaṃ kartavyamiti /\nmayeti hi cetanoparāgo darpaṇasyeva mukhoparāgo bhedāgrahādatāttvikaḥ /\nidamiti viṣayoparāgaḥ indriyapraṇālikayā pariṇātibhedo darpaṇasyeva malasaṃbandhaḥ pāramārthikaḥ /\ntadubhayāyatto vyāpārāveśo 'pīti /\ntatraivaṃrūpavyāpāralakṣaṇā buddhiḥ /\nviṣayoparālakṣaṇaṃ jñānam /\ntena saha yaḥ puruṣoparāgasyātāttvikasya saṃbandho darpaṇapratibimbitasya mukhasyeva tadgatamalinimnā sopalabdhiriti teṣāṃ rahasyam /\ntadutthāpayati---buddhiḥ kileti /\nsā ca na tāvad buddheḥ, tasyā acaitanyāditi /\nyadyapyacetana eva bhrāmyatīti sāṃkhyābhyupagamo yathāhuḥ,</p>\n\n<p>yogaścittavṛttinirodhaḥ /</p>\n\n<p>iti, tāstu</p>\n\n<p>pramāṇasaṃśayaviparyayasvapnasmṛtayaḥ /</p>\n\n<p>iti, tathāpi vyāptyā pratyavasthānam /\nyatra hi cetanācetanayorasaṃsargāgrahe saṃsargabhramaḥ, tādātmyabhramo vā, tatra cetanasyaiva, yathā darpaṇacaitrayoḥ śarīraśarīriṇorvā /\nna hi tatra darpaṇasya śarīrasya vā bhrama iti /\napi ca buddhirātmānaṃ cetayamānā bhrāmyet, puruṣeṇa vā cetyamānā /\n<lg>\n<l>nobhayamapi prāguktayuktereva /</l>\n<l>na ca svataḥ parato vā aprakāśamānaiva buddhirbhrāmyatīti yuktam /</l>\n<l>na hyadṛśyamāna eva darpaṇaḥ timire maitrasannidhānamātreṇa tatpratibimbamudgrāhayati /</l>\n<l>tasmādubhayathāpi buddheḥ sahajaṃ caitanyamāpannamityupasaṃhāravyājenāha---tasmāt kṛpaṇeti //15 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<p>vaidharmyādindriyaprakaraṇādapasāritasya buddhikramonneyatayā pravṛttihetutayā ca tayoḥ madhyer'thādavasaro manasa ityāha---kramapraptamiti //</p>\n\n<p>yasmādityādivārttikaṃ vākyabhedena sūtrakāroktasvoktahetupapādakabhāṣyavyākhyānamityāha---anindriyeti /\nyadyapi nimittāntaramityanenaivākāśo 'pi vyavacchidyate, avyāpītyanenaiva vā, sahakārītyanenaivātmādi, upādānātiriktasyaiva sahakāritvaprasiddheḥ, tathāpi yathāvivakṣaṃ gobalīvardanyāyena vyavasthā /\nindriyaṃ pradhānīkṛtya vā ātmani sahakārivāda iti /\nnanu mano vibhu sarvadā sparśarahitadravyatvāt, viśeṣaguṇaśūnyadravyatvāt, nityatve satyanārambhakadravyatvāt, jñānasamavāyikāraṇasaṃyogādhāratvāt ityādeḥ /\ntatkathamucyate---avyāpīti /\nnaitadevaṃ, saveṣāmeṣāmāpātataḥ svarūpāsiddhatvāt /\ntathā hi yadā sukhādyupalabdhīnāṃ kriyātvena karaṇatayā mano 'numitam, tadā na dravyatvasiddhiḥ, adravyasyāpi karaṇatvāt /\nathāsāmeva sākṣātkāritayā indriyatayā tadanumātavyam, tathāpi śarīravayavasyopādhitvam, tadā tāvanmātre vṛttilābhaḥ /\ntaddoṣe ca vṛttinirodhaḥ śrotravat prasajyeta /\ntataḥ śarīramātramupādhirabhidheyaḥ /\ntathā ca tadavacchedena vṛttilābhe śirasi me vedanā, pāde me sukhamityādyavyāpyavṛttitvapratītivirodhaḥ /\nasamavāyikāraṇānurodhena vibhukāryāṇāṃ deśaniyamāt /\nśarīratadavayavāvayavaparamāṇuparyantopādhikalpanāyāṃ ca kalpanāgauravaprasaṅgaḥ, niyamānupapattiśceti /\ntato 'nyavaikaṃ sūkṣmamatīndriyam upādhitvena kalpanīyam /\ntathāpi tasyaivendriyatve svābhāvike adhikakalpanāyāṃ pramāṇābhāvāt dharmigrāhakapramāṇabādhaḥ /\natha jñānakrameṇendriyasahakāritayā tadanumānaṃ tadā sutarāmeva prāguktadoṣaḥ /\nyadi tu manaso vaibhave 'pi adṛṣṭavaśāt krama upapadyate, tadā manaso 'siddherāśrayāsiddhireva vaibhavahetūnāmiti /\natha yatrādṛṣṭasya dṛṣṭakāraṇopahāreṇopayogaḥ, tatra tatpūrṇatāyāṃ kāryamutpadyata eva, anyathā antyatantusaṃyogebhyo 'pi kadācitpaṭo na jāyeta /\njāto 'pi vā kadācinnirguṇaḥ</p>\n\n<p>syāt /\nbalavatā kulālena dṛḍhadaṇḍanunnamapi cakraṃ na bhrāmyet /\nyatra tu dṛṣṭānusaṃhāreṇa adṛṣṭasya vyāpāraḥ tatra tadveguṇyāt kāryānudayo yathā paramāṇukarmaṇāḥ /\ntadihāpi yadi viṣayendriyātmasamavadhānam eva jñānahetuḥ, tatsadbhāve sadaiva kāryaṃ syāt /\nna hyetadatiriktamapyadṛṣṭasyopaharaṇīyamasti /\nna ca sadaiva jñānodayaḥ /\ntato 'tiriktamapekṣaṇīyamasti /\ntacca yadyapi sarvāṇyevendriyāṇi vyāpnoti, tathāpi karaṇadharmatvena kriyākramaḥ saṃgacchate /\nakalpite tu tasmin nāyaṃ nyāyaḥ, pratipatturakaraṇatvāt cakṣurādīnāmanekatvāt /\ntasmādantaḥkaraṇamastīti cet? nanvevamapi yugapajjñānāni mā bhuvan /\nyugapajjñānaṃ tu kena vāryate? bhavatyeva samūhālambanamekaṃ jñānamiti cet---na, ekendriyagrāhyeṣviva nānendriyagrāhyeṣvapi prasaḍgāt /\nteṣvapi bhavatyeveti cet---na, vyāsaṅgakāle jñānakrameṇa vivādaviṣaye kramānumānāt /\nbubhutsāviśeṣeṇa vyāsaḍge kriyākrama iti cet---naivam, na hyeṣa bubhutsāyā mahimā, yadabubhutsite viṣaye jñānasāmagryāṃ satyāmapi na jñānamapi tu tatra saṃskāraviśeṣādhāyakaḥ pratyayaḥ syāt /\nyadi tvabubhutsite sāmagrīmeva sā nirūndhyāt /\ntathā ca ghaṭāyonmīlitaṃ cakṣuḥ paṭaṃ na darśayet /\ntasmād bubhutsāpīndriyāntarādākṛṣya bubhutsitārthagrāhiṇīndriye mano niveśayantī yugapat jñānānutpattāvupayujyate, na tu svarūpata iti yuktamutpaśyāmaḥ /\ntasmāt suṣṭhūktam---avyāpīti /\ngandhādikriyānyatve satīti vārttikaṃ yathāśrutaṃ dravyakarmādijñānenānaikāntikamato vyācaṣṭe---cakṣurādibhya iti /\nnanu smṛtyādiṣu saṃskārādayaḥ /\nsanti /\ntato naite karaṇāntarakalpanāyāṃ prabhavantītyata āha---atra ceti /\nindriyajanmānaḥ śarīrasaṃyuktadravyarūpakaraṇajanmāna ityarthaḥ /\nnanvindriyatvenaiva mano 'pi janakaṃ smṛtyādīnāṃ tathātve sākṣātkāritvaprasaḍgāditi /\nathetyādivārttike pratibhāsamānavyadhikaraṇatāmupādāya codyam /\nekadeśisamādhānaṃ ca /</p>\n\n<l>vyāptirvyadhikaraṇayoraśakyagraheti vastugatimupādāya samādhānaṃ sphuṭamityāha---sautramiti //16 //</l>\n\n</div>\n<div>\n\n<p>// pariśuddhiḥ //</p>\n\n<p>pretyabhāvādutkarṣe sati pravṛttermano 'pakarṣe hetumāha---manaso 'pīti //</p>\n\n<p>pravṛtteḥ vikalpasamuccayāmyāmavyāpakatayā nedaṃ sāmānyalakṣaṇam /\nna ca tadantareṇa viśeṣalakṣaṇāvakāśa ityāśaḍkya sūtravākyaṃ bhinatti---ārambhaḥ pravṛttiḥ /\njanmahetuḥ sthirātmaviśeṣaguṇajanakaḥ prayatna ārambhaḥ /\nna caivaṃ dayādyavyāptiḥ /\ntatrāpi tadarthaṃ prayatnasya vidyamānatvāt /\nyadi tvayatamānasyaivecchāmātraṃ jñānamātraṃ dveṣamātraṃ vā pravṛttiḥ</p>\n\n<p>syāt, pravartamānaṃ prati prayojakatvamamīṣāṃ nivarteta /\ntataścottarasūtravyāghāta iti /\natra yadyapi vāgityādiyathāśrutaviśeṣalakṣaṇāvasare dayādyasaṃgraha iti vuddhipadaṃ mano 'bhiprāyeṇa vyākhyātaṃ bhāṣyakṛtā, tathāpi viśiṣṭadevatādyanucintanādyasaṃgraha ityata āha---sa ca dvividheti /\njñātuṃ jñāpayituṃ vā prayatnaḥ ubhayathāpi jñānahetuḥ, tena vāggocaro 'pi prayatnaḥ saṃgṛhītaḥ /\nkartuṃ kārayituṃ vā prayatnaḥ ubhayathāpi kriyāhetuḥ /\ntena steyahiṃsādau ajñānādigocaro 'pi prayatnaḥ saṃgṛhītaḥ /\netena yat siddhaṃ tadāha---tatreti /\ntadarthaṃ prayatno jñānaṃ janayan jñāpakahetuviṣayo bhavatīti jñāpakaikadeśena vācopalakṣayatā svasamavetajñānamātraheturityapi bhramo nirastaḥ /\n<lg>\n<l>kāyanimitteti kāyo nimittaṃ viṣayatayā yasyāḥ sā tathoktā /</l>\n<l>dānasteyādyartha yaḥ khalu prayatnaḥ sa kāyaviṣayo bhavati /</l>\n<l>evaṃ manonimittaṃ dayādrohādyarthaṃ yaḥ khalu prayatnaḥ, sa manoviṣayo bhavatīti neyam /</l>\n<l>anyathā nāstyevāsau puruṣavyāpāro yatra kāyamanasī na nimittamiti //17 //</l>\n</lg></p>\n\n<l>pravarttanālakṣaṇā doṣāḥ //18 //</l>\n\n</div>\n<div>\n\n<p>// pariśuddhiḥ //</p>\n\n<p>pretyabhāvādutkarṣe sati doṣāṇāṃ pravṛttyapakarṣe hetumāha---prayojyeti /\npuruṣaṃ pravartayataḥ utkarūpaprayatnayoginaṃ kuruta ityarthaḥ /\nānantaryādanayorabhidhānam moho 'pi pravartayatīti draṣṭavyam /\nmohaikārthasamavāyo mohasaṃskāraikārthasamavavāyaḥ /\nmohāntareṇa vā /\netadevāha---tāvaddhi ayamiti /\ntasyārtha iti /\nbhāṣyasya iti bhāva iti codakasya /\natra ca samavāyo yadyapi na vyāpāraḥ tathāpi mohādeḥ pravartakasya svāśrayasamavetarāgadveṣamohajananāvāntaravyāpārasya pravartakatvamityadūraviprakarṣeṇa sambandhasambandhinoretad draṣṭavyam /\ntena phalagocarau moharāgau mohadvaiṣau vā tatsādhanaviṣayau moharāgau mohadveṣau vā janayantau</p>\n\n<lg>\n<l>puruṣaṃ pravartayataḥ /</l>\n<l>tataḥ phalaviṣayā rāgadveṣamohāḥ pravartakāḥ, sādhanaviṣayāstu tadekārthasamavāyinaḥ pravartanā iti vastugatiḥ /</l>\n<l>vyāpāro 'pi ca kāryānuguṇa iti kṛtvā rāgādayaḥ pravartayanti pravṛttihetutvād doṣā ityucyatante //18 //</l>\n</lg>\n\n<l>punarūtpattiḥ pretyabhāvaḥ //19 //</l>\n\n</div>\n<div>\n\n<p>// pariśuddhiḥ //</p>\n\n<p>śarīrādīnāṃ doṣaparyantānāṃ parityāgapūrvakaḥ prāptilakṣaṇo dharmaḥ pretyabhāva iti tadanantaramevāsyāvasara ityāha---uddeśakrameti //</p>\n\n<p>nanu pūrvaśarīrādiparityāgāditi sūtre nāstyeva /\nna cotpattimātraṃ pretyabhāvaḥ, ekasminnapi janmani tathāvyavahāraprasaḍgāt /\nna ca punaḥśabdasyāyamarthaḥ, tasyābhyāsamātrārthatvāt /\nata uktaṃ vārttikakṛtā punariti /\ntad vyācaṣṭe---punarityabhyāsamāheti /\nabhyāsaṃ vadanneva nāntarīyakatayā pūrvaśarīradiparityāgaṃ pratipādayatītyarthaḥ /\ntathāpi kiṃ vakrokteḥ prayojanamityata āha---tathā ceti /\nnanu dvitīyasūtre duḥkhādīnāṃ kāryakāraṇabhāva saṃsāra ityuktam, iha tu punarūtpattiriti, tat kuto na virodha ityāśayavato vārttikakṛta ākṣepaḥ, kaḥ punariti /\nduḥkhāndīnāṃ kāryakāraṇabhāve sati pūrvadehādiparityāgādanyadehādiprāptilakṣaṇaḥ pretyabhāvaḥ /\ntatasteṣāṃ tathābhūtapravāhavicchede pretyabhāvāparanāmā saṃsāro vicchidyeta iti tulyapravṛttinimittatvāt sa eva tatra saṃsāra uktaityayo na virodha ityāśayavataḥ parihāro duḥkhādīnāmiti /\n<lg>\n<l>tadetatsmaraṇamātreṇa, vyācaṣṭai, tadetadvārttikajātamiti /</l>\n<l>seyamuktarūpā punarūtpattiryadyacetanasya manasaḥ saṃsāraḥ kimiti nivartanīyaḥ? athātmanastadāśakyanivṛttiḥ, muktasyāpi saṃsāridehādiparityāgāt tadīyāparadehādiprāptisaṃbhavādityāśayavatā vārttikakṛtā śaḍkitam---so 'yamiti /</l>\n<l>neyaṃ bhogenaviśeṣitā punarūtpattiḥ saṃsāra ityāśayavatā parihṛtam---yadīti /</l>\n<l>tatrāsphuṭaṃ padaṃ sphuṭayati---kriyāmiti //19 //</l>\n</lg></p>\n\n<l>pravṛttidoṣajanitor'thaḥ phalam //20 //</l>\n\n</div>\n<div>\n\n<p>// pariśuddhiḥ //</p>\n\n<lg>\n<l>śaḍkāmapanayanneva saṅgati karoti---yadyapīti /</l>\n<l>sāmānyena jñātā hi viśiṣṭatayā jñātuṃ śakyante /</l>\n<l>tataḥ sāmānyarūpeṇa lakṣitānāṃ viśiṣṭalakṣaṇāvasaraḥ /</l>\n<l>ubhayoścākārayornirvedopayogādubhayopādānamityarthaḥ //</l>\n</lg>\n\n<p>atra ca sūtre padadvayamatiriktam /\ntatra prathamopayogamāha---atra ceti /\nyadyapi svarūpato 'pi pravṛtteḥ kāryabhūtau dharmādharmau prati doṣāṇāmatiśayenopayogo, vakṣyati ca, doṣatuṣāvanaddhā hi karmataṇḍulā ityādi, tathāpi pravṛttiphale doṣāṇāmupayogo darśanīyaḥ sūtre prakṛtatvāt /\nna ca dharmādharmayoḥ phalavyavahāraḥ /\ntato vyāpāradvāramupādāyopayogamāha---api tviti /\ntadeva dvāraṃ sphorayati---doṣasalileti /\nato dharmādharmaśrutyā na lakṣaṇābhramaḥ kartavyaḥ /\nsvarūpatastu pravṛtti prati doṣāṇāṃ sahakāritvaṃ sūtrakāra eva caturthe vakṣyatīti /\ntat kiṃ nirdeṣasya sukhaduḥkhe na sta ityupāttakarmapracayasya tādavasthyamadattaphalasyaiva vā vināśa ityata āha---na cāstīti /\n<lg>\n<l>na brūmo nirdeṣasya upabhoga eva nāsti /</l>\n<l>api tu yādṛśaḥ saṃsārahetustādṛśo nāsti /</l>\n<l>doṣāntarajanako hi tādṛśa ityarthaḥ /</l>\n<l>arthapadasyopayomāha---sūtra iti //20 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<lg>\n<l>mukhyaṃ duḥkhamadhikṛtya saṅgatiruktā /</l>\n<l>gauṇābhiprāyeṇāha---nānukta iti //</l>\n</lg>\n\n<p>nanu lakṣaṇaśabdo yadi svarūpavacanaḥ syāt, gauṇaduḥkhāvyāptiḥ syāt āvṛttau vākyabhedaḥ /\ntata ekavākyatvaṃ rocayannayamāha---atra ceti /\nevaṃ cāsiddhiḥ /\ntāṃ pariharati---saiva hīti /\nmukhyā svarūpato, gauṇī vidheyaduḥkhopādhinibandhanā /\nna caivamitaretarāśrayaprasaṅgaḥ /\nduḥkhatayā tadviṣayatvaṃ tathātve ca duḥkhatvamiti lokasuprasiddhena bādhanābuddhiviṣayatvena heyatāyāḥ prasādhanāt /\nyo hi duḥkhaṃ taddhetuṃ vā śarīrādi tadanuṣaktaṃ vā sukhaṃ jānāno 'pi sukhatṛṣṇāpariplutamatirna hātumicchati, taṃ pratyucyate śarīrādiduḥkhāntaṃ duḥkhaṃ heyamityarthaḥ, bādhanālakṣaṇatvāt, yattu na heyaṃ na tadevam, yathātmasvarūpāpavargāviti /\nvaśī jitāvidyaḥ /\nyadyapi rāgābhāvo vairāgyaṃ tathāpi suṣuptyādau tasya bhāve mokṣānupayuktatayā ātyantiko vivakṣitaḥ /\nsa ca</p>\n\n<p>kāraṇayogyatānivṛttyā sidhyati /\ntataḥ saiva darśitā /\nupanateṣvapi viṣayeṣvaudāsīnyaṃ kiṃ tadupekṣābuddhiḥ prabalatattvasākṣātkārasamunmūlitaniravaśeṣamavidyāsaṃskāre heyopādeyapakṣavyavacchedavatī buddhirityarthaḥ /\nśarīrādiṣu uktaḥ uktarūpa eva grāhya ityarthaḥ /\nnanvabhāvaphalatvaṃ dharmasya duḥkhābhāvasukhavādino nāniṣṭam /\nnāpīdamadṛṣṭamityata</p>\n\n<p>āha---yadyapīti /\nyathā ca kālotkarṣaḥ sukhasyāgamikaḥ, tathā svarūpotkarṣo 'pyānubhavika āgamikaśceti draṣṭavyam /\nna cāndhakāravat pratiyogyutkarṣādutkarṣopapattiriti vācyam /\ndharmaphalaṃ hi duḥkhābhāvo bhavan pradhvaṃso vaktavyaḥ, prāgabhāvāderasādhyatvāt /\ntasya ca kālenānavaccheda eva /\nna ca tajjātīyāvadhisadbhāvaniyamo 'ndhakāravadeva /\nna hi brahmalokopabhogānantaramevāvaśyaṃ duḥkhena bhavitavyamityasti niyāmakam /\nyathā ca viśiṣṭaśālisūpādinā kulmāṣapiṇḍikayā codarapūraṇe kṛte duḥkhanivṛttistulyā, tathendrabrāhmapadayorapīti na kaścit svarūpato viśeṣaḥ syāt, api ca svargārthī yāgādikaṃ kṛtvā kadācillabdhavṛtteradharmānnarakaduḥkhamanubhūya svargamanubhavati /\nkadācit tu manuṣyadehapātānantarameva ityaniyamaḥ /\nso 'yaṃ na syāt, duḥkhapradhvaṃsaphalatvād dharmasya /\nna cānutpannasya pradhvaṃsaḥ tasmād dharmaṃ caritvā avaśyamakāmayamāno 'pi prathamatastāvannarakādiduḥkhamanubhavet /\ntatastadabhāvamiti kṛtaṃ dharmeṇa,</p>\n\n<p>prakṣālanāddhi paṅkasya dūrādasparśanaṃ varam /</p>\n\n<l>iti nyāyāt //21 //</l>\n\n</div>\n<div>\n\n<p>// pariśuddhiḥ //</p>\n\n<p>śarīrādiṣu pratiyogiṣu lakṣiteṣu tannivṛttirūpasyāpavargasya lakṣaṇāvasara ityāha---krameti //</p>\n\n<p>yadyapi mano na jāyate, tathāpi karmopagrahamantareṇa tasyākiñcitkaratvāt sa eva tasya janmeti jāyamānāḥ sarva ityuktam /\natra ca pratiyogināṃ śarīrādīnāmādhyātmikatvāt tatpradhvaṃso 'pyādhyātmika eva /\ntadviśiṣṭasya jīvanmuktyuttarakāle duḥkhasyātyanatābhāvo mokṣa iti nākāśādigatena duḥkhasyātyantābhāvena vyabhicāraḥ /\npariṇāmo hi pūrvadharminivṛttau dharmyantarotpādo vā syāt, vaināśikānāmiva /\npūrvadharmanivṛttau dharmāntarotpādo vā syāt sāṃkhyānāmiva /\ntadetat takṣadvayaṃ vikalpayati---sarvātmanā veti /\npūrvasminniti /\nāstāṃ tāvatkauṭasthyaṃ pariṇāminityatāpi na syādityarthaḥ /\nekadeśeti /\nyadi dharmadharmiṇorekāntenābhedo yadi vā bhedābhedaḥ, ubhayathāpi na kūṭasthānityatā /\nekāntabhedena tu katham</p>\n\n<p>brahmaivedaṃ sarvamiti</p>\n\n<p>śrutivacanamādriyata ityarthaḥ /\nsāvayavatvāditi sāṃśatvāt /\nsvātmībhūtopajanāpāyadharmavattvāditi yāvat /\nghaṭādivaditi /\nyathā ghaṭādayo brahmadharmā anityāḥ, tathā tadabhinnasvabhāvaṃ brahmāpyanityaṃ syādityarthaḥ /\nna ca vācyaṃ pariṇāminityameva brahmāsatu /\nanekāntavādasya nirākṛtatvāt /\nsatkāryavādasya nirākariṣyamāṇatvāt /\nna caikāntabhinna evāyaṃ brahmadharmaprapañco 'stu iti vācyam, vyaktād vyaktasya niṣpattiḥ pratyakṣapramāṇyādityupādānādicintāyāḥ kariṣyamāṇatvāt, paramāṇūnāṃ nityatāvyavasthāpanācca /\ntatkāryatāmātratve tu siddhasādhanāditi /\nnityamityādi bhāṣyaṃ na yathāśrutaṃ paramatotthāpanamityata āha---asyārtha iti /\nityartha iti /\npareṣāmabhimata iti /\nātmā nityasukhavān kāraṇāntarāṇi parityajyāśrīyate tattajjātīyanityaguṇavat, yathā varṇātkena śadenāśrīyamāṇamākāśaṃ nityaśabdavaditi mīmāṃsānaye /\nsatkāryanaye tu, ātmā nityasukhavān /\ntenāśrīyamāṇatvāt /\nyadyenāśrīyate tattena nityena tadvat, yathā paṭena tantava ityutthāpya dūṣayatītyāha---atra ceti /\nanaikāntikatāṃ draḍhayitumatiprasaḍgo 'vatāritaḥ /\nnanu sukhatatsaṃvedanena brahmayaṇo bhinno brahma cānuditānastamitarūpaṃ śuddhabuddhasvabhāvaṃ svata eva siddham /\nkastatra pramāṇapraśnāvakāśaḥ? sarveṣāmeva pramāṇānāmanubhava eva sīmā /\nkutaścābhivyaktyādicintā? muktasaṃsārāvasthayoraviśeṣaśca prasañjito 'pi nāniṣṭa ityata āha---ayamabhisandhiriti /\nviṣayasukhasaṃvedane evātmā tadatirikto vā? ādyaṃ dūṣayati---sukhamiti /\n<lg>\n<l>uktopapatti smārayitvā aparāmāha---na hīti /</l>\n<l>nanu sukhasaṃvedanayorūdayavyayau na tāttvikau /</l>\n<l>na ca kalpito virūddhadharmādhyāso bhedahetuḥ sphaṭikasyāpi javātāpicchādisannidhānāpāditārūṇimanīlimādinā bhedaprasaḍgādityāśaḍkya pariharati---na cātmaiveti /</l>\n<l>na hyasti saṃbhavaḥ sphaṭikaḥ svarūpeṇa pūrvāparakālaikatayā sphuranneva nīlīdivyāvṛttātmā nīlādyātmanāropyata iti bhāvaḥ //</l>\n</lg></p>\n\n<p>syādetat, svasaṃvedanamātmasvabhāvamapyanādyavidyāvaśādanātmatayā sphurat tattadviṣayoparāgeṇa bhinnamiva sphuratyātmanyekatayā pratisandhīyamāne 'pi yathā gaganasaviturekatvenānubhūyamānasyāpi pratibimbamambuni taraḍgabhedādityata</p>\n\n<p>āha---na caitadasatīti /\nayamarthaḥ, na tāvat sa eva tasminneva tadānīmeva bhrānto 'bhrāntaśceti saṃbhavati /\ntasmādavidyāyā durghaṭatvaṃ nāmālaḍkāra eveti pādaprasārikayā pratyavastheyam /\nseyaṃ bhedajñāne bādhakamālambya syāt /\ntacca nāstīti vakṣyāmaḥ /\npratibimbe tu suvyakta eva bhrama iti /\ndvitīyaṃ dūṣayati---na cāgantuketi /\nnanvātmani nityaṃ caitanyamiti ka evamāha? ki tvātmaiva nityacaitanyasvabhāva ityata āha---na cātmaiveti /\nna ca sukhenāhamasvāpsamityastyeva smaraṇamiti vācyam /\nghaṭamahaṃ jānāmīti tadajñāsiṣamitivat sukhenāhaṃ svapimīti tadajñāsiṣamityevamapi smaraṇaprasaḍgāt, tarhi kimidaṃ sukhamahamasvāpsamiti duḥkhābhāvānumānamātraṃ supto 'haṃ na kiñcidajñāsiṣamiti jñānābhāvānumānavat /\natha kena liḍgena smaraṇārhāsamaraṇena /\nko dharmī? ātmā anubhūyamānaḥ smaryamāṇo vā pratyabhijñāyamānaḥ /\ntathāpi suṣuptāvasthā yā</p>\n\n<p>nānubhūtā ata eva na smṛtā, kathamiva tacchabdena parāmṛśyata iti cet---na, pūrvāparāvasthayorekatvapratyabhijñānena madhyāvasthāyā api sāmānyenopanayanāt /\nyathā prāgupalabdhaḥ paścādupalabhyamāno ghaṭo madhyāvasthāyāṃ nāyaṃ jñāta iti jñānābhāvaviśiṣṭo 'numīyata iti na kiñcidanupapannam, stāmātmano jñānasukhe bhinne na tu mithastathā ca sukhātmakaṃ jñānamātmani jñānāntareṇa yadi nānubhūyata /\n<lg>\n<l>evametat, svayamapi na prakāśata iti tvasiddhamityata āha---sukhaṃ ceti /</l>\n<l>tadevamātmani sukhaṃ nityaṃ bhinnaṃ bhinnanaiva jñānena prakāśyamānamāstheyam tatra bhāṣyavārtike ityāha---tadevamiti /</l>\n<l>nanu vaiṣayikasukhajñāne kartavye sukhātiriktaṃ kimātmamanaḥsaṃyogo 'pekṣate, yena tatrāpi viṣayamātrāpekṣāyāṃ manasaiva rūpādyupalabdhiprasaḍgo na syāt, atha bahirmanaḥsāpekṣaṃ nanvantariti parihāraḥ, sa ihāpīti /</l>\n<l>ato vārttikaṃ sphorayati---saṃsārāvasthāyāmiti //</l>\n</lg></p>\n\n<p>āpāditaprayāsavaiyarthyaparihāraṃ parasya vārttikakṛto hṛdisthaṃ sphuṭīkaroti siddhāntavārttikaṃ saṃgamayitum---nanu tvanmata iti /\nyathā hi śāstreṇa pravartamānaḥ pravartayitvayaḥ, tathā sa eva śakyasādhane /\nna ca nityaṃ śakyam /\ntaddhi na nirvartyaṃ nityatvāt /\nnāpi vikāryamapariṇāmitvāt /\nnāpi prāpyam /\nna hi tasya saṃbandhalakṣaṇā prāptirapratisaṃkramatvāt nāpi tādātmyalakṣaṇā, tasyāḥ prāgeva siddhyasiddhyorūbhayathāpi aśakyatvāt /\nnāpi jñānalakṣaṇā, nityānityavikalpena tasyā apyapāsitatvāt /\nnāpi viṣayatvalakṣaṇā, anatirekāt /\ntathātve cotpannatayā vināśe punarasaṃbandhāt /\n<lg>\n<l>ṣaṭpadārthātirekasyāsiddheḥ /</l>\n<l>bhāvatve 'vaśyaṃ tadantarbhāvāt /</l>\n<l>abhāvatve pratiyogyanupapatteḥ /</l>\n<l>nāpi saṃskāryaṃ tat, anādheyatvātiśayatvāditi //</l>\n</lg></p>\n\n<p>tasmāt nityaṃ sukhamaśakyatvāt na prayojanam /\nprayojanaṃ tu duḥkhābhāvaḥ, tasya nirvartyatvāditi vastugatiḥ /</p>\n\n<p>atrāhuḥ---nanu sasādhanaṃ duḥkhamapi na pāramārthikamasti /\ntataḥ kasyābhāvaḥ śakyaḥ /\nyathāvidyopadarśanaṃ tu pravṛttiḥ sukhe 'pi samāneti, tatrāha---dharmādharmāviti /\ntadidaṃ pūrvoktaṃ hṛdi nidhāyoktam---śakyau bhogena kṣetumiti /\nna kevalamiyaṃ nityasukhadṛṣṭirmokṣānupayoginī, pratyuta virodhinītyāha---anyathā tviti /\ntasmānmanāgapyasyā avakāśo na dātavyaḥ paraiḥ, apitvavidyānivṛttimātre prayatitavyaṃ śakyatvāt, avirūddhatvāccetyarthaḥ /\ntasmādupapannānavadyavādinaḥ parameśvarasyopadeśo nāśakyaprayojano na viparītaprayojano na viparītaprayojano vā bhavitumarhatīti bhāktatvamevānandaśrutīnāṃ nyāyyamityāha---tasmāditi /\nnityaṃ sukhaṃ bhavatyasti /\nyadyapi kiñcinnārabhate nopādatte tathāpi nimittatayā kiñcitkurvan san bhaviṣyatīti cet? naivam, ṭīkārthānavabodhāt /\nnimittatā hi upādānatayāvyāptā /\n<lg>\n<l>anyathā rūpāderapyanupādānasyāpi kiñcitpratinimittatāmupagamya nivṛttau sarvasantānanivṛttiprasaḍgāt /</l>\n<l>evamastviti cet? atra ṭīkayottaraṃ, tadevamasmadabhipretāpavargalakṣaṇe saṃpratipannāvapi lābhahānyoradhikavādinau nirastau, saṃkhyādayastu naivamiti notthāpitāḥ /</l>\n<l>te hi prakāre paraṃ vivadante /</l>\n<l>sa ca tatra tatra cintanīyaḥ //22 //</l>\n</lg></p>\n\n<p>// iti pramayalakṣaṇaprakaraṇam //</p>\n\n<p>// nyāyapūrvāḍgalakṣaṇaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<p>sarveṣāṃ pramāṇādhīnatvāt prameyasya tu bubhutsitatamatvāt tābhyāṃ saṃśayādīnāmapakarṣaḥ /\nsāṅgepāṅge ca nyāye vyutpādye pūrvāṅgatayā prakaraṇāntarebhyaḥ saṃśayādiprakāraṇasyotkarṣaḥ /\ntatrāpi sandigdhe prayojanādicintā /\nna ca prayojanamanusandhāya saṃśaya iti saṃśayasya prāthamyamevaṃlakṣaṇakrame 'pi nyāyaḥ /\nuddeśyalakṣaṇayorekavākyatvādityabhisandhinā bhāṣyam ityāha---saṃśayeti /</p>\n\n<p>ata eva dvitīya pāṭhaṃ vyācaṣṭe---kvaciditi //</p>\n\n<p>nanu saṃśayasāmānyalakṣaṇaṃ cedidam, vimarśaḥ saṃśaya ityetāvadevāstu /\nviśeṣalakṣaṇāni cet?nākṛte sāmānyalakṣaṇe teṣāmavasaraḥ /\nvimarśasaṃśayapadayoścānyatarat anarthakamityata āha---atra ceti /\nlakṣaṇaṃ lakṣaṇavākyam /\nvimarśa ityanena ca viṣayataḥ svarūpataśca sāmānyalakṣaṇadvayaṃ sūcitam /\ntatra prathamamāha---ekasminniti /\nvirodhicaturarthāvamarśa iti tu parisaṃkhyānamanarthakam /\nsthāṇurvā puruṣo vetyatra dravyādeḥ anantasyāvamarśāt /\nprādhānyena cet? dvayasyaiva /\nna hyayaṃ niṣedhaḥ pradhāna iti /\ndvitīyamāha---kiṃsviditi /\nkimityupakrame /\nsviditi pakṣāntare /\ntena kimidamavam utasvidevamityarthaḥ /\nanuvartanīyamāvartanīyamarthānurodhāt /\nsaṃśayapadasannidhaśca vimarśapadaṃ vivakṣitamarthamāheti tatsahitamevoktavāniti parasparaniṣedhavadubhayavidhipradhāna ekaḥ /\nparasparavidhimadubhayaniṣedhapradhāno 'paraḥ /\nparasparaviraharūpavidhiniṣedhapradhāno 'nya iti yathāsaṃkhyaṃ viśiṣṭaḥ saṃśayo lakṣya ityāha---atra viśiṣṭa iti /\nlakṣyapadaṃ lakṣyapadārtha iti /\nguṇagataṃ saṃśayo lakṣya ityāha---atra viśiṣṭa iti /\nlakṣyapadaṃ lakṣyapadārtha iti /\nguṇagataṃ sādṛśyamavāntarasāmānyaviśeṣa eva /\nyatastulyārohapariṇāhāvimāviti pratyayo bhavati, tameva vyaktikāraṇamukhena darśayati---saṃkhyāparimāṇeti /\nmahattvadīrghatvasāmānyadharmayoga iti /\nmahattvadīrghatvasāmānyamātradharmayoga ityarthaḥ /\niha vārtikakāreṇa samānadharmopapatterityādau sattāmātreṇa saṃśayāhetutayā upalabdheraśrutyā ca pūrvapakṣayitvā samādhānatrayamabhihitaṃ tadvivecayati---yadyapīti /\nprathame 'nupapattiśabdaḥ sattāvācakaḥ tatparaśca /\nupalabdhistu viśeṣāpekṣa ityanenākṣipyate /\ndvitīye tūpapattiśabdo 'yamanekārtho 'pīhopalabdhivācaka upāttaḥ /\ntṛtīye tu sattāvacana eva lakṣaṇayopalabdhipara iti /\ntatra viśeṣāpekṣa iti padaṃ tadā sāmānyajñānamākṣipet, yadi viśeṣajñānaṃ niṣedhet /\nna tvetadastītyata āha---viśeṣeti /\nvākyasāmarthyādanvayayogyatāsāmarthyāt /\nyadyapi viśeṣāpekṣaśabdaḥ sākṣād viśeṣopalabdhi na niṣedhati, tathāpi lakṣaṇayā tatparaḥ /\nsā ca mukhye bādhakāt, vivakṣite saṃbandhāt avācakopādāne prayojanātt pravartate /\ntatra mukhye bādhakamāha---na ceti /\nprayojanānuyogaparihārāya laukikalakṣaṇātvaṃ sūcayan dṛṣṭāntapūrvakaṃ saṃbandhamāha---yatheti /\nyathā hi gaḍgātīrayoḥ saṃyogamantarbhāvyāvinābhāvastathā agṛhyamāṇasmaraṇabubhutsayorekaviṣayatayā saṃśayamantarākṛtvā paurvāparyaniyamenāvinābhāva eva saṃbandha ityarthaḥ,saukaryaviśeṣāt /\ntatprayojanamapyabhidhātuṃ śakyate /\nviśeṣamapekṣata iti hi viśeṣāpekṣaḥ saṃśaya uktaḥ /\ntathā ca viśeṣe jijñāsājanaka ityukte phalamasya darśitaṃ bhavati /\ntadidamuktam---tasyāḥ saṃśaye sati bhāvāditi /\netena phaladvārakamapi sāmānyalakṣaṇamanugantavyam /\ndvitīye tu vinigamanāyāṃ pramāṇābhāvaścodyam /\ntadutthāpya vārttikeṇottarayati---syādetaditi /\ntṛtīye prayojanābhāścodyam, tad vārttikamukhenaiva pariharati---na ceyamalaukikī lakṣaṇetyādi yena prayojanamanurudhyeteti śeṣaḥ /\nnanu kṛtakatvaṃ paricchedasya hetuḥ, na vyavacchedasyetyata āha---api tvanityatvasyeti /\nnanu tathāpi vivakṣitatajjātīyavṛttitve satyanyavṛttireva dharmaḥ samānaśabdavācya iti kuto niyama ityata āha---samāno hīti /\n<lg>\n<l>atrottaraparasya yāvannāvatārastāvat parihāraḥ /</l>\n<l>tasmistvavatīrṇe prasaktireva nāsti /</l>\n<l>yadi hi samāno dharmo vyavacchedaheturiti kutaḥ sādhakabādhakapramāṇābhāvaḥ, tasyaiva tadabhāvarūpatvāt /</l>\n<l>sa cet kathamasau vyavacchedahetuḥ? na copalabdhyādipadaṃ taditarasya sādhakabādhakatvaṃ pratikṣipati //</l>\n</lg></p>\n\n<p>nanu tasyeti viśeṣalakṣaṇamastīti, tasmāt tasminnasatyapi na vaktavyasyāvakāśa iti darśayitumiyaṃ yuktirukteti /\npaunaruktyaṃ pariharannāha---vimarśapurvakamiti /\npūrvaṃ hi karaṇākaraṇayorguṇadoṣau na cintitau, idānīṃ tau cintyete ityapaunaruktyam /\nata eva prāgāha---yojayatīti /\nidānīmāha---avadhārayatīti /\nyathā saptame rasa iti /\ntathā hi saptamo rasaḥ saṃśayajñāne dharmitayā viṣayaḥ syād, dharmatayā vā? na kadācilloka evaṃ sandigdhe yadayaṃ saptamo rasaḥ sthāṇurvā puruṣo veti, dravyaṃ vā guṇo veti /\nnāpyevaṃ sandigdhe ayamupalabhyamānaḥ padārthaḥ saptamo vā raso daśamaṃ vā dravyamiti? saptamo rasaḥ kimasti nāsti veti sandeho bhavatyeveti cet na, ananubhūte smaraṇābhāvāt /\nasmṛtasya ca saṃśayāviṣayatvāt /\nnaudoleti /\n<lg>\n<l>sadṛśadarśane 'pyasmaraṇaṃ tu paṭvabhyāsādarapratyayābhāvāt /</l>\n<l>yathā hi tathāvidhapratyayajanyaḥ saṃskāraḥ, tathā tadudbodhyo 'pīti /</l>\n<l>dve dvitveneti /</l>\n<l>samuditayorānantarya vivakṣitamityarthaḥ //</l>\n</lg></p>\n\n<p>anekadharmapadaṃ lakṣaṇayā asādhāraṇaṃ dharmamāha---tatraikadeśivyākhyādūṣaṇavyājane mukhye bādhakamāha</p>\n\n<p>vārttikakṛt ityata āha---aneketi na sarvatra dravyādau saṃyogajatvamato viśeṣayati---kāryadravya ityādi /\nato mukhye</p>\n\n<p>bādhakaṃ dṛṣṭavā jaghanyāṃ vṛttim ālambya bhāṣyakṛtā sūtraṃ vyākhyātamiti darśayanniva vārttikam avatārayati---bhāṣyakṛdvyākhyayeti /\npunaḥ pṛcchati /\nyadi lākṣaṇikamidaṃ padaṃ kaḥ saṃbandha ityāśayavāniti śeṣaḥ /</p>\n\n<p>avadhyavadhimadbhāvaḥ saṃbandhaḥ iti saṃkalayya vārttikārthamāha---etaduktaṃ bhavatīti dharmapadasāmānādhikaraṇyena viśeṣaśabdasya bhāvasādhanatvaṃ nivartayatītyāha---etaduktaṃ bhavatīti dharmapadasāmānādhikaraṇyena viśeṣaśabdasya bhāvasādhanatvaṃ nivartayatītyāha---adhyāhṛteti /\nyadyevamalagnakaṃ tarhi bhāṣyaṃ tasyānekasyetyata āha---saṃbandhasāmānyeti /\nbījāntaraṃ saṃbandhāntaram /\n<lg>\n<l>pūrvaṃ hi vibhāgajatvādinā svāśraya eva śabdastadviparītebhyo vyāvartata ityuktam /</l>\n<l>idānīṃ tu svāśrayācchabdāntara eveti na nivartyata ityabhisandhiḥ /</l>\n<l>ato nivartyanivartakabhāvaḥ saṃbandho bhavatīti bījāntaramiti /</l>\n<l>tasyānekasya dharmo nivartakatayā yaḥ sa evāneka ityucyate iti vyākhyātamityarthaḥ //</l>\n</lg></p>\n\n<p>nanvevaṃ sati kiṃ lakṣaṇayā yāvatā mukhya evānekaśabdo 'stu /\ntathā hi pūrvam anekasya dharmo 'nekadharmaḥ sākṣāt samavāyādivṛttyā cet samānapadenaiva gatārtha iti matvā dūṣitaḥ /\n<lg>\n<l>nivartakatayā tvanekasya saṃbhavatyevetyata āha---na tvatreti /</l>\n<l>kutaḥ? darśayiṣyatīti /</l>\n<l>yadi saṃbandhivacana evānekaśabdaḥ syānna dharmaśabdena samānādhikaraṇaḥ syāt /</l>\n<l>tathā ca bahuvrīheralābhe dharmī na labhyetetyarthaḥ //</l>\n</lg></p>\n\n<p>evaṃ bhāṣyānugataṃ vārttikamupasaṃhṛtya svatantraṃ vārttikamutthāpya lakṣaṇānurodhena tāvad vyācaṣṭe---prakāreti /\nekamekajātīyam /\naneka naikajātīyaṃ, bhinnajātīyam ityarthaḥ /\ntena viśeṣaṇaviśeṣyayorviśiṣṭabuddhihetutvenābhedamupacarya viśaiṣyavacano 'yam anekaśabdo viśeṣaṇe dharme prayuktaḥ ityāśayavānāha---bhedābhedapratyayaheturityartha iti /\nata evopasaṃhāre vakṣyati---tatpratyayaheturupacāreṇāneka iti /\ntaditarebhya iti /\ndravyaguṇakarmabhyo na tu śabdetarebhya eva, tadvyatirekasya saṃśayaṃ pratyanupayogāt /\nimamevārtha vārttikena saṃvadati---tadidamāheti /\n<lg>\n<l>yadyapyasādhāraṇe dharme vivakṣite ekapratyayaheturiti mandaprayojanam, tathā pyasādhāraṇāt saṃśayo bhavan tajjātīyatāyāmeva paryavasyati /</l>\n<l>na tu tadvyaktitāyām tajjātoyā api hi vidharmāṇo dṛśyante /</l>\n<l>na tu ta evetyetat sūcayitumanekavyaktiniṣṭhatā darśitā /</l>\n<l>ata ekavacanaṃ samarthayati---jātyeti //</l>\n</lg></p>\n\n<p>idānīmudāharaṇānurodhena vyācaṣṭe---sadādiriti /\natreti vyākhyāne, anurūpam udāharaṇamāhetyarthaḥ /\nudāharaṇaparatāṃ sphuṭayitumasādhāraṇāvasare sādhāraṇamapi sadādi kimityupanyastamiti śaṅkāṃ nivārayati---dravyatvādikoṭīti /\nsat sattāvat /\nanityaṃ pradhvaṃsayoti /\n<lg>\n<l>dravyavat samavāyikāraṇatayā dravyamasyāsti /</l>\n<l>kāryaṃ prāgabhāvavat /</l>\n<l>kāraṇaṃ nimittetaratayāpi sāmānyāviśeṣavat avāntarasāmānyavaditi /</l>\n<l>yattadavocāma, parasparavidhimadubhayaniṣedhapradhānaḥ saṃśayo lakṣyo dvitīyalakṣaṇa iti, tat siddhāntaprasaṅgena niṣedhamupakramya vidhiparyavasānena darśayati---dravyakarmabhyāṃ vyāvartamānaḥ kiṃ guṇa ityādi //</l>\n</lg></p>\n\n<p>nanu codyamevaitadanupapannam /\nna hi vibhāgaje vibhāge pramāṇamasti /\nyaugapadyenaiva vibhāgasahasrasyāpi samānadeśasya jāyamānatvādityata āha---ayamamisandhiriti /\nyadyapi vaṃśadalayorvibhāgānantaraṃ saṃyoganāśaḥ, tato dravyanāśaḥ, tato dravyanāśaviśiṣṭaṃ kālaṃ svatantraṃ vā avayavamapekṣya dalayorvartamāno vibhāga ākāśādideśād vibhāgaṃ karotīti vaiśeṣikāḥ, tathāpyaprakṛtatvāt saṃyoganāśadravyanāśakramo nopanyastaḥ /\nprakṛtasya hi karmaṇo vibhāgadvayajanakatvaṃ krameṇa vā syād, yaugapadyena vā /\nna tāvadādyaḥ, karmaṇo vibhāgārambhe 'napekṣayā avilambakāritvaniścayāt /\napekṣāyāṃ vā, ādyamapi vibhāgam anantarameva na kuryāt /\nuttarasaṃyoge kartavye pūrvasaṃyogapradhvaṃsāpekṣeti vilambaḥ /\nāgantukabhāvamabhisandhāya tu nairapekṣyamuktam /\nna dvitīyaḥ, yadā ākāśādideśād vibhāgaṃ karoti karma ta tadāvayavāntarāditi sthitiriti vaiśeṣikāḥ /\ntadetad yathāśrutamubhayamapyanupapannam /\nādye vibhāge hi kartavye karmaṇo nirapekṣatvāt sa eva kālaḥ /\n<lg>\n<l>dvitīye tu kartavye prathamānantarakāla eva nairapekṣyam /</l>\n<l>ato na kālātipāta ityevamapyupapatteḥ /</l>\n<l>yadetyādisthitistu vikasatkamalakuḍmaleṣveva bhagnepyato 'syārthamāha---avayavakriyā hīti /</l>\n<l>kāryaikāryeti---pratyāsattisūcanam //</l>\n</lg></p>\n\n<p>nanu bhavatvevaṃ tāvaduktavyāpteranavadhāraṇam, tathāpi yā kriyā dravyānārambhakasaṃyogapratidvandvinaṃ vibhāgamārabhate, nāsau dravyārambhakasaṃyogapratidvandvinamapi /\ntathātve vā yataḥ kutaścit karmaṇo yugapadubhayavibhāgopapattau calatyevāvayave sarvadravyanāśaprasaṅgaḥ, na caivam /\ntasmād yadanārambhakasaṃyogapratidvandvijanakaṃ tannārambhakasaṃyogapratidvandvijanakaṃ karmeti</p>\n\n<p>siddhe viparyayo 'pi siddha iti tatrāha---kriyāvailakṣaraṇyātviti /\nayamarthaḥ /\nvibhāgasya tāvadvailakṣaraṇyamavaśyamabhyupetavyam, anyathā niyamānupapatteḥ /\ntadanurodhāt karmaṇo 'pi jātikṛtaṃ sahakārikṛtaṃ vā vailakṣaṇyamavaśyaṃ svīkartavyam /\ntadetasya vailakṣaṇyam ārambhakānārambhakasaṃyogapratidvandvivibhāgadvayajanakatayā ekatra, anyatra tvanārambhakasaṃyogapratidvandvivibhāgamātrajanakatayā paryavasyati, āhosvidārambhakasaṃyogapratidvandvivibhāgamātrajanakatayaikatra, anyatra tvanārambhakasaṃyogamātrapratidvandvivibhāgajanakatayeti na niyantuṃ śakyate /\nanārambhakasaṃyogapratidvandvinamapi vibhāgaṃ</p>\n\n<lg>\n<l>kariṣyati, ko virodhaḥ? yathānārambhakottarasaṃyogajanakatve satyeva kutaścit viśeṣādārambhakottarasaṃyogajanakatvamapi karmaṇaḥ, anyathā tatrāpyanayaiva diśā kāraṇamātrasaṃyogapūrvakāḥ kāraṇākāraṇasaṃyogāḥ kalpanīyāḥ syuḥ /</l>\n<l>yathā ca tatra krame pramāṇaṃ nāsti tathehāpīti /</l>\n<l>yadekāntavibhāgamekamavayavadvayamātravartinam, anyā tu vibhāgadvayamavayavadvayavartinamavayavānavayavavartinaṃ ceti /</l>\n<l>yathā caitadvailakṣṇyaṃ tathā varamevamasatu yadekānārambhakasaṃyogapratidvandvinamanyā tu ārambhakānārambhakapratidvandvinaṃ janayatītyarthaḥ //</l>\n</lg>\n\n<p>tasmāt kāraṇamātravibhāgapūrvake kāraṇākāraṇavibhāge pramāṇaṃ nāstīti nābhyupagamyata ityetāvanmātravyaktīkaraṇaphalo 'yamanamyupagama ityāha---tasmāditi /\nkāraṇākāraṇavibhāgapūrvakastu kāryākāryavibhāgaḥ prāmāṇika ityabhyupagamyata ityāha---yastviti /\nkāryaikārthasamavāyastarumadhikṛtya kvacit pāṭhaḥ /\nkāryakāraṇaikārthasamavāyaḥ /\nso 'ṅgulīmadhikṛtyeti /\nsa iti /\nasādhāraṇībhūtanimittajātīyāsamavāyikāraṇajanya iti pratijñārthaḥ ādyaśabdatvāditi hetvarthaḥ /\nyadyapi vibhāgāpekṣavibhāgāsamavāyikāraṇam asādhāraṇaṃ śabde tadeva vaktumucitam, tathāpi kāraṇamātravibhāgajavibhāgamabhyupetyoktaṃ vārttikakṛteti tathaivāha---tadevamiti, etadapi vyabhicārya samarthayati---tadapīti /\nyadyapyevamapi vibhāgajatvāditi heturadoṣa eva, na hi vibhāgād dravyasya janma saṃbhavati,</p>\n\n<p>kamaṇo vā /\nsa hi dravyānārambhakasamaveto 'kāraṇameva, ārambhakasamavetastu saṃyoganāśadvārā vināśaka eva, karmaṇo 'pi kāraṇaṃ vibhāgo bhavanna tāvadādyasya tasminnasati vibhāgasyaivānupapatteḥ /\ntaduttarasyāpi pūrvakarmanivṛttau janma /\n<lg>\n<l>yadā tu tannivṛttiruttarasaṃyogāt, tadā vibhāgasyāpīti kathamuttarakarmajanma vibhāgāt? tasmādasandigdhavyāptikaṃ vibhāgajatvaṃ śabdasya guṇatve pramāṇameva /</l>\n<l>na ca tadavāntaraviśeṣamādāyāsādhāraṇyaṃ doṣaḥ /</l>\n<l>tathā sati dhūmo 'pyagamakaḥ syāt /</l>\n<l>tathāpi bhāṣyoktodāharaṇavyutpādanamātramidamiti mantavyam //</l>\n</lg></p>\n\n<p>nanu tulyajātīyeṣvityādivivakṣitaviparītāpādikeyaṃ yuktirityata āha---yadyapīti /\npūrvaiva yuktiriyaṃ bhāṣyakāragauravāduktetyarthaḥ /\npūrvasmāraṇena prakārāntaratvaṃ sphuṭayan vārttikamavatārayati---pūrvamiti /\nsamāno hi dharmaḥ pakṣe vartamānaḥ sapakṣavipakṣadharmābhyāmekajātīyaḥ, tadrūpapratiṣedhaścāyamaneka iti /\ntathā ca pakṣe vartamānasya sapakṣavipakṣadharmābhyāṃ vijātīyatvamuktaṃ bhavati /\nyaśca pakṣagaḥ sapakṣavipakṣadharmābhyāṃ vijātīyo dharmaḥ, so 'sādhāraṇa eveti bhavatyabhidheyāvinābhūtatvāt lakṣaṇāviṣayaḥ /\n<lg>\n<l>tadidamuktam---lakṣaṇayaiveti /</l>\n<l>vārttikaṃ yojayati---samāneti /</l>\n<l>samānaśabdena pratiyogitayā buddhāvasamāne 'pyusthāpite saṃśayakāraṇatve ca tasya pramāṇasiddhe tasmin vaktavye yadanekapadamupādatte sūtrakārastena jānīmo nūnamayamevārtho 'nayā vacobhaṅgyā anena darśita iti yojanārthaḥ /</l>\n<l>etena sarveṣūktaprakāreṣu sūtrakārasya saṃpratipattirdarśitā bhavati //</l>\n</lg></p>\n\n<p>pṛtchatītyādinā lakṣaṇaprakārāṇāṃ prayojanaṃ darśitamityanugantavyam /\npratyabhijñānaṃ tāvadvyaktiviṣayakaṃ nāstyeva gakārādāviti dvitīye vyutpādanīyam /\nyadāpyasti tadāpyasya viṣayaḥ kiṃ vyaktirutajātiriti viṣayataḥ sandihyate /\nyadāpi vyaktirevāsya viṣayaḥ, tadāpi pramāṇamapramāṇaṃ veti sandeha ityabhiprāyavān saṃmugdhamāha</p>\n\n<p>sādṛśyenāpi saṃbhavati, svayaṃ sandigdhaṃ saditi /\nyadyapi gavādivyaktaya iva gotvādyupadhānā iti jātimātrapadārthavādī na svīkarotyeva, tathāpi svasiddhāntadārḍhyena paro 'pyevamaṅgīkārayitavyaḥ /\nanyathābhidheyasyāvinābhāvapratītireva kathaṃ vyaktibhiḥ? tadabhāve ca kathaṃ lakṣaṇāpīti? kathaṃ netyādi /\nna ca vācyaṃ śabdasya tathābhāvasandehe 'pi ghaṭādau niścitatvena vyāptigraho yadi syāt ko doṣa iti /\nsarvopasaṃhāreṇa hi vyāptiniścaye yatkṛtakaṃ tadavaśyamanityamiti kṛtakatvaṃ śabde niścayameva kuryāt /\nsatpratipakṣatayā śabde sādhyasiddhiṃ na karoti /\napratihatatayā tu buddhyādau karotīti cet---na, pratipakṣasādhane vyāptisaddūṣayati satyapi sādhyasiddheravirodhāt /</p>\n\n<p>virodhe 'duṣṭādapi na sādhyasiddhiriti sarvānumānocchadaprasaṅgaḥ /\n<lg>\n<l>imaṃ cārthamanantarameva vakṣyate /</l>\n<l>vyāptidoṣe tu sarvopasaṃhārābhāvāt kathaṃ tadbalena buddhyādau sādhyasiddhiriti sandigdhatattvaṃ śabdaṃ vihāya vyāptiriti cet? evaṃ tarhi śabdādanyatve sati kṛtakatvāditi vācyam /</l>\n<l>tathā ca yadi daivāt śabdo 'pyanitya eva vastutaḥ, tadā asamarthaviśeṣaṇatvāpattiriti sandigdhāsamarthaviśeṣaṇatvamiti /</l>\n<l>tasmāt sūṣṭhūktaṃ sandigdhe nityānityabhāve śabde kṛtakatvaṃ gatamiti nānityatvena svabhāvataḥ pratibaddhamiti //</l>\n</lg></p>\n\n<p>pratyayabhedabheditvaṃ kāraṇatīvratvāditāratamyena tīvratīvratarāditvaṃ pratyekaṃ satpratipakṣatvam ityekaikasyānvayato vyatirekato vobhayakoṭyanupanāyakatayā na saṃśayahetutvam /\nnāpi niścayahetutvamasatpratipakṣatvarūpavaikalyādityarthaḥ /</p>\n\n<p>militayostvasādhāraṇatvamiti /\ntathā ca tenaiva rūpeṇa saṃśayakāraṇatvaṃ nānyathetyarthaḥ /\nanunāsikatvādayo hi sāmānyaviśeṣāḥ pratyakṣā bhavantaḥ pratyakṣavyaktivṛttaya eva bhavitumarhanti /\n<lg>\n<l>na cānyendriyeṇa vyaktiranyena jātirupalabdhigocaraḥ /</l>\n<l>tathā cānunāsikatvādisāmānyāśrayabhūtāyā eva vyakteḥ śrāvaṇatve 'pyanityatvamubhayavādisiddham /</l>\n<l>kevalaṃ sa vyaktirākāśāśrayā vā, anyāśrayā veti vipratipattiḥ /</l>\n<l>seyamāstāṃ tāvat //</l>\n</lg></p>\n\n<lg>\n<l>nanu tathāpi naiyāyikānāṃ mate śabdāśrayā evānunāsikatvādayo dharmā, na ca pakṣeṇaitra vyabhicāraḥ /</l>\n<l>na, avarṇātmakenāpi taddharmaśālinānaikāntikatopapatteḥ /</l>\n<l>tasyāpi pakṣatvamiti cet---na, taddarśane 'naikāntiko 'yamiti virodhamukhenāpyudbhāvanāt, vastutaḥ śabdadharmatve ca kālātyayāpadeśadoṣāt /</l>\n<l>aprayojakāśca rūpādayo nityāścakṣurādyekaikendriyagrāhyatvāt rūpatvādivadityanena samānayogapekṣamatvāditi //</l>\n</lg>\n\n<p>vipratipatterityādi /\nasya ca lakṣībhūtasya saṃśayasya parasparaviraharūpavidhiniṣedhaprādhānyāt /\nastyātmā nāstyātmetyudāharaṇaṃ tu bhāṣyakṛtaiva darśitaṃ sphuṭamiti na prapañcitaṃ vārtikaṭīkākārābhyām /\nudāharaṇamātraṃ caitat /\nna nvidameva ādaraṇīyam /\n<lg>\n<l>ātmano 'nupalabdhacaratve smṛtyanārūḍhasya saṃśayānāspadatvāt /</l>\n<l>upalabdhacaratve vā sarvathāpahnavāyogāt /</l>\n<l>etacca tṛtīye prapañcanīyamitīhopekṣitam, śabdo nitya ityeke /</l>\n<l>netyapare ityādi tūdāhāraṇīyam //</l>\n</lg></p>\n\n<p>kāraṇabhedeneti /\nlakṣaṇabhedarūpeṇa trividham, vidhipradhānaṃ niṣedhapradhānaṃ niṣedhavidhipradhānamiti /\nna cānabhyāsadaśāpanna iti /\nanabhyāsadaśāpannopalabdhau hi pramāṇottarabhāvāniścaye buddhitvasāmānyopalabdheḥ satyatvāsatyatvasaṃdeha iti yadyabhimatam, prathamapadenaiva gatametat /\ntatastaddvāraker'the saṃdeha iha vivakṣita iti yadi, so 'pi svarūpato deśakālataḥ prakārato vati? ādyastāvadvirodhādevāsaṃgataḥ /\nna hīdamidaṃ na veti saṃbhavati /\nnidrādyupaplavābhāvaniścayena tadekakāraṇakoṭivyudāsāt dvitīyo 'pi nirastaḥ /\nupaplavasaṃdehe tvādhyātmika eva saṃśayaḥ /\n<lg>\n<l>tṛtīye tvāha---na nāgo vā nago veti /</l>\n<l>evamayogyeti /</l>\n<l>etāvāṃstu viśeṣo yat sthāṇurvā puruṣo vetyatropalabdhyanupalabdhī anutpādādevāvyavasthite /</l>\n<l>prakṛte tūdāharaṇe jātameva jalajñānamaprāmāṇyaśaṅkayā na vyavasthitamiti //</l>\n</lg></p>\n\n<p>evamayogyeti /\nyadi viśeṣasmṛtisahitāyā ayogyānupalabdheḥ dharmiṇamanantarbhāvya saṃśayaḥ syāt sa tāvannātyantānupalabdhakoṭyullekhī, tatra smṛterabhāvāt /\n<lg>\n<l>nāpyupalabdhakoṭyullekhī /</l>\n<l>na hi bhavati paramāṇurasti naveti astyeva yataḥ /</l>\n<l>iheti cet? tarhi deśakālādiviśeṣaṃ dharmiṇamupādāyopapadyate /</l>\n<l>tathā ca sa upalabdhaḥ sannanvayato vyatirekato vipratipattito vā viśeṣau smārayet, na svarūpata iti pūrvānupraveśa ityarthaḥ //</l>\n</lg></p>\n\n<p>tadidamuktam---na saṃśayo vinā samānadharmādidarśanamiti /\nsāmagrībhedena bhede traividhyaṃ viṣayakṛtamiti /\napi</p>\n\n<l>tvanekavidhaḥ, pratyekaṃ kāraṇānāṃ viṣayavyavasthāṃ pratyahetutvādityarthaḥ //23 //</l>\n\n</div>\n<div>\n\n<p>// pariśuddhiḥ //</p>\n\n<p>pūrvāṅgatvāviśeṣe 'pi saṃśaye sati prayojanānusaṃdhānāt tataḥ prayojanasyāpakarṣa ityuktamṛ /\nprayojanamanusaṃvāya</p>\n\n<lg>\n<l>ca tatsādhanībhūtanyāyamanusandhitsato dṛṣṭāntānusaraṇamiti dṛṣṭāntādasyotkarṣa uddeśe /</l>\n<l>saiva saṃgatirihāpīti āha---uddeśeti //</l>\n</lg>\n\n<p>arthaśabdasya lakṣaṇe 'kiñcitkaratvādādhikyaṃ manvānastātparyamāha---atreti /\narthapadaṃ bhāṣyakāreṇa anūdyāpi na vivṛtamityata āha---sasādhanāviti /\nnanvevaṃ satyuttarabhāṣyavirodhaḥ, tadāptihānopāyamanutiṣṭhatītyatra tacchabdenārthasya parāmarśāt /\nsukhaduḥkhāptihānopāyamiti ca prakṛtasaṃgaterityata āha---na ceti /\natra ca ṭīkāyāṃ yadyapi tathāpīti tadacatuṣṭayamadhyāharanti /\nlokyata ityādi /\ntathā ca prāmāṇikatvādeva prayojanaṃ na vaktavyamiti vākyārthaḥ /\n<lg>\n<l>nanvevaṃ sati pramāṇamapi na vyutpādyam /</l>\n<l>tacca tvayā vyutpāditamityata āha---na ca pramāṇamīdṛśamiti /</l>\n<l>yathā ceti /</l>\n<l>tathā ca pramāṇopapannaṃ na vācyamiti vadataḥ svacaritāvirodha ityarthaḥ //</l>\n</lg></p>\n\n<p>kathamasaya prayuktau sādhanatvaṃ sato 'sato vā? asato 'pi svajñānadvārā vyāpārāntareṇa vā? kva ca prayojayati, svātmanyeva vā svasādhane vā? kathaṃ ca vyāpakaṃ svarūpeṇa, karmavidyādvārā veti parīkṣāsādhyamityarthaḥ /\nna brūmaḥ prayojanaṃ nyāyasya aṅgamupakārakam, kiṃ tu prayojanavān nyāyastadgatācintāṅgīkarotīti /\nyāvad vākyaṃ na samāpyate tāvadeva /\nnanu cintāpi nāṅgam /\nna hi nyāyānnirṇayaścānirṇayaśca /\nna ca nirṇayādanyat prayojanaṃ nyāyasya /\ntasmāt kimanena cintiteneti śaṅkāmapanetumāha---mukhyamityādi /\ngauṇaṃ prayojanaṃ mukhyasyaiva prayojanasya kṛte upādīyate /\nmukhyamapi yadyanyopakārārthamupādīyeta,</p>\n\n<p>mukhyatāmeva jahyāt /\netadeva hi mukhyasya mukhyatvam, yadananyārthatayā puruṣāpekṣitatvam /\nna ca nirṇaya evamityarthaḥ /\nvākyaśeṣamāha---prayojanavāṃstviti /\nmukhyaprayojanavāneva nyāyo gauṇaprayojananirṇayakāraṇatayopādeyo yataḥ, atastadgatāṃ mukhyaprayojanagatāṃ cintāmabhisandhānamaṅgīkaroti aṅgatayā apekṣate /\netaduktaṃ bhavati, yadyapi na prayojanaṃ nyāyasyāṅgaṃ sādhyatvāt, tathāpi tadabhisandhānamaṅgam tadantareṇa nyāyasyāpravṛtteḥ /\nniṣphalasyāpi ca svayaṃ phalavanyāyapravartakatayā tatsannidheḥ /\nyathā svargasya yāgānaṅgasyāpi abhisandhānaṃ svayamaphalamapi yāgapravṛttiṃ prati kāraṇatayā saṃnidhīyamānamaṅgamiti /\n<lg>\n<l>etadevopasaṃhāravyājenāha---tasmāditi /</l>\n<l>anye tu, kiṃ tu mukhyamityavacchidya vyācakṣate, pradhānamuddeśyamiti yāvaditi /</l>\n<l>tadāpyevamevottaratra neyamiti /</l>\n<l>akṣarārthastu vārttikasya ya khalu niṣprayojanā cintā prayojanābhisandhānaśūnyaḥ saṃśayo nāsau nyāyasya pravartaka iti sphuṭatvānnoktaḥ //14 //</l>\n</lg></p>\n\n<l>laukikaparīkṣakāṇāṃ yasminnarthe buddhisābhyaṃ sa dṛṣṭāntaḥ //15 //</l>\n\n</div>\n<div>\n\n<p>// pariśuddhiḥ //</p>\n\n<lg>\n<l>saṃśaye prayojane ca sati kva punaretat sādhyasambaddhaṃ sādhanamupalabheya, yadupādāyaitatsādhayeyamiti jijñāsākramānurodhena prayojanānantaraṃ dṛṣṭāntasyoddeśaḥ /</l>\n<l>saiva cātrāpi saṃgatirityāha---krameti //</l>\n</lg>\n\n<p>na ca sāmānyalakṣaṇamantareṇa viśeṣalakṣaṇāvatāra iti tatsūcakaṃ sūtraṃ tathaiva vyācaṣṭe---sādhyasādharmyāditi /\natrānvayavyatirekavati prakāradvaye 'pi sādhyasādhanayoravinābhāvasiddhireva phalaṃ pratīyate /\ntathā cāvinābhāvaviṣayatayā aryyate yaḥ, sor'tho dṛṣṭānta iti sāmānyalakṣaṇalābhaḥ /\nviśeṣe tu ṭīkā sphuṭaiva /\nnanvevaṃrūpor'tha iti kuta etadityata āha---udāharaṇeti /\nkṣīranīravadavivecitāni sāṃvyavahārikāṇi pramāṇāni nisargaḥ /\ntadbhāvo naisargikaḥ /\nkhalitailavad vivecitāni durnirūpārthagocarāṇi pramāṇāni vinayaḥ /\nsa eva vainayikaḥ /\ntamāha---śāstreti /\n<lg>\n<l>sārūpyavyutpattyartha iti vārttike sārūpyagrahaṇamavinābhāvamātropalakṣaṇaparamityabhisaṃdhāyāha---dṛṣṭāntasya prayojanamāheti /</l>\n<l>na khalviti /</l>\n<l>api tu vastusthita eva jñāpyata iti śeṣaḥ /</l>\n<l>tadetacchalena sāmānyalakṣaṇamāviṣkṛtam //25 //</l>\n</lg></p>\n\n<p>// iti nyāyapūrvāṅgalakṣaṇaprakaraṇam //</p>\n\n<p>// nyāyāśrayasiddhāntalakṣaṇaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<p>evaṃ nyāyapūrvāṅgaprakaraṇaṃ samarthya parikalitasāmarthyaṃ sādhanaṃ yatropaneyaṃ sa siddhāntāparanāmā nyāyasyāśrayo 'vasaraprāptatvāducyata iti /\natha siddhānta iti bhāṣyaṃ sphuṭārtham /\nsūtramapaṭhitvā vyākhyānaṃ tu kuta ityata āha---atreti /\nbhāṣyakārasya rītiriyam, svapratibhayā svatantrasūtravivaraṇaṃ bhāṣyamiti lakṣaṇāditi bhāvaḥ /</p>\n\n<p>saṃsthitiritthambhāvavyavastheti bhāṣyaṃ dṛṣṭvā idamiti sāmānyābhyupagame siddhāntabhramaḥ syāt, ato vyācaṣṭe, bhāṣye ceti //</p>\n\n<l>arthābhyupagamo 'bhyupagato vārthaḥ siddhāntaḥ, viśeṣaṇaviśeṣyabhāvaṃ prati kāmacārāditi ca prathama sūtra evoktam, ato na granthacatuṣṭayasyāpi mitho virodhaḥ //26 //</l>\n\n</div>\n<div>\n\n<p>// pariśuddhiḥ //</p>\n\n<lg>\n<l>nanu yadi tantraṃ pramāṇamabhimatam, kathaṃ vyatirekamāha---yo 'tho na śāstrita ityata āha---aśāstrito 'prāmāṇika iti /</l>\n<l>nanvevaṃ bauddhasiddhāntā na siddhāntāḥ syuraprāmāṇikatvāt, tathā ya vyatikrame 'pi teṣāṃ nāpasiddhānto bhavedityata āha--ābhimānikaṃ ceti /</l>\n<l>etaccāgrato vārttikakāra eva tatpratyayādabhyupagama iti vadan sphuṭīkariṣyatīti //27 //</l>\n</lg>\n\n</div>\n<div>\n\n<p>// pariśuddhiḥ //</p>\n\n<p>nanu sadṛśatantrāsiddho 'ṣyarthaḥ kvacidabhyupagamyamānaḥ siddhānto yathā prābhākare niyogo vākyārthaḥ, nyāye upamānaṃ pramāṇamityata āha---samānaśabda ekaparyāyaḥ /\nyathā taruvṛkṣaśabdau samānārthāviti /\ntathāpyanekasambandhāpekṣayā ekamapi</p>\n\n<p>samānaśabdavācyaṃ bhavatītyata āha---naiyāyikānāṃ hīti /\nvyatirekapradhānaṃ</p>\n\n<lg>\n<l>caitat /</l>\n<l>ekatra kutracit siddho na sarvatrasiddha ityarthaḥ /</l>\n<l>etāvatyeva lakṣaṇe siddhe paratantrāsiddhapadamimarthaṃ sphuṭayitum /</l>\n<l>anyathā sarvatantrasiddho 'pi samānatantrasiddha eveti bhramaḥ syāditi //29 //</l>\n</lg>\n\n<l>yatsiddhāvanyaprakaraṇasiddhiḥ so 'dhikaraṇasiddhāntaḥ //30 //</l>\n\n</div>\n<div>\n\n<p>// pariśuddhiḥ //</p>\n\n<l>evaṃ vācanikasiddhāntadvayaṃ lakṣayitvā talliṅgatvādabhiprāyasyābhiprāyikasiddhāntadvayopakrame nyāyapradhānatvādasya śāstrasya nyāyānuṣaḍgiṇaṃ tāvadāha---yatsiddhāvityādi sūtram //30 //</l>\n\n<p>etacca bhūṣaṇaprabhṛtayo dvidhā vyācakṣate /\nyasyārthasya sarvajñatvāderviśeṣasya siddhau kṣityādeḥ sakartṛkatvasya pratikriyamāṇasya siddhiḥ sa sarvajñatvādirviśeṣo 'dhikaraṇasiddhāntaḥ /\natha vā yasya sakartṛkatvādeḥ siddhāvantarbhūtā anye 'bhiprāyaprakāntāḥ sarvajñatvādayo 'pi viśeṣāḥ sidhyanti so 'dhikaraṇasiddhānta iti /\ntadatra pakṣadvaye 'pi phalato na kaścid viśeṣa iti manvānaḥ śliṣṭaṃ bhāṣyaṃ vyācaṣṭe, sādhyasya vā hetārveti /\nprathamapakṣe sādhyaviśeṣasya hetuviśeṣasya vetyarthaḥ /\ndvitīye tu sugamam /\nyatsiddhāvityatra nimittaviṣayabhāvapratibhāsanād vyākhyātṛvipratipatteśca saptamyarthe sandehaḥ, tamapākaroti---viṣayasaptamīti /\nupapattimāha---dvayoriti /\nidānīmekaṃ vyākhyānamupādāya sphuṭabhāṣyānusāreṇa tāvadāha---teneti /\nnanu ca pakṣo vā heturvā kaṇṭhata eva niyatatantrābhyupagamāt pratitantrasiddhāntānna bhidyata ityata āha---anena rūpeṇeti /\nyadyapi svarūpato 'sya vācanika evābhyupagamaḥ, tathāpyanene rūpeṇabhiprāyika evetyatastato bhidyata ityarthaḥ /\nudāharati---pakṣastāvaditi /\nnanu pratītameva kartṛmattvaṃ kṣityāderaparyavasyat sarvajñatvādiviśeṣamākṣipati /\ntato na vyākhyātaviṣayasaptamyudāhaṇamidamityata āha---atreti /\nnanvetadantarbhāvamantareṇa kimupalabdhimatpūrvakatvameva pratyetuṃ na śakyata ityata āha---nānyatheti /\nna hi yathā tārṇapārṇatvādisaṃdehe 'pi vahniniścayasaṃbhavaḥ, tathā paramāṇvādyadṛṣṭāntābhijñānābhijñatvasaṃdehe tatprayoktṛtvaviniścayasaṃbhavaḥ, jñānacikīrṣaikaviṣayaprayatnavattvameva hi prayoktṛtvaṃ kartṛtvamiti vocyate /\ntacca jñānaṃ dvyaṇukādyadṛṣṭaparyantapakṣīkaraṇe yadi sarvaviṣayaṃ na sidhyet, na sidhyedeveti /\ntasmād yathā gaṅgāyāṃ ghoṣa ityatra tīralakṣaṇāmantareṇa gaṅgāpadārtho na ghoṣapadārthamanveti yathā sakartṛkapadārtho 'pi</p>\n\n<p>tatkāraṇaparamāṇvādyabhijñamanupasthāpya na kṣityādipadārthamanvetīti pratītyaparyavasānamevetyarthaḥ /\n<lg>\n<l>na caivaṃ kevalavyatirekividhvaṃsaḥ, abhiprāyāvyāptasya tadviṣayatvādityuktam, vakṣyate ceti /</l>\n<l>tadevaṃ prathamaṃ vyākhyānaṃ bhāṣyānusāreṇa samarthya dvitīye vārttikaṃ sphuṭamityāha---tadetaditi /</l>\n<l>sarvāvarodhārya sādhyānuṣaṅgihetvanuṣaṅgyavarodhārtham /</l>\n<l>etadeva sphuṭayati---heturīdṛśa iti //30 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<lg>\n<l>vārttikakārīyābhyupagamasiddhāntodāharaṇe sāmānyalakṣaṇaṃ yojayati---pramāṇādhikaraṇo yata iti /</l>\n<l>nanu bhāṣyamata eva sūtraṃ sphuṭārthamityata āha---sūtraṃ caivamiti /</l>\n<l>indriyatvenāsūtritasyāpi manasa indriyatvaṃ parīkṣitaṃ sūtrakamṛtā //</l>\n</lg>\n\n<p>jñāturjñānasādhanopapatteḥ saṃjñābhedāmātram //</p>\n\n<p>iti //</p>\n\n<p>atra hi yathā rūpādijñānaviśeṣasādhanāni cakṣurādīnyupapadyante, tathā sukhādijñānasādhanaṃ mano 'pyupapadyate /\nmanaḥparihāre vā sarvendriyavilopaḥ prasajyata ityabhihite punaḥ sūtrakāreṇa rūpādijñānaṃ cakṣurādisādhanamasatu niḥsādhanameva tu sukhādijñānamityāśaṅkya sūtritam---</p>\n\n<p>niyamaśca niranumānaḥ</p>\n\n<p>iti /\ntadidamasūtritasya viśeṣasya parīkṣaṇamabhyupagamādevopapadyate /\nyadi hyanabhimata evāyamartho 'sya, kathaṃ parīkṣyaṃ vyavasthāpayedityarthaḥ /\n<lg>\n<l>idaṃ ca svābhimatonnayanaprakārāviṣkaraṇaṃ sūtrakṛtaḥ śiṣyahitatayetyato lakṣaṇārthamāha---so 'yamiti uktārthānuṣaṅgiṇaḥ arthasyābhyupagamo 'bhyupagamasiddhānta ityarthaḥ /</l>\n<l>nanu bhāṣyakārābhimatasyābhyupagamasiddhāntasya tallakṣaṇayoge kimayuktatvena?ayoge ca tadevocyatām /</l>\n<l>tathāpi kimayuktatvenetyata āha---pramāṇatantreti /</l>\n<l>tamimaṃ vibhāgalakṣaṇaprapañcaṃ sarva evāyaṃ pakṣa iti pūrvapakṣavārttikavivaraṇavyājena saṃkalayyāha---sarvatantretyādi //31 //</l>\n</lg></p>\n\n<p>// iti nyāyāśrayasiddhāntalakṣaṇaprakaraṇam //</p>\n\n<p>// nyāyalakṣaṇaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<lg>\n<l>evaṃ ca yatra nyāyalakṣaṇaṃ karaṇamupaneyam, tatprakaraṇaṃ samarthya, upaneyanyāyaprakaraṇam ārabhyata iti sphuṭārthaṃ bhāṣyam---athāvayavā iti /</l>\n<l>ataḥ siddhavat sūtraṃ pratyāharati---prati---vāḥ //32 //</l>\n</lg>\n\n<p>ekāvākyatā viśiṣṭaikārthadharūpakāryasaṃbandhaḥ /\nviśiṣṭaścārtho 'tra prakṛtatvāt samastarūpopapannaṃ liṅgam /\nsaṃśayaḥ kathāsu vipratipattija eva /\nsa cānuvidhayastheyagato, yathāyogaṃ vicāryavastugocarastajjñānagocaraśceti vicāramātre tu sārvahetukaḥ, svaparaniṣṭhaśca /\nprayojanaṃ kathāsu pratītijayau /\nanyatra prakṛtopayogino 'jñātasya jñānaṃ jñāpanaṃ ca /\njijñāsā kathāsu anuvidheyastheyānām /\nanyatra svagatā śakyaprāptiḥ sarvatra padapadārthavākyapramāṇatadābhāsapāṭavam /\nsaṃśayavyudāsaṃ tu samyagityabhidhāyaikapakṣaparigrahaṃ kecit manyante /\nsa cādau vipratipattyā paścāt pratijñayā gatārtha iti matvā tarkābhiprāyeṇa vyācaṣṭe---yadi śabdo nityaḥ syāditi /\nvyudasyate hi tena saṃśayaḥ phalataḥ svarūpataśca /\ntadāha---pramāṇābhyanujñānadvāreṇeti /\nsaṃśayo hi dve koṭī parispṛśya vartamānāṃ jijñāsāmapi tathābhūtāmeva janayati /\nnyāyastu śrotriyavadviruddhadharmasaṃkaramanicchan kulabadhūmiva ekakoṭiniyatāmeva jijñāsāmanurudhyate /\ntadevaṃ tāvantarā vartamānastarka ekasyāṃ koṭau pramāṇabādhitaṃ kañcidarthamāharan tadgatāmicchāṃ vicchidya dvitīyakoṭau niyamayati /\nseyaṃ jñeyecchā niyataikakoṭikā pramāṇābhyanujñetyucyate /\nenāṃ ca janayatā tarkeṇa saṃśayaphalaṃ prabalecchā tadaiva vyudasyate /\ntaddvāreṇa pramāṇaṃ pravartayatā saṃśayasvarūpamapīti /\ntadetannyāyapravṛtterutpatyaṅgapañcakamutpattimātreṇa, na tu jñāptimapekṣate /\n<lg>\n<l>ato naitasya jñāpakacintā kriyate /</l>\n<l>utpatticintaivopayogitvāt tatra tatra kṛtā, kariṣyate ca /</l>\n<l>pratijñādyarthāstu jñātā eva nyāyamupakurvantastatphalasiddhāvupayujyante /</l>\n<l>asteṣāṃ jñāpakacintā kriyata iti //32 //</l>\n</lg></p>\n\n</div>\n<div>\n\n<p>// pariśuddhi //</p>\n\n<lg>\n<l>parigṛhyate 'neneti svīkriyata ityarthaḥ /</l>\n<l>tena sādhyatayā svīkriyamānasyārthasya vacanaṃ pratijñeti sūtrārthaḥ //</l>\n</lg>\n\n<p>apohya bhedaḥ siddhānto jijñāsā sādhanārhatā /</p>\n\n<p>karmadharmaśca lokaśca prastāvaśca niyāmakāḥ //</p>\n\n<p>iti atiprasaṅgāsamādhivārtikasya prapañcasaṃkṣepaḥ /\nna hi vyaṅgyamityādi /\nyathā ca neyaṃ bhrāntiḥ tathā dvitīye nivedayiṣyate /\ntadāloketi, candraśabdo 'yaṃ śaśivācakaḥ prayojyavṛddhaṃ prati asati vṛttyantare tatpratyayajanakatvāt /\ntatpratyayajanakaścāyaṃ svapratyayena tadgocaravyavahārahetutvāditi /\nhetudoṣo 'siddhatvādireveti /\nasiddhatvādyarthatvamityarthaḥ /\nevamuttaratra yastu naivaṃvidho na vācyo na lakṣya ityarthaḥ /\nnanu tathāpi vācyavallakṣayo 'pi</p>\n\n<p>pakṣa eveti darśayitumiṣṭagrahaṇaṃ bhaviṣyatītyata āha---na ca kvacidapīti /\n<lg>\n<l>bhavedevaṃ yadi vidhādvayaṃ syāt, na tvetadastītyarthaḥ /</l>\n<l>etaccānvitābhidhānanirākaraṇena draṣṭavyam /</l>\n<l>na tvaśakyatvāsadācāratve avadhīrya śāstrānapekṣamabhyupagacchanto dṛśyante /</l>\n<l>na ca sāmānyalakṣaṇāyogaḥ //</l>\n</lg></p>\n\n<p>tantrādhikaraṇābhyupagamasaṃsthitiḥ</p>\n\n<p>ityasya kathādhikaraṇābhyupagamasaṃsthitirityevamapyavirodhāt /\ntasmād yathābhāṣyameva jyāya ityata āha---yastāvaditi /\netena vārttikakārīyo 'bhyupagamasiddhāntastāvaducita iti darśayatā chalataḥ pañcamasiddhāntāpattirdaśitā /\nna hyayameteṣvantarbhavatīti satīrthyānām /\nparān prati tu doṣamāha---yastviti /\nyadi hi pramāṇīkṛtaśāstraviruddho 'pyartho 'bhyupagamyamānaḥ siddhāntatāmupayāyāt, na vādino kadācidapyapasiddhāntena nigraho bhavet /\nyatra yatra pramādike 'pyarthe śāstravirodhaścodyeta tatra tatrābhyupagamasiddhānto 'yaṃ mametyevamapi nistārāt parāvṛttya ca tenaiva niranuyojyānuyogena nigrahe kathāsamāptau tadvyutpādanaprayāsasyāpyabhāvāt /\nna caivamastviti vācyam /\nśāstraprāmāṇyābhyupagamatadviruddhārthābhyupagamayorvirodhasya durvāratvāt /\nśāstraprāmāṇyābhyupagame tadasamānārthasya svavacanasya</p>\n\n<lg>\n<l>prāmāṇyābhyupagamavirodhāt /</l>\n<l>tadanuguṇasya prāmāṇyābhyupagame tadvyāhatābhidhāyinaḥ punarapasiddhāntāpātāt /</l>\n<l>tasmāt na hi śāstrāśrayā vādā bhavantīti svapnavilāpaḥ ityarthaḥ //33 //</l>\n</lg>\n\n</div>\n<div>\n\n<p>// pariśuddhiḥ //</p>\n\n<p>iha pratijñārthaḥ sarvathaiva kathāsu nopayujyate, arthopalabdhyā yukto 'pyanyathaiva labdhaḥ? ādye vipratipattimapi na vibhāvayet /\navibhāvayaṃśca tāṃ kathamiva prativadet? aprativadataśca vacanaṃ kathaṃ kathāśarīratāmiyāt? tathā ca kathakaḥ kathaṃ nigṛhyeta, nigṛhnīyād veti na saṃpratītirnaca vijayo gardabhīkṣīramathanavadanarthakaḥ prayāsaḥ /\nnāpi dvitīyaḥ, sa hi vivādād vā avayavāntarād vā? vivādādapi vyavahitād vā, avayavāntaraikavākyatāpannād vā? avayavāntarādapi sākṣād vā, ākṣepato veti? na tāvadādyaḥ, āsatteḥ abhāvādekavākyatvānāpatteḥ /\nāpattau vā āntarālikāsādhanāṅgavacanena nigṛhyeta /\nanigrahe vā paraḥ paryanuyojyopekṣaṇamāsādayet /\ndvitīye tvavivāda eva /\nvayamapi hi parābhyupetapakṣaviparītāṃ koṭimupanīya tatsiddhaye 'vayavāntaramabhidadhyāditi brūmaḥ /\nna hyevaṃbhūtakoṭyupadarśanavyatirekeṇa pratijñāyāḥ śṛṅgamasti /\nnāpi tṛtīyaḥ, na hi hetvādibhiḥ caturbhiḥ pratijñārtho 'bhidhīyata iti vakṣyāmaḥ /\nnāpi caturthaḥ, sa hyapekṣākāle vā, anyadā veti /\ntatra prathamamurarīkatyāha---tathāhīti /\nyad bubhutsante yadeti śeṣaḥ /\npratipannavivādaviṣayā hi tannirṇayaheluṃ</p>\n\n<p>sādhanamanububhutsāmahe /\nna tu tannirṇayahetubhūtasādhanāvabodhavanato vivādaviṣayaṃ nirṇayasya nirṇeyarūpamantareṇa nirūpayitumaśakyatvāt /\ntadanirūpaṇe tatsādhanasyāpi tathātvenāśakyanirūpaṇatvāt /\nanirūpitasya caiṣitumaśakyatvāt /\ntathā ca tasyaiva prathamābhidhāne prāpte 'nyasyābhidhānānavakāśāt ākṣepasyāpi kuto 'vakāśa iti? nanvapekṣitānabhidhāne 'pyapekṣitaṃ kurvāṇaḥ kathamavavadheyavacano nāmetyata āha---yathā ceti /\nyatrāpekṣitamanyathāpi śakyasaṃpādanam, tatrāpi tadanabhidhāne viparītabuddhiḥ kimaṅgaḥ yatra vacanenaivāpekṣitasiddhirityarthaḥ anyadeti pakṣamupasthāpayati /\nyat kṛtakamityādi /\ndūṣayanti---na parasparāśrayaprasaṅgāditi /\nyo hi yena yat sādhayitum udyataḥ sa tatsāmagrīmapratikūlayanneva tathā kartumarhati /\nyathākālamapekṣitāmidhānaṃ ca vākyasāmagrī, tadanādare tūdāharaṇīyodāharaṇakramaniyamamapi nādriyeta, pratipādyāpekṣāniyamānurodhena tatra tatheti cet? tadihāpi samānam /\ntathā ca tatkālātikrameṇākṣepo 'pi nopayogī, śiromuṇḍanāntaraṃ nakṣatraparīkṣāvat /\nupayogo vā parasparāśrayaprasaṅgaḥ ayakṣārādhanasādhyadhanena yakṣārādhanavadityarthaḥ /\nkatha tarhi,</p>\n\n<p>mantrāyurvedaprāmāṇyavacca tatprāmāṇyam /</p>\n\n<p>ityādau pratijñāmanabhidhāyaiva udāharaṇādyupādānamityata āha---na ceti /\ntathāpi hetvabhidhānena kiṃ tatsvarūpasyopanayenaiva sākṣādabhidhānādityata āha---anityaḥ śabda iti tvapekṣita ukta iti /\ntatrāpyākāṅkṣaiva vijayate /\nna hyanityaḥ śabda ityukte kṛtakatvānityatvavyāptau vā kṛtakatvasya vā śabdadharmisaṃbandhe śroturākāṅkṣā kiṃ nāma kuta etatpratipattavyamiti syāt /\niyaṃ cāpekṣāsādhanatvābhivyañjakavibhaktyantebhyaḥ kṛtakatvādityādipadebhya eva nivartata ityarthaḥ /\nata eva gamakatvādetasya mārgasya sarvaśāstrakārā evamevopādadate /\nsaugato 'pi hi</p>\n\n<p>mānu tu dvividhaṃ meyadvaividhyāt //</p>\n\n<p>asanto 'kṣaṇikāḥ tasyāṃ kramākramavirodhataḥ //</p>\n\n<p>iti pratyakṣaraṃ pratijñāhetū upādāya vyavaharati /\n<lg>\n<l>kathāyāṃ tu paravañcanārthaṃ tāvupekṣate /</l>\n<l>śāstraṃ tadviti cet /</l>\n<l>atha śāstre kimanarthakamabhidhīyate? tatrāsti vā pratijñādeḥ kiñcit prayojanamiti? ādye, sādhu paravyutpādakatvamasya nirarthakaṃ pralapataḥ /</l>\n<l>dvitīye tu śabdoccāraṇasya nārthagaterapyadhikaṃ prayojanaṃ nāma, prathamopakrame vivaraṇaśaṅkāyā apyabhāvāditi //</l>\n</lg></p>\n\n<p>nanu sāmānyalakṣaṇamantareṇa na viśeṣalakṣaṇāvasara ityata āha---śrutyarthābhyāmiti /\nsādhyate niścīyate 'neneti /\nnatvevaṃ sati liṅgamuktaṃ syāt /\ntathā ca kathaṃ vākyāvayava ityata āha---yadyapīti /\nnanvalamupalakṣaṇena yāvatā vacanameva sādhanamastu, sādhyate pratipādyate tenāpi hi svārtha ityata āha---yadi tviti /\nevaṃ hi sādhyasādhanaṃ sādhyapratipādakaṃ vacanamityarthaḥ /\ntathā ca pratijñaiva hetuḥ syāt /\natha sādhyapadaṃ vihāya sādhanaṃ pratipādakaṃ vacanamityarthaḥ, tatrāha---atheti /\ntadetadarthāntarāvivakṣāyāṃ dūṣaṇamuktam /\nyadi tvevaṃ kriyeya liṅgapratipādanadvāreṇa sādhyasādhanaṃ niścāyakaṃ vacanamiti /\ntadā aśrutādhyāhāraḥ /\nudāharaṇasādharmyāditisahitasya tvavyāptiralābho vā sāmānyalakṣaṇasyeti draṣṭavyam /\nevaṃ ca vyākhyāne</p>\n\n<p>vacanapadamasūtrasthameva ṭīkākṛtā svayamupanīyavirodhātivyāptī kutaḥ śaṅkite iti śaṅkā nivartate /\nnanu tathāpyupanaye prasaṅga ityata āha---upanayādapīti /\nsādhyasādhanavacanamityatra hi sādhanatvaviśiṣṭārthavacanam ityartho gamyate /\nna copanayaḥ /\nkoṣṭhagatyā tathābhūtārthagocaro 'pi tathābhūtamabhidhatte, sādhanatvābhivyañjakavibhaktiviśeṣaśūnyatvāt /\nata eva kuta ityākāṅkṣā /\ntathācāyaṃ kṛtaka ityasmānna nivartate, api tu kṛtakatvādityasmādeva /\ntarhi kiṃbhūtamupanayāt pratīyata ityata āha---kiṃ tviti /\nsvaniṣṭhaṃ sādhanatvādidharmarahitam /\nkutaḥ? prātipadikārthapradhānatayā /\n<lg>\n<l>tatparatayā tāvanmātrābhidhāyakavibhaktimataḥ prayuktatvāditi śeṣaḥ /</l>\n<l>etaduktaṃ bhavati, na hi hetuvadupanayo 'pi kuta ityākāṅkṣāyā pravartate, api tūdāharaṇena vyāptau pradarśitāyām /</l>\n<l>bhavatu tāvadetat, tathāpi prakṛto vivādaviṣayaḥ kiṃ vyāptadharmaviśiṣṭo na vetyapekṣāyāṃ sā ca tathā cāyaṃ kṛtaka ityanenaiva paraṃ nivartyate, na tu kṛtakatvādityanena /</l>\n<l>tasmānna hetūpanayayorarthato rūpataḥ prayojanato vā saṃkara ityarthaḥ //</l>\n</lg></p>\n\n<p>nanu ca vacanalakṣaṇāyāṃ yadyapi jñāner'the vā na prasaṅgaḥ, tathāpi sādhyasādhanamiti kṛtakatvamatra heturityādau vacana eva prasaṅgaḥ /\netasyāpi tathābhūtārthapratipādakatvādityata āha---nyāyavākyeti /\nanenākāṅkṣaupayikatā</p>\n\n<p>darśitā /\nna ca kuta ityākāṅkṣāyāṃ sādhyasādhanamiti vā kṛtakatvaṃ heturiti vā vacanamaupayikam /\nato naivaṃbhūteṣu prasaṃga ityarthaḥ /\ntena viśeṣaparatvena heturiti lakṣyanirdeśo nānupapanna iti śeṣaḥ /\nviśiṣṭavidhānasyeti /\nna kvacit pradeśo sādharmyaṃ hetulakṣaṇatvena vihitam, yeneha saviśeṣaṇatayā viśeṣaṇamātropasaṃkrānto vidhiḥ syāt /\nnāpyatra viśeṣaṇaśūnyasyaiva sādharmyasyopādānam yena tāvanmātragocaro vidhirbhavet, parasparasvatantrobhayarthatve vākyabhedācca /\n<lg>\n<l>tasmāt ananyagatikatayā lohitoṣṇīṣavad viśiṣṭavidhirevāyam /</l>\n<l>tathā ca alohitoṣṇīṣavadanudāharaṇasādharmyasyārthasiddhaḥ pratiṣedha ityarthaḥ /</l>\n<l>pakṣāntaramāheti /</l>\n<l>abhyupagamasyāpyaviśiṣṭasādharmyamātravidhone 'pi na doṣa iti bhāvaḥ //</l>\n</lg></p>\n\n<p>nanu yadyaviśiṣṭavidhānenaiva prakṛtasiddhiḥ, kimudāharaṇagrahaṇena? na cet kimaviśiṣṭavidhānenetyata āha---sādharmyādityata iti /\nparisaṃkhyā atiprasaktinivartanamapākariṣyati /\ntadudāharaṇapradarśanena parisaṃkhyāyakaṃ hetvābhāsalakṣaṇam /\nparisaṃkhyā parivarjanabuddhiḥ /\nviśeṣato jñātānāṃ teṣā svavākye parivarjanādimukhena bhavatvityetadarthamarthalabdhamapi kaṇṭhoktyābhidhīyate /\ntallakṣaṇamityarthaḥ /\nna vidhāyakaṃ na sarvathaivālabdhavidhāyakamityarthaḥ /\nsugamo dignāgabhaṅgaḥ /\nhetāvudāhartavye pratijñoktiḥ kimarthamityata āha---atreti /\nudāhṛte hetau lakṣaṇaṃ yojayituṃ hetvarthe ca vivecayitavye prasaṅgāt pratijñārthaṃ vivecayitumiti bhāvaḥ /\ntathāpi pradhvaṃsasya nānātvāt jātyāderupasaṃgrāhakasya vā bhāvāt kathaṃ vyāptyādisiddhiḥ? upalakṣyābhedamātreṇa ca tatsiddhau kuṇḍalavatā devadattena sādhyo vyavahāro daṇḍavatāpi sādhyetetyata āha---virodhīti /\nyathā hyabhāvamātrasya bhāvapratiyogitayaivaupādhikasāmānyasaṃbandhādekavyavahārahetutvaṃ tathā tadviśeṣasyāpi pūrvāparetarerāśrayāntarabhāvapratiyogitayā tattadvyavahārāvirodha ityarthaḥ /\nna caivaṃ labdhotpattinīti /\nsarvatra hi dhātvarthoparaktā bhāvanā ākhyātārthaḥ /\nbhāvanā ca kārakavyāpāraḥ /\nutpadyate ghaṭa ityatra tu ghaṭo na kārakamasattvāt /\ntataśca akārakasyaiva kārakairatyantasannidhestathopacāro vā kārakāṇāmeva kāryaśabdopacāro vā /\n<lg>\n<l>ubhayathāpi vyāpārāveśasamaya evākhyātaprayogo na tu dhātvarthamātrāveśasamaye /</l>\n<l>na hi pakve dhātvarthamātramupādāya pacyata iti prayujyate lokaiḥ /</l>\n<l>tat kasya hetoḥ? vyāpārāveśābhāvāt /</l>\n<l>tathehāpīti //34 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<p>nanu na sapakṣatābhāvo 'tra sūtre śrūyate, nāpyārtho 'vadhāraṇasya ca vyāptyā /\npakṣe sattvenopapatteraikāntikaṃ sapakṣe sattvaṃ mā prasāṃkṣīt /\npākṣikaṃ tu prasaktameva /\ntathā ca kevalavyatirekilābhe 'pi nānvayavyatirekī nirākṛtaḥ /</p>\n\n<p>evaṃ sapakṣābhāve 'pi pakṣavyāpakasya vipakṣaikadeśavṛttestadavasthaiva prasaktirityāha---tathāpīti /\nudāharaṇenaivetyavadhāraṇasya pakṣavyāptiparasya sapakṣābhāvapradarśanaudāsīnyamāviṣkartumanityo mūrtatvādityudāhṛtam /\nvastutastu, nedaṃ nirātmakaṃ jīvacchīrīraṃ māṃsādimayatvāt ityasaṃkīrṇamudāharaṇaṃ draṣṭavyam /\netaddvayamapi nirākarta vaidharmyameva codāharaṇeneti pūrvāvadhāraṇena pakṣavyāptau labdhāyāṃ vaidharmyamevetyanena sādharmyarūpatā nirākṛtāvayamarthaḥ syāt /\npakṣasya vyāpako dharmastaditaravaidharmyarūpa eveti tathā cebhayorapi kaḥ prasaṃgaḥ? kevalamasādhāraṇaḥ prasajyate /\n<lg>\n<l>sa ca vipakṣodāharaṇeneti viśeṣayatā sapakṣābhāvapradarśanena nirastaḥ /</l>\n<l>yadi hi sati sapakṣe anvayo vivakṣitaḥ tadā tathā vaidharmyādityanārabhyameva, pūrvalakṣaṇenaiva gatārthatvāt /</l>\n<l>vyatirekaśced vivakṣito vipakṣeṇeti vyartham /</l>\n<l>tasmād vaidharmyāvadhitayā upāttaṃ vipakṣapadaṃ sapakṣābhāvapratipattiphalamevetyarthaḥ //</l>\n</lg></p>\n\n<p>nanu tathāpi vaidharmyādityatra tathāśabdārtha udāharaṇeneti /\nudāharaṇaṃ ca sapakṣo 'pi bhavatīti kathaṃ viśeṣalābha ityāśaṅkya vyācaṣṭe---vipakṣeti /\nvyākhyānato viśeṣapratipattirna hi sandehādalakṣaṇamiti bhāva iti tatra tatroktamityarthaḥ /\nnanvavadhāritakāryasvabhāvor'thaḥ kevalavyatirekisādhyo 'nyathātiprasaṅgāditi vakṣyati, tathābhūtaścātra prāṇādyapekṣayā prayatnaḥ /\ntasmiśca sādhye sidvāsādhanaṃ vyatirekyasaṃbhavaśca svaśarīre prāṇasya prayatnapūrvakatvāvadhāraṇena svapakṣānvayasyāpi saṃbhavādityata āha---prāṇādineti /\ntathāpyasmadāyatte śabdaprayoge kiścityavācakaṃ prayokṣyāmaha ityata āha---prāṇādikāraṇecchādikāraṇarahitamiti /\nparaśarīre pakṣapraviṣṭe hetusiddhyarthaṃ vipakṣībhūte ca ghaṭādau sādhyarahite hetuvyatirekasiddhyarthaṃ tathoktamityarthaḥ /\nnanvicchādisamavāyikāraṇavirahaniṣedhena tadvatvaṃ sidhyet /\ntathā ca punarapi nātmasiddhiḥ /\nna ca kevalavyatirekī tāvanmātrasyānvayenaiva siddherityata āha---yaśceti /\nanvayinā hi tatkāraṇamātraṃ siddham, anena tu tadeva pṛthivyādivilakṣaṇaṃ sidhyatīti na niravakāśo vyatirekī /\nna ca nātmasiddhiḥ tathābhūtasya tasyaivātmaśabdavācyatvādityarthaḥ /\ngṛhītāvinābhāvo hītyādīnā vyāptyasiddhirdarśitā /</p>\n\n<lg>\n<l>pakṣadharmatāsiddhirapyanayaiva diśohanīyā /</l>\n<l>jijñāsitadharmaviśiṣṭasya pakṣatvāt, sandigdhasya ca jijñāsyatvāt viśeṣasmaraṇe ca saṃśayāt, anupalabdhacare ca tadabhāvāditi //</l>\n</lg>\n\n<p>dvidhā hi prakṛtavyatirekigatiḥ, kāryaṃ kāryavattā ca /\ntatra kāryamanumānalakṣaṇe darśitam /\ntad yathā, icchādayo dravyāṣṭakātiriktadravyāśritāḥ, tadanāśritatve sati kāryatvāditi /\niha tu kāryavattā darśitā nedaṃ nirātmakaṃ jīvaccharīraṃ necchādisamavāyikāraṇībhūtadravyaviśeṣarahitamityarthaḥ /\nicchādimattvāt icchadirūpakāryavattvādityarthaḥ /\ntadetadubhayamatraivāntarbhāvya vyutpādayan prathamatastāvat kāryaṃ pradhānīkṛtyāha---ayamarthaiti /\nicchādikāryāḥ santastān gamayanti /\nte 'pyanityatayā kāryā iti śeṣaḥ /\nkiṃ cāta ityāha---akṣaṇikatva iti /\nhetorviśeṣaṇāsiddhiṃ nirākaroti---śarīrendriyeti /\nna śarīrendriyamanaḥsvanyatamasminnete samavayanti, mānasaikapratyakṣatvāditi niṣedhe satītyarthaḥ /\n<lg>\n<l>niścodyaścaiṣa kevalavyātirekī /</l>\n<l>evaṃ prathamamupapādya tadīyāprasiddhaviśaṣaṇatvasaṃśayānupapattī sādhāraṇanyāyena nirākurvanneva dvitīyamupapādayati---tadasyeti /</l>\n<l>etacca tatraiva sphuṭīkṛtam /</l>\n<l>nanu yadi nāma sāmānyata icchādisamavāyikāraṇamātravyāvṛttirghaṭādau pratipannā kimāyātaṃ nairātmyasyetyata āha---nirātmakaśabdenāpīti //</l>\n</lg></p>\n\n<p>evamarthagati pariśodhya vārttikaṃ yojayitvā dvatīyaṃ pradhānīkṛtyāha---etaduktaṃ bhavatīti /\nśaṅkate---na</p>\n\n<p>cetir /\niśvarānumāna iva pakṣadharmatāvalenaiva vivakṣito viśeṣaḥ setsyatītyarthaḥ /\nnanvanvayinā viśeṣaṃ sādhayatā kevalavyatirekiṇaḥ kiṃ khaṇḍitam, yenāyaṃ tasmin sambhavatyevodāste, khaṇḍane vā, atha tenaiva viparyayasyāpi vaktuṃ sukaratvādityata āha---ṛjumārgeṇeti /\nvyāptirhi siddhimārgaḥ /\ntasyāparivarta eva ṛjutvam, parivartastaṃ vakratetyarthaḥ pariharati---kāraṇamātrasyeti /\nuktamatra yathāsminnarthe pakṣadharmatā na prabhavati /\nābhiprāyikohyarthastadgocaraḥ /\n<lg>\n<l>sa cābhiprāyeṇa vyāpyate, yatsiddhimanyareṇa śabdārthaḥ pratyetuṃ na śakyate /</l>\n<l>na ca dravyāṣṭakātiriktamapratītya teṣāṃ samavāyikāraṇameva pratyetuṃ na śakyate /</l>\n<l>na hīcchādīn prati pṛthivyāḥ samavāyikāraṇatve teṣāṃ tadvattā abhidhīyamānā virudhyate /</l>\n<l>yathā dvyaṇukādikāraṇajñāne teṣāṃ paridṛṣṭasāmarthyakārakaprayoktṛlakṣaṇakartṛpūrvakatvaṃ śabdopāttamityarthaḥ //</l>\n</lg></p>\n\n<p>punaḥ śaṅkate---pariśeṣāditi /\nāśritatvaṃ tāvadeteṣāmanvayina eva siddham /\ndravyāṣṭakāśritatvaniṣedho 'pyanvayina eva sidhyati /\ntatkimaparamavaśiṣyate yatkevalavyatirekiṇā setsyatītyarthaḥ /\nuttaram---sa eveti /\nayamarthaḥ /\npūrvasmād āśritatvaṃ siddhaṃ tadanyasmādapi dravyāṣṭakānāśritatvam /\ntadatiriktārthāśritatvasiddhistu naikasmādapi /\ntadabhāve cānayorapi varodha eva /\n<lg>\n<l>tasmādarthād aṣṭātiriktāśritatvasiddhiḥ sa cārthastāvannānvayaḥ /</l>\n<l>na hi dravyāṣṭakānāśritatve sati yadāśritam, tadatiriktadravyāśritamityastyanvayaḥ /</l>\n<l>vakroktikaścānvayī, kevalavyatirekiprapañca e vivakṣābhedāt /</l>\n<l>tasmāt vyatireka evārthaḥ, tadvān pariśeṣo vyatirekīti suṣṭhūktam //</l>\n</lg></p>\n\n<p>idānīṃ viśeṣaṇasiddhaye pramāṇaṃ sūcayati---yadi hīti /\nviparyayeṇa prayogaḥ /\nśarīrendriyāṇi necchādisamavāyikāraṇāni bhūtatvād ghaṭādivaditi /\nnanu yatra dravyāṣṭakātiriktadravyāśritā iti pratijñā, tatra yuktametat /\nyatra tu nedaṃ nirātmakamiti tatra nirātmakaśabdenāpi ayamevārtha ucyata iti vadatā icchādisamavāyikāraṇavirahaniṣedha eva pratijñārthaḥ svīkṛtaḥ /\ntathā ca kathamaṣṭadravyātiriktecchādisamavāyikāraṇavattā śarīrasya ityāśaṅkāmupasaṃharanneva pariharati---tasmāditi /\natrāpi pṛthivyādivilakṣaṇecchādisamavāyikāraṇavat jīvaccharīramiti pratijñārthaḥ /\ntatsamavetecchādikāryavattvāditi hetvarthaḥ /\nnanu</p>\n\n<lg>\n<l>tathāpi---bauddhaṃ prati siddhasādhanaṃ bhavatyeva, so 'pi pṛthivyādyatiriktamevecchādīnām upādānamicchatītyata āha---na caiṣāmiti /</l>\n<l>sthairye satīti śeṣaḥ //</l>\n</lg>\n\n<p>nanu tathāpi ghaṭādibhyo nirātmakebhya icchādivyatirekaḥ kiṃ tathābhūtadravyavyāvṛttikṛtaḥ? kiṃ vā bhūtānāmeva pariṇatibhedavyāvṛttikṛta iti sandigdhopādhikatvādagamaka evetyata āha---yathā ceti /\nvyatirekamukheṇāpīti /\nyadi sādhyenāsya kvacidapyanvayo nāsti, tadā viruddha evāyamityarthaḥ /\nna svābhāvikamiti /\nna vayamasyopeyamanvayaṃ vyāsedhāmo 'pi tūpāyamityarthaḥ /\ntathāpi nāsyānvayino bheda upeyabhūtenāpyanvayenānvayitvādityata āha---etāvataiveti /\nnanu vastutaḥ sādhyadharmavāneva dharmī sapakṣaḥ /\n<lg>\n<l>sa ca tathājñāto vyavahriyate param /</l>\n<l>tataśca tadanvito 'pi heturanvayavyatirekyeva /</l>\n<l>ajñaistu tathā na vyavahriyata ityanyadetaditi śaṅkate---na ca pakṣa eveti /</l>\n<l>vyavahāreturanvayaścintyate, na tu vyavahārya ityāśayavān pariharati---jijñāsiteti //</l>\n</lg></p>\n\n<p>nanu yadyasya sapakṣavyatirekāpratiṣedhaḥ, kathaṃ nāsādhāraṇyam? tatpratiṣedhaścet kathaṃ nānvayaḥ? atha tatpratiṣedhe 'pi tāvanmātramave nānvayaḥ, evaṃ tarhi sapakṣavat pakṣe 'pi nairātmyapratiṣedhe 'pi nātmasadbhāva iti parākṣepaṃ parihṛtya tadgranthaṃ paṭhati śarīrādiṣviti /\n<lg>\n<l>vipakṣe hi sati sata eva kasyacid vyatirekaḥ pratīta iti pramāṇena pratīta iti pratipāditam /</l>\n<l>tasya ca pramāṇapratītasya vyatirekasya pakṣe 'pi satyeva niṣedhaḥ pramāṇena kriyata iti yuktā niṣedhalakṣaṇā vidhisiddhiḥ /</l>\n<l>sapakṣastu na kenacit pramāṇena pratīta iti na tatrānvayavyatirekatanniṣedhāḥ paramārthataḥ kenacitpramāṇena śakyate pratyetum /</l>\n<l>tatkathaṃ vidhiniṣedhayoranyataraprasaktirityarthaḥ //</l>\n</lg></p>\n\n<p>sapakṣāvyatirekī cet sapakṣavyatirekaniṣedhāvanityarthaḥ /\nanvayī sapakṣānvayī /\nathaivamapi nānvayī, api tu vyatirekyeva /\natha sapakṣavyatirekaniṣedhasyāpi vyatirekaniṣedhamātraparyavasāyitayānvayāparyavasānāditi manyase, tadā pakṣe 'pi nairātmyaniṣedhe 'pi tāvanmātraparyavasāyitayā na sātmakatvaparyavasānamiti vārttikārthaḥ /\ntadetannirākṛtam</p>\n\n<p>avastuni pāramārthikavidhiniṣedhānabhyupagamāt /\ntathāpi svavacanavirodhapratihatametadityata āha---etaccāsmābhiriti /\nna tasya vyatirekavyabhicāro 'pi tasya vyatirekadharmatayā tadabhāve 'nupapatterityarthaḥ /\npariharatītyādi /\nvyabhicāravadavyabhicāro 'pi taddharma eva so 'pi kathaṃ tadabhāve bhavedityarthaḥ /\ntato vyāvṛttyabhāveneti vyāvṛttinirūpaṇābhāvenetyarthaḥ /\n<lg>\n<l>āgāmivārttika bhramanirāsārthaṃ sphuṭamapi vyācaṣṭe---atra ceti /</l>\n<l>bhramaṃ nivārayati---na punariti /</l>\n<l>nanvetāvatyeva sūtrārthe ko doṣaḥ syādityata āha---tathā satīti /</l>\n<l>śeṣamanumānalakṣaṇa iti sapakṣe siddha ityādi vṛttipadāntaradūṣaṇaśeṣam //</l>\n</lg></p>\n\n<p>sautrāntiketi vaibhāsikamatavyudāsārtham /\ntanmate nityasyāpyākāśāderakāryasyāpi saṃbhavāt /\nyadāhuḥ</p>\n\n<p>ākāśaṃ dvau nirodhau ca trayametadasaṃskṛtam</p>\n\n<lg>\n<l>iti /</l>\n<l>sadṛśakṣaṇa sabhāgasantānalakṣaṇanirodhabhedena nirodhau dvau vināśau yayorapratisaṃkhyāpratisaṃkhyānirodhāviti paribhāṣā //</l>\n</lg>\n\n<p>atra dignāgena</p>\n\n<p>sapakṣe sannityādinā</p>\n\n<p>hetutadābhāsān, tadudāharaṇārthaṃ</p>\n\n<p>nityānityetyādinā</p>\n\n<p>sādhyavargaṃ</p>\n\n<p>prameyetyādinā</p>\n\n<p>sādhanavargaṃ</p>\n\n<p>sapakṣaḥ khaṃ ghaṭo buddhirviyadgaganamambaram //</p>\n\n<p>taḍidvyomnī taḍitkumbhau paramāṇurviyat tathā //</p>\n\n<p>iti sapakṣavargaṃ</p>\n\n<p>kumbho viyat taḍidvyomnī ghaṭaḥ kumbhastaḍiddhaṭau /</p>\n\n<p>kumbho vayad ghaṭo buddhirvipakṣo 'sya yathākramam //</p>\n\n<p>iti vipakṣavargaṃ prapañcya</p>\n\n<p>tatretyādinā</p>\n\n<lg>\n<l>heturnirdhāritaḥ /</l>\n<l>tatra prapañcaṃ vihāya yāvanmātreṇa heturnirdhāryate tāvadupanyasyati---atreti //35 //</l>\n</lg>\n\n<l>sādhyasādharmyāttaddharmabhāvī dṛṣṭānta udāharaṇam //36 //</l>\n\n</div>\n<div>\n\n<p>// pariśuddhiḥ //</p>\n\n<lg>\n<l>prayoge kiṃ sautra eva kramo grāhyaḥ, kramāntaraṃ veti sandehamudāharaṇasya prayojanaṃ darśayan nivārayati---hetāviti /</l>\n<l>yato nāvyāpto nāpratītavyāptiko hetubhāve vyavatiṣṭhate sādhyasiddhāvekāgrībhavati, ato vyāpterbubhūtsitatvāt saiva pratipādayituṃ yujyata iti śeṣaḥ /</l>\n<l>tathāpyudāharaṇasya ko 'vasara ityata āha---na ceti //</l>\n</lg>\n\n<p>pratītasāmarthyaṃ hi sādhanaṃ sādhye upanayanti /\nna tūpanīya paścāt sāmarthyaṃ jijñāsanta iti sarvalokasiddhamiti saṃgatisaṃkṣepaḥ /\ntathāpi sāmānyalakṣaṇavibhāgau vinā nāvasaro viśeṣalakṣaṇasyetyata āha---sūtramitīti /\nnanūdāharaṇopalakṣaṇamaprakṛtamapi kasmādupādīyate? kasmācca vibhyatā lakṣaṇaṃ prakṛtamapahīyata</p>\n\n<p>ityata āha---dṛṣṭānta iti /\nprakṛtalakṣaṇasiddhyarthamevopalakṣaṇābhidhānamiti nobhayadoṣa ityarthaḥ /\nanenetyādinā vyavacchedyasamānāsamānajātīyapradarśanaṃ sūcitasāmānyalakṣaṇābhiprāyam /\ntacca dṛṣṭāntavacanam udāharaṇamiti draṣṭavyam /\nviśeṣalakṣaṇapakṣe tūdāharaṇaviśeṣo lakṣyaḥ /\nudāharaṇaṃ sapakṣodāharaṇamityarthaḥ /\nśeṣaṃ lakṣaṇam /\n<lg>\n<l>tena hi samānajātīyād vipakṣodāharaṇād vijātīyācca pratijñāderidaṃ vyavacchidyata iti boddhavyam /</l>\n<l>viśeṣalakṣaṇaṃ ca śrautam /</l>\n<l>tadvyākhyānabhāṣyamanūdya vyācaṣṭe---sādhyeneti /</l>\n<l>tena tādṛśena dṛṣṭāntena sādhanadharmaprayuktasādhyadharmavatā upalakṣitaṃ viṣayatayā tadviṣayaṃ vacanamudāharaṇaṃ sapakṣodāharaṇamityarthaḥ //</l>\n</lg></p>\n\n<p>yasmādityādivārttikaṃ yadyapi ke 'pi nānumanyante, tathāpi vākyaśeṣabhūtenāpyanena bhavitavyamiti manyamānaḥ tadantarbhāvyaiva śaṅkāmutthāpayati---yasmāditi /\niyaṃ cāśaṅkā tairāgāmivāvārttikaṃ dṛṣṭvā sādhyenaivetyavadhāraṇākṣepiketi buddham /\ntacca mandaprayojanam, hetulakṣaṇarītimatidiśataiva tatprayojanasya darśitaprāyatvāt /\nmā bhūccāvadhāraṇasamarthane 'pi taddharmabhāvigrahaṇānarthakyaśaṅkāśeṣasthitiriti matvā vyācaṣṭe---avadhāraṇeti /\ntathāpi śaṅkānurūpaṃ nottaramityata āha---śiṣyopādhyāyeti /\nayamarthaḥ /\nsādhyenaiva</p>\n\n<p>sādharmyamiti viśeṣyasaṃgata evakāro 'nyayogaṃ vyavacchinatti, na tu sādharmyasyāprayojakatvamapi /\nna ca pakṣasapakṣābhyāmanyena maitratanayatvāderyogaḥ sandigdho 'pi /\nna ca pakṣo 'pi vipakṣa iti tatra tatra darśitameva /\nsādharmyamevetyayamapi viśeṣaṇasaṃgata evakāro 'yogaṃ vyavacchindyāt, na tu tasyāprayojakatvamapi /\nna hyaprayojakasyāyogavyavacchedo virudhyate /\nprayojakatāyāṃ tu darśitāyāṃ tathābhūtasyāyogavyavaccheda prakṛtasiddhiḥ /\nevaṃ ca sati prathamamavadhāraṇaṃ mandaprayojanamapi paraśucchedyatāṃ ko vā nakhacchedye sahiṣyata iti nyāyena darśitam /\naprayojake tūdāhartavye anaikāntikodāharaṇaṃ dvayorapyubhayakoṭisparśāviśeṣāditi /\nnanvevaṃ sati hetulakṣaṇaṃ nyūnamaprayojakāvyudasanādityata āha---hetulakṣaṇe tviti /\n<lg>\n<l>ubhayavikalapradarśanenāśrayavikalamapi pradarśitaprāyam /</l>\n<l>yathā, yat kramayaugapadyarahitaṃ tadasat /</l>\n<l>yathā vājiviṣāṇamiti /</l>\n<l>evamarthadvārakamudāharaṇābhāsacatuṣṭayaṃ darśayitvā śabdadvārakaṃ dvayaṃ darśayituṃ pīṭhamāracayati---pañcamīti //36 //</l>\n</lg></p>\n\n<l>tadviparyayādvā viparītam //37 //</l>\n\n</div>\n<div>\n\n<p>// pariśuddhiḥ //</p>\n\n<p>savyākhyānaṃ parivartitapadam /\nudāharaṇaṃ vipakṣodāharaṇam /\nyadyapyataddharmabhāvitvāt sādhyavaidharmyavān dṛṣṭānta udāharaṇamiti vyatyayo yujyate, tathāpyārjavānurodhād yathāśruti vyācaṣṭe---sātmakatayeti /\nata eva padāni vibhajya saṃkalitamarthamāha---etaduktaṃ bhavatīti /\natrāpi sādhyasādhanobhayāvyāvṛttā āśrayavikalaśceti /\narthadvārakamābhāsacatuṣṭayaṃ vyudastam, yathā nityaḥ śabdaḥ śrāvaṇatvāt /\nyat punarna nityaṃ tadaśrāvaṇaṃ dṛṣṭam, yathākāśam, yathā dhvaniḥ, yathā śabdatvam, yathā śaśaviṣāṇamiti /\nśabdadvārakaṃ ca dvayamanupadarśitavyāvṛttikam, viparyayopadarśitavyāvṛttikaṃ ceti /\nyathā nedaṃ nirātmakaṃ jīvaccharīramicchādimattvāt, ghaṭavaditi /\nyat punaricchādimanna bhavati, tannirātmakaṃ thā ghaṭa iti ceti /\nsūtrasthaśceti /\nsamuccaye svarūpasamuccaye /\nna kevalaṃ sādhyasādharmyāt taddharmabhāvī dṛṣṭānta udāharaṇam, api tu tadviparyayād viparītaṃ cetyarthaḥ /\nna punarviṣayasamuccaye /\nekasmin viṣaye nirapekṣatvasāpekṣṭvābhyāṃ vṛttirvikalpasamuccayau /\nna caivamatra /\nkutaḥ vyatirekiviṣayatvād</p>\n\n<p>vaidharmyodāharaṇasyeti /\n<lg>\n<l>mātreti pūraṇīyam /</l>\n<l>upalakṣaṇaṃ caitat, anvayiviṣayatvāt sādharmyodāharaṇamātrasyetyapi draṣṭavyam /</l>\n<l>tathāpyanvayavyatirekiviṣayatayā samuccayavikalpau bhaviṣyataḥ, yathā bhāṣyakṛdudāharaṇamityāśaṅkānirākaraṇavārttikaṃ yojayitumāha---atreti /</l>\n<l>sarvatra hi anvayapūrvikaiva vyatirekapratipattiḥ, pratiyoginirūpaṇamantareṇābhāvasyānirūpaṇāt //</l>\n</lg></p>\n\n<p>iyāṃstu viśeṣaḥ kevalavyatirekiṇi sāmānyato 'nvayavyatirekiṇi tu viśeṣato 'pi /\nyathā ca kevalavyatirekī satyapi sāmānyānvaye na tenopasaṃhartuṃ śakyaḥ, tathoktam /\nanvayavyatirekiṇā tu vyatirekopasaṃhāreṇa yāvānarthaḥ sādhyaḥ, tāvānanvayopasaṃhāreṇaiva siddhaḥ ityadhikaṃ tāvat tadabhidhānam /\npunaruktaṃ ca /</p>\n\n<p>niyamavatoranvayavyatirekayorekatarasiddhāvanyatarasiddherarthāpannatvāt /\nyadyevam, kevalavyatirekiṇyapi tarhi vyatirekasiddhāvanvayasiddhiḥ apyarthāt /\ntathā ca na kevalavyatirekīti /\nsatyam, sidhyatyanvayo na tu sapakṣe, kiṃ tu pakṣa eveti viśeṣaḥ /\nsa copeyo nopāya ityuktam /\nnanvanvayavyatirekiṇo 'pi pakṣādeva vyatirekapratyayo mā bhūdityetadarthaṃ vipakṣe niyamo darśayitumucitaḥ /\nna, tatra hetūpasaṃhāreṇaiva śaṅkāyā nivartitatvāt /\nnanvevaṃ sati kevalānvayinyapi arthād vyatirekasiddhiprasaṅgaḥ /\ntathā ca na kevalānvayīti cet---na, aviśeṣavidhitvāt /\nyatra hi sapakṣataditarau staḥ, tatra viśeṣavidhau śeṣaniṣedho gamyate, yathā nityānityapratītau /\n<lg>\n<l>anitya eva kṛtakatvamityukte arthād gamyate na nitya iti /</l>\n<l>na cābhidheyānabhidheyakoṭidvayasaṃbhavo, yato 'bhidheya eva prameyatvamityukte gamyatāṃ nānabhidheya iti /</l>\n<l>ata evānvayavyatirekiṇi vyāpyavyāpakayoranyayogāyogavyavacchedena vyāptinirūpaṇam /</l>\n<l>kevalānvayini tu vyāptikriyāmupādāyātyantāyogavyavacchedeneti naivakārārthacodyāvakāśaḥ //</l>\n</lg></p>\n\n<p>nanvadhikapunaruktabhiyā mā bhūt samuccayo, vikalpastu bhavedityata āha---ṛjumārgeṇeti /\nna hi kevalavyatirekiṇīvānvayavyatirekiṇyapyanvayād vyatirekā viśeṣaḥ /\nkiṃ nāma? sa evārthaḥ /\ntathā cānvayaṃ pratītya tanniṣedho vyatirekaḥ pratyetavyaḥ /\nupalabhya ca tanniṣedhaṃ sa evānvayaḥ? so 'yaṃ prāk yadi pakṣa eva pratipannaḥ kimadhikaṃ vyatirekeṇa sādhitam? sapakṣe cet /\nsa eva pakṣe kiṃ nopasaṃhṛtaḥ? na hyayamasādhako, nāpi prathamaṃ buddhāvupanipatito, nāpi na ṛjuriti, sapakṣāddhi kṛkāṭikābhaṅgena vipakṣagamanam, vipakṣācca tathaiva pakṣāgamanamiti vakro mārgaḥ /\npūrvastu sapakṣādabhimukhameva pakṣasaṃkrāntiritṛjuḥ /\nna ca vakrarucernedamaniṣṭamiti vācyam, asāṃvyavahārikatvaprasaṅgāt /\n<lg>\n<l>na hi ghaṭamānayeti vaktavye 'naghaṭaṃ na mānaiṣīriti vaktāro bhavanti /</l>\n<l>yathā svayamanvayamapratītya vyatirekāpratipattiḥ, tathā tamapratipādya tadabhāvapratipādanamaśakyamityavaśyamanvayoktau tadevādhikaṃ punaruktaṃ ca /</l>\n<l>anuktau tu na vyatirekasyābhidhīyamānasyāpi pratipattirityapārthakamiti /</l>\n<l>evamudāharaṇayorviśeṣavyavasthāṃ darśayatā vāśabdasya vyavasthitavibhāṣāvacanatve 'pi saṅgatirityapi darśitam //37 //</l>\n</lg></p>\n\n<l>udāharaṇāpekṣastathetyupasaṃhāro na tatheti vā sādhyasyopanayaḥ //38 //</l>\n\n</div>\n<div>\n\n<p>// pariśuddhiḥ //</p>\n\n<p>saṃgatiṃ karoti---udāharaṇānantaramiti /\nānantaryamevakuta ityata āha---parāmarśeti /\netadeva kuta ityata āha---udāharaṇeti /\nviṣayabhūtayorvyāptipakṣadharmatayorniyatapaurvāparyapratipattitvena viṣayaviṣayiṇorapyudāharaṇopanayayoḥ paurvāparyaniyama ityarthaḥ /\nnanu nāvaśyaṃ jñānakramaniyamaṃ tadvacanakramaniyamo 'nurudhyate, viparyayeṇāpyabhidhānadarśanādityata āha---svapratipattāviti /\nvyāptipakṣadharmatājñāne hi anumityupayoginī /\nte ca yathā svasyotpadyete tathā parasyāpyutpādanīye, svapratipattyanusāreṇa parāvabodhanāt /\nsvayaṃ ca vyāptijñānādindriyādisahāyāt pakṣadharmatāvagamo na tu viparyayaḥ /\ntataḥ parasyāpyudāharaṇavacanena vyāptijñānumutpādya tatsahacaritenopanayavacanena pakṣadharmatāpratyaya utpādanīyaḥ, kevalasya vyāptismaraṇasya</p>\n\n<lg>\n<l>vyāptismaraṇasya tadanutpādakatvāt /</l>\n<l>indriyādisthānīyasya cāparasya abhāvāt /</l>\n<l>tasmādarthasiddhaḥ paurvāparyaniyama udāharaṇopanayayorityartha iti antataḥ phakvikā yojyeti //</l>\n</lg>\n\n<p>tathātvātathātvayoriti /\ntathātvenopasaṃhārasyātathātvenopasaṃhārasyetyarthaḥ /\nhetoḥ upasaṃhāraḥ sādhyadharmiṇīti śeṣaḥ /\natrāpīti /\nyathāśrutyarthābhyāmudāharaṇasūtram ubhayamupalakṣayati, tathedamapi sūtram ityarthaḥ /\ntatrārthaṃ tāvadāha---udāharaṇeti /\nsādhyasya hetumattayeti prakṛtam /\nśrautaṃ viśeṣalakṣaṇadvayamāha---tatheti /\nudāharaṇātideśenaiva vāśabdo 'pi sautro vyākhyātaḥ /\nvyutpannāvyutpannatayeti /\n<lg>\n<l>yadyapi pāñcarūpyopapannaliṅgānusandhānaṃ vyutpannasyāpi pratipattisādhanaṃ niyatameva, tathāpi pratisandhānaṃ pratyaniyamaḥ, saṃskāratāratamyenodbodhakasyāniyamāt, tena tasya durunneyatvāt kṛtṛrāsadivādivad avyutpannaṃ pratyanaṅgatvācca /</l>\n<l>yāvatā yādṛśā vopāyena svayamarthaḥ pratītaḥ, tāvattādṛgupāyapratipādanena para pratipādyaḥ /</l>\n<l>tasya svātmanyevopāyatayā pramāṇasiddhatvādityarthaḥ /</l>\n<l>etadeva na ca yathetyādinā darśitam //</l>\n</lg></p>\n\n<p>nanu vacanena svabodhasaṃkrāntiḥ pratipādanam, sacārthaḥ pratipādyaḥ svaśabdena yaḥ śabdāntareṇākṣipto 'pi na /\nupanayārthastu hetunaivākṣipta iti codyārthamāha---yadyapītyādi /\netāvadatra syādupanayārthaṃ vyutpannaḥ svayaṃ vā ūheta, hetuvacanād vā pratipadyeta, tadākṣepato vā niścinuyāt? ādyo vyutpannetyādinā dūṣitaḥ /\ndvitīyaṃ dūṣayati---yatpara iti /\ntṛtīyaṃ dūṣayati---sāmarthyāditi /\nathaivaṃ manvīthā yadyapi kṛtakatvāditi sādhanaparaṃ vacanam</p>\n\n<p>tathāpi dvidhā hi tatparatā śabdānām, upapannatayā upapādanīyatayā ca /\ntatra prathama upapannatayā svārthamavabodhayan tannāntarīyakamarthamākṣipati, yathā jitaṃ nakuleneti siddhāvasthāyāṃ sarpaparājayam /\ndvitīyastu upapādanīyatayā svārthaṃ pratipādayannapi kathaṃ tannāntarīyakamapyarthamākṣipet, yathā sa eva nakulavijayaḥ sādhanīyāvasthāyām /\n<lg>\n<l>tathātve vā pratijñaiva sarvamākṣipediti gataṃ hetunāpi /</l>\n<l>tasmāt sādhanatvenoddiṣṭe 'pi kṛtakatve tādrūpyasyāsiddhatvāt na tena vyāpterākṣepa iti nānarthakam udāharaṇam /</l>\n<l>nanvetat samānamupanaye 'pītyāśayavānāha---tadvidhasyāpīti /</l>\n<l>etena nigamanaṃ vyākhyātam // 38 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<p>nanu yathā hetvanurodhena tadupasaṃhāra upanaye dvividhaḥ, tathā sādhyānurodhena tadupasaṃhāro 'pi dvividha eva prāptaḥ /\navaśyaṃ ca sādhyena dvividhenaiva bhāvyam, sādhanānurodhāt /\nna hyanvitād vyatirekaḥ sākṣāt sidhyati, vyatiriktād vānvayaḥ, liṅgasyānyāpohaviṣayatvānabhyupagamāt /\n<lg>\n<l>tasmāt pratijñānigamanayorapi dvaividhyaṃ prāptamiti kuto nābhihitaṃ iti sūtrakṛtā pratijñālakṣaṇe śaṅkitumucitamapi granthalaghimne sukhapratipattaye vā /</l>\n<l>iha śaṅkābhāṣyam---dvividhasyeti /</l>\n<l>tad vyācaṣṭe---sādharmyavaigharmyeti /</l>\n<l>hetvādīnāmavayavānāṃ yeṣāṃ yatsaṃbandhi nigamanaṃ tasya samānamekaṃ lakṣaṇam //</l>\n</lg></p>\n\n<p>na hi vidhiniṣedhayoḥ pratijñātayorniṣedhavidhyupasaṃhāre pratijñāyāḥ punarvacanamiti lakṣaṇaṃ lagati, yenātiprasaṅgabhiyā sūtrakṛt tanniyamayedityarthaḥ /\netena pratijñāpi vyākhyātā /\nna hyanvayivyatirekiṇorhetvoḥ vyatiriktanvitapratijñāne sādhyanirdeśa itilakṣaṇaṃ lagati, tayostadasādhyatvāt /\ntasmād vivakṣito 'pyayamartho na sūtrito nyāyalabhyatvāt /\nata eva tatra vārttikam---anityaḥ śabdo, nedaṃ nirātmakamiti /\ntat kiṃ kṛtakatvādityādika eva hetūpadeśaḥ kartavyaḥ? netyāha---tasmāditi /\nna ca vācyaṃ tathaiva kiṃ na syāt, anupasaṃhāratvaprasaṅgāt /\ntathā ca pūrvoktarūpānusandhānaviparītaprasaṅganivāraṇayoralābhe nigamanānarthakyāt /\nsarvanāmno mahimā ca yat pūrvoktānusandhānam /\nupasaṃhārasyaiṣa ca guṇo yad viparītakalpanāvilopanaṃ nāma /\nna cānayoranyatarāpratītāvapi sādhyasiddhiḥ /\nevaṃ ca satyavaśyakartavyatayā tasmāditi kṛte kṛtakatvāditi mandaprayojanam, vivaraṇamātratayā tu bhāṣyakāreṇoktam, ye tu nipuṇaṃmanyāḥ sarvanāmnā hetuvat pratijñābhidhānamapi manyante, teṣāṃ tathāśabdaḥ svarūpavacano vā syāt, prakāravacano vā? ādye tasmāt sa ityarthaḥ syāt /\ntathā ca nigamanābhāso 'yaṃ lakṣaṇāyogādarthāyogācca /\ndvitīye tu tādṛśa ityarthaḥ syāt /\ntathāpi na tenaiva tādṛśatvam, anyasādṛśyaparāmarśe tu na nigamanalakṣaṇayogaḥ /\natha yathoktaḥ tathetyarthaḥ, tathāpi kathaṃ tatheti nityasāpekṣatvādanupasaṃhāratvam? gamyamānatvāt avacane pratijñāyāḥ punarvacanamiti lakṣaṇāyogaḥ /\npratipādanamātraparametaditi cet? nigamanārthakyam /\nomiti cet? tatra vakṣyāma ityāśayavānāha---anityaḥ śabda iti pratijñāyāḥ punarvacanamiti /\nārambhopasaṃhāratayaiva cānayo rūpāviśeṣe sādhyasiddhanirdeśatā /\npaṭārambhopasaṃhārayoriva paṭārambhakāstantava eva eta iti /\nvacanamiti /\nata eva na paunarutkyavirodhāvityāha---</p>\n\n<p>yadyapīti /\ntadidamuktam, yasyaiva sādhyatvamāsīdityādi /\nna brūmaḥ siddhasya nirdeśo nigamanamapi tu siddhatayā nirdeśa iti /\ntathaiva tataḥ pāñcarūpyapratīteḥ na hyupapādanīyatayā nirdeśaḥ sādhanasya rūpāntarasampadamākṣeptumapyalamityuktam /\ntadetadabuddhā yastu</p>\n\n<l>manyate ityādi taṃ pratyabhyupetyeti //39 //</l>\n\n<p>// iti nyāyalakṣaṇaprakaraṇam //</p>\n\n<p>// nyāyottarāṅgalakṣaṇaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<p>evaṃ nyāyasvarūpaprakaraṇaṃ samarthya taduttarāṅgaprakaraṇasyāvakāśaḥ tatrāpītikartavyatāyatnatvāt phalasyeti tarko 'vasaraprāpta iti saṃgatibhāṣyamavatārya pūraṇena tadarthamāha---uddeśeti //</p>\n\n<p>abhyanujñātavyo niyatajijñāsāviṣayīkartavyaḥ /\nviparyayāśaṅketi /\ntatphalaṃ jijñāsā grāhyā /\nubhayakoṭisamasaṃśayaprabhavasamajijñāsāmapanīya niyataviṣayāṃ janayatā tarkeṇa pramāṇaviṣayo 'bhyanujñāto bhavati /\ntenāyaṃ sūtrārthaḥ, pramāṇābhyanujñāvyāpāreṇa phalasiddhau vyāpriyamāṇa ūhastarka iti /\nsa cāpāditasandehe sandehāpanne ca pravartata iti jñāpanārthamavijñātatattva ityuktam /\nkāraṇepapattiḥ pramāṇābhyanujñā /\ntasyāśca tarkavyāpārabhūtāyāḥ svarūpamuktamiti nātiprasaṅgaḥ /\nevaṃvyāpāraścohaḥ prasaṅga ityeveti tathaiva ṭīkākṛtā uktam /\nsa cāhāryahetorutpadyata iti jñāpanārthaṃ kāraṇopapattita iti padaṃ tadarthatayāpi kvacid vyākhyātam /\ntadasya viṣayo 'vijñātatattvaḥ /\nkāraṇamāhāryaliṅgotthāpyo vyāpāraḥ pramāṇābhyanujñā /\nphalaṃ pramāṇaparatantrasya sataḥ phalavatsannidhāvaphalaṃ tadaṅgamiti nyāyena tattvanirṇayaḥ /\nsvarūpamaniṣṭaprasaṅgaḥ /\nsa cātmāśrayetaretarāśrayacakrakānavasthāpramāṇabādhitārthaprasaṅgabhedena pañcavidhaḥ /\nete hi ekatra bhavanto 'nyataram abhyanujānanti /\netatsarvaṃ pratipipādayiṣorvākyalāghave 'nādaraḥ sūtrakṛtaḥ /\n<lg>\n<l>ata eva vivaraṇakārāṇāṃ saṃkulānīva vacāṃsīti tadatra nipuṇena pratipattrā bhavitavyam /</l>\n<l>tathā hi vyāpāravyāpāriṇoraniṣṭāpattyetyādinā bhedaṃ vyutpādyābhedaṃ vivakṣannāha---tayā pramāṇasyopapatyeti /</l>\n<l>tarkakāraṇe kāraṇopapattipadaṃ saṃcārya tatkāryabhūtatarkādabhedaṃ vivakṣannāha---na copapattireveti /</l>\n<l>prapañcitaṃ caitat prathama sūtra eva ṭīkākṛtā iti kṛtaṃ prapañceneti //40 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<lg>\n<l>evaṃ sādhanasampattau darśitāyāṃ so 'yaṃ parikarabandhaḥ kimavadhikaḥ kiṃparaśceti jijñāsāyāṃ nirṇayo 'vasaraprāptaḥ /</l>\n<l>tatrārthāvadhāraṇaṃ nirṇaya iti vaktavye tarkaikaviṣayatāpratipādanaṃ bhāṣyakṛtaḥ kvopayujyata ityata āha---naitaditi /</l>\n<l>avyāptibhiyaivamuktam ityarthaḥ //</l>\n</lg>\n\n<p>mukhyātikrame bījamāha---atreti /\nyadyapi vādagatau lakṣaṇīyāviti prakṛtānupayogi, tathāpi yadiha sādhanopālambhaśabdau vivṛṇeti, vāde ca pakṣapratipakṣaśabdau vivariṣyati, tena jānīmor'thasannidheḥ śabdārthasannidheḥ supratipadamiti mattvā bhāṣyakārasya tadgatalakṣaṇaivābhimateti hṛdi nidhāya tadanurodhenoktam---vādasūtragatāviti /\nlakṣaṇānibandhanaṃ niyataṃ bandhanaṃ niyāmakamityarthaḥ /\nnanu nāyaṃ kathānirṇayo lakṣyate, tatkuto vādiprativādyupakrabheṇa codyamityata āha--atreti /\nvādeti kathopalakṣaṇam /\natha kathānirṇayalakṣaṇamevedaṃ kiṃ na syāt? yena codyaparihārāvapi saṃgatau syātāmityata āha---na tāvaditi /\nśaṅkāyāḥ śaṅkitatvāt na tathetyarthaḥ /\nkṛtaṃ tarhi parihāreṇetyata āha---abhyupetya tviti /\nayamarthaḥ, yadyapi parīkṣāyāṃ na vādiprativādinau staḥ, pṛcchopakramamātreṇa dvitīyopayogāt, saṃbhave 'pi tayorviṣayamātrākhyānaparyavasānāt, stheyasyava parīkṣakatvam, tathāpi pūrvapakṣottarapakṣaṃ pratyākalitaniṣkarṣabhedena catuṣpādavyavahārapradarśanāt phalato na kaścid viśeṣaḥ, ekavaktṛkatve 'pi tāvata eva vyāpārakalāpasya vicāre 'pi vidyamānatvāt /\ntasmād yadyapyanipuṇaścodakastathāpi codyaṃ sāvakāśameveti yathāśrutameva abhyupetya pariharatīti /\nnanu kathaṃ śāstre saṃśayānapekṣo nirṇayo mīmāṃsāyā vaiyarthyaprasaṅgādityata āha---nahīti /\nśāstrameva hi tatra vicāryate /\ntatra ca saṃśayo na pratiṣidhyate, tannirṇayasya parīkṣāsādhyatvāt /\ntadarthanirṇaye tu śāstreṇa kartavye kutaḥ saṃśayaḥ? śāstrārthasya sarvathānupalabdhacaratayā saṃśayānāspadatvādityarthaḥ /\natha kathānirṇaye saṃśayaḥ kiṃ na syāt? kathamanyathā caturthe bhāṣyakṛd eva vādasya saṃśayavyudāsaṃ phalaṃ vakṣyatītyata āha---niścitayoreveti /\nvādāt pūrvaṃ sandigdhāvapi pravṛttikāle niścitāvevābhimānāt, nānyathā tayoḥ pakṣapratipakṣaparigrahasaṃbhava iti bhāvaḥ /\nnanu bhāṣyakāreṇa codyopasaṃhāre yo 'vatiṣṭhate tena nirṇaya iti vadatā tābhyāmiti tṛtīyā darśitā /\nsā ca pakṣācca pratipakṣācceti vadatā vārttikakṛtā avadhīritā kayā śaṅkayetyata</p>\n\n<p>āha---nanviti /\ntat kiṃ vādasamānayogakṣematayā śāstre 'pi pakṣapratipakṣābhyāmeva nirṇayaḥ? na caitat saṃbhavatītyata āha śāstre tu nirṇaya eveti /\nna vimarśo nāpi pakṣapratipakṣāvityarthaḥ /\ntadevāha---na tviti /\nyat taduktaṃ vārttike sphuṭībhaviṣyatīti, tadāha---arthagrahaṇa iti /\n<lg>\n<l>nanu catuḥpañcādikakṣāpi kvacit kathā bhavati, tat kathaṃ kakṣātraye niyama ityata āha---prathamaṃ sādhanamiti /</l>\n<l>kakṣāsahasramapyatraivāntarbhavatīti /</l>\n<l>anantarbhāve tvarthāntaratvaprasaṅgaḥ /</l>\n<l>na hi sādhanadūṣaṇataduddhārabahirbhāvaḥ prakṛtopayogītyarthaḥ //41 //</l>\n</lg></p>\n\n<p>// ityaudayana tātparyapariśuddhau prathamādhyāye prathamāhnikam //</p>\n\n<p>// iti nyāyottarāṅgaprakaraṇam //</p>\n\n  </div>\n  <div type='āhnika' n='2'>\n<p>// prathamādhyāye dvitīyāhnikam //</p>\n\n<p>// kathālakṣaṇaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<p>evaṃ prathamāhnike sāṅgopāṅgo nyāyastāvallakṣitaḥ /\nsa ca parārtho 'pi pṛcchopakramapratiyoginyekavaktṛke vicāre vivicya pravarttanīyaḥ /\ntatra ca siddhiparatvam /\nnyāyasya dūṣaṇopakramapratiyoginī tu nānāpravaktṛke kathānāmni kriyāvyatihāre pravartyaṃ vivecanīyaḥ /\ntatra copālambhaparatvaṃ tasya /\nevaṃ ca pravartanīyavivecanīyasiddhiparasāṅganyāyalakṣaṇaṃ prathamāhnikārthaḥ /\ndvitīyāhnikārthastu pravartanavivecana upālambhaparapadārthalakṣaṇamiti yukta idānīṃ tasyārambhaḥ /\ntatrāpi pravartyavivecanīyadvāreṇa pravṛttiprakāratvācca kathāyāḥ prathamaṃ kathāprakaraṇamārabhyate /\nyadyapi ca kathā sākṣāt noddiṣṭā, tathāpyasaṃgatibhitā bhāṣyakāraḥ tadupasaṃgraheṇaiva vādādīn vibhajate /\nanyathā hi vādādilakṣaṇasya pūrvāparaprakaraṇāpraveśāt āhnikāpraveśe śāstrabahirbhāvaprasaṅgaḥ /\natha sūtrakṛtaiva kathā kathaṃ sākṣāt noddiṣṭa, vivakṣitaphale ekānekatvānurodhena sāmānyaviśeṣayoryathāyathamuddeśāt? tad yathā caturṣu pramaiva vivakṣitaṃ phalamiti pramāṇatvena, saiva dvādaśaviṣayiṇī vivakṣiteti prameyatvena, hānameva vivakṣitamiti sukhaṃ duḥkhatvena /\niha tu tattvanirṇayaḥ, jalpe svaśaktiparāśaktikhyāpanam, vitaṇḍāyāṃ parāśaktimātraprakhyāpanaṃ ca phalāni vivakṣitāni /\ntāni ca na kathāmātrasādhyānīti viśeṣata evoddeśaḥ /\ntatra yaugikaṃ kathāśabdamupādāyānavasaradusthatayā bhāṣyam ākṣipya vārttikena samādhatte---tadayuktamityādinā /\nnāyaṃ kathāśabdo yogamātrānurodhī, api tu satyeva tasmin rūḍhiniyata iti /\nanavasaradoṣaṃ pariharannāha---api tviti /\nnanu pūrvapakṣottarapakṣabalābalanirūpaṇaṃ vicāraḥ, sa ca na kathāyā āśrayaḥ kiṃ tu viṣaya ityata āha---vicāraviṣayeti /\nprauḍhagauḍanaiyāyikamate catasraḥ kathāḥ /\nsa pratipakṣasthāpanāhīno vitaṇḍā /\nityatra jalpavad vādasyāpi parāmarśāt /\npuruṣābhiprāyānurodhena caturthodāharaṇasyāpyupapatteriti sānātaniḥ /\neka evāyaṃ kathāmārga iti bāhyāḥ /\nte dve api tisra eveti niyamayatā nirākṛte /\ntattvabubhutsukathā ca vitaṇḍā ceti vyāhatam /\nna hi prathamasādhananivṛttāveva tattvanirṇayaḥ, niḥsādhanasya tasyānupapatteḥ /\nnāpi pratipakṣasādhanamanivartya prathamasya sādhanatvāvasthitiḥ, śaṅkitapratipakṣatvāt /\nyadi tu pratipakṣasādhanamanirūpyaiva vijigīṣuvitaṇḍāvat tāvataiva vādinau kṛtinau, na tarhi tattvabubhūtsū /\nevaṃ ca yadi vijigīṣuḥ, kathamapratibhādyanudbhāvanam /\n<lg>\n<l>na ca vijayatattvanirṇayābhyāṃ phalāntaramavaśiṣyate kathāyāḥ, yadarthaṃ vādavitaṇḍā /</l>\n<l>anutpannasya hi tattvanirṇayasyotpādanam, utpannasya pālanam, pālitasya ca viniyogaḥ /</l>\n<l>sa ca svayamabhyāsaḥ, kāruṇikatayā paravyutpādanam /</l>\n<l>etacca sarvaṃ kathātrayaparyavasitam, nāpyekakathānirvāhyamiti //</l>\n</lg></p>\n\n<p>nanvetāvatāpi na sāmānyalakṣaṇaṃ vibhāvitamityata āha---tathā ceti /\nnānāpravaktṛkā mithaḥ karmatayā yuddhavadāliṅganavacca /\netena vākyasaṃdṛbdhirmahāvākyamuktaṃ syāt, mithaḥ karmatayā sākāṅkṣatvāt, vijayādyanekaprayojanavattvācceti /\nvaktrośca praśabdena prakarṣo darśitaḥ /\nsa ca kathārūpamahāvākyanirvāhakatvam /\ntathā ca svasthaḥ sarvañjanapratyayānapalāpī matamātrāvalambī avahito 'kalahakāraśceti kathādhikāriṇo darśitāḥ /\nviparyayeṇa heyā iti /\nvasatīti niruktibhaṅgabhayādāha---arthābhidhāneti vādeti /\nanadhikāriṇo hātumiti bhāvaḥ /\nte 'pi prakṛtoktiko 'vipralambhako yathākālasphūrtikaḥ anākṣepako yuktisiddhasaṃpratyayī ceti pañca vāde upādeyāḥ viparyayeṇa heyāḥ /\nevaṃ bhūtāśca viṣyādaya eva prāyeṇeti ta evoktāḥ /\nevaṃ ca sati heyān vihāya yo yathābhūtaḥ sa tathābhūtena vaktumarhati /\n<lg>\n<l>tathā sati kathā mahāvākyasiddhau phalasiddheḥ /</l>\n<l>na hi yuyutsuriraṃsū pratipadya ciraṃ asiddhaṃ saṃbhūya samīhitaṃ sādhayataḥ /</l>\n<l>yathoddeśamiti /</l>\n<l>tattvapratipattihetutvād vādasyādāvuddeśaḥ //</l>\n</lg></p>\n\n<p>vārttikamupaveśayituṃ pīṭhamāracayati---tadanavasāyāditi /\nevamiti /\natideśārthamāha---na vicāramiti /\nśrutivyavacchedyatayā vitaṇḍāṃ tāvad vyavacchinattiyadyapīti /\ntātparyavyavacchedyatayā idānīṃ jalpaṃ vyavacchinatti---yadyapi ceti /\npramāṇamūlaiḥ pramāṇamūlābhimatairniyameneti śeṣaḥ /\nnābhiprāyaniyamaḥ śrūyata ityata āha---yathā caitaditi /\nsādhane ca tarkasya pramāṇāpekṣā, upālambhe tu kevalo 'pi samarthaḥ, pratitarkapratihatasyāsādhanatvāt /\nāgāminaṃ bhāvasādhanatvasvīkāramiva dṛṣṭvā prāha---ubhayatheti /\ntadgatākṣepastu uddeśa eva pramāṇatarkaśabdasya sādhanopālambhaśabdavat svavācakalakṣaṇayā vā, śabdāvāntaravyāpāratayā vā śabdapratipāditatayā vā samarthitaprāyaḥ /\ntataḥ siddhavadāha---yada tviti /\naparādhapratipādanaṃ hyupālambhaḥ /\nna ca acetano 'parādhyati, nāpi pratipādyate, kiṃ puruṣaḥ /\ntadidamuktam---puruṣadharmopālambheti /\nkarmakaraṇayorhi pradhānavyāpāraḥ, phalamekameva /\ntaddvārā ca viṣayaḥ /\nprakṛte karmakaraṇayorapi karmaiva /\niyāṃstu viśeṣaḥ, yat karmatvadaśāyāṃ śabdāderanityatvaṃ dharmo karmakaraṇayorapi karmaiva /\niyāṃstu viśeṣaḥ, yat karmatvadaśāyāṃ śabdāderanityatvaṃ dharmo jijñāsitatayā, viṣayatvadaśāyāṃ tu vastutayetyāśayavān yathāśrutavārttikānurodhena vyācaṣṭe---dharmīti /\nanyathā tu viṣayaḥ śaktiviṣayaḥ śakyaṃ kāryamiti yāvadityevamapi sugamametat /\natra hi jalpe nigrahasthānaviniyogādityādibhāṣye na hiṃsyāt sarvabhūtāni /\nitivad vāde sarvanigrahasthānapratiṣedhe agnīṣomīyaṃ paśumālabheta itivat siddhāntāviruddha ityādiviśeṣavidhirityarthaḥ /\nsphuṭaḥ pratīyate /\nvārtikakārastu rāgataḥ sarvapañcanakhabhakṣaṇaprāptivat upālambhagrahaṇāt sarvanigrahasthānaprāptau pañca pañcanakhā bhakṣyāḥ itivat parisaṃkhyānārthamuttarapadārambha iti vyākhyātavān /\ntadetadatikuśalatayā mithaḥ avirodhayannāha---jalpa iti /\ntathāpi niyamārthe ityasaṃgatam /\n<lg>\n<l>pākṣikavyavacchedaphalo hi niyamaḥ /</l>\n<l>na cātrāpratibhādi pākṣikam, upālambhapadena nirāśaṅkameva pratipāditatvāt ityata āha---niyamaḥ parisaṃkhyeti /</l>\n<l>ayamarthaḥ, yadyapi vidhiratyantamaprāptau niyamaḥ pākṣike sati /</l>\n<l>tatra cānyatra ca prāptau parisaṃkhyeti kīrtyate //</l>\n</lg></p>\n\n<p>iti bhedo darśitaḥ, tathāpyalpīyānayamiti manyamānena parisaṃkhyāyāmapi niyamapadaṃ prayujyate, itaravyavacchedalakṣaṇasya phalasyāviśiṣṭatvāditi /\niha vāde caturdhā nigrahasthānagatiḥ /\nkiñcidasaṃbhāvanīyameva yathā, hāniḥ sannyāso nirarthakamarthāntaramavijñātārthamapārthakamiti ṣaṭkam /\nkiñcit saṃbhavadapyanudbhāvyameva yathā, pratijñāntaraṃ hetvantaramajñānamapratibhā vikṣepo matānujñā paryanuyojyopekṣaṇamiti saptakam /\nkiñcit tūdbhāvyamātraṃ yathā, virodho 'prāptakālaṃ nyūnamadhikaṃ punaruktamayathānubhāṣaṇamapasiddhānta iti saptakam /\nkiñcicca kathāvasānikaṃ yathā, hetvābhāso niranuyojyānuyogaśceti dvayamiti /\ntatra hānyādīnāmaśaktisaṃguhanaprakāratvāt, tattvabubhutsutayā ca vāde tadabhāvāt teṣāmasaṃbhavaḥ /\nsaṃbhavatāmanudbhāvane hetumāha---na khalviti /\nkathāmaparyavasāyayatāmapyudbhāvane hetumāha---adhikaṃ tviti /\ntattvapratipatteḥ sākṣād vyāghāto viparītapratipattiryathā, hetvābhāsānudbhāvane niranuyojyānuyogānudbhāvane ca pāramparyavyāghāto vyāsaṅgādīnā tatsāmagrīpratirodhaḥ /\ntatrādhikānudbhāvane prathamo yadi na syāt, tathāpi dvitīyaḥ syādeva /\ntathā hi, virodhe yogyatāvirahaḥ /\naprāptakāle ākāṅkṣāvirahaḥ /\nnyūne ākāṅkṣitāsamabhivyāhāraḥ /\nsa cānāsaktiviśeṣaḥ /\nadhike anākāṅkṣitasamabhivyāhāraḥ /\npunarukte 'pyevam /\n<lg>\n<l>so 'pyākāṅkṣāvirahaviśeṣaḥ /</l>\n<l>ayathānubhāṣaṇe uktāpratisandhānam /</l>\n<l>apasiddhānte saṃmukhapramāṇabādhākrāntiriti ākāṅkṣāyogyatāsattimattayā pratisaṃhitaṃ pramāṇāntarāpratihataṃ ca vākyaṃ tattvapratipatteraṅgam, nānyathā /</l>\n<l>tasmādetadarthamidamudbhāvyamiti //</l>\n</lg></p>\n\n<p>tadetat sarvamabhiprāyaṃ niyamayataḥ sūtrakārasya saṃmataṃ sūtrādeva ca labhyate /\nvārttikakṛtā tu nyūnādicatuṣṭayamudāharaṇārthaṃ darśitam, na tu niyamaḥ kṛta iti vyājena darśayati---tathā ceti /\nnanu vyatisaṅgo vyatihāraḥ /\nsa ca sādhanopalambhavānityetāvataivokte gamyate /\ntataḥ pramāṇatarkagrahaṇamatiricyata ityata āha---pūrvasminniti /\ntathāpyasmin pakṣe kimasya prayojanamityata āha---sādhanopālambhaviśeṣaṇāya ceti /\nanuvidheyastheyasabhyapuruṣavatī janatā sabhetyucyate /\ntatrānuvidheyasya yathāśakti yathāniyamaṃ saṃmānāsaṃmānavyañjakaṃ karma /\nnaitad vāde /\ntatra hi tattvabubhutsutayā svayamavātattvajñaḥ tattvajñāninamupāsīta /\nstheyānāṃ tu vādasthānakathāviśeṣavyavasthāpanaṃ pūrvottaravādasthāpanaṃ vivadamānayorguṇadoṣāvadhāraṇaṃ bhagnaprativādiprabodhanaṃ loke niṣpannakathāphalapratipādanaṃ ca karmāṇi /\netadarthaṃ ca tatra prāśnikopayogo yad vādinau kāraṇagraheṇa evaṃ kartumaśaktau /\n<lg>\n<l>na caivaṃ vāde /</l>\n<l>tatra tayoreva vītarāgatayā śaktatvādityāśayavānāha---na vāde prāśnikānāmiti /</l>\n<l>tat kiṃ parivarjanameva tatra teṣām? netyāha---daivāgatānāṃ tviti /</l>\n<l>savādenaprāmādikakathābhāsaśaṅkāmapanetuṃ natūktakarmāṇi kārayitumiti bhāvaḥ //1 //</l>\n</lg></p>\n\n<l>yathoktopapannaśchalajātinigrahasthānasādhanopālambho jalpaḥ //1 //</l>\n\n</div>\n<div>\n\n<p>// pariśuddhiḥ //</p>\n\n<p>ubhayasādhanavattvasādharmyād vādānantaraṃ jalpoddeśasiddhiḥ /\ntatsiddhau satyāṃ saṃgatim āha---uddeśeti /\nnanu jalpasyobhayasādhanavattvāsaṃbhavānna vitaṇḍāvyavacchedaḥ /\ntathā hi yadi pūrvasādhanaṃ dūṣitam, nigṛhītastarhi vādī, jitaṃ dvitīyena /\nnivṛttā kathā /\nna dūṣitaṃ cet---uttarābhāsavacanena cāvacanena ca nigṛhītastarhi dvitīyo, jitaṃ prathamena, nivṛttā katheti nāsti dvitīyasādhanāvasara iti /\nnaitadevam /\nyathā hi vāde svasādhanasthitau parasādhananivṛttau ca tattvanirṇayo na viparyaye, tathā jalpe 'pi svasādhanasthitau parasādhananivṛttau ca vijayo viparyaye bhaṅgaḥ /\nubhayasthitinivṛttyoḥ pariṣadeva vijayate /\ntadayaṃ jalprapavṛttikramaḥ vādini sādhanamātraṃ prayujya saṃkṣepato vistarato vā ābhāsān uddhṛtya virate sati ucyamānagrāhyanigrahāprāptau ābhāsabahiruktagrāhyanigrahālābhe tadvacanārthamavagamyānūdya dūṣayitvā prativādīsvapakṣe sthāpanāṃ prayuñjīta /\naprayuñjānastu dūṣitaparapakṣo 'pi navijayī /\nślādhyastu syādātmānamarakṣan paraghātīva vīraḥ /\ntasminnapyevaṃ virate sati anuktocyamānagrāhyanigrahālābhe tadvavacanamavagamyānūdya dūṣaṇāṅgaṃ prati dūṣyābhāsabahiruktagrāhyanigrahālābheda prathamavādī sthāpanāṃśaṃ dūṣayet /\nadūṣayaṃsatu rakṣitasvapakṣo 'pi na vijayī /\nślādhyastu syāt vañcitaparaprahāra iva tamapraharamāṇaḥ /\nanuktocyamānagrāhyābhāsabahiruktagrāhyanigrahalābhe tu tāvataiva kathāviratirna sādhanavicārāvakārśaḥ /\nśarasandhānasamaya eva yo mūrcchitaḥ tadvāṇavāraṇatatpraharaṇānuṣṭhānavad viphalatvāt /\ntatrānuktagrāhyamapratibhādi /\nucyamānagrāhyamaprāptakālādi /\n<lg>\n<l>ābhāsabahiruktagrāhyaṃ pratijñāvirodhādi /</l>\n<l>eṣvasatsu ābhāsacintā /</l>\n<l>tataḥ punaḥ pratidūṣaṇoktau ābhāsabahiḥpratijñāhānyādi /</l>\n<l>etacca pañcame prapañcanīyamiti //</l>\n</lg></p>\n\n<p>yadyapi nigrahasthānapadenāviśeṣāt sarvaprāptau siddhāntāviruddhaḥ pañcāvayavopapanna iti padadvayātideśo mandaḥ, tathāpi gorbalīvardanyāyenāpi yathāśrutabhāṣyopapattau kṛtaṃ tadbhāṅgeneti manyamāno bhāṣyaṃ vārttikena samañjasayannāha---uktamātramityādi /\nyadyapyaparādhasaṃgūhanārthaṃ pratijñāhānipratijñāntarapratijñāsaṃnyāsahetvantarārthāntaranirarthakāvijñātārthavikṣepāpasiddhāntānāmupādānaṃ saṃbhavati, tathāpi na sarvanigrahopādānasaṃbhavaḥ /\napi ca pramādaskhalite 'pi chalādibhireva pratyavasthātumucitam, nigrahasthānāpekṣayā teṣāmanudbhaṭāparādhatvāt /\ntasmādudbhāvyatayaivāmīṣāṃ sarveṣāmavatāraḥ /\ntathā ca nāyuktatvamityabhiprāyavānāha---tat kimiti /\nsādhusādhanopādāne ca vādinā kṛta ityupalakṣaṇam /\npareṇa sādhusādhanopādāne ca kṛta ityapi draṣṭavyam /\n<lg>\n<l>nanu bhāṣyaṃ dūṣayitvā kimadhikamamihitam? tenāpi tattvarakṣaṇārthatvapratipādanādityata āha---tadanena prakāreṇeti /</l>\n<l>prakāre bhāṣyam asaṃgatam, na tu prayojane /</l>\n<l>tatastadapyevameva neyamiti /</l>\n<l>chalādivyutpādanaṃ prayojyatayeti śeṣaḥ //2 //</l>\n</lg></p>\n\n<l>sa pratipakṣasthāpanāhīno vitaṇḍā //3 //</l>\n\n</div>\n<div>\n\n<p>// pariśuddhiḥ //</p>\n\n<p>nanu vitaṇḍāyāḥ pratipakṣasthāpanāhīnatvamasaṃgatam, ekasādhanatāyāṃ puruṣaśakterapyanirūpaṇāt /\ntathātve vā kṛtaṃ jalpena prayāsabahulena, antataḥ satpratipakṣatayāpi dvitīyasādhanapraveśāt /\nnaitadevam, puruṣaśaktinirūpaṇāviśeṣe 'pi jalpe pratyavekṣāparāghātobhayagocaraśaktinirūpaṇāt, kṛtavidyakṣatriyadvayayuddhavat /\nvitaṇḍāyāṃ tu daśarathadaśānanatanayatamasivamīyuddhavat, kākolūkayuddhavad vā /\nekasya svapratyavekṣāśaktiraparasya parāghātanaipuṇaṃ nirūpyate /\nkathamayaṃ viśeṣa iti cet? vādinorabhiprāyavaśādanuvidheyastheyānurodhāt veti na kiñcidetat dvitīyasādhanapraveśasatu dūṣaṇatayā na pratiṣidhyate /\napi tu sthāpanātvena /\n<lg>\n<l>na cāyaṃ niyamaḥ, asiddhatvādudbhāvanenāpi kathāparyavasānāditi, samākhyānirvacanasāmarthyāt eva gamyata iti /</l>\n<l>na caivamastviti vācyam, jalpe 'pi parapakṣāghātasya gatatvenātivyāpakatvāt /</l>\n<l>mātragrahaṇāt tu tannivṛttiriti cet---na, tena sādhanānivṛtteḥ /</l>\n<l>tatra sādhanopālambhasamudāye dūṣaṇamātraṃ vitaṇḍetyevamapyupapatteriti //3 //</l>\n</lg></p>\n\n<p>// iti kathālakṣaṇaprakaraṇam //</p>\n\n<p>// hetvābhāsalakṣaṇaprakaraṇam //</p>\n\n</div>\n<div>\n\n<p>// pariśuddhi //</p>\n\n<p>evaṃ kathāprakaraṇaṃ samarthimatam /\ntasyāśca śarīraṃ sādhanaṃ dūṣaṇaṃ ca /\ntatra sādhanavādinā prathamatastadābhāsaparihāre dūṣaṇavādināpi saduttaraparigrahe yatnavatā bhavitavyam /\nsaduttarālābhe hi asaduttarāvatāra iti śikṣārthaṃ hetvābhāsāḥ prathamaṃ chalādibhya uddiṣṭā iti saiva saṃgatirihāpītyāha---uddeśeti /\natra triṣoḍaśyāṃ vyāpakāvyāpakabhedena yā dviṣoḍaśī sā asiddhaviśeṣaṇāsiddhaviśeṣyā samarthaviśeṣaṇā samarthaviśeṣyasandigdhaviśeṣaṇasandigdhaviśeṣyabhedena vivakṣitā dvānavataṃ śataṃ bhavatīti /\nsaivāsiddhisandehayorvādiprativādisaṃbandhādaṣṭāviṃśataṃ śataṃ bhavet /\nsaivānyatarāsiddhyā vyadhikaraṇasamarthasandigdhaviśeṣaṇaviśeṣyabhedāt dvāvanataṃ śatamaparaṃ syāt /\nsaivomayānyatarāśrayāsiddhaviśeṣaṇaviśeṣyasaṃbandhādaparamaṣṭāviṃśataṃ śataṃ bhavet /\nsaivāśrayāsiddhaviśeṣaṇāvyadhikaraṇāsamarthasandigdhaviśeṣaṇaviśeṣyasaṃbandhādaparaṃ dvānavataṃ śatam /\nsaiva sandigdhavyadhikaraṇāsamarthasandigdhaviśeṣaṇaviśeṣyasaṃbandhādaparaṃ dvānavataṃ śatam /\niyamevāśrayāsiddhiprakṣepeṇāparaṃ dvānavataṃ śatam /\nsaiva sandigdhatāṃ parityajyānyathāsiddhimupādāyāparaṃ dvānavataṃ śatam /\niyamevāśrayāsiddhiprakṣepeṇāparaṃ dvānavataṃ śantam /\nsaivānyathāsiddhiṃ vihāya viruddhatāmupādāyāparaṃ dvānavataṃ śatam /\natraiva punarāśrayāsiddhiṃ prakṣipyāparaṃ dvānavataṃ śatam iti /\nso 'yamasiddhaviruddhānaikāntikānāṃ prapañcaḥ /\n<lg>\n<l>prakaraṇasamaṃ prapañcayituṃ vastugatiṃ tāvadāhetyāha---tanneti /</l>\n<l>antata iti /</l>\n<l>agṛhyamāṇaviśeṣadaśāyāmityarthaḥ /</l>\n<l>kālātyayāpadiṣṭastūddeśa eva prapañcitaḥ iti //</l>\n</lg></p>\n\n<p>atra cātītakālo mandatamaprayogaḥ, kālābhāvāt /\nyasya hyavasaro nāsti, tasyārthakriyā prati vicārataḥ sattvaṃ nāstīti /\nmandataraprayogastvasiddhaḥ, sati svakāle svayamevābhāvāt /\nyastu svayameva nāsti, tasya deśakālāvasthāvirodhasāmarthānāṃ nāvakāśaḥ /\nmandaprayogastu satpratipakṣaḥ, satoḥ kāladeśavattvayoravasthābhāvāt /\navasthābhāve 'virodhasāmarthyayoranavakāśāt /\nsāvakāśaprayogastu viruddhaḥ, kāladeśāvasthāsu satīṣu virodhāt /\nyastvevaṃ tasya kutaḥ sāmarthyam? prāyaḥprayogastu savyabhicāraḥ, kāladeśāvasthāvirodheṣu satsu sāmarthyamātrābhāvādityanena hetunā savyabhicārādikramoddeśaḥ /\nyad vā sugrahaḥ savyabhicāraḥ, vicchedamātrasiddhau tatsiddheḥ, upadarśitaviparītagrahaṇe tatsiddhiḥ /\nyatnagrāhyo vireddhaḥ /\n<lg>\n<l>atiyatnagrāhyaḥ prakaraṇasamaḥ, taditarasamastarūpasampannamanyadapanīya tatsiddheḥ /</l>\n<l>durgraho 'siddhaḥ, asiddhāśrayo 'pi kaścit heturiti paramatanirākaraṇāvaṣṭambhena tatsiddheḥ /</l>\n<l>durgrahataraḥ kālātyayāpadiṣṭaḥ, bādhakasyānanyathāsiddhyā prāmāṇyaṃ vyavasthāpya tatsiddheriti /</l>\n<l>tadvivakṣayā kramaniyama iti //4 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<p>nanu vibhāgasūtre savyabhicāra ityuddiṣṭaṃ padamiha māṣyakāro lakṣaṇatvenaiva vyācaṣṭe /\nevaṃ coddiṣṭaṃ na lakṣitam, lakṣitaṃ ca noddiṣṭamityata āha---atra ceti /\ntathāpi lakṣaṇe vaktavye padaniruktiḥ kvopayujyate ityata āha---etaduktaṃ bhavatīti /\nkiṃ tvekasminnante yo niyata iti anvayato vyatirekato vā sādhyenaiva sahacarito dṛṣṭa ityarthaḥ /\ntadviparyayādanaikāntiko 'niyataḥ sādhyenaiva sahito na dṛṣṭaḥ /\nubhayapakṣagāmīti yāvaditi ubhayapakṣaprasañjaka ityarthaḥ /\netena sādhāraṇāsādhāraṇānupasaṃhāryāḥ saṃgṛhītā iti sphuṭam /\nbodhābhāsaprasañjitāmativyāptimanena vyākhyānena vyudastāmāha---na caivaṃbhūtā /\netacca tatra tatra vakṣyate /\ntadevamiti /\nanaikāntikapadavat savyabhicārapadamapi vyākhyeyamityarthaḥ /\nnanvetāvataiva sarvaṃ vyākhyātam, tat kimaparamavaśiṣyate yadarthaṃ sarvo 'yamityādi vārtikamityata āha---avagatam iti /\nna nu anyatra prameyāditi asaṃgatam /\nsādhyatadviparyayau hyantadvayam /\nna ca tadasya nāsti /\nathāyamarthaḥ, na tatrāyamanvayato vyatirekato vā niyata iti /\ntathāpi nāyamevaivaṃbhūtaḥ, sarveṣāmevānaikāntikānāmevaṃrūpatvāt /\ntadasyaiva varjanamanupapannam /\nudāharaṇamātrārthatvānna doṣa ityapi na yuktam, nityaścānityaścetyādisaṃgrāhyakoṭāvanaikāntikasyāpradarśanādityata āha---prameyapadārthasya tviti /\ntadayaṃ vārttikārthaḥ, kaścid dharmaḥ sarvasyaprameyatvādilakṣaṇaḥ, kaścit kasyacideva nityatvādilakṣaṇaḥ /\ntatra sarvasya vā kasyacid vā yo dharmo hetutayopātta ubhāvantau sādhyadharmatadviparyayau āśritya prasajya pravartate dharmiṇi so 'naikāntika iti /\nvyatirekyavyatirekitayā dharmadvaividhyapradarśanenānaikāntikasya viṣayavivecanaṃ sūcitam /\nvyatirekiṇyeva hi dharme sādhye 'naikāntikaḥ saṃbhavatprayogo na tvavyatirekiṇi /\n<lg>\n<l>na nu paryudāsābhiprāyeṇaiva prāk vyākhyātam /</l>\n<l>tat kathaṃ tatpratiṣedha ityata āha---paryudāsapakṣa iti /</l>\n<l>tathāpi nābrāhmaṇa iti prasajyapratiṣedhodāharaṇam /</l>\n<l>na hi goghaṭādāvabrāhmaṇa iti vaktāro bhavanti, api tu kṣatriyādāvityāha---na punarityādi subodham //5 //</l>\n</lg></p>\n\n<l>siddhāntamabhyupetya tadvirodhī viruddhaḥ //6 //</l>\n\n</div>\n<div>\n\n<p>// pariśuddhiḥ //</p>\n\n<p>sūtre samānakartṛkatvābhāvāt ktvāpratyayānupapattyā śabdadoṣamāha---na khalviti /\narthadoṣamāha---na ca pakṣa iti /\nupalakṣaṇa caitat /\netasmin sati virodhāpasiddhāntau nigrahasthāne niravakāśe /\ntayoḥ satorayaṃ vā mīmāṃsakābhimato viśeṣavirodho 'pi viruddha syādityapi /\nabhyupagameti /\nsiddhāntaśabdenātra pakṣo vivakṣito 'to na prakṛtahānaṃ nāpyapasiddhāntavaiyarthyamityarthaḥ /\nviśeṣaviruddhaprasaṅganivārayati---viśeṣeti /\nabhyupetya ityanena pratijñāyeti vivakṣitam, na tvabhipretyeti /\nna ca viśeṣaḥ pratijñāyate 'pi tu abhipreyate na ca tathābhūtena virodhopalambhasaṃbhavo 'siddhidaśāyāmanupambhena siddhidaśāyāṃ sahopalambhenānavasaraparāhatatvāt /\nevaṃbhūtasyābhiprāyagocaratvamapi kathamityapi na yuktam, svārthānumānasamaye prakṛtopapādakatayā tatsiddheḥ anupapādakastu viśeṣo na sidhyati /\n<lg>\n<l>ata eva nābhiprāyagocaro 'pi /</l>\n<l>tadāpi kathaṃ sarvathānupalabdhacaraḥ sidhyatītyapi na vācyam, ākāṅkṣādisaṃpattau padārthānāmivāpūrvārthapratipādane vyāptipakṣadharmatāmāhātmyasyāpahnotumaśakyatvāt /</l>\n<l>tasmād yayoreva parasparadharmiparihāreṇa niyamavatoḥ sthitirūpalabhyate, tayoreva virodho nānyathetyarthaḥ /</l>\n<l>anuktaśca saṃgṛhītaśceti vipratiṣiddhamityata āhar---idṛśaṃ vyākhyānamiti //</l>\n</lg></p>\n\n<p>syādetat, virodhe hi heturna syāt sādhya vā /\nādye 'siddha eva /\ndvitīye tu kālātyayāpadiṣṭaḥ /\nkvedānīṃ viruddhaḥ? anyatarāniścaye 'pi sandigdhāsiddha ityāśakṅkyoktaṃ vārttikakṛtā yasmādamyupagataṃ bādhata iti /\nnāsiddhaḥ, pakṣe niścitatvāt /\nnāpi kālātītaḥ, pramāṇāntareṇa balavatā abādhanāt, kiṃ tvayameva sisādhayipitaṃ bādhata iti vārttikārthaḥ sugama eva /\ndvitīyaṃ vārttikamabhyupagatena bādhyate iti /\ntadapi yadyapi pratijñārthena tadbādhane 'siddhaḥ syāt, tathāpi virodhasyaiva yatrodbhaṭatvam, tatra tadullaṅghanena prayatnasādhyamasiddhatvaṃ nodbhāvyameva, daivatastatpratīkāre niranuyojyānuyogāpatteḥ, viruddhadvāreṇaivāsiddherapi vyavasthāpane tadudbhāvanasyāvaśyakatvācceti /\nsugamam /\nuttaravārttikānurodhena tu vyācaṣṭe---svarūpeṇa hetutvena vetyarthaḥ /\natrodāharaṇabhāṣyamityādi /\nuktamityartha iti /\nantaṣṭīkāyāṃ bhāṣyasyeti śeṣaḥ /\nvirodhanigrahasthānādetasyāmedamāśaṅkya yathā parihṛtaṃ vārttikakṛtā, tadanurodhena vyākhyātam /\npratijñāśritatvamiti /\nvirodhavaibhavena codāharaṇāni vārttike /\nvastutastu svamate mānāntarasiddhasyārthasyānyathāvacanamapasiddhāntaḥ /\nvākyāṃśayorekārthabhāvābhāvaviṣayatvena vyādhātī virodhaḥ /\nviparyayavyāptatvena niścito viruddho hetvābhāsaḥ /\nsa ca vidhisādhane svabhāvānupalabdhirvyāpakānupalabdhirvyāpakaviruddhopalabdhiriti trividhaḥ /\ntadyathā dhūmavānayaṃ yogyasya satastadvattayā anupalabhyamānatvāt, niragnikatvāt, jalāśayatvāditi /\n<lg>\n<l>niṣedhasādhane 'pi svabhāvopalabdhirvyāpyopalabdhiriti dvividhaḥ /</l>\n<l>tadyathā niragniko 'yam, tadvattayopalabhyamānatvāt, dhūmavattavāditi /</l>\n<l>sarvaścāyaṃ viśeṣaṇadvārāpi pratisandheyaḥ /</l>\n<l>yathā kṛṣṇāgururāruprabhavavahnimānayam, kaṭukāsurabhivipāṇḍuradhūmavattvāditi saṃkṣepaḥ // 6 //</l>\n</lg></p>\n\n<l>yasmātprakaraṇacintā sa nirṇayārthamapadiṣṭaḥ prakaraṇasamaḥ // 7 //</l>\n\n</div>\n<div>\n\n<p>// pariśuddhiḥ //</p>\n\n<p>iha khalu hetvābhāsānāṃ tattyānusaṃhitānāṃ yathāsaṃkhyaṃ saṃśayo vivakṣitaviparītajñānaṃ jijñāsā ajñānaṃ vyāptibādhaśceti phalāni /\ntatra phaladvārakaṃ prakaraṇasamalakṣaṇamupakramyateyasmādityādi /\ntadetad bhāṣyamukhane vyācaṣṭe---prakaraṇeti /\nyasmāt prakriyamāṇārthajijñāsāmātraṃ bhavati sa prakarasama iti saṃkṣepaḥ /\ntathāhi, pakṣe samabalabādhakasahapravṛtterna tattvanirṇayaḥ, pratibalena pratiruddhatvāt /\nnāpi tato 'nusandhānenāpi sahasā vyāptibādho 'nugṛhyamāṇaviśeṣatayā samabalatvāt /\nnāpyajñānameva pakṣe vidyamānatayaikakoṭiprasañjakatvāt /\nnāpi viparītajñānam, tenāvyāpteḥ /\nnāpi sandehaḥ koṭidvayānupanāyakatvāt /\ntasmādekāṃ koṭimupanayan samabalena pratiruddhaḥ kathamatra nirṇayo bhavatviti jijñāsāṃ janayan prakaraṇasama itarebhyo bhidyata iti /\ntacca satpratipakṣatvaṃ siddhobhayahetukamasiddhobhayahetukaṃ siddhasādhyobhayahetukaṃ ca /\nprathamamarūpadravyatvolabhyamānasparśādhiṣṭhānatvayoḥ /\ntṛtīyaṃ śrāvaṇatvakṛtakatvayoḥ /\nmadhyamamihodāhariṣyate /\ntadanurodhena vyācaṣṭe---sa khalviti /\nyadyapi jijñāsāmātramatropayoti, tathāpi saṃśayānuvṛttinivṛttyoḥ jijñāsānuvṛttinivṛttī iti mattvoktam---tatra sandigdhe tadvā jijñāsate iti /\nnanu yata eva jijñāsā kathaṃ tameva prekṣāvān tattvanirṇayāya prayokṣyata ityata āha---vicitrābhisandhitayeti /\npūrvasamayo duṣpratyayo jātu prayojyabuddhiriti hi sādhanottarābhāsaprayoge hetava ityarthaḥ /\nnanvekaikapakṣaniyatatayā kathamubhayapakṣasāmyamanupalabdherityata āha---seyamiti /\nnanu vyutpattimāśritya cet prakaraṇasamapadaṃ pravartate kṛtaṃ tarhi yasmādityādilakṣaṇāntareṇetyata āha---vyutpattīti /\nathaitadeva pravṛttinimittaṃ kiṃ na syādityata āha---anyatheti /\natra bhāṣyakāreṇa savyabhicārāt prakaraṇasamaṃ bhedayatā tasya saṃśayahetutvamasya ca prakaraṇapravṛttihetutvamuktam /\ntacca saṃmugdham, pakṣapratipakṣau prakaraṇam iti prāgvyākhyānāt, sūtravirodhācca /\nna hi yasmāt prakaraṇamiti sūtramapi tu yasmāt prakaraṇacinteti /\nata āha---etaduktaṃ bhavatīti /\napi tu satpratipakṣatayaiva hetvābhāsatvamiti /\njijñāsāmātrahetutayā nirṇayānutpādakatvāditi bhāvaḥ /\netena bhāṣye prakaraṇaśabdo jijñāsāpara ityuktam /\nnanu nityadharmānupalabdhiḥ kādācitkī vivakṣitā, sadātanī vā? ādyā anaikāntikyeva, ākāśādāvapi kadācinnityadharmānupalabdheḥ /\ndvitīyā tvasiddhaiva /\nna hi nityadharmopalabdhyā śabde kadācidapi na bhavitavyam iti pramāṇamasti /\ntathā cāsiddhatvaṃ vihāya kutaḥ prakaraṇasamatvamudbhāvayatītyata āha---na ca tattvānupalabdhiriti /\nayamarthaḥ, yasyaivaṃ viśeṣagrahaḥ, tasya tāvadasiddha evāyamityastu, yastūpalambhābhāvena sulabhāmanupalabdhiṃ matvā viśeṣamapratisandhāya pratibalena ca pratibandhamupanyasyati, taṃ prati kimayamābhāsatāṃ yātu na vā? na tāvanna yāti /\ntathā sati sādhayet /\nevaṃ ca tato 'gṛhītaviśeṣā dvitīyāpi sādhayedeva /\nna caivam, na cānābhāsamasādhakamatiprasaṅgāt /\nna ca tadānīṃ doṣāntaramatra parisphurati, anyatra pratibalena pratibandhāditi /\nyatrāpi yugapadanekadoṣaparisphuraṇam, tatrāpi satpratipakṣatvam apyudbhāvya viramyate /\nna hi yāvadasti tāvadudbhāvyam, anyatra saṃbhūya pratijñāyāṃ sarvatrodbhāvananiyamāditi /\nyadyapi pratyakṣavat tattvānupalabdhirapi na kevalā, api tu samānadharmadarśanādisahitaiva saṃśayakāraṇam /\ntathā ca codyacuñcorabhimatabhraṃsaḥ, tathāpi tamupekṣya svasiddhāntāvarodhena pariharati---na hyakāraṇānāmiti /\nnanūbhayeti /\nekasmin pakṣe ubhayapadaṃ vihāyāparasmin vyāvṛttidvāreti padamadhyāhṛtya phakkikābodhaḥ, api tu tattvānupalabdhirevāsmaduktā prakaraṇasamodāharaṇamiti śeṣaḥ /\nevaṃ jijñāsāhetutvābhāvāt prakaraṇasamalakṣaṇāyogitayā śarīrādanyatvaṃ na tadudāharaṇamityuktam /\nidānīṃ saṃśayahetutayā anaikāntikalakṣaṇāyogāt /\ntadudāharaṇamevedamityāśayavānāhetyāha---itaśceti /\nkecit tu manyante, tattvānupalabdhireva paraṃ prakaraṇasamo hetvābhāsastannirākaraṇaṃ sūcayati---evamanyānyapīti /\n<lg>\n<l>nāgṛhyamāṇaviśeṣadaśāyāmanupalabdhyoranyayorvā dharmayoḥ kaścit viśeṣo gṛhyamāṇaviśeṣadaśāyāṃ tu yathānyasyānyatra hetvābhāse 'ntarbhāvaḥ tathānupalabdherapīti sāpi tyājyā /</l>\n<l>na cānupalabdhyorātyantikamagṛhyamāṇaviśeṣatvam /</l>\n<l>ubhayoḥ siddhatve vastuna ubhayānubhayātmakatvaprasaṅgāt /</l>\n<l>ekasyāsiddhatve vā kathamagṛhyamāṇaviśeṣatvamātyantikamubhayorapi vāstavyāmasiddhau punarubhayānubhayātmakatvaprasaṅgāditi // 7 //</l>\n</lg></p>\n\n<l>sādhyāviśiṣṭaḥ sādhyatvātsādhyasamaḥ // 7 //</l>\n\n</div>\n<div>\n\n<p>// pariśuddhiḥ //</p>\n\n<p>tasmāt sādhyatvādasiddhateti /\nsādhyatayā asiddhatayā /\nsādhyenāviśiṣṭaḥ sādhyāviśiṣṭaḥ /\nsā cāsiddhatā kasyacidityādi sugamam /\ntadevaṃ śiṣyapratipattilāghavāya vākyagauravam /\nvastutastu asiddhaḥ sādhyasama ityetāvadeva lakṣaṇamuktam /\nasiddha ityasyāpi pakṣadharmatayā na niścita ityarthaḥ /\nparāmarśaviṣayaḥ pakṣadharmatā /\nsā ca svasādhyena nirupādhisaṃbandhasya pakṣasaṃbandhaḥ /\ntathāpi ca vyāptiniścayasahitena saṃbandhidvayaniścayena niścīyate /\nvyāptiliṅgapakṣeṣu tvekatamāniścaye 'pi neti /\ntatra pakṣāniścayādāśrayāsiddha /\nliṅgasyaivāniścayāt svarūpāsiddhaḥ /\nvyāpteraniścayādanyathāsiddhaḥ /\neteṣāṃ cāniścayaḥ sandehād vā, abhāvaniścayād veti na kaścit phalaṃ prati viśeṣaḥ /\netena vyomapadmāṃ sugandhi padmātvāt ityādayo 'pi saṃgṛhītā bhavanti /\nanyathā yaḥ pakṣe 'sanniti lakṣaṇenaitallabhyate /\nyathā hi, asati sapakṣe vipakṣe ca pratiṣedhaḥ kartu na śakyate, tathā pakṣe 'pīti /\nsatyā eveti satyenābhyupagatāyā ityarthaḥ /\ntasyā nityatvābhāvāditi /\ntadasiddhamiti cet---na, kadācidupalambhalakṣaṇenāpi anityatvena sādhyasiddheḥ teṣāṃ vyañjakavaicitrye 'pi vyaktyāśrayasaṃbandhināmupalambhamantareṇānupalambhaniyamāt /\nupalambhe vā tattvānupapatte /\nsadopalambhaprasaṅgācca /\ntejasābhibhūtatvāt na tatheti cet---na, āśrayānabhibhave teṣāmanabhibhāvāt /\ntadabhibhave tu teṣāmupalambhe tadupalambhaprasaṅgāt /\nata eva na bhābhāvasya tadvyañjakatvam /\ntasmāt kadācidupalambha evāsyāḥ sāmānyāvirūpatāṃ pratikṣipatīti /\nnāpi karmeti /\nsvāśrayaṃ prāgdeśād vibhajya deśāntaraṃ prāpayat karma tattāyāṃ vyavatiṣṭhate /\nnāto 'nyathā, calanavyavahārasyānākasmikatvāt, anyanimittābhāvāt /\nevaṃbhūtārthānvayavyatirekānuvidhānācca chāyāyāstvāśraya eva tāvannopalabhyate, prāgeva tasya viprayojanasaṃprayojane ityarthaḥ /\nna guṇo dravyāsamavāyāditi /\ndravyāsamavetaṃ hyadravyasamavetaṃ vā, asamavetameva vā syāt? ubhayathāpi guṇave vyāghātaḥ, sāmānyavataḥ svatantrasya dravyatvāpatteḥ /\nniḥsāmānyasya guṇalakṣaṇavyāghātāt /\nsāmānyavānaguṇaḥ ityādi hi tat /\n<lg>\n<l>guṇakarmaṇāṃ nirguṇatayā guṇasya tatra samavāyavirodhena tatsamavāye sāmānyarūpatvopapatterityarthaḥ /</l>\n<l>dravyāsamavāyāditi /</l>\n<l>hetuṃ sādhayati---na mana iti teṣāṃ viśeṣaguṇavirahāt sāmānyaguṇo 'yaṃ bhavet /</l>\n<l>tathā cāśrayasahopalambhaniyame tadapratyakṣatāyāṃ niyamādapratyakṣatvaprasaṅga ityarthaḥ //</l>\n</lg></p>\n\n<p>nāpyātmaguṇa iti /\niyaṃ hi bāhyakaraṇapratyakṣatā idantāsāmānādhikaraṇyena vyāptā /\ntadātmaguṇatāmādāya nivartamānamanātmaguṇatāyāṃ viśrāmyatītyarthaḥ /\nnāpi nabhonabhasvatoriti /\ncākṣuṣato hi guṇānāṃ rūpidravyasamavāyena vyāptā /\ntacca rūpitvaṃ gaganapavanābhyāṃ vyāvartamānaṃ cākṣuṣaguṇasaṃbandhamapi vyāvartayatītyarthaḥ /\nnāpi tejasaḥ tadguṇatvaṃ hi pratītau tadavirodhitvena vyāptam, anyathā guṇinaḥ svaguṇapratītiparipanthitve guṇasya nityānupalambhaprasaṅgāt, sati samavāye upalambhavirodhāt, asati samavāye cāsattvāt /\ntaccāto nivartamānaṃ tadguṇatvamapi nivartayatītyarthaḥ /\ntatsahacaritaguṇāntarānupalabdheśceti /\nayamarthaḥ, na tāvat chāyā tejaso rūpametadrūpasya śuklabhāsvaratvaniyamātṛ /\nna cendranīlaprabhārūpavadāśrayovidhānāt /\ntasmāt guṇāntaramevedaṃ tasyeti vācyam /\ntathā ca cakṣuṣopalabhyamānaṃ na rūpamanantarbhāvyopalabdhuṃ śakyate, cakṣuṣastathaiva sāmarthyākalanāditi /\nata eveti /\nayamarthaḥ, cakṣurmātragrāhyatayā tāvacchāyā na guṇāntaratvena śaṅkāspadam, rūpaṃ tu saṃbhāvyeta /\ntaccopalabhyamānaṃ pāthasa upalabhya śaityadravatvādivyāptam, atādṛśastoyatvāyogāt /\npṛthivyāstu upalabhyagandhādivyāptam, atathābhūtasya pṛthivītvāyogāt /\ntacca śaityagandhādisāhacaryamato nivartamānamanupalambhena tadguṇatāmapi nivartayatīti /\n<lg>\n<l>api ceti /</l>\n<l>ataijasadravyarūpagrahaṇe hi bāhyālokavyāptasyaiva cakṣuṣaḥ sāmarthyamadhigatam /</l>\n<l>na ca yatsahitasya yasya yatra sāmarthyaṃ tadrahitena tena tatkaraṇam /</l>\n<l>tathā sati vahnirahitamapyārdramindhanaṃ dhūmaṃ vidadhyādityarthaḥ //</l>\n</lg></p>\n\n<p>virodhakastvadhika ityāha---tasmistviti /\netena pārthivaṃ rūpamāropitaṃ tama iti nirastam, bāhyālokasahakārivirahe cakṣuṣastathārope 'pyasāmarthyāt tadeva hi dharmyantare vā samāropyeta pittapītimavat, tatraiva vā niyatadeśe 'vagamyamāne aniyatadeśatvamiti nedīyasyaṇīyasyapi mahattvavat /\nubhayathāpi tatprathamamantareṇānupapattirekatrāropyatvādanyatrāropaviṣayatvāt tasyaiva /\nna cālokamantareṇa rūpagrahaṇe cakṣuṣaḥ sāmarthyamityuktam /\nna cāropyāropaviṣayāprathane bhrāntisaṃbhavaḥ /\nna cobhayoranyatarasminnavyāpṛtasyaivacakṣuṣo bhrāntijanakatvam, na cāyamacākṣuṣaḥ pratyayaḥ, tadanvayavyatirekayorananyathāsiddhatvāditi /\nnāpi dravyamiti /\nna pṛthivyagandhatvāt /\nna jalamarasatvāt /\nna tejaḥ anuṣṇatvāt /\nna vāyurasparśatvāt /\nnākāśamaśabdasamavāyikāraṇatvāt /\nna dikkālo paratvāparatvāsamavāyikāraṇasaṃyogānādhāratvāt /\nnātmā buddhyanādhāratvāt /\nna mano jñānāsamavāyikāraṇasaṃyogānādhāratvādityarthaḥ /\nnāpyanyaditi /\nnedamadravyaṃ rūpidravyam, asmadādipratyakṣatvāt /\nasmadādipratyakṣaṃ hīndriyeṇa vyāptam /\ntacca niyataviṣayasāmarthyena vyāptam /\ntacca vipakṣānnivartamānamindriyaṃ nivartayat pratyakṣatvamapi nivartayatītyarthaḥ /\nasparśatvāditi /\nnedamanekadravyaṃ dravyamasparśatvāt /\nasparśatā hi dravyasyānārabhyatayā vyāptā /\nsa ca niṣedhyādanekadravyānnivartamānā svavyāpyaṃ sparśarahitatvaṃ gṛhītvā tadviparīte viśrāmyatītyarthaḥ /\n<lg>\n<l>anārambhakatveneti /</l>\n<l>avidyamānamārabhbhakaṃ yasya tat tathoktam /</l>\n<l>tasya bhāvastatvattvamiti /</l>\n<l>etenāśrayāsiddhiḥ parihṛtā //</l>\n</lg></p>\n\n<p>yat tūktam, manasā dravyāntarānārambhe vaiyarthyamupādhiḥ, na punarasparśatvam, tat kiṃ vaiyarthyādanārambhakatvamunnīyate, anārambhakād vā vaiyarthyamiti? na tāvadādyaḥ, sarvotpattimatprayojanasyāsmadādibhiḥ piśitalocanairanākalanāt /\ntasmād yadyārambhakasvabhāvatvaṃ manasastadā kadācidārambhe prayojanamapi kiñcid bhaviṣyatīti /\nna cet tatsvabhāvakatvaṃ prayojanasahasreṇāpi nārambhaḥ /\nsvabhāvānuvidhāyīni hi prayojanāni /\nna tu prayojanānuvidhāyinaḥ svabhāvāḥ /\npratyakṣabādhastu tadā syāt yadi tama evāpahnūyeta /\ndravyatve pratyakṣasyājāgarukatvāt, nīlimaguṇaśālinaḥ pratīteḥ /\nkathamevametaditi cetṛ---na, vastuto 'sya nīlatve 'cākṣuṣatvaprasaṅgāt /\nālokasahakāriṇa eva cakṣuṣaḥ tatra sāmarthyāvadhāraṇādityuktam /\nśuklabhāsvaravirodhitāsāmyāt tu tathā vyavahāraḥ /\nevaṃ tarhi raktādivyavahāro 'pi prasajyata iti cet---na, vyavahāre hi sati nimittānusmaraṇāt /\nna tu nimittāmastītyeva vyavahāraḥ yathā śaṣayoḥ śavyavahāro gauḍānāṃ varṇatvanimittāviśeṣe 'pi na kādivyavahāraḥ /\nadṛṣṭādisāmagrīviśeṣānniyamo nātrāpi daṇḍavāritaḥ iti /\ntat kiṃ na kiñcidevac chāyetyata āha---tasmād bhābhāva evac chāyeti /\nna ca vācyam, so 'pi kathamālokamantareṇa pratiyogismaraṇādhikaraṇagrahaṇavirahe vidhimukhena cākṣuṣo viṣaya iti /\nyadgrahe hi yadapekṣaṃ cakṣustadabhāvagrahe 'pi tadapekṣameva /\nevaṃ hi taditarasāmagrahīsākalyaṃ syāt /\ntadihāpyālokābhāve tadālokāpekṣā syāt, yadyāloke 'pi tadapekṣā bhavet /\nna caitadasti /\npratyuta virodha eva tasmin sati hi tadabhāva eva na syāt /\nkiṃ tatsāpekṣeṇa cakṣuṣā gṛhyeta divā ca pratiyoginaḥ prabhāmaṇḍalasya grahe eva pradeśāntare tadgrahaṇamiti na kiñcidanupapannam /\nanyadāpi na rātrimapratisandhāyāndhakāragrahaḥ /\nrātrijñānaṃ ca na divasamapratisandhāya /\ntathā hi nirastaitaddvīpavartiraviraśmijālaḥ kālaviśeṣo 'tra rātrirityucyate /\ngiridarīvivaravartinastu yadi yogino na timirālokinaḥ /\ntimiradarśinaścet---nūnaṃ smṛtālokā iti /\nadhikaraṇam api dṛṣṭamanumitaṃ smṛtaṃ vā ihedānīmandhakāra iti pratyayāt /\nvidhimukhastu pratyayo 'siddhaḥ /\nna hi nāprayogamātreṇa vidhitvam, pralayavināśāvasthānādiṣu vyabhicārāt /\nnārthāntarbhāvena vākyārthe padaprayogādadoṣa iti cet? ihāpi mātsaryamapanīya eṣaiva rītiranugamyatāmiti suṣṭhūpasaṃhṛtam---tasmād bhābhāva evac chāyeti /\ndeśāntaraprāptimattvaprayuktaṃ hi gatimattvam /\nna tu deśāntaradarśanaprayuktam tacca prayojakamiha niścitavyāvṛtti /\n<lg>\n<l>tathā hi svātantrayeṇa deśāntaraprāptau vārakānuvidhānaniyamo na syāt /</l>\n<l>prabhātulyatve tejaḥprabhāśrayeṣu ratnaviśeṣeṣuc chāyā divase na syāt /</l>\n<l>chāyayaivābhibhave vā bahalatame tamasi teṣāmāloko na syāt /</l>\n<l>ālokāntareṇaivābhibhave chāyāyā apyudbhāvo na syāditi //</l>\n</lg></p>\n\n<p>saṃkalayati---seyamiti /\nasiddhiḥ anirūpaṇam /\nna caitāvateti /\nvācyamiti śeṣaḥ /\nkutaḥ? savyabhicāratvāditi /\nayamarthaḥ, yadyapi tatrāpi svābhāvikasaṃbandhavirahādastyeva hetutvāsiddhiḥ, na hyasti saṃbhavaḥ svabhāvapratibaddhaśca savyabhicārādiśceti /\ntathāpi na tāvat svarūpata āśrayato vā tatrāsiddhirudbhāvayituṃ śakyate, tayorniścitatvāt /\nnāpyupādhita upādhyapekṣayā vyabhicārāderlaghupratipattikatvāt, upādhestu taddvāraiva pratipatteḥ /\nyadi ca tena dūṣayituṃ na śakyate taddvārāpyapādhirevodbhāvyeta /\nna caitadasti /\nvyabhicārādau hyudbhāvite sutarāṃ nivartate /\nupādhau tu kadācid vipratipadyate, tasya durūhatvāditi /\nastu tarhi savyabhicāravat aprayojako nāma ṣaṣṭho hetvābhāsaḥ, tasyāpyevaṃrūpaviśeṣaśālitvādityata āha---anyathāsiddhasya tviti /\nbhavedevam, yadyaupādhikatvaṃ svābhāvikasaṃbandhavirahādanyatṛ /\nna tvetadasti /\nanaupādhikatvaṃ hi saṃbandhasya svābhāvikatvam /\naupādhikatvaṃ ca tadvarahaḥ /\ntasmād viśeṣāntarābhāvāt, sādhyasamasamānalakṣaṇavattvācca tatraiva tasyāntarbhāva ityarthaḥ /\nbhāṣye gatimattvāditi sandigdhaḥ /\nvārttike satī chāyā gatimatī deśāntare darśanāditi viśeṣaṇadvārā āśrayāsiddhaḥ /\nayameva sattvaṃ vihāya niścitopādhisahavṛttiranyathāsiddhaḥ /\n<lg>\n<l>tadetāvanta evāsiddhabhedā iti bhramanirāsārthamudāharati---ta eta iti /</l>\n<l>cākṣuṣatvāditi niścitāsiddhaḥ /</l>\n<l>aśarīratvāditi dharmita evāśrayāsiddhaḥ /</l>\n<l>maitratanayatvāditi saṃndigdhopādhisahavṛttiranyathāsiddhaḥ // 8 //</l>\n</lg></p>\n\n<l>kālātyayāpadiṣṭaḥ kālātītaḥ // 9 //</l>\n\n</div>\n<div>\n\n<p>// pariśuddhiḥ //</p>\n\n<p>atra yathāśrutabhāṣyavārttikadarśanāt sarvamasamañjasamiti mattvā svavyākhyāṃ sthānāntarīyabhāṣyādyupanyāsena saṃvadannāha---atretyādinā /\nanuṣṇa ityādinā pratiṣedhyavidheyadharmagrāhakapramāṇabādho darśitaḥ /\ndharmigrāhakapramāṇabādhastu ghaṭo vyāpakaḥ sattvādākāśavaditi pratyakṣeṇa /\nparamāṇuḥ sāvayavo mūrtatvād ghaṭavadityanumānena /\nmeruḥ pāṣāṇamayaḥ parvatatvād vindhyavadityāgamena /\nhetugrāhakapramāṇabādhastu, jalānilāviṣṇau pṛthivīto viparītasparśavatvāt tejovaditi pratyakṣeṇa /\nmano vibhujñānāsamavāyikāraṇasaṃyogādhāratvāt ātmavadityanumānena /\nbrāhmaṇasya rājasūyaṃ karma, svargasādhanatvāt agniṣṭomavadityāgamena /\nevaṃ navavidho 'yamekavidhopamānabādhena saṃkṣepato daśavidha iti /\nnanu bādho nāma nāvinābhāvabhaṅgādaparaḥ kaścit /\nso 'pi na trairūpyapracyavādanya ityata āha---bādheti /\nna hi bādham avyavasthāpyānaikāntikatvamapakṣadharmatvaṃ vāvatārayituṃ śakyam /\nato 'syāvaśyodbhāvyatayāvaśyābhyupagantavyaḥ, anyathā virodhamapi nābhyupagacchet /\nvirodhe hi hetorabhāve svarūpāsiddhiḥ /\nsādhyābhāve 'pakṣadharmatā durnivārā /\natha virodhasyaiva prathamaṃ buddhāvupanipātāt tadudbhāvanamantareṇa pakṣadharmatvasyodbhāvayitumaśakyatvācca so 'vaśyābhyupagantavyaḥ /\ntadetat samānamanyatrāpītyuktamityarthaḥ /\nyadyevam, bhāṣyamidānīṃ kathamityata āha---evamiti /\natha yadyayamartho bhāṣyakārasya vivakṣitaḥ, kimiti naitadanurūpamudāharaṇamityata āha---atra ceti /\ntathāpyaihikamudāharaṇamasaṅgatamityata āha---paramatenaiveti /\nathaitadudāharaṇaṃ svamate pañcakoṭiṣu kvāntarbhaviṣyatītyata āha---sa punariti /\n<lg>\n<l>tat kimiti nodbhāvayāṃbabhūva evamityata āha---sthūlatayeti /</l>\n<l>vārttikamidānīṃ kathamityata āha---yasyāpadiśyamānasyetyādi /</l>\n<l>bhadantaṃ pratyekadeśinaḥ parīhāraḥ---samīkṛte 'bhidhānāditi /</l>\n<l>tad vivṛṇoti---ayamartha iti // 9 //</l>\n</lg></p>\n\n<p>// hetvābhāsalakṣaṇaprakaraṇam //</p>\n\n<p>// chalaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<p>evaṃ yatnenodbhāvanīyapariharaṇīyahetvābhāsavaprakaraṇaṃ samarthitam /\n<lg>\n<l>atha sādhanavādī pramādī prativādī vā saduttarasamādhānayoraparisphūrtau tayorvijigīṣuḥ tadābhāsamapi brūyāditi tadābhāsavyutpādanāvasaraḥ /</l>\n<l>tatrāpi jāteḥ svapakṣavyāghātāpādakatvena jaghanyatvāt chalasya tu tātparyato duṣṭatve 'pi vacanato 'duṣṭattvādasphūrtidaśāyāmapi tadeva prayoktavyam /</l>\n<l>tasyāpyasphūrtau jātiriti viśeṣajñāpanārthaṃ jāteḥ pūrvaṃ chaloddeśaḥ /</l>\n<l>saiva lakṣaṇe 'pi saṃgatiriti bhāṣyārthamāha---uddeśeti //</l>\n</lg></p>\n\n<lg>\n<l>nanvativyāpakamidaṃ lakṣaṇam /</l>\n<l>arthavaicitryopapattyā vacanavighātasya jātāvapi saṃbhavādityata āha---yathā vakturiti /</l>\n<l>iha vāgvṛttiviparyāsena pratyavasthānaṃ na tu tatreti bheda ityarthaḥ /</l>\n<l>nanu vibhāgo nodāhṛtaḥ tatkathaṃ vibhāge tūdāharaṇānīti bhāṣyamityata āha---vibhajyata iti // 10 //</l>\n</lg>\n\n</div>\n<div>\n\n<p>// pariśuddhiḥ //</p>\n\n<lg>\n<l>yadyevaṃ kathaṃ vibhāgaśceti kṛtvā vibhāgasūtrameva paṭhatītyata āha---vibhajyate 'neneti /</l>\n<l>uktipūrvakatvāt tātparyasya tadanusaṃdhānapūrvakatvādupacārasyoddeśakamaniyamaḥ /</l>\n<l>tadanurodhācca lakṣaṇakramaniyamaḥ // 1.1 //</l>\n</lg>\n\n</div>\n<div>\n\n<p>pariśuddhiḥ\nabhidhāvṛttisaṃcāro yatrac chale tadvākchalamiti lakṣaṇārthaḥ, vācīti viṣayasaptamī, bhramaṃ nivārayati---vāci nimitta iti /\nnanvetat sarvacchalasādhāraṇamityata āha---navakambala ityādi /\ntadidaṃ vākchalamuttaradaśāyāṃ navavidham /\ntadyathā bhūbhṛdayaṃ vīryaśālī mahāvayavattvādityatra dharmipadasaṃcāreṇa na nakhaprasūnāñcitakarapallavo 'yaṃ nityakarmakaratvādityatra sādhyapadasaṃcāreṇa /\natā garbhavatī raktavilocanatvādityatrobhayapadasañcāreṇa /\ntadetat pratijñāśrayaṃ trayam /\nāḍhyo 'yaṃ navakambalatvādityatrāsiddhatvodbhāvanena /\ngajo 'yaṃ viṣāṇītvādityatra virodhodbhāvanena /\ndurāloko 'sau rājā tejomayatvādityatrānaikāntikatvodbhāvanena /\ntadetat hetvāśrayaṃ trayam /\nduvyaṃ vāyuḥ sāvayavatvāt ambaravadityatra sādhanavikalatvena /\nasmadādidurāsadāḥ tārakā gaganecaratvāt pataṅgavadityatra sādhyavikalatvena /\npaśureṣa viṣāṇitvād govadityatrobhayavikalatvena /\ntadetad dṛṣṭantāśra trayam /\npratyuttaradaśāyāṃ tu pratipakṣasādhane navavidhameva /\nanyatra tu yāvaddūṣaṇabhedam /\ntad yathā, anyathāsiddho 'siddhaśceti vyāghātaḥ kathamapi siddhatvāt /\n<lg>\n<l>sādhyaviparyayavyāpto 'yamiti, guṇa evānyathā sādhyābhedaprasaṅgāt /</l>\n<l>ambareṇānaikāntikamityasaṅgatam, tasyāpyanityatvāt /</l>\n<l>nāyaṃ pakṣī kuto 'sya pakṣabādhasaṃbhāvanetyādi svayamūhyam /</l>\n<l>asya pratyavasthānamityādi bhāṣyaṃ na pūrvasūtravyākhyānaṃ nottarasūtraparaṃ vetyata āha---tadetacchalamiti // 1.2 //</l>\n</lg></p>\n\n<l>sambhavator'thasyātisāmānyayogādasambhūtārthakalpanā sāmānyacchalam // 1.3 //</l>\n\n</div>\n<div>\n\n<p>// pariśuddhiḥ //</p>\n\n<p>yatra tātparyasaṃkrāntistat sāmānyacchalamiti sūtrārthaḥ /\ntacca kvacit saṃbhavavidhiviśeṣyeṣu /\nyathā saṃbhavadvidyācaraṇasaṃpadayaṃ brāhmaṇatvāt /\nanityaḥ śabdaḥ /\nśataṃ dvijātayo bhojitā iti /\nkvacit tu hetutvoddeśaviśeṣaṇeṣu yathā brāhmaṇādupajāto 'yaṃ brāhmaṇatvāt /\nanityaṃ kāryaṃ dvijaśataṃ bhojitamiti /\ntadetat sarvaṃ vivakṣitamāpnoti cātyeti cobhayasamānaṃ cetyatisāmānyamucyate /\netannimittakaṃ chalaṃ sāmānyacchalamiti /\nbhāṣyānurodhāt viśeṣaniṣṭhaṃ vyācaṣṭe---saṃbhavata iti /\ntatrādyamudāharaṇaṃ sphuṭameva /\ndvitīyaṃ tu, anityaḥ śabdaḥ kṛtakatvādityukte dhaṭo 'pyanityaḥ tarhi kṛtakatvāt śabdaḥ syāt /\ntṛtīyaṃ tu, śataṃ dvijātayo bhojitā ityukte śatasaṃkhyāvacchinnā api bhojitāḥ sanakādayo na dvijātaya iti /\n<lg>\n<l>caturthaṃ tu, brāhmaṇājjāto 'yaṃ brāhmaṇatvādityukte saṃbhāvanāviṣayo 'yamabhihito na heturiti /</l>\n<l>pañcamaṃ tu, anityaṃ kāryamanityatvādityukte sādhyāviśiṣṭo heturiti /</l>\n<l>ṣaṣṭhaṃ tu, dvijaśataṃ bhojitamityukte dvijā bhojitāḥ, na tu tadmatā śatasaṃkhyeti /</l>\n<l>evaṃ pratyuttaradaśāyāmapyetat ṣaḍvidhameveti // 1.3 //</l>\n</lg></p>\n\n<l>dharmavikalpanirdeśer'thasadbhāvapratiṣedha upacāracchalam // 1.4 //</l>\n\n</div>\n<div>\n\n<p>// pariśuddhiḥ //</p>\n\n<p>upacāravṛttivyatyayo yatra tadupacāracchalamiti lakṣaṇārthaḥ /\netadapyuttare najavidham /\ntad yathā, ayaṃ māṇavakaḥ siṃhaḥ, ayaṃ siṃho rājñaḥ, ayaṃ puruṣasiṃho rājaśārdūlasyeti pratijñāmāritya trayam /\nvarṣāṣu nausaṃcāryeyaṃ bhūmirgaṅgātvāt, ghoṣāṇāṃ sukhavasatihetavaste deśā gaṅgātvāt, sa pradeśo dhanakāśādivano gaṅgātvāditi hetumāśrityatrayam /\nye dhvanihetavaste krośanti yathā mañcāḥ, ye krośanti te dhvanihetavo yathā mañcāḥ, ye krośanaprayojanavantaste krośanti yathā mañcāḥ, iti dṛṣṭāntamāśritya trayam /\npratyuttare tu pratisādhane tāvadeva /\nanyatra tu yāvaddoṣabhedam /\ntadyathā, aśarīratvāditi heturayamāśrayāsiddha ityukte naivam, hetvāśrayasyākāśasya siddhatvāt /\n<lg>\n<l>na ca heturasiddhatvādīnā dūṣyate api tu liṅgameva /</l>\n<l>ato niranuyojyānuyogo bhavata ityādi dharmavikalpanirdeśaśabdenābhidhānadharmo dvedhābhidhīyata iti vārttikaikavākyatām āpādayituṃ bhūmiṃ racayitvā yathāśrutabhāṣyamupekṣya khaṇḍakhaṇḍaṃ vyācaṣṭe---śabdasyeti /</l>\n<l>dyayapi neha sphuṭam tathāpyekatra vastusadbhāvaḥ pratiṣidhyate /</l>\n<l>naiva kroṣṭāro mañcā iti parīkṣāvārttikamanāgatamavekṣyāha---vārttikamate tviti // 1.4 //</l>\n</lg></p>\n\n<l>vākchalamevopacāracchalaṃ tadaviśeṣāt // 1.5 //</l>\n\n</div>\n<div>\n\n<p>// pariśuddhiḥ //</p>\n\n<p>saṃgatirhi dvedhā bhavavati, antarbhāvalakṣaṇā ānantaryalakṣaṇā ca /\ntatra na tāvat pūrvā chalaparīkṣāsūtrāṇāṃ lakṣaṇasyādhyāyārthatvāt /\n<lg>\n<l>adhyāyānantarbhūtasya cāhnikaprakaraṇayoḥ antarbhāvāt, parīkṣātvena dvitīyādāvevāntarbhāvārhatvācca /</l>\n<l>nāpyuttarā ṣoḍhāpyatra saṃbhāvyate, smārakābhāvena prasaṅgābhāvāt, tayā vinaiva prakṛtasiddheḥ, upodghātābhāvāt, jātinigrahasthānalakṣaṇāvarodhenāvasarābhāvāt, uttaraprabandhaṃ prati akāraṇatvena hetutvāyogāt, chalaparīkṣāyā uttaratrāvyavahāreṇānirvāhakatvāt, chalaparīkṣājātyādilakṣaṇasūtrāṇāṃ prakṛtopayogyekakāryāyogena tannibandhanāya api saṃgaterabhāvādityata āha---parīkṣāparvaṇa iti /</l>\n<l>prāsaṅgikī saṃgatiḥ /</l>\n<l>prasaṅgāśca parīkṣāparvasannidhānenopodvalita ityarthaḥ //</l>\n</lg></p>\n\n<lg>\n<l>pṛthaksūtraṇāt sādharmyasahitāyā viśeṣānupalabdheśca saṃśaya /</l>\n<l>parīkṣitaṃ satsu vivacitaṃ sugrahaṃ supariharaṃ chalaṃ bhaviṣyatīti parīkṣāprayojanaṃ sphuṭīkṛtya pūrvapakṣamāha---yathā hīti /</l>\n<l>lakṣaṇābhedādekatvamityarthaḥ // 1.5 //</l>\n</lg>\n\n<l>na tadarthāntarabhāvāt // 1.6 //</l>\n\n</div>\n<div>\n\n<p>// pariśuddhiḥ //</p>\n\n<p>na tadarthāntarabhāvāditi siddhāntasūtram /\ntatra ca bhāṣyam---anyārthāntarakalpanā, anyor'thasadbhāvapratiṣedha iti /\ntadetadaviśadam, arthāntarakalpanāyā ubhayatrāpi pūrvapakṣe darśitatvāt /\narthasadbhāvapratiṣedhastu yathākathañcit sarvasādhāraṇaḥ anyathā vacanavidhātatvalakṣaṇakṣateḥ /\nparamārthatastu na kvacidapi /\nvārttikaṃ tu ekatra dharmaḥ pratiṣidhyate 'nyatra dharmīti /\netaccāsiddham /\nna hyatra mañcā eva dharmiṇaḥ pratiṣidhyante /\napi tu kambaladharmasaṃkhyāvat mañcadharmaḥ /\n<lg>\n<l>krośanamihāpi pratiṣidhyata ityata āha---vidheyaṃ vastviti /</l>\n<l>atraivottaraśaṅkāntaramapanayati---kiṃ tviti /</l>\n<l>tadetatsamādhānaṃ prakṛtodāharaṇāpekṣaṃ draṣṭavyam /</l>\n<l>sarvavyāpakaṃ tu mukhyopacāravṛttyanugatatvena anayorbhedakau niyatau dharmāviti // 1.6 //</l>\n</lg></p>\n\n<l>aviśeṣe vā kiñcitsādharmyādekacchalaprasaṅgaḥ //17 //</l>\n\n</div>\n<div>\n\n<p>// pariśuddhiḥ //</p>\n\n<l>avi---ṅgaḥ // 17 //</l>\n\n<p>// iti chalaprakaraṇam //</p>\n\n<p>// purūṣāśaktiliṅgadoṣasāmānyalakṣaṇaprakaraṇam //</p>\n\n</div>\n<div>\n\n<p>// pariśuddhiḥ //</p>\n\n<lg>\n<l>yadyapyasaduttaratayā jāteḥ chalaprakaraṇa evāntarbhāvo yuktaḥ, tathāpi pratijñāhānyādernigrahasthānasyāpi tathābhāvāt tāṃ saṃgatimupekṣyārthadūṣaṇatvābhiprāyeṇa prayogasya sāmyāduttaraprakaraṇa evāntarbhāvaḥ /</l>\n<l>tatrāntarbhūtāyāśca jāteḥ pṛthakkaraṇe uddeśa eva prayojanamuktam, pratijñāhānyādyapekṣayā cānudbhaṭāparādhatayā paravyāmohanahetutvāt, parājayadaśāyāṃ prayoktavyatvajñāpanārthaṃ tasmāt prāguddeśaḥ /</l>\n<l>saiva saṃgatirihāpītyāha---uddeśeti //</l>\n</lg>\n\n<lg>\n<l>chalasya samyagdūṣaṇasya ca ityupalakṣaṇam, pratijñāhānyāderityapi draṣṭavyam /</l>\n<l>na ca chale ityupalakṣaṇaṃ tathaiva, tathāpi samyagdūṣaṇasyāvyudāsaḥ, tasyāpi hetuto vaidharmyeṇa hetvābhāsasādharmyeṇa pratyavasthānarūpatvādityata āha---na ceti /</l>\n<l>ayaṃ ca mātraśabdārtho jātīnāmavatāraṃ vāde pratiṣedhatā asaduttaratvakhyāpanenaiva sūtrakṛtā sūcitaḥ /</l>\n<l>bhāṣye jātipada vyutpādanaprayojanaṃ darśayati---jalpe hīti //18 //</l>\n</lg>\n\n<l>vapratipattirapratipattiśca nigrahasthānam //19 //</l>\n\n</div>\n<div>\n\n<p>// pariśuddhiḥ //</p>\n\n<lg>\n<l>nigrahasthānenaiva samastakathāmudraṇādarthato 'sya paścādabhidhānam /</l>\n<l>tat kimityatra saṃgatyanusaraṇenetyāśayavān sūtraṃ pratyāharati---vipra---namiti // 19 //</l>\n</lg>\n\n<p>yadyapi lokavyavahārakathāvyavahārayoḥ puruṣasyāparādha eva nigrahasthānam /\naparāddho hi nigrahaṃ śāstiṃ khalīkāraṃ prāpnoti /\nanyatra loke śarīraviḍambanā /\nkathāyāṃ tvaparādhamātrodbhāvānamātram /\nanyatra vādinoḥ kāmacāraḥ /\naparādhaśca kathāyāṃ vipratipattyapratipattibhāgadvayaparyavasitaṃ tātkālikamatattvajñānameva /\n<lg>\n<l>tathāpi tasya svarūpeṇodbhāvayitum---aśakyatvāt, nirarthakāpārthakādisāmānādhikaraṇyānupapatteśca tadunnayanopāyopalakṣaṇatayā sūtraṃ vyākhyātam /</l>\n<l>tena kathāyāṃ pravṛttayāṃ vādinoratattvajñānajñāpikā kriyā nigrahasthānamiti sūtrārthaḥ /</l>\n<l>etacca pratijñāhānyādisāmānādhikaraṇyena prayuktanigrahasthānapadapadārthālocanayā /</l>\n<l>svarūpeṇa śakyodbhāvanapratipādakavārttikadarśanācca sugamam, bhāṣye 'pyanantarameva sphuṭībhaviṣyati //</l>\n</lg></p>\n\n<p>syādetat, na pratipattervirītatvādanyat kṛtsitatvamityata āha---sūkṣmeti /\nkathamasau nigrahasthānamiti /\nkathamasau svarūpato 'pratīyamānaiva sattāmātreṇa nigrahasthānaṃ bhaviṣyati? na hyapratītameva paradāradharṣaṇaṃ nigrahāya paryāptamityarthaḥ /\nvipratipadyamāna iti /\nyato vipratipadyamānaḥ prāptaparājayo bhavati, ataḥ parājayaprāptidvāreṇa unnetuṃ śakyate /\n<lg>\n<l>atha parājayaprāptireva kā ityata uktam---nigrahasthānaṃ pratijñāhānyādi khalu spaṣṭam parājayaprāptiriti bhāṣyaṃ sphuṭamityarthaḥ /</l>\n<l>yadyapyadhike vipratipattyapratipattī saṃbhavatastadasaṃbhave nigrahasthānatvānupapatteḥ, tathāpi vipratipannavastugocaratvena na tu tatreti tadanigrahasthānatvabhramanivāraṇārthamasamāsakaraṇamityarthaḥ /</l>\n<l>adhikaṃ nāmetyupalakṣaṇam, punaruktamapi draṣṭavyam /</l>\n<l>dūṣyaṃ vā ityāgāmipakṣāpekṣayā vāśabdaḥ // 19 //</l>\n</lg></p>\n\n</div>\n<div>\n\n<p>// pariśuddhiḥ //</p>\n\n<p>yathoddeśamiti---yathoddeśakramaṃ bhavatu lakṣaṇam, na tu lakṣaṇakramānatikrameṇa parīkṣā bhaviṣyati, prathamata eva vyatikramādityata āha---yathālakṣaṇaṃ yathāsvarūpamityartha iti /\nnanvevaṃ sati prathamadvitīyasūtre tātparyāntareṇāvaṣṭabdhatvānna trividhaśāstrapravṛttyantarbhāvinī /\nārthyā vṛttyā prathamasūtrasya uddeśāntarbhāve 'pi dvitīyasūtramalagnakam asaṃgatikatvādityata āha---tasmāditi /\naupodghātikyā saṃgatyā prathamoddeśamaṅgatameva dvitoyasūtramarthāt /\n<lg>\n<l>śrutyā ca prayojanaparatayeti na prakaraṇāsaṃgatirityarthaḥ /</l>\n<l>śeṣaṃ sūbodhamiti /</l>\n<l>kīrttyata iti kīrtitam /</l>\n<l>tathā ca yathāyogamabhisaṃbandha iti sukhabodhamityarthaḥ //</l>\n</lg></p>\n\n<lg>\n<l>anabhyāsajñeyācchrutivivaragarbheṣu laghutaḥ sukhagrāhyānmandaiḥ kusumasukumārāt prathamataḥ /</l>\n<l>manaḥ śrīmadvācaspativacanavinyāsavisarāt</l>\n<l>trasatyadyāpyetanmuhuriva muhurnirvṛtamapi // 20 //</l>\n</lg>\n\n<p>// iti puruṣāśaktiliṅgadoṣasāmānyalakṣaṇaprakaraṇam //</p>\n\n<p>// ityaudayanatātparyapariśuddhau prathamādhyāyasya dvitīyāhnikam\nsamāptaḥ prathamādhyāyaḥ //</p>\n</div>\n</div>\n\n  </div>\n</body>\n\n"
}