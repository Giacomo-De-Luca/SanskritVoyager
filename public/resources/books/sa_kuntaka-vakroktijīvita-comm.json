{
  "file_title": "kuntaka-vakroktijīvita-comm",
  "file_title_normal": "kuntaka-vakroktijivita-comm",
  "metadata": {
    "original_title": "Vakroktijīvita with Kuntaka's own commentary",
    "author": "Kuntaka",
    "contributors": [
      {
        "role": "data entry",
        "name": "members of the Sansknet Project",
        "when": ""
      },
      {
        "role": "contribution to GRETIL",
        "name": "members of the Sansknet Project",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31"
  },
  "body": [
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "śrīmadrājānakakuntakaviracitaṃ vakroktijīvitam\n1 prathamonmeṣaḥ"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "jagattritayavaicitryacitrakarmavidhāyinam /"
            },
            {
              "tag": "l",
              "attributes": {},
              "text": "śivaṃ śaktiparispandamātropakaraṇaṃ numaḥ // VjivC_1.1 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yathātattvaṃ vivecyante bhāvāstrailokyavartinaḥ /"
            },
            {
              "tag": "l",
              "attributes": {},
              "text": "yadi tannādbhutaṃ nāma daivaraktā hi kiṃśukāḥ // VjivC_1.2 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svamanīṣikayaivātha tattvaṃ teṣāṃ yathāruci /"
            },
            {
              "tag": "l",
              "attributes": {},
              "text": "sthāpyate prauḍhimātraṃ tatparamārtho na tādṛśaḥ // VjivC_1.3 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ityasattarkasandarbhe svatantre 'pyakṛtādaraḥ /"
            },
            {
              "tag": "l",
              "attributes": {},
              "text": "sāhityārthasudhāsindhoḥ sāramunmīlayāmyaham // VjivC_1.4 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yena dvitayamapyetattattvanirmitilakṣaṇam /"
            },
            {
              "tag": "l",
              "attributes": {},
              "text": "tadvidāmadbhutāmodacamatkāraṃ vidhāsyati // VjivC_1.5 //"
            }
          ]
        },
        {
          "tag": "p",
          "attributes": {},
          "text": "granthārambhe /\nabhimatadevatānamaskārakaraṇaṃ samācāraḥ, tasmāttadeva tāvadupakramate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vande kavīndravaktrendulāsyamandiranartakīm /"
            },
            {
              "tag": "l",
              "attributes": {},
              "text": "devīṃ sūktiparispandasundarābhinayojjvalām // Vjiv_1.1 //"
            }
          ]
        },
        {
          "tag": "p",
          "attributes": {},
          "text": "iti /\ndevīṃ vande devatāṃ staumi /\nkāmityāha---kavīndravaktrendulāsyamandiranartakīm /\nkavīndrāḥ kavipravarāsteṣāṃ vaktrendurmukhacandraḥ sa eva lāsyamandiraṃ nāṭyaveśma tatra nartakī lāsikām /\nkiṃviśiṣṭām---sūktiparispandasundarābhinayojjvalām /\nsūktiparispandāḥ subhāṣitavilasitāni tānyeva sundarā abhinayāḥ sukumārāḥ sāttvikādayastairujjvalaṃ bhrājamānām /\nyā kila satkavivaktre lāsyasadmanīva2 nartakī svavilāsā3 bhinayaviśiṣṭā nṛtyantī virājate tāṃ vande naumīti vākyārthaḥ /\ntadidamatra tātparyam---yatkila prastutaṃ vastu kimapi kāvyālaṅkārakaraṇaṃ tadadhidaivatabhūtāmevaṃvidharāṇīyakahṛdayahāriṇīṃ vāgrūpāṃ sarasvatīṃ staumīti /\nevaṃ namaskṛtyedānīṃ vaktavyavastuviṣayabhūtānyabhidhānābhidheyaprayojanānyāsūtrayati /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vāco viṣayanaiyatyamutpādayitumucyate /"
            },
            {
              "tag": "l",
              "attributes": {},
              "text": "ādivākye 'bhidhānādi nirmitermānasūtravat // VjivC_1.6 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /(?)"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lokottaracamatkārakārivaicitryasiddhaye /"
            },
            {
              "tag": "l",
              "attributes": {},
              "text": "kāvyasyāyamalaṅkāraḥ ko 'pyapūrvo vidhīyate // Vjiv_1.2 //"
            }
          ]
        },
        {
          "tag": "p",
          "attributes": {},
          "text": "alaṅkāro vidhīyate alaṅkāraṇaṃ kriyate /\nkasya---kāvyasya /\nkaveḥ karma kāvyaṃ tasya /\nnanu ca santi cirantanāstadalaṅkārāstatkimarthamityāha---apūrvaḥ, tadvyatiriktārthābhidhāyī /\ntadapūrvatvaṃ tadutkṛṣṭasya tannikṛṣṭasya ca dvayorapi saṃbhavatītyāha---ko 'pi, alaukikaḥ sātiśayaḥ /\nso 'pi kimarthamityāha---lokottaramatkārakārivaicitryasiddhaye asāmānyāhlādavidhāyivicitrabhāvasampattaye /\nyadyapi santi śataśaḥ kāvyālaṅkārāstathāpi na kutaścidapyevaṃvidhavaicitryasiddhaiḥ /\nalaṅkāra-śabdaḥ śarīrasya śobhātiśayakāritvānmukhyatayā kaṭakādiṣu vartate, tatkāritvasāmānyādupacārādupamādiṣu, tadvadeva ca tatsadṛśeṣu guṇeṣu,4 tathaiva ca tadabhidhāyini granthe /\nśabdārthayorekayogakṣematvādaikyena vyavahāraḥ,yathā gauriti śabdaḥ gaurityartha iti /\ntadayamarthaḥ---granthasyā5 laṅkāra ityabhidhānam, upamādiprameyajātamabhidheyam, uktarūpavaicitryasiddhiḥ prayojanamiti /\nevamalaṅkārasyāsya prayojanamastīti sthāpite 'pi tadalaṅkāryasya kāvyasya prayojanaṃ vinā sadapi tadapārthakamityāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dharmādisādhanopāyaḥ sukumārakramoditaḥ /"
            },
            {
              "tag": "l",
              "attributes": {},
              "text": "kāvyabandho 'bhijātānāṃ hṛdayāhlādakārakaḥ // Vjiv_1.3 //"
            }
          ]
        },
        {
          "tag": "p",
          "attributes": {},
          "text": "hṛdayāhlādakārakaścittānandajanakaḥ kāvyabandhaḥ sargabandhādirbhavatīti saṃbandhaḥ /\nkasyetyākāṅkṣāyāmāha---abhijātānām /\nabhijātāḥ khalu rājaputrādayo dharmādyupeyārthino vijigīṣavaḥ kleśabhīravaśca, sukumārāśayatvātteṣām /\ntathā satyapi tadāhlādakatve kāvyabandhasya krīḍanakādiprakhyatā prāpnotītyabhidhatte6---dharmādisāghanopāyaḥ /\ndharmāderupeyasya7 caturvargasya sādhane saṃpādane tadupadekharūpatvādupāyastatprāptinimittam /\ntathāvidha8 puruṣārthopadeśaparairaparairapi śāstraiḥ kimaparāddhamityabhidhīyate---sukumārakramoditaḥ /\nsukumāraḥ sundaraḥ hṛdayahārī9 kramaḥ paripāṭīvinyāsastenoditaḥ kathitaḥ san /\nabhijātānāmāhlādakatve sati pravartakatvātkāvyabandho dharmādiprāptyupāyātāṃ pratipadyate /\nśāstreṣu punaḥ kaṭhorakramābhihītatvād dharmādyupadeśo duravagāhaḥ /\ntathāvidhe viṣaye vidyamāno 'pyakiñcitkara eva /\nrājaputrāḥ khalu samāsāditasvavibhavāḥ samastajagatīvyavasthākāritāṃ pratipadyamānāḥ ślāghyopadeśa10śūnyatayā svatantrāḥ santaḥ samucitasakalavyavahārocchedaṃ pravartayituṃ prabhavantītyetadarthameva11 tadvyutpattaye vyatītasaccaritarājacaritaṃ tannidarśanāya nibaghnanti kavayaḥ /\ntadevaṃ śāstrātiriktamastyeva12 praguṇaṃ prayojanaṃ kāvyabandhasya /\nmukhyaṃ puruṣārthasiddhilakṣaṇaṃ prayojanamāstāṃ tāvat anyadapi lokayātrāpravartananimittaṃ bhṛtyasuhṛtsvāmyādisamāvarjanamanena vinā samyaṅ na saṃbhavatītyāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vyavahāraparispandasaundaryaṃ vyavahāribhiḥ /"
            },
            {
              "tag": "l",
              "attributes": {},
              "text": "satkāvyādhigamādeva nūtanaucityamāpyate // Vjiv_1.4 //"
            }
          ]
        },
        {
          "tag": "p",
          "attributes": {},
          "text": "vyavahāro lokavṛttaṃ tasya parispando vyāpāraḥ kriyākramalakṣaṇastasya saundaryaṃ rāmaṇīyakaṃ tadvyavahāribhirvyavahartṛbhiḥ satkāvyādhigamādeva kamanīyakāvyaparijñānādeva nānyasmād āpyate labhyata ityarthaḥ /\nkīdṛśaṃ tatsaundaryam---nūtanaucityam /\nnūtanamabhinavamalaukikamaucityamucitabhāvo yasya /\ntadidamuktaṃ bhavati---mahatāṃ hi rājādīnāṃ vyavahāre varṇyamāne tadaṅgabhūtāḥ sarve mukhyamātyaprabhṛtayaḥ samucitaprātisvikakartavyavyavahāranipuṇatayā nibadhyamānāḥ sakalavyavahārivṛttopadeśatāmāpadyante /\ntataḥ sarvaḥ kvacitkamanīyakāvye kṛtaśramaḥ samāsāditavyavahāraparispandasaundaryātiśayaḥ ślāghanīyaphalabhāg bhavatīti /\nyo 'sau caturvargalakṣaṇaḥ puruṣārthastadupārjanaviṣayavyutpattikāraṇatayā kāvyasya pāraṃparyeṇa prayojanamityāmnātaḥ, so 'pi samayāntarabhāvitayā tadupabhogasya tatphalabhūtāhlādakāritvena tatkālameva paryavasyati /\ntatastadatiriktaṃ kimapi sahṛdayahṛdayasaṃvādasubhagaṃ tadātvaramaṇīyaṃ prayojanāntaramabhidhātumāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "caturvargaphalāsvādamapyatikramya tadvidām /"
            },
            {
              "tag": "l",
              "attributes": {},
              "text": "kāvyāmṛtarasenāntaścamatkāro vitanyate // Vjiv_1.5 //"
            }
          ]
        },
        {
          "tag": "p",
          "attributes": {},
          "text": "camatkāro vitanyate camatkṛtirvistāryate, hlādaḥ punaḥ punaḥ kriyata ityarthaḥ /\nkena---kāvyāmṛtarasena /\nkāvyamevāmṛtaṃ tasya rasastadāsvādastadanubhavastena /\nkvetyabhidadhāti---antaścetasi /\nkasya---tadvidām /\ntaṃ vidanti jānantīti tadvidastajjñāsteṣām /\nkatham---caturvargaphalāsvādamapyatikramya /\ncaturvargasya dharmādeḥ phalaṃ tadupabhogastasyāsvādastadanubhavastamapi prasiddhātiśayamatikramya vijitya paspaśaprāyaṃ saṃpādya /\ntadayamatrābhiprāyaḥ13---yo 'sau caturvargaphalāsvādaḥ prakṛṣṭapuruṣārthatayā sarvaśāstraprayojanatvena prasiddhaḥ so 'pyasyakāvyāmṛtacarvaṇacamatkārakalāmātrasyā14 pi na kāmapi sāmyakalanāṃ kartumarhatīti /\nduḥśrava-durbhaṇa-duradhigamatvādidoṣaduṣṭa15 tvādadhyayanāvasare duḥsahaduḥkha16 dāyī śāstrasandarbhastatkālakalpitakamanīyacamatkṛteḥ kāvyasya na kathañcidapi spardhāmadhirohatītyetadapyarthato 'bhihitaṃ bhavati /"
        },
        {
          "tag": "p",
          "attributes": {},
          "text": "kaṭukauṣadhavacchāstramavidyāvyādhināśanam /\nāhlādyamṛtavatkāvyamavivekagadāpaham // VjivC_1.7 // 17 //"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āyatyāṃ ca tadātve ca rasanisyandasundaram /"
            },
            {
              "tag": "l",
              "attributes": {},
              "text": "yena saṃpadyate kāvyaṃ taditānī vicāryate // VjivC_1.8 //"
            }
          ]
        },
        {
          "tag": "p",
          "attributes": {},
          "text": "ityantaraślokau /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "alaṅkṛtiralaṅkāryamapoddhṛtya vivecyate /"
            },
            {
              "tag": "l",
              "attributes": {},
              "text": "tadupāyatayā tattvaṃ sālaṅkārasya kāvyatā // Vjiv_1.6 //"
            }
          ]
        },
        {
          "tag": "p",
          "attributes": {},
          "text": "alaṅkṛtiralaṅkaraṇam alaṅkriyate yayeti vigṛhya /\nsā vivecyate vicāryate /\nyaccālaṅkāryamalaṅkaraṇīyaṃ vācakarūpaṃ vācyarūpaṃ ca tadapi vivecyate /\ntayoḥ sāmānyaviśeṣalakṣaṇadvāreṇa svarūpanirūpaṇaṃ kriyate /\nkatham---apoddhṛtya /\nniṣkṛṣya pṛthak pṛthagavasthāpya, yatra samudāyarūpe tayorantarbhāvastasmādvibhajya /\nkena hetunā---tadupāyatayā /\ntaditi kāvyaṃ parāmṛśyate /\ntasyopāyastadupāyastasya bhāvastadupāyatā tayā hetubhūtayā /\nyasmādevaṃvidho18 vivekaḥ kāvyavyutpattyupāyatāṃ pratipadyate /\ndṛśyate ca samudāyantaḥ pātināmastyabhūtānāmapi vyutpattinimittamapoddhṛtya vivecanam /\nyathā---padāntarbhūtayoḥ prakṛtipratyayayorvākyāntarbhūtānāṃ padānāṃ ceti /\nyadyevamasatyabhūto 'pyapoddhārastadupāyatā kriyate tat kiṃ punaḥ satyamityāha---tattvaṃ sālaṅkārasya kāvyatā /\ntadayamatra19 paramārthaḥ---sālaṅkārasyālaṅkaraṇasahitasya sakalasya nirastāvayavasya sataḥ samudāyasya kāvyatā kavikarmatvam /\ntenālaṅkṛtasya kāvyatvamiti sthitam,20 na punaḥ kāvyasyālaṅkārayoga iti /\nsālaṅkārasya kāvyateti saṃmugdhatayā kiñcit kāvyasvarūpaṃ sūtritam21 nipuṇaṃ punarna niścitam /\nkiṃlakṣaṇaṃ vastu kāvyavyapadeśabhāg bhavatītyāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śabdārthau sahitau vakrakavivyāpāraśālini /"
            },
            {
              "tag": "l",
              "attributes": {},
              "text": "bandhe vyavasthitau kāvyaṃ tadvidāhlādakāriṇi // Vjiv_1.7 //"
            }
          ]
        },
        {
          "tag": "p",
          "attributes": {},
          "text": "22 śabdārthau kāvyaṃ vācako vācyaṃ ceti dvau saṃmilitau kāvyam /\ndvāvekamiti vicitraivoktiḥ /\ntena yatkeṣāñcinmataṃ kavikauśalakalpitakamanīyatātiśayaḥ śabda eva kevalaṃ kāvyamiti keṣāñcid vācyameva racanāvaicitryacamatkārakāri kāvyamiti, pakṣadvayamapi nirastaṃ bhavati /\nyasmād23dvayorapi pratyekaṃ24 pratitilamiva tailaṃ tadvidāhlādakāritvaṃ vartate, na punarekasmin /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhaṇa taruṇi ramaṇmandiramānandasyandisundarendumukhi /"
            },
            {
              "tag": "l",
              "attributes": {},
              "text": "yadi sallīlollāpini gacchasi tat kiṃ tvadīyaṃ me // VjivC_1.9 //"
            }
          ]
        },
        {
          "tag": "p",
          "attributes": {},
          "text": "aṇaṇuraṇanmaṇimekhalamavirataśiñjāṇamañjumañjīram /\nparisaraṇamaruṇacaraṇe raṇaraṇakamakāraṇaṃ kurute // VjivC_1.10 //25 //"
        },
        {
          "tag": "p",
          "attributes": {},
          "text": "pratibhādāridrayadainyādatisvalpasubhāṣitena kavinā varṇasāvarṇyaramyatāmātramatroditam, na punarvācyavaicitryakaṇikā kācidapyasti26 /\nyatkila nūtanatāruṇyataraṅgitalāvaṇyalaṭabhakānteḥ27 kāntāyāḥ kāmayamānena kenacidevamu28cyate---yadi taruṇi tvaṃ29 ramaṇamandiraṃ vrajasi tatkiṃ tvadīyaṃ parisaraṇaṃ raṇaraṇakamakāraṇaṃ mama karotītyatigrāmyeyamuktiḥ /\nkiñca, na akāraṇam, yatastasyāstadanādareṇa gamane30 tadanuraktāntaḥ karaṇasya virahavidhuratāśaṅkākātaratā kāraṇaṃ raṇaraṇakasya /\nyadi vā parisaraṇasya mayā kimarāddhamityākaraṇatāsamarpakam, etadapyatigrāmyataram /\nsaṃbodhanāni ca bahūni munipraṇītastotrāmantraṇakalpāni na kāñcidapi tadvidāhlāda31 kāritāṃ puṣṇantīti yatkiñcidetat /\nvastumātraṃ ca śabdaśobhā32 tiśayaśūnyaṃ na kāvyavyapadeśamarhati /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prakāśasvābhāvyaṃ vidadhati na bhāvāstamasi yattathā naite te syuryadi kila tathā yatra na katham /"
            },
            {
              "tag": "l",
              "attributes": {},
              "text": "guṇādhyāsābhāyāsavyasanadṛḍhadīkṣāguruguṇo ravivyāpāro 'yaṃ kimatha sadṛśaṃ tasya mahasaḥ // VjivC_1.11 //"
            }
          ]
        },
        {
          "tag": "p",
          "attributes": {},
          "text": "atra hi śuṣkatarkavākyavāsanādhivāsitacetasā pratibhāpratibhātamātrameva vastu vyasanitayā kavinā kevalamupanibaddham /\nna puvarvācakavakratāvicchittilavo 'pi lakṣyate /\nyasmāttarkavākyaśayyaiva śarīramasya ślokasya /\ntathā ca---tamovyatiriktāḥ padārthā dharmiṇaḥ, prakāśasvabhāvā na bhavantīti sādhyam, tamasyatathābhūtatvāditi hetuḥ /\ndṛṣṭāntastarhi kathaṃ na darśitaḥ, tarkanyāyasyaiva cetasi pratibhāsamānatvāt /\ntathocyate---"
        },
        {
          "tag": "p",
          "attributes": {},
          "text": "tadbhāvahetubhāvau hi dṛṣṭānte tadavedinaḥ /\nkhyāpyete33 viduṣāṃ vācyo hetureva hi kevalaḥ // VjivC_1.12 // 34 //"
        },
        {
          "tag": "p",
          "attributes": {},
          "text": "iti /\nvidadhatīti vipūrvo dadhātiḥ karotyarthe vartate /\nsa ca karotyartho 'tra na suspaṣṭasamanvayaḥ, prakāśasvābhāvyaṃ na kurvantīti /\nprakāśasvābhāvya-śabdo 'pi cintya eva /\nprakāśaḥ svabhāvo yasyāsau prakāśasvabhāvaḥ, tasya bhāva iti bhāvapratyaye vihite pūrvapadasya vṛddhiḥ prāpnoti /\natha svabhāvasya bhāvaḥ svābhāvyamityatrāpi bhāvapratyayāntādbhāvapratyayo na pracuraprayogārhaḥ /\ntathā ca prakāśaścāsau svābhāvyaṃ ceti viśeṣaṇasamāso 'pi na samīcīnaḥ /\ntṛtīye ca pāde 'tyantāsamarpakasamāsabhūyastvavaiśasaṃ na tadvidāhlādakāritāmāvahati /\nravivyāpāra itiravi-śabdasya prādhānyenābhimatasya samāse guṇībhāvo na vikalpitaḥ, pāṭhāntarasya\"raveḥ' iti saṃbhavāt /\nnanu vastumātrasyāpyalaṅkāraśunyatayā kathaṃ tadvidāhlādakāritvamiti cettanna;yasmādalaṅkāreṇāprastutapraśaṃsālakṣaṇenānyāpadeśatayāsphur itameva kavicetasi prathamaṃ ca pratibhāpratibhāsamānamaghaṭitapāṣāṇaśakalakalpamaṇiprakhyameva vastu vidagdhakaviviracitavakravākyopārūḍhaṃ śaṇollīḍhamaṇimanoharatayā tadvidāhlādakārikāvyatvamadhirohati /\ntathā caikasminneva vastunyavahitānavahitakavidvitayaviracitaṃ vākyadvayamidaṃ mahadantaramāvedayati---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "māninījanavilocanapātā- nuṣṇabāṣpakaluṣānanugṛhṇan35 /"
            },
            {
              "tag": "l",
              "attributes": {},
              "text": "mandamandamuditaḥ priyayau khaṃ bhītabhīta iva śītamayūkhaḥ // VjivC_1.13 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kramādekadvitriprabhṛtiparipāṭīḥ prakaṭayan kalāḥ svairaṃ svairaṃ navakamalakandāṅkurarucaḥ /"
            },
            {
              "tag": "l",
              "attributes": {},
              "text": "purandhrīṇāṃ preyovirahadahanoddīpitadṛśāṃ kaṭākṣebhyo bibhyannibhṛta iva candro 'bhyudayate // VjivC_1.14 //"
            }
          ]
        },
        {
          "tag": "p",
          "attributes": {},
          "text": "etayorantaraṃ sahṛdayasaṃvedya36 miti taireva vicāraṇīyam /\ntasmāt sthitametat---na śabdasyaiva ramaṇīyatāviśiṣṭasya kevalasya kāvyatvam, nāpyarthasyeti /\ntadidamuktam---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rūpakādiralaṅkārastasyāntair37 bahudhoditaḥ /"
            },
            {
              "tag": "l",
              "attributes": {},
              "text": "na kāntamapi nirbhūṣaṃ vibhāti vanitāmukham38 // VjivC_1.15 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rūpakādimalaṅkāraṃ bāhyamācakṣate pare /"
            },
            {
              "tag": "l",
              "attributes": {},
              "text": "supāṃ tiṅāṃ ca vyutpattiṃ vācāṃ vāñchantyalaṅkṛtim // VjivC_1.16 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadetadāhuḥ sauśabdyaṃ nārthavyutpattirīdṛśī /"
            },
            {
              "tag": "l",
              "attributes": {},
              "text": "śabdābhidheyālaṅkārabhedādiṣṭaṃ dvayaṃ tu naḥ39 // VjivC_1.17 //"
            }
          ]
        },
        {
          "tag": "p",
          "attributes": {},
          "text": "tena śabdārthau dvau saṃmilitau kāvyamiti sthitam /\nevamavasthāpite dvayoḥ kāvyatve kadācidekasya manāṅmātranyūnatāyāṃ satyāṃ kāvyavyavahāraḥ pravartetetyāha---sahitāviti /\nsahitau sahitabhāvena sāhityenāvasthitau /\nnanu ca vācyavācakasaṃbandhasya vidyamānatvādetayorna kathañcidapisāhityavirahaḥ, satyametat /\nkintu viśiṣṭameveha sāhityamabhipretam /\nkīdṛśam ?---vakratāvicitraguṇālaṅkārasaṃpadāṃ parasparaspardhādhirohaḥ /\ntena"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "samasarvaguṇau santau suhṛdāviva saṅgatau /"
            },
            {
              "tag": "l",
              "attributes": {},
              "text": "parasparasya śobhāyai śabdārthau bhavato yathā // VjivC_1.18 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tato 'ruṇaparispandamandīkṛtavapu) śaśī /"
            },
            {
              "tag": "l",
              "attributes": {},
              "text": "dadhre kāmaparikṣāmakāminīgaṇḍapāṇḍutām // VjivC_1.19 //"
            }
          ]
        },
        {
          "tag": "p",
          "attributes": {},
          "text": "atrāruṇaparispandamandīkṛtavapuṣaḥ śaśinaḥ kāmaparikṣāmavṛtteḥ kāminīkapolaphalakasya ca pāṇḍutvasāmyasamarthanādarthālaṅkāraparipoṣaḥ śobhātiśayamāvahati /\nvakṣyamāṇavarṇavinyāsavakratālakṣaṇaḥ śabdālaṅkāro 'pyatitarāṃ ramaṇīyaḥ /\nvarṇavinyāsavicchittivihitā lāvaṇyalakṣaṇaguṇa40saṃpadastyeva /\nyathā ca"
        },
        {
          "tag": "p",
          "attributes": {},
          "text": "līlāe kuvalaaṃ kuvalaaṃ va sīse samuvvahanteṇa /\nseseṇa sesapurisāṇaṃ purisaāro samuvyasio // VjivC_1.20 //41 //"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "līlayā kuvalayaṃ kuvalayamiva śīrṣe samudvahatā /"
            },
            {
              "tag": "l",
              "attributes": {},
              "text": "śeṣeṇa śeṣapuruṣāṇāṃ puruṣakāraḥ samuddhasitaḥ //"
            }
          ]
        },
        {
          "tag": "p",
          "attributes": {},
          "text": "atrāpyaprastutapraśaṃsopamālakṣaṇavācyālaṅkāravaicitryavihitā helāmātraviracitayamakānuprāsahāriṇī samarpakatvasubhagā kāpi kāvyacchāyā sahṛdayahṛdayamāhlādayati /\ndvivacanenātra vācyavācakajātidvitvamabhidhīyate /\nvyaktidvitvābhidhāne punarekapadavyavasthitayorapi kāvyatvaṃ syādityāha---bandhe vyavasthitau /\nbandho vākyavinyāsaḥ tatra vyavasthitau viśeṣeṇa lāvaṇyādiguṇālaṅkāraśobhināṃ saṃniveśena kṛtāvasthānau /\nsahitāvityatrāpi yathāyukti sajātīyā42 pakṣayā śabdasya śabdāntareṇa vācyasya vācyāntareṇa ca sāhityaṃ parasparaspardhitvalakṣaṇameva vivakṣitam /\nanyathā tadvidāhlādakāritvahāniḥ prasajyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asāraṃ saṃsāraṃ parimuṣitaratnaṃ traibhuvanaṃ nirālokaṃ lokaṃ maraṇaśaraṇaṃ bāndhavajanam /"
            },
            {
              "tag": "l",
              "attributes": {},
              "text": "adarpaṃ kandarpaṃ jananayananirmāṇamaphalaṃ jagajjīrṇāraṇyaṃ kathamasi vidhātuṃ vyavasitaḥ43 // VjivC_1.21 //"
            }
          ]
        },
        {
          "tag": "p",
          "attributes": {},
          "text": "atra kila kutracitprabandhe kaścitkāpālikaḥ kāmapi kāminī44 vyāpādayitumadhyavasito sanneva45 mabhidhīyate---yadapagatasāraḥ saṃsāraḥ, hṛtaratnasarvasvaṃ trailokyam, ālokanīyakamanīyavastuvarjito jīvalokaḥ, sakalalokalocananirmāṇaṃ niṣphalaprayam, tribhuvanavijayitvadarpavihīnaḥ46 kandarpaḥ, jagajjīrṇāraṇyakalpamanayā bhavatīti kiṃ tvamevaṃvidhamakaraṇīyaṃ kartuṃ vyavasita iti /\netasmin śloke mahāvākyakalpe vākyāntaraṇyavāntaravākyasadṛśāni tasyāḥ sakalalokalobhanīyalāvaṇyasaṃpatpratipādanaparāṇi parasparaspardhonyatiramaṇīyānyupanibaddhāni kamapi kāvyacchāyātiśayaṃ puṣṇanti /\nmaraṇaśaraṇaṃ bāndhavajanamiti punareteṣāṃ na kalāmātramapi spardhitumarhatīti na tadvidāhlādakāri /\nbahuṣu ca ramaṇīyeṣvekavākyopayogiṣu yugapat pratibhāsapadavīmavataratsu vākyārthaparipūraṇārthaṃ tatpratimaṃ prāptumaparaṃ prayatnena pratibhā prasādyate /\ntathā cāsminneva prastutavastusabrahmacārivastvantaramapi suprāpameva---\"vidhimapi vipannādbhutavidhim\" iti /\nprathamapratibhātapadārthapratinidhipadārthāntarāsaṃbhave sukumāratarāpūrvasamarpaṇena kāmapi kāvyacchāyāmunmīlayanti kavayaḥ /\nyathā"
        },
        {
          "tag": "p",
          "attributes": {},
          "text": "rudrādrestulanaṃ svakaṇṭhavipinacchedo47 harervāsanaṃ kārāveśmani puṣpakāpaharaṇam // VjivC_1.22 //"
        },
        {
          "tag": "p",
          "attributes": {},
          "text": "ityupanibaddhya pūrvopanibaddhapadārthānurūpavastvantarāsaṃbhavādapūrvameva \"yasyedṛśāḥ kalayaḥ\" iti vinyastam,48 yenāneye 'pi kāmapi kamanīyatāmanīyanta /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadvaktrenduvilokanena divaso nītaḥ pradoṣastathā tadgoṣṭhyaiva niśāpi manmathakṛtotsāhaistadaṅgārpaṇaiḥ /"
            },
            {
              "tag": "l",
              "attributes": {},
              "text": "tāṃ saṃpratyapi mārgadattanayanāṃ draṣṭuṃ pravṛttasya me baddhotkaṇṭhamidaṃ manaḥ kim // VjivC_1.23 //"
            }
          ]
        },
        {
          "tag": "p",
          "attributes": {},
          "text": "iti saṃpratyapi tāmevaṃvidhāṃ vīkṣituṃ pravṛttasya mama manaḥ kimiti baddhotkaṇṭhamiti parasamāpte 'pi tathāvidho vastu49 vinyāso vihitaḥ---\"athavā premāsamāptotsavam\" iti,yena pūrveṣāṃ jīvitamivārpitam /\nyadyapi dvayorapyetayostatprādhānyenaiva vākyārthopanibandhaḥ,50 tathāpi kavipratibhāprauḍhireva prādhānyenāvitaṣṭhate /\nśabdasyāpi śabdāntareṇa sāhityavirahodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cārutā vapurabhūṣayadāsāṃ tāmanūnanavayauvanayogaḥ /"
            },
            {
              "tag": "l",
              "attributes": {},
              "text": "taṃ punarmakaraketanalakṣmīstāṃ mado dayitasaṅgamabhūṣaḥ51 // VjivC_1.24 //"
            }
          ]
        },
        {
          "tag": "p",
          "attributes": {},
          "text": "dayitasaṅgamastāmabhūṣayaditi vaktavye kīdṛśo madaḥ, dayatasaḍgamo bhūṣā yasyeti dayitasaṅgamaśabdasya prādhānyenābhimatasya samāsavṛttāvantarbhūtatvād guṇībhāvo na tadvidāhlādakārī /\ndīpakālaṅkārasya ca kāvyaśobhākāritvenopanibaddhasya nirvahaṇāvasare truṭitaprāyatvāt prakramabhaṅgavihitaṃ sahasahṛdayavairasyamanivāryam /\n\"dayitasaṅgatirenam' iti pāṭhāntaraṃ sulabhameva /\ndvayorapyetayorudāharaṇayoḥ prādhānyena pratyekamekatarasya sāhityaviraho vyākhyātaḥ /\nparamārthataḥ punarubhayorapyekatarasya sāhityaviraho 'nyatarasyāpi paryavasyati /\ntathā cārthaḥ samarthavācakāsadbhāve svātmanā sphurannapi mṛtakalpa evāvatiṣṭhate /\nśabdo 'pi vākyopayogivācyāsaṃbhavevācyāntaravācakaḥ san vākyasya vyādhibhūtaḥ pratibhātītyalamatiprasaṅgena /\nprakṛtaṃ tu /\nkīdṛśai bandhe---vakrakavivyāpāraśālini /\nvakro yo 'sau śāstrādiprasiddhaśabdārthopanibandhavyatirekī ṣaṭprakāravakratāviśiṣṭaḥ kavivyāpārastatkriyākramastena śālate ślāghate yastasmin /\nevamapi kaṣṭakalpanopahate 'pi prasiddhavyatirekitvamastītyāha---tadvadāhlādikāriṇi /\ntaditi kāvyaparāmarśaḥ tadvidantīti tadvidastajjñāsteṣāmāhlādamānandaṃ karoti yasyasmin tadvidāhlādakāriṇi bandhe vyavasthitau /\nvakratā52 prakārāṃstadvidāhlādakāritvaṃ ca pratyekaṃ yathāvasaramevodāhariṣyati53 /\nevaṃ kāvyasya sāmānyalakṣaṇe vihite viśeṣalakṣaṇamupakramate /\ntatra śabdārthayostāvatsvarūpaṃ nirūpayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vācyor'tho vācakaḥ śabdaḥ prasiddhamiti yadyapi /"
            },
            {
              "tag": "l",
              "attributes": {},
              "text": "tathāpi kāvyamārge 'smin paramārtho 'yametayoḥ // Vjiv_1.8 //"
            }
          ]
        },
        {
          "tag": "p",
          "attributes": {},
          "text": "iti evaṃvidhaṃ vastu prasiddhaṃ pratītam---yo vācakaḥ pratyāyakaḥ54 sa śabdaḥ, yo vācyaścābhidheyaḥ sor'tha iti /\nnanu ca dyotakavyañjakāvapi śabdau saṃbhavataḥ, tadasaṃgrahānnāvyāptiḥ, yasmādarthapratītikāritvasāmānyādupacārāttāvapi vācakāveva /\nevaṃ dyotyavyaṅgyayorapyarthayoḥ55 pratyeyatvasāmānyādupacārādvācyatvameva /\ntasmād vācakatvaṃ vācyatvaṃ ca śabdārthayorloke suprasiddhaṃ yadyapi lakṣaṇam, tathāpyasmin alaukike kāvyamārge kavikarmavartmani ayametayorvakṣyamāṇaḥ56 paramārthaḥ kimapyapūrvaṃ tattvamityarthaḥ /\nkīdṛśamityāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śabdo vivakṣatārthaikavācako 'nyeṣu satsvapi /"
            },
            {
              "tag": "l",
              "attributes": {},
              "text": "arthaḥ sahṛdayāhlādakārisvaspandasundaraḥ // Vjiv_1.9 //"
            }
          ]
        },
        {
          "tag": "p",
          "attributes": {},
          "text": "sa śabdaḥ kāvye yastatsamucitasamastasāmagrīkaḥ /\nkīdṛk----vivakṣitārthaikavācakaḥ /\nvivakṣito yo 'sau vaktumiṣṭor'thastadekavācakaḥ tasyaikaḥ kevala eva vācakaḥ /\nkatham---anyeṣu satsvapi /\napareṣu tadvācakeṣu bahuṣvapi vidyamāneṣu /\ntathā ca---sāmānyātmanā vaktumabhipreto yor /\nāthastasya viśeṣābhidhāyī śabdaḥ samyag vācakatāṃ na pratipadyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kallolavellitadṛṣaruṣaprahārai ratnānmamūni makarākara māvamaṃsthāḥ /"
            },
            {
              "tag": "l",
              "attributes": {},
              "text": "kiṃ kaustubhena bhavato vihito na nāma yācñāprasāritakaraḥ puruṣottamo 'pi57 // VjivC_1.25 //"
            }
          ]
        },
        {
          "tag": "p",
          "attributes": {},
          "text": "atra ratnasāmānyotkarṣābhidhānamupakrāntam /\nkaustubheneti ratnaviśeṣābhidhāyī śabdastadviśeṣotkarṣābhidhānamupasaṃharatīti prakramopasaṃhāravaiṣamyaṃ na śobhātiśayamāvahati /\nna caitadvaktuṃ śakyate---yaḥ kaścidviśeṣe guṇagrāmagarimā vidyate sa sarvasāmānye 'pi saṃbhavatyeveti /\nyasmāt"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vājivāraṇalohānāṃ kāṣṭhapāṣāṇavāsasām /"
            },
            {
              "tag": "l",
              "attributes": {},
              "text": "nārīpuruṣatoyānāmantaraṃ mahadantaram58 // VjivC_1.26 //"
            }
          ]
        },
        {
          "tag": "p",
          "attributes": {},
          "text": "tasmādevaṃvidhe viṣaye sāmānyābhidhāyyeva śabdaḥ sahṛdayahṛdayahāritāṃ pratipadyate /\ntathā cāsmin prakṛte pāṭhāntaraṃ sulabhameva---\"ekena kiṃ na vihito bhavataḥ sa nāma\" iti /\nyatra ca59 viśeṣātmanā vastu pratipādayitumabhimataṃ tatra viśeṣābhidhāyakamevābhidhānaṃ nibadhnanti kavayaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dvayaṃ gataṃ saṃprati śocanīyatāṃ samāgamaprārthanayā kapālinaḥ /"
            },
            {
              "tag": "l",
              "attributes": {},
              "text": "kalā ca sā kāntimatī kalāvata- satvamasya lokasya ca netrakaumudī60 // VjivC_1.27 //"
            }
          ]
        },
        {
          "tag": "p",
          "attributes": {},
          "text": "atra parameśvaravācakaśabdasahastrasaṃbhave 'pi kapālina iti bībhatsarasālambanavibhāvavācakaḥ śabdo jugupsāspadatvena prayujyamānaḥ kāmapi vācakavakratāṃ vidadhāti /\n\"saṃprati' \"dvayaṃ' cetyatīva ramaṇīyam---yat kila pūrvamekā saiva durvyasanadūṣitatvena śocanīyā jātā,61 saṃprati punastvayā tasyāstathāvidhaduradhyavasāyasāhāyakamivārabdhamityupahasyate /\n\"prārthanā'-śabdo 'pyatitarāṃ ramaṇīyaḥ, yasmāt kākatālīyayogena tatsamāgamaḥ kadācinna vācyatāvahaḥ /\nprārthanā punaratrātyantaṃ kaulīnakalaṅkakāriṇī /\n\"sā ca' \"tvaṃ ca' iti dvayorapyanubhūyamānaparasparaspardhilāvaṇyātiśayapratipādanaparatvenopāttam /\n\"kalāvataḥ ' kāntimatī' iti ca matup62 pratyayena dvayorapi praśaṃsā pratīyata ityeṣāṃ pratyekaṃ kaścidapyarthaḥ śabdāntarābhidheyatāṃ notsahate /\nkavivivakṣitaviśeṣābhidhānakṣamatvameva vācarakatvalakṣaṇam /\nyasmātpratibhāyāṃ tatkālollikhitena kenacitparispandena parisphurantaḥ padārthāḥ prakṛtaprastāvasamucitena kenacidutkarṣeṇa vā samācchāditasvabhāvāḥ santo vivakṣāvidheyatvenābhidheyatāpadavīmavatarantastathāvidhaviśeṣapratipādanasamarthenābhidhānenābhidhīyamānāścetaścamatkāri63 tāmāpadyante /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "saṃrambhaḥ karikīṭameghaśakaloddeśena siṃhasya yaḥ sarvasyaiva sa jātimātravihito hevākaleśaḥ kila /"
            },
            {
              "tag": "l",
              "attributes": {},
              "text": "ityāśādviradakṣayāmbhudaghaṭābandhe 'pyasaṃrabdhavān yo 'sau kutra camatkṛteratiśayaṃ yātvamvikākesarī // VjivC_1.28 //"
            }
          ]
        },
        {
          "tag": "p",
          "attributes": {},
          "text": "atra kariṇāṃ \"kīṭa'- vyavapadeśena tiraskāraḥ, toyadānāṃ ca \"śakala'- śabdābhidhānenānādaraḥ, \"sarvasya' iti yasya kasyacittucchataraprāyastetyavahelā, jāteśca \"mātra'- śabdaviśiṣṭatvenāvalepaḥ, hevākasya \"leśa'- śabdābhidhānenālpatāpratipattirityete vivakṣitārthaikavācakatvaṃ dyotayanti /\n\"ghaṭābandha' - śabdaśca prastutamahattvapratipādanaparatvenopāttastannibandhanatāṃ pratipadyate /\nviṃśeṣābhidhānākāṅkṣiṇaḥ punaḥ padārthasvarūpasya tatpratipādanaparaviśeṣāṇaśūnyatayā śobhāparihāṇirutpa64dyate /\ntathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatrā65nullikhitākhyameva nikhilaṃ nirmāṇametadvidherutkarṣapratiyogikalpanamapi nyakkārakoṭiḥ parā /"
            },
            {
              "tag": "l",
              "attributes": {},
              "text": "jātā66 prāṇabhṛtāṃ manorathagatīrullaṅghyayatsaṃpadastasyābhāsamaṇīkṛtāśmasu maṇeraśmatvamevocitam // VjivC_1.29 //"
            }
          ]
        },
        {
          "tag": "p",
          "attributes": {},
          "text": "atra \"ābhāsa'- śabdaḥ svayameva mātrādiviśiṣṭatvamabhilaṣaṃllakṣyate /\npāṭhāntaram---\"chāyāmātramaṇīkṛtāśmasu maṇestasyāśmataivocitā' iti /\netacca vācakavakratāprakārasvarūpanirūpaṇāvasare pratipadaṃ prakaṭībhaviṣyatītyalamatiprasaṅgena /\narthaśca vācyalakṣaṇaḥ kīdṛśaḥ---kāvye yaḥ sahṛdayāhlādakārisvaspandasundaraḥ /\nsahṛdayāḥ kāvyārthavidasteṣāmāhlādamānandaṃ karoti yastena svaspandenātmīyena svabhāvena sundaraḥ sukumāraḥ /\ntadetaduktaṃ bhavati---yadyapi padārthasya nānāvidhadharmakhacitatvaṃ saṃbhavati tathāpi tathāvidhena dharmeṇa saṃbandhaḥ samākhyāyate ya), sahṛdayahṛdayāhlādamādhātuṃ kṣamate /\ntasya ca tadāhlādasāmarthyaṃ saṃbhāvyate yena kācideva svabhāvamahattā rasaparipoṣāṅgatvaṃ vā vyaktimāsādayati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "daṃṣṭrāpiṣṭeṣu sadyaḥ śikhariṣu na kṛtaḥ skandhakaṇḍūvinodaḥ sindhuṣvaṅgāvagāhaḥ khurakuharagalattucchatoyeṣu nāptaḥ /"
            },
            {
              "tag": "l",
              "attributes": {},
              "text": "labdhāḥ pātālapaṅke na luṭhanaratayaḥ potramātropayukte yenoddhāre dharitryāḥ sa jayati vibhutāvighnitecchovarāhaḥ // VjivC_1.30 //"
            }
          ]
        },
        {
          "tag": "p",
          "attributes": {},
          "text": "atra ca tathāvidhaḥ padārthaparispandamahimā nibaddho yaḥ67 svabhāvasaṃbhavinastatparispandāntarasya saṃrodhasaṃpādanena svabhāvamahattāṃ samullāsayan sahṛdayahṛdayāhlāda68 kāritāmāpannaḥ69 /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tāmabhyagacchadruditānusārī muniḥ kuśedhmāharaṇāya yātaḥ /"
            },
            {
              "tag": "l",
              "attributes": {},
              "text": "niṣādaviddhāṇḍajadarśanotthaḥ ślokatvamāpadyata yasya śokaḥ70 // VjivC_1.31 //"
            }
          ]
        },
        {
          "tag": "p",
          "attributes": {},
          "text": "atra ko 'sau munirvālmīkiriti paryāyapadamātre vaktavye paramakāruṇikasya niṣādanirbhinnaśakunisaṃdarśanamātralasamutthitaḥ śokaḥ ślokatvamabhajata yasyeti tasya tadavasthajanakarājaputrīdaśādarśana71 vivaśavṛtterantaḥ karaṇaparispandaḥ karuṇarasaparipoṣāṅgatayā sahṛdayahṛdayāhlādakārī kaverabhipretaḥ /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bharturmitraṃ priyamavidhave viddhi māmambuvāhaṃ tatsaṃdeśāddhṛdayanihitādāgataṃ tvatsamīpam /"
            },
            {
              "tag": "l",
              "attributes": {},
              "text": "yo vṛndāni tvarayati pathi śrāmyatāṃ proṣitānāṃ mandrasnigdhairdhvanibhirabalāveṇimokṣotsukāni // VjivC_1. 32 //"
            }
          ]
        },
        {
          "tag": "p",
          "attributes": {},
          "text": "atra prathamamāntraṇapadārthastadāśvāsakāriparispandanibandhanaḥ bharturmitraṃ māṃ viddhītyupādeyatāmā72 tmanaḥ prathayati /\ntacca na sāmānyam, priyamiti viśrambhapātratām73 /\niti tāmāśvāsyonmukhīkṛtya ca tatsaṃdeśāttvatsamīpamāgamanamiti prakṛtaṃ prastauti /\nhṛdayanihitāditi suhṛttvavihitaṃ74 sāvadhānatvaṃ dyotyate /\nnanu cānyaḥ kaścidevaṃvidhavyavahāravidagdhabuddhiḥ kathaṃ na niyukta ityāha---mamaivātra kauśalaṃ kimapi75 vijṛmbhate /\nambuvāhamityātmanastatkāritābhidhānaṃ dyotayati /\nyaḥ proṣitānāṃ vṛndāni tvarayati, saṃjātatvarāṇi karoti /\nkīdṛśānām---śrāmyatāṃ tvarāyāmasamarthānāmapi /\nvṛndānīti bāhulyāttatkāritābhyāsaṃ kathayati /\nkena---mandrasnigdhairdhvanibhiḥ, mādhuryaramaṇīyaiḥ śabdairvidagdhadūtaprarocanāvacanaprayairityarthaḥ /\nkva---pathi mārge /\nyadṛcchayā yathākathañcidahametadācarāmīti kiṃ punaḥ prayatnena suhṛtpremanimittiṃ saṃrambhabuddhiṃ76 na karomīti /\nkīdṛśāni vṛndāni---abalāveṇimokṣotsukāni /\nabalā-śabdenātratatpreyasīvirahavaidhuryāsahatvaṃ bhaṇyate, tadveṇimokṣotsukānīti teṣāṃ tadanuraktacittavṛttatvam /\ntadayamatra vākyārthaḥ---vidhivihitavirahavaidhuryasya parasparānuraktacittavṛtteryasya kasyacitkāmijanasya samāgamasaukhyasaṃpādanasauhārde sadaiva gṛhītavrato 'smīti /\natra yaḥ padārthaparispandaḥ kavinopanibaddhaḥ prabandhasya meghadūtatve paramārthataḥ sa eva jīvitamiti sutarāṃ sahṛdayāhlādakārī77 /\nna punarevaṃ vidho yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sadyaḥ purīparisare 'pi śirīṣamṛdvī gatvā78 javāttricaturāṇi padāni sītā79 /"
            },
            {
              "tag": "l",
              "attributes": {},
              "text": "gantavyamadya kiyadityasakṛd bruvāṇā rāmāśruṇaḥ kṛtavatī prathamāvatāram80 // VjivC_1.33 //"
            }
          ]
        },
        {
          "tag": "p",
          "attributes": {},
          "text": "atrāsakṛtpratikṣaṇaṃ kiyadadya gantavyamityabhidhānalakṣaṇaḥ parispando na svabhāvamahattāmunmīlayati, na ca rasaparipoṣāṅgatāṃ pratipadyate /\nyasmātsītāyāḥ sahajena kenāpyaucityena gantumadhyavasitāyāḥ saukumāryādevaṃvidhaṃ vastu hṛdaye parisphuradapi vacanamārohatīti sahṛdayaiḥ saṃbhāvayituṃna pāryate /\nna ca pratikṣaṇamabhidhīyamānamapi rāghavāśruprathamāvatārasya samyak saṅgatiṃ bhajate, sakṛdākarṇanādeva tasyopapatteḥ /\netaccātyantaramaṇīyamapi manāṅmātracalitāvadhānatvena kaveḥ kadarthitam /\ntasmād \"avaśam' ityatra pāṭhaḥ kartavyaḥ /\ntadevaṃvidhaṃ viśiṣṭameva śabdārthayorlakṣaṇamupādeyam /\ntena neyārthāpārthādayo dūrotsāritatvātpṛthaṅna vaktavyāḥ /\nevaṃ śabdārthayoḥ prasiddhasvarūpātiriktamanyadeva rūpāntaramabhidhāya na tāvanmātrameva kāvyopayogi, kintu vaicitryāntaraviśiṣṭamityāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "abhāvetāvalaṅkāryau tayoḥ punaralaṅkṛtiḥ /"
            },
            {
              "tag": "l",
              "attributes": {},
              "text": "vakroktireva vaidagdhyabhaṅgībhaṇitirucyate // Vjiv_1.10 //"
            }
          ]
        },
        {
          "tag": "p",
          "attributes": {},
          "text": "ubhau dvāvapyetau śabdārthāvalaṅkāryāvalaṅkaraṇīyau kenāpi śobhātiśayakāriṇālaṅkaraṇena yojanīyau /\nkiṃ tattayoralaṅkaraṇamityabhidhīyate---tayoḥ punaralaṅkṛtiḥ /\ntayordvitvasaṃkhyāviśiṣṭayorapyalaṅkṛtiḥ punarekaiva, yayā dvāvapyalaṅkriyate /\nkāsau---vakroktireva /\nvakroktiḥ prasiddhābhidhānavyatirekiṇī vicitraivābhidhā /\nkīdṛśī---vaidagdhyabhaṅgībhaṇitiḥ /\nvaidagdhyaṃ vidagdhabhāvaḥ kavikarmakauśalaṃ tasya bhaṅgī vicchittiḥ, tayā bhaṇitiḥ vicitraivābhidhā vakroktirityucyate /\ntadidamatra tātparyam---yat śabdārthau pṛthagavasthitau na81 kenāpi vyatiriktenālaṅkaraṇena yojyete, kintu vakratāvaicitryayogitayābhidhānamātra82 mavānayoralaṅkāraḥ, tasyaiva śobhātiśayakāritvāt /\netacca vakratāvyākhyānāvasara evodāhariṣyate /\nnanu ca kimidaṃ prasiddhārthaviruddhaṃ pratijñāyate yadvakroktirevālaṅkāro nānyaḥ kaściditi, yataścirantanairaparaṃ svabhāvoktilakṣaṇamalaṅkaraṇamāmnātaṃ taccātīvaramaṇīyamityasahamānastadeva nirākartumāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "alaṅkārakṛtāṃ yeṣāṃ svabhāvoktiralaṅkṛtiḥ /"
            },
            {
              "tag": "l",
              "attributes": {},
              "text": "alaṅkāryatayā teṣāṃ kimanyadavatiṣṭhate // Vjiv_1.11 //"
            }
          ]
        },
        {
          "tag": "p",
          "attributes": {},
          "text": "yeṣāmalaṅkārakṛtāmalaṅkārakārāṇāṃ svabhāvoktiralaṅkṛtiḥ, yā svabhāvasya padārthadharmalakṣaṇasya parispandasya uktirabhidhā saivālaṅkṛtiralaṅkaraṇamiti pratibhāti, te sukumāramānasatvād vivekakleśadveṣiṇaḥ /\nyasmāt svabhāvoktiriti kor'thaḥ ? svabhāva evocyamānaḥ sa eva yadyalaṅkārastatkimanyattadvyatiriktaṃ kāvyaśarīrakalpaṃ vastu vidyate yattoṣāmalaṅkāryatayā vibhūṣyatvenāvatiṣṭhate pṛthagavasthitimāsādayati, na kiñcidityarthaḥ /\nnanu ca pūrvamavasthāpitam---yadvākyasyaivāvibhāgasya sālaṅkārasya kāvyatvamiti (1 /\n6) tatkimarthametadabhidhīyate ? satyam, kintu tatrāsatyabhūto 'pyapoddhārabuddhivihito vibhāgaḥ kartuṃ śakyate varṇapadanyāyena vākyapadanyāyena cetyuktameva /\netadeva prakārāntareṇa vikalpayitumāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svabhāvavyatirekeṇa vaktumeva na yujyate /"
            },
            {
              "tag": "l",
              "attributes": {},
              "text": "vastu tadrahitaṃ yasmānnirupākhyaṃ prasajyate // Vjiv_1.12 //"
            }
          ]
        },
        {
          "tag": "p",
          "attributes": {},
          "text": "svabhāvavyatirekeṇa svaparispandaṃ vinā niḥsvabhāvaṃ vaktumabhidhātumeva na yujyate na śakyate /\nvastu vācyalakṣaṇam /\nkutaḥ---tadrahitaṃ tena svabhāvena rahitaṃ varjitaṃ yasmānnirupākhyaṃ prasajyate /\nupākhyāyā niṣkrāntaṃ nirupākhyam /\nupākhyā śabdaḥ, tasyāgocarabhūtamabhidhānāyogyameva saṃpadyate /\nyasmāt svabhāvaśabdasyedṛśī vyutpattiḥ---bhavato 'smādabhidhānapratyayāviti bhāvaḥ, svasyātmano bhāvaḥ svabhāvaḥ /\ntena sa eva yasya kasyacitpadārthasya prakhyopākhyāvatāranibandhanam, tena varjitamasatkalpaṃ vastu śaśaviṣāṇaprāyaṃ śabdajñānāgocaratāṃ pratipadyate /\nsvabhāvayuktameva sarvathābhidheyapadavīmavataratīti śākaṭikavākyānāmapi sālaṅkāratā prāpnoti, svabhāvoktiyuktatvena /\netadeva yuktyantareṇa vikalpayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śarīraṃ cedalaṅkāraḥ kimalaṅkurute 'param /"
            },
            {
              "tag": "l",
              "attributes": {},
              "text": "ātmaiva nātmanaḥ skandhaṃ kvacidapyadhirohati // Vjiv_1.13 //"
            }
          ]
        },
        {
          "tag": "p",
          "attributes": {},
          "text": "yasya kasyacidvarṇyamānasya vastuno varṇanīyatvena svabhāva eva varṇyaśarīram /\nsa eva cedalaṅkāro yadi vibhūṣaṇaṃ tatkimaparaṃ tadvyatiriktaṃ vidyate yadalaṅkurute vibhūṣayati /\nsvātmānamevālaṅkarotīti cettadayuktam anupapatteḥ /\nyasmādātmaiva nātmanaḥ skandhaṃ kvacidapyadhirohati, śarīrameva śarīrasya na kutracidapyasamadhirohatītyarthaḥ, svatmani kriyāvirodhāt /\nanyaccābhyupagamyāpi brūmaḥ---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhūṣaṇatve svabhāvasya vihite bhūṣaṇāntare /"
            },
            {
              "tag": "l",
              "attributes": {},
              "text": "bhedāvabodhaḥ prakaṭastayoraprakaṭo 'thavā // Vjiv_1.14 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "spaṣṭe sarvatra saṃsṛṣṭiraspaṣṭe saṃkarastataḥ /"
            },
            {
              "tag": "l",
              "attributes": {},
              "text": "alaṅkārāntarāṇāṃ ca viṣayo nāvaśiṣyate // Vjiv_1.15 //"
            }
          ]
        },
        {
          "tag": "p",
          "attributes": {},
          "text": "bhūṣaṇatve svabhāvasya alaṅkāratve parispandasya83 yadā bhūṣaṇāntaramalaṅkārāntaraṃ vidhīyate tadā vihite kṛte, tasmin sati, dvayī gatiḥ saṃbhavati /\nkāsau---tayoḥ svabhāvoktyalaṅkārāntarayoḥ bhedāvabodho bhinnatvapratibhāsaḥ prakaṭaḥ suspaṣṭaḥ kadācidaprakaṭaścāparisphuṭo veti /\ntadā spaṣṭe prakaṭe tasmin sarvatra sarvasmin kavivākye saṃsṛṣṭirevaikālaṅkṛtiḥ prāpnoti /\naspaṣṭe tasminnaprakaṭe sarvatraivaikaḥ saṃkaro 'laṅkāraḥ prāpnoti /\ntataḥ ko doṣaḥ syādityāha---alaṅkārāntarāṇāṃ ca viṣayo nāvaśiṣyate /\nanyeṣāmalaṅkārāṇāmupamādīnāṃ viṣayo gocaro na kaścidapyavaśiṣyate, nirviṣayatvamevāyātītyarthaḥ /\ntatasteṣāṃ lakṣaṇakaraṇavaiyarthyaprasaṅgaḥ /\nyadi ca84 tāveva saṃsṛṣṭisaṃkarau teṣāṃ viṣayatvena kalpyete tadapi na kiñcit, tairevālaṅkārakārai85 stasyārthasyānaṅgīkṛtatvāt /\nityanenākāśacarvaṇapratimenālamalīkanibandhanena /\nprakṛtamanusarāmaḥ /\nsarvathā yasya kasyacit padārthajātasya kavivyāpāriviṣayatvena varṇanāpadavīmavatarataḥ svabhāva eva sahṛdayāhlādakārī kāvyaśarīratvena varṇanīyatāṃ pratipadyate /\nsa eva ca yathāyogaṃ śobhātiśayakāriṇā yena kenacidalaṅkāreṇa yojayitavyaḥ /\ntadidamuktam---\"arthaḥ sahṛdayāhlādakārisvaspandasundaraḥ' (1 /9) iti /\n\"ubhāvetāvalaṅkāryau' (1 /10) iti ca /\nevaṃ śabdārthayoḥ paramārthamabhidhāya \"śabdārthau' iti (1 /7) kāvyalakṣaṇavākye padamekaṃ vyākhyātam /\nidānī \"sahitau' iti (1 /7) vyākhyātuṃ sāhityametayoḥ paryālocyate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śabdārthau sahitāveva pratītau sphurataḥ sadā /"
            },
            {
              "tag": "l",
              "attributes": {},
              "text": "sahitāviti tāveva simapūrvaṃ vidhīyate // Vjiv_1.16 //"
            }
          ]
        },
        {
          "tag": "p",
          "attributes": {},
          "text": "śabdārthāvabhidhānābhidheyau sahitāvaviyuktāveva sadā sarvakālaṃ pratītau sphurataḥ jñāne pratibhāsete /\ntatastāveva sahitāvaviyuktāviti punaḥ kimapūrvaṃ vidhīyate na kiñcidapūrvaṃ niṣpādyate, siddhaṃ sādhyata ityarthaḥ /\ntadevaṃ śabdārthayoḥ svabhāvasiddhaṃ sāhityaṃ kaḥ sacetāḥ punastadabhidhānena niṣprayojanamātmānamāyāsayati ? satyametat, kintu na vācyavācakalakṣaṇaśāśvatasaṃbandhanibandhanaṃ vastutaḥ sāhitāmityucyate /\nyasmādetasmin sāhitayaśabdenābhidhīyamāne kaṣṭakalpanoparacitāni gāṅkuṭādivākyānyasaṃbaddhāni śākaṭikādivākyāni ca sarvāṇi sāhityaśabdenābhidhīyeran /\ntena padavākyapramāṇavyatiriktaṃ kimapi tattvāntaraṃ sāhityamiti vibhāgo 'pi na syāt /\nnanu ca padādivyatiriktaṃ yatkimapi sāhityaṃ nāma tadapi suprasiddhameva, punastadabhidhāne 'pi kathaṃ na paunaruktyaprasaṅgaḥ ? ata evaitaducyate---yadidaṃ sāhityaṃ nāma tadetāvati niḥsīmani samayādhvani sāhityaśabdamātreṇaiva prasiddham /\nna punaretasya kavikarmakauśalakāṣṭhādhirūḍharamaṇī yasyādyāpi kaścidapi vipaścidayamasya paramārtha iti manāṅmātramapi vicārapadavīmavatīrṇaḥ /\ntadadya sarasvatīhṛdayāravindamakarandabindusandohasundarāṇāṃ satkavivacasāmantarāmodamanoharatvena parisphuradetat sahṛdayaṣaṭcaraṇagocaratāṃ nīyate /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sāhityamanayoḥ śobhāśālitāṃ prati kāpyasau /"
            },
            {
              "tag": "l",
              "attributes": {},
              "text": "anyūnānatiriktatvamanohāriṇyavasthitiḥ // Vjiv_1.17 //"
            }
          ]
        },
        {
          "tag": "p",
          "attributes": {},
          "text": "sahītayorbhāvaḥ sāhityam /\nanayoḥ śabdārthayoryā kāpyalaukikī cetanacamatkārakāritāyāḥ kāraṇam avasthitirvicitraiva vinyāsabhaṅgī /\nkīdṛśī---anyūnānatiriktatvamanohāriṇī, parasparaspardhitvaramaṇīyā /\nyasyāṃ dvayorekatarasyāpi nyūnatvaṃ nikarṣo na vidyate nāpyatiriktatvamutkarṣo vāstītyarthaḥ /\nnanu ca tathāvidhaṃ sāmyaṃ dvayorupahatayorapi saṃbhavatītyāha---śobhāśālitāṃ prati /\nśobhā saundaryamucyate /\ntayā śālate ślāghate yaḥ sa śobhāśālī, tasya bhāvaḥ śobhāśālitā, tāṃ prati saundaryaślāghitāṃ pratītyaryaḥ /\nsaiva ca sahṛdayāhlādakāritā /\ntasyāṃ spardhitvena yāsāvavasthitiḥ parasparasāmyasubhagamavasthānaṃ sā sāhityamucyate /\natra ca vācakasya vācakāntareṇa vācyasya vācyāntareṇa sāhityamabhipretam, vākye kāvyalakṣaṇasya parisamāptatvāditi pratipāditameva ( 1 /\n7) /\nnanu ca vācakasya vācyāntareṇa vācyasya vācakāntareṇa kathaṃ na sāhityamiti cettanna, kramavyutkrame prayojanābhāvādasamanvayācca /\ntasmādetayoḥ śabdārthayoryathāsvaṃ yasyāṃ svasampatsāmagrīsamudayaḥ sahṛdayāhlādakārī parasparaspardhayā parisphurati, sā kācideva vākyavinyāsasampatsāhityavyapadeśabhāg bhavati /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mārgānuguṇyasubhago mādhuryādiguṇodayaḥ /"
            },
            {
              "tag": "l",
              "attributes": {},
              "text": "alaṅkaraṇavinyāso vakratātiśayānvitaḥ // VjivC_1.34 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vṛttyaucityamanohāri rasānāṃ paripoṣaṇam /"
            },
            {
              "tag": "l",
              "attributes": {},
              "text": "spardhayā vidyate yatra yathāsvamubhayorapi // VjivC_1.35 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sā kāpyavasthitistadvidāhlādaikanibandhanam /"
            },
            {
              "tag": "l",
              "attributes": {},
              "text": "padādivākyaparispandasāraḥ sāhityamucyate // VjivC_1.36 //"
            }
          ]
        },
        {
          "tag": "p",
          "attributes": {},
          "text": "eteṣāṃ ca padavākyapramāṇasāhityānāṃ caturṇāmapi prativākyamupayogaḥ /\ntathā caitatpadamevaṃsvarūpaṃ gakāraukāravisarjanīyātmakametasya cārthasya pratipadikārthapañcakalakṣaṇasyākhyātapadārthaṣaṭkalakṣaṇasya vā vācakamiti padasaṃskāralakṣaṇasya vyāpāraḥ /\npadānāṃ ca parasparānvayalakṣaṇasaṃbandhanibandhanametadvākyārthatātparyam iti vākyavicāralakṣaṇasyopayogaḥ /\npramāṇena pratyakṣādinaitadupapannamiti yuktiyuktatvaṃ nāma pramāṇalakṣaṇasya prayojanam /\nidameva parispandamāhātmyātsahṛdayahāritāṃ pratipannamiti sāhityasyopayujyamānatā /\neteṣāṃ yadyapi pratyekaṃ svaviṣaye prādhānyamanyeṣāṃ guṇībhāvastathāpi sakalavākya parispandajīvitāyamānasyāsya sāhityalakṣaṇasyaiva kavivyāpārasya vastutaḥ sarvā tiśāyitvam /\nyasmādetadamukhyatayāpi yatra vākyasandarbhāntare svaparimalamātreṇaiva saṃskāramārabhave tasyaitadadhivāsanāśūnya tāmātreṇaiva rāmaṇīyakavirahaḥ paryavasyati /\ntasmādupādeyatāyāḥ parihāṇirutpadyate /\ntathā ca svapravṛttivaiyarthyaprasaṅgaḥ /\nśāstrātiriktaprayojanatvaṃ śāstrābhidheyacaturvargādhikaphalatvaṃ cāsya pūrvameva pratipāditam (1 /3,5) /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aparyālecite 'pyarthe bandhasaundaryasampadā /"
            },
            {
              "tag": "l",
              "attributes": {},
              "text": "gītavaddhṛdayāhlādaṃ tadvidāṃ vidadhāti yat // VjivC_1.37 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vācyāvabodhaniṣpattau padavākyārthajīvitam /"
            },
            {
              "tag": "l",
              "attributes": {},
              "text": "yatkimapyarpayatyantaḥ pānakāsvādavatsatām // VjivC_1.38 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śarīraṃ jīviteneva sphuriteneva jīvitam /"
            },
            {
              "tag": "l",
              "attributes": {},
              "text": "vinā nirjovatāṃ yena yāti kāvyaṃ vipaścitām // VjivC_1.39 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yasmātkimapi saubhāgyaṃ tadvidāmeva socaram /"
            },
            {
              "tag": "l",
              "attributes": {},
              "text": "sarasvatīsamabhyeti taditānī vicāryate // VjivC_1.40 //"
            }
          ]
        },
        {
          "tag": "p",
          "attributes": {},
          "text": "ityantaraślokāḥ /\nevaṃ sahitāviti vyākhyāya kavivyāpāravakratvaṃ vyācaṣṭe"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kavivyāpāravakratvaprakārāḥ saṃbhavanti ṣaṭ /"
            },
            {
              "tag": "l",
              "attributes": {},
              "text": "pratyekaṃ bahavo bhedāsteṣāṃ vicchittiśobhinaḥ // Vjiv_1.18 //"
            }
          ]
        },
        {
          "tag": "p",
          "attributes": {},
          "text": "kavīnāṃ vyāpāraḥ kavivyāpāraḥ kāvyakriyālakṣaṇastasya vakratvaṃ vakrabhāvaḥ prasiddhaprasthānavyatireki vaicitryaṃ tasya prakārāḥ prabhedāḥ ṣaṭ saṃbhavanti /\nmukhyatayā tāvanta eva santītyarthaḥ /\nteṣāṃ pratyekaṃ prakārāḥ bahavo bhedaviśeṣāḥ /\nkīdṛśāḥ---vicchittiśobhinaḥ vaicitryabhaṅgībhrājiṣṇavaḥ /\nsaṃbhavantīti saṃbandhaḥ /\ntadeva darśayati--"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "varṇavinyāsakratvaṃ padapūrvārdhavakratā /"
            },
            {
              "tag": "l",
              "attributes": {},
              "text": "vakratāyāḥ paro 'pyasti prakāraḥ pratyayāśrayaḥ // Vjiv_1.19 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "varṇānāṃ vinyāso varṇavinyasāḥ lakṣarāṇāṃ viśiṣṭanyasanaṃ tasya vakratvaṃ vakrabhāvaḥ prasiddhaprasthānavyatirekiṇā vaicitryeṇopanibandhaḥ saṃniveśaviśeṣavihitastadvidāhlādakārī śabdaśobhātiśayaḥ /"
            },
            {
              "tag": "l",
              "attributes": {},
              "text": "yathā prathamamaruṇacchāyastāvattataḥ kanakaprabha- stadanu virahottāmyattanvīkapolataladyutiḥ /"
            },
            {
              "tag": "l",
              "attributes": {},
              "text": "prasarati tato dhvāntadhvaṃsakṣamaḥ kṣaṇadāmukhe sarasabisinīkandacchavirmṛgalāñchanaḥ // VjivC_1.41 //"
            }
          ]
        },
        {
          "tag": "p",
          "attributes": {},
          "text": "atra varṇavinyāsavakratāmātravihitaḥ śabdaśobhātiśayaḥ sutarāṃ samunmīlitaḥ /\netadeva varṇavinyāsavakratvaṃ cirantaneṣvanuprāsa iti prasiddham /\nasya ca prabhedasvarūpanirūpaṇaṃ svalakṣaṇā vasare kariṣyate (2 /1) /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "padapūrvārdhavakratā---padasya subantasya tiṅantasya vā yatpūrvārdhaṃ prātipadikalakṣaṇaṃ dhātulakṣaṇaṃ vā tasya vakratā vakrabhāvo vinyāsavaicitryam /"
                },
                {
                  "tag": "l",
                  "attributes": {},
                  "text": "tatra ca bahavaḥ prakārāḥ saṃbhavanti /"
                },
                {
                  "tag": "l",
                  "attributes": {},
                  "text": "yatra rūḍhiśabdasyaiva prastāvasamucitatvena vācyaprasiddhadharmāntarādhyāropagarbhatvena nibandhaḥ sa padapūrvārdhavakratāyāḥ prathamaḥ prakāraḥ /"
                },
                {
                  "tag": "l",
                  "attributes": {},
                  "text": "yathā rāmo 'smi sarvaṃ sahe // VjivC_1.42 //"
                }
              ]
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dvitīyaḥ---yatra saṃjñāśabdasya vācyaprasiddhasya dharmasya lokottarātiśayādhyāropaṃ garbhokṛtyopanibandhaḥ /"
            },
            {
              "tag": "l",
              "attributes": {},
              "text": "yathā rāmo 'sau bhuvaneṣu vikramaguṇaiḥ prāptaḥ prasiddhiṃ parā- masmadbhāgyaviparyayādyadi paraṃ devo na jānāti tam /"
            },
            {
              "tag": "l",
              "attributes": {},
              "text": "vandīvaiṣa yaśāṃsi gāyati marudyasyaikabāṇāhati- śreṇībhūtaviśālatālavivarodgīrṇaiḥ svaraiḥ saptabhiḥ // VjivC_1.43 //"
            }
          ]
        },
        {
          "tag": "p",
          "attributes": {},
          "text": "atra rāma-śabdo lokottaraśauryādidharmātiśayādhyāropaparatvenopātto vakratāṃ prathayati /\nparyāyavakratvaṃ nāma prakārāntaraṃ padapūrvārdhavakratāyāḥ---yatrānekaśabdābhidheyatve vastunaḥ kimapi paryāyapadaṃ prastutānuguṇatvena prayujyate /\ntathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vāmaṃ kajjalavadvilocanamuro rohadvisāristanaṃ madhyaṃ kṣāmamakāṇḍa eva vipulābhogā nitambasthalī /"
            },
            {
              "tag": "l",
              "attributes": {},
              "text": "sadyaḥ prodgatavismayairiti gaṇairālokyamānaṃ muhuḥ pāyādvaḥ prathamaṃ vapuḥ smararipormiśrībhavatkāntayā // VjivC_1.44 //"
            }
          ]
        },
        {
          "tag": "p",
          "attributes": {},
          "text": "atra \"smararipoḥ' iti paryāyaḥ kāmapi vakratāmunmīlayati /\nyasmātkāmaśatroḥ kāntayā saha miśrībhāvaḥ śarīrasya na kathañcidapi saṃbhāvyata iti gaṇānāṃ sadyaḥ prodgatavismayatvamupapannam /\nso 'pi punaḥ punaḥ pariśīlanenāścaryakārīti \"prathama'--śabdasya jīvitam /\netacca paryāyavakratvaṃ vācyāṃsabhavidharmāntaragarbhokareṇāpi paridṛśyate /\nyathā"
        },
        {
          "tag": "l",
          "attributes": {},
          "text": "aṅgarāja senāpate rājavallabha rakṣainaṃ bhīmādduḥśāsanam iti // VjivC_1.45 //"
        },
        {
          "tag": "p",
          "attributes": {},
          "text": "atra trayāṇāmapi paryāyāṇāmasaṃbhāvyamānatatparitrāṇapātratvalakṣaṇamakiñcitkaratvaṃ garbhokṛtyopahasyate---rakṣainamiti /\npadapūrvārdhavakratāyā upacāravakratvaṃ nāma prakārāntaraṃ vidyate---yatrāmūrtasya vastuno mūrtadravyābhidhāyinā śabdenābhidhānamupacārāt /\nyathā---niṣkāraṇaṃ nikārakaṇikāpi manasvināṃ mānasamāyāsayati /\nyathā---hastāvaceyaṃ yaśaḥ iti /\n\"kaṇikā'---śabdo mūrtavastustokārthābhidhāyī stokatvasāmānyopacārādamūrtasyāpi nikārasya stokābhidhānaparatvena prayuktastadvidāhlādakāritvādvakratāṃ puṣṇāti /\n\"hastāvaceyam' iti mūrtapuṣpādivastusabhavisaṃhatatvasāmānyopacārādamūrtasyāpi yaśaso hastāvaceyamityabhidhānaṃ vakratvamāvahati /\ndravarūpasya vastuno vācakaśabdastaraṅgitatvādidharmanibandhanaḥ kimapi sādṛśyamātramavalambya saṃhatasyāpi vācakatvena prayujyamānaḥ kavipravāhe prasiddhaḥ /\nyathā"
        },
        {
          "tag": "l",
          "attributes": {},
          "text": "śvāsotkampataraṅgiṇi stanataṭe iti // VjivC_1. 46 //"
        },
        {
          "tag": "p",
          "attributes": {},
          "text": "kvacidamūrtasyāpi dravarūpārthābhidhāyī vācakatvena prayujyate /\nyathā"
        },
        {
          "tag": "l",
          "attributes": {},
          "text": "ekāṃ kāmapi kālavipruṣamamī śauryoṣmakaṇḍūvyaya- vyagrāḥ syuściravismṛtāmaracamūḍimbāhavā bāhavaḥ // VjivC_1.47 //"
        },
        {
          "tag": "p",
          "attributes": {},
          "text": "etayostaraṅgiṇīti vipruṣamiti ca kāmapi vakratāmāvahataḥ /\nviśeṣaṇavakratvaṃ nāma padapūrvārdhavakratāyāḥ prakāro saṃbhavati---yatra viśeṣaṇamāhātmyādeva tadvidāhlādakāritvalakṣaṇaṃ vakratvamabhivyajyate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dāho 'mbhaḥ prasṛtiṃpacaḥ pracayavān bāṣpaḥ praṇālocitaḥ śvāsāḥ preṅkhitadīpradīpalatikāḥ pāṇḍimni magnaṃ vapuḥ /"
            },
            {
              "tag": "l",
              "attributes": {},
              "text": "kiñcānyatkathayāmi rātrimakhilāṃ tvadvartma vātāyane hastacchattravirudvacandramahasastasyāḥ sthitirvartate // VjivC_1.48 //"
            }
          ]
        },
        {
          "tag": "p",
          "attributes": {},
          "text": "atra dāho bāṣpaḥ śvāsā vapuriti na kiñcidvaicitryamunmīlitam /\npratyekaṃ ca viśeṣaṇamāhātmyāt kācideva vakratāpratītiḥ /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vrīḍāyogānnatavadanayā saṃnidhāne gurūṇāṃ baddhotkampastanakalaśayā manyumanatarniyamya /"
            },
            {
              "tag": "l",
              "attributes": {},
              "text": "tiṣṭhetyuktaṃ kimiva na tayā yatsamutsṛjya bāṣpaṃ mayyāsaktaścakitahariṇīhārinetratribhāgaḥ // VjivC_1. 49 //"
            }
          ]
        },
        {
          "tag": "p",
          "attributes": {},
          "text": "atra cakitahariṇīhārīti kriyāviśeṣaṇaṃ netratribhāgāsaṅgasya gurusaṃnidhānavihitāpragalbhatvaramaṇīyasya kāmapi kāma nīyatāmāvahati cakitahariṇīhārivilokana sāmyena /\nayamaparaḥ padapūrvārdhavakratāyāḥ prakāro yadidaṃ saṃvṛtivakratvaṃ nāma---yatra padārthasvarūpaṃ prastāvānuguṇyena kenāpi nikarṣeṇotkarṣeṇa vā yuktaṃ vyaktatayā sākṣādabhidhātumaśakyaṃ saṃvṛtisāmarthyopayoginā śabdenābhidhīyate /\nyathā"
        },
        {
          "tag": "l",
          "attributes": {},
          "text": "so 'yaṃ dambhadhṛtavrataḥ priyatame kartuṃ kimapyudyataḥ // VjivC_1.50 //"
        },
        {
          "tag": "p",
          "attributes": {},
          "text": "atra vatsarāje vāsavadattāvipattividhurahṛdayastatprāpnipralobhanavaśena padmāvatīṃ pariṇetumīhamānastadevākaraṇīyamityavagacchan tasya vastuno mahāpatākasyevākīrtanīyatāṃ khyāpayati kimapītyanena saṃvaraṇasamarthena sarvanāmapadena /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nidrānimīlatadṛśo madamantharāyā nāpyarthavanti na ca yāni nirthakāni /"
            },
            {
              "tag": "l",
              "attributes": {},
              "text": "adyāpi me varatanormadhurāṇi tasyā- stānyakṣarāṇi hṛdaye kimapi dhvananti // VjivC_1.51 //"
            }
          ]
        },
        {
          "tag": "p",
          "attributes": {},
          "text": "atra kimapīti tadākarṇanavihitāyāścittacamatkṛteranubhavaikagocaratvalakṣaṇamavyapadeśyatvaṃ pratipādyate /\ntānīti tathāvidhānubhavaviśiṣṭatayā smaryamāṇāni /\nnāpyarthavantīti svasaṃvedyatvena vyapadeśāviṣayatvaṃ prakāśyate /\nteṣāṃ ca na ca yāni nirarthakānītyalaukikacamatkārakāritvādapārthakatvaṃ nivāryate /\ntriṣvapyeteṣu viśeṣaṇavakratvaṃ pratīyate /\nidamaparaṃ padapūrvārdhavakratāyāḥ prakārāntaraṃ saṃbhavati vṛttivaicitryavakratvaṃ nāma---yatra samāsādivṛttīnāṃ kāsāṃcid vicitrāṇāmeva kavibhiḥ parigrahaḥ kriyate /\nyathā"
        },
        {
          "tag": "l",
          "attributes": {},
          "text": "madhye 'ṅkuraṃ pallavāḥ // VjivC_1.52 //"
        },
        {
          "tag": "p",
          "attributes": {},
          "text": "yathā ca"
        },
        {
          "tag": "l",
          "attributes": {},
          "text": "pāṇḍimni magnaṃ vapuḥ // VjivC_1.53 //"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yathā vā sudhāvisaraniṣyandasamullāsavidhāyini /"
            },
            {
              "tag": "l",
              "attributes": {},
              "text": "himadhāmani khaṇḍe 'pi na jano nonmanāyate // VjivC_1.54 //"
            }
          ]
        },
        {
          "tag": "p",
          "attributes": {},
          "text": "aparaṃ liṅgavaicitryavakratvaṃ nāma padapūrvārdhavakratāyāḥ prakārāntaraṃ dṛśyate---yatra bhinnaliṅgānāmapi śabdānāṃ vaicitryāya sāmānādhikaraṇyopanibandhaḥ /\nyathā"
        },
        {
          "tag": "l",
          "attributes": {},
          "text": "itthaṃ jaḍe jagati ko nu bṛhatpramāṇakarṇaḥ karī nanu bhaved dhvanitasya pātram // VjivC_1.55 //"
        },
        {
          "tag": "p",
          "attributes": {},
          "text": "yathā ca"
        },
        {
          "tag": "l",
          "attributes": {},
          "text": "maithilī tasya dārāḥ // VjivC_1.56 //"
        },
        {
          "tag": "p",
          "attributes": {},
          "text": "iti"
        },
        {
          "tag": "p",
          "attributes": {},
          "text": "anyadapi liṅgavaicitryavakratvam---yatrānekaliṅgasaṃbhave 'pi saukumāryāt kavibhiḥ strīliṅgameva prayujyate, \"nāmaiva strīti peśalam' (2 /\n22) iti kṛtvā /\nyathā"
        },
        {
          "tag": "l",
          "attributes": {},
          "text": "etāṃ paśya purastaṭīm iti // VjivC_1.57 //"
        },
        {
          "tag": "p",
          "attributes": {},
          "text": "padapūrvārdhasya dhātauḥ kriyāvaicitryavakratvaṃ nāma vakratā prakārāntaraṃ vidyate---yatra kriyāvaicitryapratipādanaparatvena vaidagdhyabhaṅgībhaṇitiramaṇīyān prayogān nibadhnanti kavayaḥ /\ntatra kriyāvaicitryaṃ bahuvidhaṃ vicchattivitatavyavahāraṃ dṛśyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "raikelihiaṇiaṃsaṇakarakisalaaruddhaṇaaṇajualasya /"
            },
            {
              "tag": "l",
              "attributes": {},
              "text": "ruddassa taiaṇaaṇaṃ pavvaiparicumbiaṃ jaai // VjivC_1.58 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ratikelihṛtanivasanakarikisalayaruddhanayanayugalasya /"
            },
            {
              "tag": "l",
              "attributes": {},
              "text": "rudrasya tṛtīyanayanaṃ pārvatīparicumbitaṃ jayati //"
            }
          ]
        },
        {
          "tag": "p",
          "attributes": {},
          "text": "iti chāyā //"
        },
        {
          "tag": "p",
          "attributes": {},
          "text": "atra samāne 'pi hi sthaganaprayojane sādhye sāmānye ca locanatve, devyāḥ paricumbanena yasya nirodhaḥ saṃpādyate tadbhagavatastṛtīyanayanaṃ jayati sarvotkarṣeṇa vartata iti vākyārthaḥ /\natra jayatīti kriyāpadasya kimapi sahṛdayahṛdayasaṃvedyaṃ vaicitryaṃ parisphuradeva lakṣyate /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svecchākesariṇaḥ svacchasvacchāyāyāsitendavaḥ /"
            },
            {
              "tag": "l",
              "attributes": {},
              "text": "trāyantāṃ vo madhuripoḥ prapannārticchido nakhāḥ // VjivC_1.59 //"
            }
          ]
        },
        {
          "tag": "p",
          "attributes": {},
          "text": "atra nakhānāṃ sakalalokaprasiddhacchedanavyāpāravyatireki kimapyapūrvameva prapannārticchedanalakṣaṇaṃ kriyāvaicitryamupanibaddham /\nyathā ca"
        },
        {
          "tag": "l",
          "attributes": {},
          "text": "sa dahatu duritaṃ śāmbhavo vaḥ śarāgniḥ // VjivC_1.60 //"
        },
        {
          "tag": "p",
          "attributes": {},
          "text": "atra ca pūrvavadeva kriyāvaicitryapratītiḥ /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kaṇṇuppaladalamilialoaṇehiṃ helālolaṇamāṇiaṇaaṇehiṃ /"
            },
            {
              "tag": "l",
              "attributes": {},
              "text": "līlai līlāvarihi ṇiruddhāo siḍhiliacāo jaai maaraddhao // VjivC_1.61 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karṇotpaladalamilitalocanairhelālolanamānitanayanābhiḥ /"
            },
            {
              "tag": "l",
              "attributes": {},
              "text": "līlayā līlāvatībhirniruddhaḥ śithilīkṛtacāpo jayati makaradhvajaḥ //"
            }
          ]
        },
        {
          "tag": "p",
          "attributes": {},
          "text": "atra locanairlolayā līlāvatībhirniruddhaḥ svavyāpāraparāṅmukhīkṛtaḥ san śithilīkṛtacāpaḥ kandarpo jayati sarvotkarṣeṇa vartata iti kimucyate, yatastāstathāvidhavijayāvāptau satyāṃ jayantīti vaktavyam /\ntadayamatrābhiprāyaḥ---yadelallo canavilāsānāmevaṃvidhaṃ jaitratāprauḍhibhāvaṃ paryālocya cetanatvena sa svacāpādhiropa ṇāyāsamupasaṃhṛtavān /\nyatastenaiva tribhuvanavijayāvāptiḥ parisamāpyate /\nmameti manyamānasya tasya sahāyatvotkarṣātiśayo jayatīti kriyāpadena kartṛtāyāḥ kāraṇatvena kaveścetasi parisphuritaḥ /\ntena kimapi kriyāvaicitryamatra tadvidāhlādakāri pratīyate /\nyathā ca"
        },
        {
          "tag": "l",
          "attributes": {},
          "text": "tānyakṣarāṇi hṛdaye kimapi dhvananti // VjivC_1.62 //"
        },
        {
          "tag": "p",
          "attributes": {},
          "text": "atra jalpanti vadantītyādi na prayuktam, yasmāttāni kayāpi vicchittyā kimapyanākhyeyaṃ samarpayantīti kaverabhipretam /\nvakratāyāḥ paro 'pyasti prakāraḥ pratyayāśrayaḥ iti /\nvakrabhāvasyānyo 'pi prabhedo vidyate /\nkīdṛśaḥ---pratyayāśrayaḥ /\npratyayaḥ suptiṅ ca yasyāśrayaḥ sthānaṃ sa tathoktaḥ /\ntasyāpi bahavaḥ prakārāḥ saṃbhavanti---saṃkhyāvaicitryavihitaḥ, kārakavaicitryavihitaḥ, puruṣavaicirtyavihitaśca /\ntatra saṃkhyāvaicitryavihitaḥ---yasmin vacanavaicitryaṃ kāvyaśobhopanibandhanāya nibadhnanti /\nyathā vā"
        },
        {
          "tag": "l",
          "attributes": {},
          "text": "maithilī tasya dārāḥ // VjivC_1.63 //"
        },
        {
          "tag": "p",
          "attributes": {},
          "text": "iti"
        },
        {
          "tag": "l",
          "attributes": {},
          "text": "yathā vā phullendīvarakānanāni nayane pāṇī sarojākarāḥ // VjivC_1.64 //"
        },
        {
          "tag": "p",
          "attributes": {},
          "text": "atra dvivacanabahuvacanayoḥ sāmānādhikaraṇyamatīva camatkārakāri /\nkārakavaicitryavihitaḥ---yatrācetanasyāpi padārthasya cetanatvādhyāropeṇa cetanasyaiva kriyāsamāveśalakṣaṇaṃ rasādiparipoṣaṇārthaṃ kartṛtvādikārakatvaṃ nibadhyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "stanadvandvaṃ mandaṃ snapayati balādvāṣpanivaho haṭhādantaḥ kaṇṭhaṃ luṭhati sarasaḥ pañcamaravaḥ /"
            },
            {
              "tag": "l",
              "attributes": {},
              "text": "śarajjyotsnāpāṇḍuḥ patati ca kapolaḥ karatale na jānīmastasyā ka iva hi vikāravyatikaraḥ // VjivC_1.65 //"
            }
          ]
        },
        {
          "tag": "p",
          "attributes": {},
          "text": "tra5 //"
        },
        {
          "tag": "p",
          "attributes": {},
          "text": "atra bāṣpanivahādīnāmacetavānāmapi cetanatvādhyāropeṇa kavinā kartṛtvamupanibaddham---yattasyā vivaśāyāḥ satyāsteṣāmevaṃvidho vyavahāraḥ, sā punaḥ svayaṃ na kiñcidapyācarituṃ samarthetyabhiprāyaḥ /\nanyacca kapolādīnāṃ tadavayavānāmetadavasthatvaṃ pratyakṣatayāsmadādigocaratāmāpadyate, tasyāḥ punaryo 'sāvantarvikāravyatikarastaṃ tadanubhavaikaviṣayatvādvayaṃ na janīmaḥ /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cāpācāryastripuravijayī kārtikeyo vijeyaḥ bāṇavyastaḥ sadanamudadhirbhūriyaṃ hantakāraḥ /"
            },
            {
              "tag": "l",
              "attributes": {},
              "text": "astyevaitat kimu kṛtavatā reṇukākaṇṭhabādhāṃ baddhaspardhastava paraśunā lajjate candrahāsaḥ // VjivC_1.66 //"
            }
          ]
        },
        {
          "tag": "p",
          "attributes": {},
          "text": "atra candrahāso lajjata iti pūrvavat kārakavaicitryapratītiḥ /\npuruṣavaicitryavihitaṃ vakratvaṃ vidyate---yatra pratyaktāparabhāvaviparyāsaṃ prayuñjate kavayaḥ, kāvyavaicitryārthaṃ yuṣmadyasmadi vā prayoktavye prātipadikamātraṃ nibadhnanti /\nyathā"
        },
        {
          "tag": "l",
          "attributes": {},
          "text": "asmadbhāgayaviparyayādyadi paraṃ devo na jānāti tam // VjivC_1.67 //"
        },
        {
          "tag": "p",
          "attributes": {},
          "text": "atra tvaṃ na jānāsīti vaktavye vaicitryāya devo na jānātītyuktam /\nevaṃ yuṣmadādivaparyāsaḥ kriyāpadaṃ vinā prātipadikamātre 'pi dṛśyate /\nyathā"
        },
        {
          "tag": "l",
          "attributes": {},
          "text": "ayaṃ janaḥ praṣṭumanāstapodhane na cedrahasyaṃ prativaktumarhasi // VjivC_1.68 //"
        },
        {
          "tag": "p",
          "attributes": {},
          "text": "atrāhaṃ praṣṭukāma iti vaktavye tāṭasthyapratītyarthamayaṃ jana ityuktam /\nyathā vā /"
        },
        {
          "tag": "l",
          "attributes": {},
          "text": "so 'ya dambhadhṛvrataḥ iti // VjivC_1.69 //"
        },
        {
          "tag": "p",
          "attributes": {},
          "text": "atra so 'hamiti vaktavye pūrvavad \"ayam' iti vaicitryapratītiḥ /\nete ca mukhyatayā vakratāprakārāḥ katicinnadarśanārthaṃ pradarśitāḥ /\nśiṣṭāśca sahastraśaḥ saṃbhavantīti mahākavipravāhe sahṛdayaiḥ svayamevotprekṣaṇīyāḥ /\nevaṃ vākyāvayavānāṃ padānāṃ pratyekaṃ varṇādyavayavadvāreṇa yathāsaṃbhava vakrabhāvaṃ vyākhyāyedānīṃ padasamūhabhūtasya vākyasya vakratā vyākhyāyate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vākyasya vakrabhāvo 'nyo bhidyate yaḥ sahastradhā /"
            },
            {
              "tag": "l",
              "attributes": {},
              "text": "yatrālaṅkāravargo 'sau sarvo 'pyantarbhaviṣyati // Vjiv_1.20 //"
            }
          ]
        },
        {
          "tag": "p",
          "attributes": {},
          "text": "vākyasya vakrabhāvo 'nyaḥ /\nvākyasya padasamūhabhūtasya /\nākhyātaṃ sāvyayakārakaviśeṣaṇaṃ vākyamiti yasya pratītistasya ślokādervakrabhāvo bhaṅgībhaṇitivaicitryam anyaḥ pūrvoktavakratāvyatirekī samudāyavaicitryanibandhanaḥ ko 'pi saṃbhavati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "upasthitāṃ pūrvamapāsya lakṣmīṃ vanaṃ mayā sārdhamasi prapannaḥ /"
            },
            {
              "tag": "l",
              "attributes": {},
              "text": "tvamāśrayaṃ prāpya tayā nu kopā- tsoḍhāsmi na tvadbhavane vasantī // VjivC_1.70 //"
            }
          ]
        },
        {
          "tag": "p",
          "attributes": {},
          "text": "etatsītayā tathāvidhakaruṇākrāntāntaḥ karaṇayā vallabhaṃ prati saṃdiśyate ---yadupasthitāṃ sevāsamāpannāṃ lakṣmīmapāsya śriyaṃ parityajya pūrvaṃ yastvaṃ mayā sārdhaṃ prapanno vipinaṃ prāptastasya tava svapne 'pyetanna sabhāvyate /\ntayā punastasmādeva kopāt strīsvabhāvasamucitasapatnīvidveṣāttvadgṛhe vasantī na soḍhāsmi /\ntadidamuktaṃ bhavati--- yattasmin vidhuradaśāvisaṃṣṭhule 'pi samaye tathāvidhaprasādāspadatā /\nmadhyāropya yadidānīṃ sāmrājye niṣkāraṇaparityāgatiraskārapātratā /\nnītāsmītyetaducitamanucitaṃ vā viditavyavahāraparaṃpareṇa bhavatasvayameva vicāryatāmiti /\nsa ca vakrabhāvastathāvidho yaḥ sahastradhā bhidyate bahuprakāraṃ bhedamāsādayati /\nsahastra-śabdo 'tra saṃkhyābhūyastvamātravācī, na niyatārthavṛttiḥ, yathā---sahastramavadhyamiti /\nyasmāt kavipratibhānāmānantyānniyatatvaṃ na saṃbhavati /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "yo 'sau vākyasya vakrabhāvo bahuprakāraḥ, na jānīmaḥ kīdṛśa ityāha---yatrālaṅkāravargo 'sau sarvo 'pyantarbhaviṣyati /"
                },
                {
                  "tag": "l",
                  "attributes": {},
                  "text": "yatra yasminnasāvalaṅkāravargaḥ kavipravāhaprasiddhapratītirupamādiralaṅkaraṇakalāpaḥ sarvaḥ sakalo 'pyantarbhaviṣyati antarbhāvaṃ gamiṣyati pṛthakatvena nāvasthāpyate /"
                },
                {
                  "tag": "l",
                  "attributes": {},
                  "text": "tatprakārabhedatvenaiva vyapadeśamāsādayiṣyatītyarthaḥ /"
                },
                {
                  "tag": "l",
                  "attributes": {},
                  "text": "sa cālaṅkāravargaḥ svalakṣaṇāvasare pratipadamudāhariṣyate //"
                }
              ]
            }
          ]
        },
        {
          "tag": "p",
          "attributes": {},
          "text": "evaṃ vākyavakratāṃ vyākhyāya vākyasamūharūpasya prakaraṇasya tatsamudāyātmakasya ca prabandhasya vakratā vyākhyāyate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vakrabhāvaḥ prakaraṇe prabandhe 'pyasti yādṛśaḥ /"
            },
            {
              "tag": "l",
              "attributes": {},
              "text": "ucyate sahajāhāryasaukumāryamanohara) // Vjiv_1.21 //"
            }
          ]
        },
        {
          "tag": "p",
          "attributes": {},
          "text": "vakrabhāvo vinyāsavaicitryaṃ prabandhaikadeśabhūte prakaraṇe yādṛśo 'sti yādṛg vidyate prabandhe vā nāṭakādau so 'pyucyate kathyate /\nkīdṛśaḥ---sahajāhāryasaukumāryamanoharaḥ /\nsahajaṃsvābhāvikamāhāryaṃ vyutpattyupārjitaṃ yatsaukumāryaṃ rāmaṇīyakaṃ tena manoharo hṛdayahārī yaḥ sa tathoktaḥ /\ntatra prakaraṇe vakrabhāvo yathā---rāmāyaṇe mārīcamāyāmayamāṇikyamṛgānusāriṇo rāmasya karuṇākrandākarṇanakātarantaḥ- karaṇayā janakarājaputryā vtatprāṇaparitrāṇāya svajīvitaparirakṣānirapekṣayā lakṣmaṇo nirbhartsya preṣitaḥ /\ntadetadatyantamanaucityayuktam, yasmādanucarasaṃnidhāne pradhānasya tathāvidhavyāpārakaraṇamasaṃbhāvanīyam /\ntasya ca sarvātiśāyicarita yuktatvena varṇyamānasya tena kanīyasā prāṇakaritrāṇasaṃbhāvanetyedatyantamasamīcīnamiti paryālocya udāttarāghave kavinā vaidagdhyavaśena mārīcamṛgamāraṇāya prayātasya paritrāṇārthaṃ lakṣmaṇasya sītayā kātaratvenarāmaḥ preritaḥ ityupanibaddham /\natra ca tadvidāhlādakāritvameva vakratvam /\nyathā vā kirātārjunīye kirātapuruṣoktiṣu vācyatvena svamārgaṇamārgaṇamātramevopakrāntam /\nvastutaḥ punararjunena saha tātparyārthaparyālocanayā vigraho vākyārthatāmupanītaḥ /\ntathā ca tatraivocyate---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prayujya sāmācaritaṃ vilobhanaṃ bhayaṃ vibhedāya dhiyaḥ pradarśitam /"
            },
            {
              "tag": "l",
              "attributes": {},
              "text": "tathābhiyuktaṃ ca śilīmukhārthinā yathetarannyāyyamivāvabhāsate // VjivC_1.71 //"
            }
          ]
        },
        {
          "tag": "p",
          "attributes": {},
          "text": "prabandhe vakrabhāvo yathā---kutracinmahākaviviracite rāmakathopanibandhe nāṭakādau pañcavidhavakratāsāmagrīsamudayasundaraṃ sahṛdayahṛdayahāri mahāpuruṣavarṇanamupakrame pratibhāsate /\nparamārthatastu vidhiniṣedhātmakadharmopadeśaḥ paryavasyati, rāmavadvartivyaṃ na rāvaṇavaditi /\nyathā ca tāpasavatsarāje kusumasukumāracetasaḥ sarasavinodaikarasikasya nāyakasya caritavarṇanamupakrāntam /\nvastutastu vyasanārṇave nimajjannijo rājā tathāvidhanayavyavahāranipuṇairamātyaistaistairupāyairuttāraṇīya ityupadiṣṭam /\netacca svalakṣaṇavyākhyānāvasare vyaktimāyā syati /\nevaṃ kavivyāpāravakratāṣaṭkamuddeśamātreṇa vyākhyātam /\nvistureṇa tu svalakṣaṇāvasare vyākhyāsyate /\nkramaprāptatvena bandho 'dhunā vyākhyāsyate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vācyavācakasaubhāgyalāvaṇyaparipoṣakaḥ /"
            },
            {
              "tag": "l",
              "attributes": {},
              "text": "vyāpāraśālī vākyasya vinyāso bandha ucyate // Vjiv_1.22 //"
            }
          ]
        },
        {
          "tag": "p",
          "attributes": {},
          "text": "vinyāso viśiṣṭaṃ nyasanaṃ yaḥ sanniveśaḥ sa eva vyāpāraśālī bandha ucyate /\nvyāpāro 'tra prastutatvāt kāvya kriyālakṣaṇaḥ /\ntena śālate ślāghate yaḥ sa tathoktaḥ /\nkasya---vākyasya ślokādeḥ /\nkīdṛśaḥ---vācyavācakasaubhāgyalāvaṇyaparipoṣakaḥ /\nvācyavācakayordvayorapi vācyasyābhidheyasya vācakasya ca śabdasya vakṣyamāṇaṃ saubhāgyalāvaṇyalakṣaṇaṃ yadguṇadvayaṃ tasya paripoṣakaḥ puṣṭatātiśayakārī /\nsaubhāgyaṃ pratibhāsaṃrambhaphalabhūtaṃ cetanacamatkāritvalakṣaṇam, lāvaṇyaṃ saṃniveśasaundaryam, tayoḥ paripoṣakaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dattvā vāmakaraṃ nitambaphalake līlāvalanmadhyayā prottuṅgastanamaṃsacumbicibukaṃ kṛtvā tayā māṃ prati /"
            },
            {
              "tag": "l",
              "attributes": {},
              "text": "prāntaprotanavendranīlamaṇimanmuktāvalīvibhramāḥ sāsūyaṃ prahitāḥ smarajvaramuco dvitrāḥ kaṭākṣacchaṭāḥ // VjivC_1.72 //"
            }
          ]
        },
        {
          "tag": "p",
          "attributes": {},
          "text": "atra samagrakavikauśalasaṃpādyasya cetanacamatkāritvalakṣaṇasya saubhāgyasya kiyanmātravarṇavinyāsavicchittivihitasya padasaṃdhānasampadupārjitasya ca lāvaṇyasya paraḥ paripoṣo vidyate /\nevaṃ ca svarūpamabhidhāya tadvidāhlādakāritvamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vācyavācakavakroktitritayātiśayottaram /"
            },
            {
              "tag": "l",
              "attributes": {},
              "text": "tadvidāhlādakāritvaṃ kimapyāmodasundaram // Vjiv_1.23 //"
            }
          ]
        },
        {
          "tag": "p",
          "attributes": {},
          "text": "tadvidāhlādakāritvaṃ kāvyavidānandavidhāyitvam /\nkīdṛśam--- vācyavācakavakroktitritayātiśayottaram /\nvācyamabhidheyaṃ vācakaḥ śabdo vakroktiralaṅkaraṇam, etasya tritayasya yo 'tiśayaḥ ko 'pyutkarṣastasmāduttaramatiriktam /\nsvarūpeṇātiśayena ca svarūpeṇānyat kimapi tattvāntarametadatiśayenaitasmāttritayādapi lokottaramityarthaḥ /\nanyacca kīdṛśam---kimapyāmodasundaram /\nkimapyavyapadeśyaṃ sahṛdayahṛdayasaṃvedyam āmodaḥ sukumāravastudharmo rañjakatvaṃ nāma, tena sundaraṃ rañjakatvaramaṇīyam /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "haṃsānāṃ ninadeṣu yaiḥ kavalitairāsajyate kūjatā- manyaḥ ko 'pi kaṣāyakaṇṭhaluṭhanādāghargharo vibhramaḥ /"
            },
            {
              "tag": "l",
              "attributes": {},
              "text": "te saṃpratyakaṭhoravāraṇavadhūdantāṅkuraspardhino niryātāḥ kamalākareṣu bisinīkandāgrimagranthayaḥ // VjivC_1.73 //"
            }
          ]
        },
        {
          "tag": "p",
          "attributes": {},
          "text": "atra tritaye 'pi vācyavācakavakroktilakṣaṇe prādhānyena na kaścidapi kaveḥ saṃrambho vibhāvyate /\nkintu pratibhāvaicitryavaśena kimapi tadvidāhlādakāritvamunmīlitam /\nyadyapi sarveṣāmudāharaṇānāmavikalakāvyalakṣaṇaparisamāptiḥ saṃbhavati tathāpi yatprādhānyenābhidhīyate sa evāṃśaḥ pratyekamudriktatayā teṣāṃ parisphuratīti sahṛdayaiḥ svayamevotprekṣaṇīyam /\nevaṃ kāvyasāmānyalakṣaṇamabhidhāya tadviśeṣalakṣaṇaviṣayapradarśanārthaṃ mārgabhedanibandhanaṃ traividhyamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "santi tatra trayo mārgāḥ kaviprasthānahetavaḥ /"
            },
            {
              "tag": "l",
              "attributes": {},
              "text": "sukumāro vicitraśca madhyamaścobhayātmakaḥ // Vjiv_1.24 //"
            }
          ]
        },
        {
          "tag": "p",
          "attributes": {},
          "text": "tatra tasmin kāvye mārgāḥ panthanastrayaḥ santi saṃbhavanti /\nna dvau na catvāraḥ svarādisaṃkhyāvattāvatāmeva vastutastajjñairupalambhāt /\nte ca kīdṛśāḥ---kaviprasthānahetavaḥ /\nkavīnāṃ prasthānaṃ vartanaṃ tasya hetavaḥ, kāvyakaraṇasya kāraṇabhūtāḥ /\nkimabhidhānāḥ--- sukumāro vicitraśca madhyamaśceti /\nkīdṛśo madhyamaḥ---ubhayātmakaḥ /\nubhayamanantaroktaṃ mārgadvayamātmā yasyeti vigṛhya chāyādvayopajīvītyuktaṃ bhavati /\nteṣāṃ ca svalakṣaṇāvasare svarūpamākhyāsyate /\natra bahuvidhā vipratipattayaḥ saṃbhavanti /\nyasmāccirantanairvidarbhādideśaviśeṣasamāśrayaṇena vaidarbhoprabhṛtayo rītayastistraḥ samāmnātāḥ /\ntāsāṃ cottamādhamamadhyamatvena traividhyam /\nanyaiśca vaidarbhagauḍīyalakṣaṇaṃ mārgadvitayamākhyātam /\netaccobhayamapyayuktiyuktam /\nyasmāddeśabhedanibandhanatve rītibhedānāṃ deśānāmānantyādasaṃkhyātvaṃ prasajyate /\nna ca viśiṣṭarītiyuktatvena kāvyakaraṇaṃ mātuleyabhaginīvivāhavad deśadharmatayā vyavasthāpayituṃ śakyam /\ndeśadharmo hi vṛddhavyavahāraparaṃparāmātraśaraṇaḥ śakyānuṣṭhānatāṃ nātivartate /\ntathāvidhakāvyakaraṇaṃ punaḥ śaktyādikaraṇakalāpasākalyamapekṣyamāṇaṃ na śakyate yathākathañcidanuṣṭhātum /\nna ca dākṣiṇātyagītaviṣayasusvaratvādi dhvanirāmaṇīyakavattasya svābhāvikaṃ kiñcid vaktuṃ pāryate /\ntasmin sati tathāvidhakāvyakaraṇaṃ sarvasya syāt /\nkiñca śaktau vidyamānāyāmapi vyutpattyādirāhāryakāraṇasampatpratiniyatadeśaviṣayatayā na vyatiṣṭhate, niyamanibandhanābhāvāt tatrādarśanād anyatra ca darśanāt /\nna ca rītīnāmuttamamadhyamādhamatvabhedena traividhyaṃ vyavasthāpayituṃ nyāyyam /\nyasmāt sahṛdayahṛdayā hlādakārikāvyalakṣaṇaprastāve vaidarbhosadṛśasaundaryāsaṃbhavānmadhyamādhamayorupadeśavaiyarthyamāyāti /\nparihāryatvenāpyupadeśo na yuktatāmālambate, tairevānabhyupagatatvāt /\nna cāgatikagatinyāyena yathāśakti daridradānavat kāvyaṃ karaṇīyatā marhati /\ntadevaṃ nirvacanasamākhyāmātrakaraṇakāraṇatve deśaviśeṣāśrayaṇasya vayaṃ na vivadāmahe /\nmārgadvitayavādināmapyetānyeva dūṣaṇān /\ntidalamanena niḥsāravastuparimalanavyasanena /\nkavisvabhāvabhedanibandhanatvena kāvyaprasthānabhedaḥ samañjasatāṃ gāhate /\nsukumārasvabhāvasya hi kavestathāvidhaiva sahajā śaktiḥ samudbhavati, śaktiśaktimatorabhedāt /\ntayā ca tathāvidhasaukumāryaramaṇīyāṃ vyutpattimābadhnāti /\ntābhyāṃ ca sukumāravartmanābhyāsatatparaḥ kriyate /\ntathaivai tasmād vicitraḥ svabhāvo yasya kavestadvidāhlādakārikāvyalakṣaṇaprastā vāt saukumāryavyatirekiṇā vaicitryeṇa ramaṇīya eva, tasya kācidvicitraiva tadanurūpā śaktiḥ samullasati /\ntayā ca tathāvidhavaidagdhyabandhurāṃ vyutpattimābadhnāti /\ntābhyāṃ ca vaicitryavāsanādhivāsitamānaso vicitravartmanābhyāsabhāg bhavati /\nevametadubhayakavinibandhanasaṃvalitasvabhāvasya kavestaducitaiva śabalaśobhātiśayaśālinī śaktiḥ samudeti /\ntayā ca tadubhayaparispandasundaraṃ vyutpattyupārjanamācarati /\ntatastacchāyādvitayaparipoṣapeśalābhyāsaparavaśaḥ saṃpadyate /\ntadevamete kavayaḥ kāvya karaṇakalāpakāṣṭhādhirūḍhiramaṇīyaṃ kimapi kāvyamārabhante, sukumāraṃ vicitramubhayātmakaṃ ca /\nta eva tatpravartananimittabhūtā mārgā ityucyante /\nyadyapi kavisvabhāvabhedanibandhanatvādanantabhedabhinnatvamanivāryaṃ, tathāpi parisaṃkhyātumaśakyatvāt sāmānyena traividhyamevopapadyate /\ntathā ca ramaṇīyakāvyaparigrahaprastāve svabhāvasukumārastāvadeko rāśiḥ, tadvyatiriktasyāramaṇīyasyānupādeyatvāt /\ntadvyatirekī rāmaṇīyakaviśiṣṭo vicitra ityucyate /\ntadetayordvayorapi ramaṇīyatvādetadīyacchāyādvitayopajīvino 'sya ramaṇīyatvameva nyāyopapannaṃ paryavasyati /\ntasmādeteṣāṃ pratyekamaskhalitasvaparispandamahimnā tadvidāhlādakāritvaparisamāpterna kasyacinnyūnatā /\nnanu ca śaktyorāntaratamyāt svābhāvikatvaṃ vaktuṃ yujyate, vyutpattyabhyāsayoḥ punarāhāryayoḥ kathametad ghaṭate ? naiṣa doṣaḥ, yasmādāstāṃ tāvat kāvyakaraṇam, viṣayāntare 'pi sarvasya kasyacidanādivāsanābhyāsādhivāsitacetasaḥ svabhāvānusāriṇāveva vyutpattyabhyāsau pravartate /\ntau ca svabhāvābhivyañjanenaiva sāphalyaṃ bhajataḥ /\nsvabhāvasya tayośca parasparamupakāryopakārakabhāvenāvasthānāt svabhāvastāvadārabhate, tau ca tatparipoṣamātanutaḥ /\ntathā cācetanānāmapi padārthānāṃ svabhāvaḥ svabhāvasaṃvādibhāvāntarasaṃnidhānamāhātmyādabhivyaktimāsādayati, yathā candrakāntamaṇayaścandramasaḥ kiraṇaparā marśavaśena spandamānasahajarasaprasarāḥ saṃpadyante /\ntadevaṃ mārgānuddiśya tāneva krameṇa lakṣayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "amlānapratibhodbhinnanavaśabdārthasundaraḥ /"
            },
            {
              "tag": "l",
              "attributes": {},
              "text": "ayatnavihitasvalpamanohārivibhūṣaṇaḥ // Vjiv_1.25 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhāvasvabhāvaprādhānyanyakkṛtāhāryakauśalaḥ /"
            },
            {
              "tag": "l",
              "attributes": {},
              "text": "rasādiparamārthajñamanaḥ saṃvādasundaraḥ // Vjiv_1.26 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "avibhāvitasaṃsthānarāmaṇīyakarañjakaḥ /"
            },
            {
              "tag": "l",
              "attributes": {},
              "text": "vidhivaidagdhyaniṣpannanirmāṇātiśayopamaḥ // Vjiv_1.27 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yad kiñcanāpi vaicitryaṃ tatsarvaṃ pratibhodbhavam /"
            },
            {
              "tag": "l",
              "attributes": {},
              "text": "saukumāryaparispandasyandi yatra virājate // Vjiv_1.28 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sukumārābhidhaḥ so 'yaṃ yena satkavayo gatāḥ /"
            },
            {
              "tag": "l",
              "attributes": {},
              "text": "mārgeṇotphullakusumakānaneneva ṣaṭpadāḥ // Vjiv_1.29 //"
            }
          ]
        },
        {
          "tag": "p",
          "attributes": {},
          "text": "sukumārābhidhaḥ so 'yam, so 'yaṃ pūrvophalakṣaṇaḥ sukumāraśabdābhidhānaḥ /\nyena mārgeṇa satkavayaḥ kālidāsaprabhṛtayo gatāḥ priyātāḥ, tadāśrayeṇa kāvyāni kṛtavantaḥ /\nkatham---utphullakusumakānanaiva ṣaṭpadāḥ /\nutphullāni vikasitāni kusumāni puṣpāṇi yasmin kānane vane tena ṣaṭpadā iva bhramarā yathā /\nvikasitakusumakānanasāmyena tasya kusumasaukumārya sadṛśamābhaijātyaṃ dyotyate /\nteṣāṃ ca bhramarasādṛśyena kusumamakarandakalpasārasaṃgrahavyasanitā /\nsa ca kīdṛśaḥ---yatra yasmin kiñcanāpi kiyanmātramapi vaicitryaṃ vicitrabhāvo vakroktiyuktatvam /\ntatsarvamalaṅkārādi pratibhodbhavaṃ kaviśaktisamullasitameva, na punarāhāryaṃ yathākathañcitprayatnena niṣpādyam /\nkīdṛśam---saukumāryaparispandasyandi /\nsaukumāryamābhijātyaṃ tasya parispandastadvidāhlādakāritvalakṣaṇaṃ rāmaṇīyakaṃ tena syandate rasamayaṃ saṃpadyate yattathoktam /\nyatra virājate śobhātiśayaṃ puṣṇātīti saṃbandhaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pravṛddhatāpo divaso 'timātra- matyarthameva kṣaṇadā ca tanvī /"
            },
            {
              "tag": "l",
              "attributes": {},
              "text": "ubhau virodhakriyayā vibhinnau jāyāpatī sānuśayāvivāstām // VjivC_1.74 //"
            }
          ]
        },
        {
          "tag": "p",
          "attributes": {},
          "text": "atra śleṣacchāyācchuritaṃ kaviśaktimātrasamullasitamalaṅkaraṇamanāhāryaṃ kāmapi kamanīyatāṃ puṣṇāti /\ntathā ca \"pravṛddhatāpaḥ' tanvī' iti vācakau sundarasvabhāvamātrasamarpaṇaparatvena vartamānāvarthāntarapratītyanurodhaparatvena pravṛttiṃ na saṃmanyete, kavivyaktakauśalasamullasitasya punaḥ prakārāntirasya pratītāvānuguṇyamātreṇa tadvidāhlādakāritāṃ pratipadyete /\nkiṃ tatprakārāntaraṃ nāma ?---virodhavibhinnayoḥ śabdayorarthāntarapratītikāriṇorupanibandhaḥ /\ntathā copameyayoḥ sahānavasthānalakṣaṇo virodhaḥ, svabhāvabhedalakṣaṇaṃ ca vibhinnatvam /\nupamānayoḥ punarīrṣyākalahalakṣaṇo virodhaḥ, kopāt pṛthagavasthānalakṣaṇaṃ vibhinnatvam /\n\"atimātram' \"atyarthaṃ' ceti viśeṣaṇadvitayaṃ pakṣadvaye 'pi sātiśayatāpratītikāritvenātitarāṃ ramaṇīyam /\nśleṣacchāyā kleśa saṃpādyāpyayatnaghaṭitatvenātra manohāriṇī /\npunaśca kīdṛśaḥ---amlānapratibhodbhinnanavaśabdārthabandhuraḥ /\namlānā yāsāvadoṣopahatā prāktanādyatanasaṃskāraparipākaprauḍhā pratibhā kācideva kaviśaktiḥ, tata udbhinnau natanāṅkuranyāyena svayameva samullasitau, na punaḥ kadarthanākṛṣṭau navau pratyagrau tadvidāhlādakāritvasāmarthyayuktau śabdārthāvabhidhānābhidheyau tābhyāṃ bandhuro hṛdayahārī /\nanyacca kīdṛśaḥ---ayatnavihitasvalpamanohārivibhūṣaṇaḥ /\nayatnenākleśena vihitaṃ kṛtaṃ yat svalpaṃ manāṅmātraṃ manohāri hṛdayāhlādakaṃ vibhūṣaṇamalaṅkaraṇaṃ yatra sa tathoktaḥ /\n\"svalpa'- śabdo 'tra prakaraṇādyapekṣaḥ, na vākyamātraparaḥ /\nudāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bālenduvakrāṇyavikāsabhāvād babhuḥ palāśānyatilohitāni /"
            },
            {
              "tag": "l",
              "attributes": {},
              "text": "sadyo vasantena samāgatānāṃ nakhakṣatānīva vanasthalīnām // VjivC_1.75 //"
            }
          ]
        },
        {
          "tag": "p",
          "attributes": {},
          "text": "atra \"bālenduvakrāṇi' \"atilohitāni' \"sadyo vasantena samāgatānām' iti padāni saukumāryāt svabhāvavarṇanāmātraparatvenopāttānyapi \"nakhakṣatānīva' ityalakaraṇasya manohāriṇaḥ kleśaṃ vinā svabhāvodbhannatvena yojanāṃ bhajamānāni camatkārakāritā māpadyante /\nyaścānyacca kīdṛśaḥ--- bhāvasvabhāvapradhānyanyakkṛtāhāryakauśalaḥ /\nbhāvāḥ padārthasteṣāṃ svabhāvastattvaṃ tasya prādhānyaṃ mukhyabhāvastena nyakkṛtaṃ tiraskṛtamāhārthaṃ vyutpattivihitaṃ kauśalaṃ naipuṇyaṃ yatra sa tathoktaḥ /\ntadayamatrābhiprāyaḥ---padārthaparamārthamahimaiva kaviśaktisamunmīlitaḥ, tathāvidho tatra vijṛmbhate /\nyena vividhamapi vyutpattivilasitaṃ kāvyāntaragataṃ tiraskārāspadaṃ saṃpadyate /\natrodāharaṇaṃ raghuvaṃśe mṛgayāvarṇanaparaṃ prakaraṇam, yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasya stanapraṇayibhirmuhureṇaśāvair- vyāhanyamānahariṇīgamanaṃ purastāt /"
            },
            {
              "tag": "l",
              "attributes": {},
              "text": "āvirbabhūva kuśagarbhamukhaṃ mṛgāṇāṃ yūthaṃ tadagrasaragarvitakṛṣṇasāram // VjivC_1.76 //"
            }
          ]
        },
        {
          "tag": "p",
          "attributes": {},
          "text": "ityādi /\nyathā ca kumārasambhave"
        },
        {
          "tag": "l",
          "attributes": {},
          "text": "dvandvāni bhāvaṃ kriyayā vivavruḥ // VjivC_1.77 //"
        },
        {
          "tag": "p",
          "attributes": {},
          "text": "iti /\nata) paraṃ prāṇidharmavarṇanam---"
        },
        {
          "tag": "l",
          "attributes": {},
          "text": "śṛṅgeṇa ca sparśanimīlitākṣīṃ mṛgīmakaṇḍūyata kṛṣṇasāraḥ // VjivC_1.78 //"
        },
        {
          "tag": "p",
          "attributes": {},
          "text": "anyacca kīdṛśaḥ---rasādiparamārthajñamanaḥ saṃvādasundaraḥ /\nrasāḥ śṛṅgārādayaḥ /\ntadādigrahaṇena ratyādayo 'pi gṛhyante /\nteṣāṃ paramārthaḥ para rahasyaṃ tajjānantīti tajjñāstadvidasteṣāṃ manaḥ saṃvādo hṛdayasaṃvedanaṃ svānubhavagocaratayā pratibhāsaḥ, tena sundaraḥ sukumāraḥ sahṛdayahṛdayāhlādakārī vākyasyopanibandha ityarthaḥ /\natrodāharaṇāni raghau rāvaṇaṃ nihatya puṣpakeṇāgacchato rāmasya sītāyāstadvirahavidhurahṛdayena mayāsminnasmin samuddeśe kimapyevaṃvidhaṃ vaiśasamanubhūtamiti varṇayataḥ sarvāṇyeva vākyāni /\ntathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pūrvānubhūtaṃ smaratā ca rātrau kampottaraṃ bhīru tavopagūḍham /"
            },
            {
              "tag": "l",
              "attributes": {},
              "text": "guhāvisārīṇyativāhitāni mayā kathañcid ghanagarjitāni // VjivC_1.79 //"
            }
          ]
        },
        {
          "tag": "p",
          "attributes": {},
          "text": "atra rāśidvayakaraṇasyāyamabhiprāyo yad vibhāvādirūpeṇa rasāṅgabhūtāḥ śakunirutatarusalilakusumasamayaprabhṛtayaḥ padārthāḥ sātiśayasvabhāvavarṇanaprādhānyenaiva rasāṅgatāṃ pratipadyante /\ntadvyatiriktāḥ suragandharvaprabhṛtayaḥ sotkarṣacetanāyoginaḥ śṛṅgārādirasanirbharatayā varṇyamānāḥ sarasahṛdayāhlādakāritāmāyāntīti kavibhirabhyupagatam /\ntathāvidhameva lakṣye dṛśyate /\nanyacca kīdṛśaḥ---avibhāvitasaṃsthānarāmaṇīyakarañjakaḥ /\navibhāvitamanālocitaṃ saṃsthānaṃ saṃsthitiryatra tena rāmaṇīyakena ramaṇīyatvena rañjakaḥ sahṛdayāhlādakaḥ /\ntenāyamarthaḥ---yadi tathā vidhaṃ kavikauśalamatra saṃbhavati tad vyapadeṣṭumiyattayā na kathañcidapi pāryate, kevalaṃ sarvātiśāyitayā cetasi parisphurati /\nanyacca kīdṛśaḥ---vidhivaidagdhayaniṣpannanirmāṇātiśayopamaḥ /\nvidhirvidhātā tasya vaidagdhyaṃ kauśalaṃ tena niṣpannaḥ parisamāpto yo 'sau nirmaṇātiśayaḥ sundaraḥ sargollekho ramaṇīyalāvaṇyādiḥ sa upamā nidarśanaṃ tasya sa tathoktaḥ /\ntena vidhāturiva kaveḥ kauśalaṃ yatra vivektumaśakyam /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "jyābandhaniṣpandabhujena yasya viniḥśvasadvaktraparaṃpareṇa /"
            },
            {
              "tag": "l",
              "attributes": {},
              "text": "kārāgṛhe nirjitavāsavena daśānanenoṣitamā prasādāt // VjivC_1.80 //"
            }
          ]
        },
        {
          "tag": "p",
          "attributes": {},
          "text": "atra vyapadeśaprakārāntaranirapekṣaḥ kaviśaktipariṇāmaḥ paraṃ paripākamadhirūḍhaḥ /\netasmin kulake---prathamaśloke prādhānyena śabdālaṅkārayoḥ saundaryaṃ pratipāditam /\ndvitīye varṇanīyasya vastunaḥ saukumāryam /\ntṛtīye prakārāntaranirapekṣasya saṃniveśasya saukumāryam /\ncaturthe vaicitryamapi saukumāryāvisaṃvādi vidheyamityuktam /\npañcamo viṣayaviṣayisaukumāryapratipādanaraparaḥ /\nevaṃ sukumārābhidhānasya mārgasya lakṣaṇaṃ vidhāya tasyaiva guṇān lakṣayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asamastamanohāripadavinyāsajīvitam /"
            },
            {
              "tag": "l",
              "attributes": {},
              "text": "mādhuryaṃ sukumārasya mārgasya prathamo guṇaḥ // Vjiv_1.30 //"
            }
          ]
        },
        {
          "tag": "p",
          "attributes": {},
          "text": "asamastāni samāsavarjitāni manohārīṇi hṛdayāhlādakāni śrutiramyatvenārtharamaṇīyatvena ca yāni padāni suptiṅantāni teṣāṃ vinyāsaḥ saṃniveśavaicitryaṃ jīvitaṃ sarvasvaṃ yasya tattathoktaṃ mādhṛryaṃ nāma sukumāralakṣaṇasya mārgasya prathamaḥ pradhānabhūto guṇaḥ /\nasamastaśabdo 'tra prācuryārthaḥ, na samāsābhāvaniyamārthaḥ /\nudāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "krīḍārasena rahasi smatapūrvamindor lekhāṃ vikṛṣya vinibad ca mūrdhni gauryā /"
            },
            {
              "tag": "l",
              "attributes": {},
              "text": "kiṃ śobhitāhamanayota śaśāṅkamauleḥ pṛṣṭasya pātu paricumbhanamuttaravaḥ // VjivC_1.81 //"
            }
          ]
        },
        {
          "tag": "p",
          "attributes": {},
          "text": "atra padānāmasamastatvaṃ śabdārtharamaṇīyatā vinyāsavaicitryaṃ ca tritayamapi cakāsti /\ntadevaṃ mādhuryamabhidhāya prasādamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "akleśavyañjitākūtaṃ jhagityarthasamarpaṇam /"
            },
            {
              "tag": "l",
              "attributes": {},
              "text": "rasavakroktiviṣayaṃ yatprasādaḥ sa kathyate // Vjiv_1.31 //"
            }
          ]
        },
        {
          "tag": "p",
          "attributes": {},
          "text": "jhagiti prathamataramevārthasamarpaṇaṃ vastupratipādanam /\nkīdṛśam--- akleśavyañjitākūtam akadarthanāprakaṭitābhiprāyam /\nkiṃviṣayam---rasavakroktiviṣayam /\nrasāḥ śṛṅgārādayaḥ, vakroktiḥ sakalālaṅkārasāmānyaṃ viṣayo yasya tattathoktam /\nsa eva prasādākhyo guṇaḥ kathyate bhaṇyate /\natra padānāmasamastatvaṃ prasiddhābhidhānatvam avyavahitasaṃbandhatvaṃ samāsasadbhāve 'pi gamakasamāsayuktatā ca paramārthaḥ /\n\"ākūta'- śabdastātparye vicchittau ca vartate /\nudāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "himavyapāyādviśadādharāṇā- māpāṇḍurībhūtamukhacchavīnām /"
            },
            {
              "tag": "l",
              "attributes": {},
              "text": "svedodgamaḥ kiṃpuruṣāṅganānāṃ cakre padaṃ patraviśeṣakeṣu // VjivC_1.82 //"
            }
          ]
        },
        {
          "tag": "p",
          "attributes": {},
          "text": "atrāsamastatvādisāmagrī vidyate /\nyadapi vividhapatraviśeṣakavaicitryavihitaṃ kimapi vadanasaundaryaṃ muktākaṇākārasvedalavopabṛṃhitaṃ tadapi suvyaktameva /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anena sārdhaṃ viharāmburāśes tīreṣu tāḍīvanamarmareṣu /"
            },
            {
              "tag": "l",
              "attributes": {},
              "text": "dvīpāntarānītalavaṅgapuṣpair apākṛtasvedalavā marudbhiḥ // VjivC_1.83 //"
            }
          ]
        },
        {
          "tag": "p",
          "attributes": {},
          "text": "alaṅkākhyaktiryathā"
        },
        {
          "tag": "l",
          "attributes": {},
          "text": "bālenduvakrāṇi iti // VjivC_1.84 //"
        },
        {
          "tag": "p",
          "attributes": {},
          "text": "evaṃ prasādamabhidhāya lāvaṇyaṃ lakṣayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "varṇavinyāsavicchittipadasaṃdhānasaṃpadā /"
            },
            {
              "tag": "l",
              "attributes": {},
              "text": "svalpayā bandhasaundaryaṃ lāvaṇyamabhidhīyate // Vjiv_1.32 //"
            }
          ]
        },
        {
          "tag": "p",
          "attributes": {},
          "text": "bandho vākyavinyāsastasya saundaryaṃ rāmaṇīyakaṃ lāvaṇyamabhidhīyate lāvaṇyamityucyate /\nkīdṛśam---varṇānāmakṣarāṇāṃ vinyāso vicitraṃ nyasanaṃ tasya vicchittiḥ śobhā vaidagdhyabhaṅgī tayā lakṣitaṃ padānāṃ suptiṅantānāṃ saṃdhānaṃ saṃyojanaṃ tasya sampat, sāpi śobhaiva, tayā lakṣitam /\nkīdṛśyā---ubhayarūpayāpi svalpayā manāṅmātrayā nātinirbandhanirmitayā /\ntadayamatrārthaḥ---śabdārthasaukumāryasubhagaḥ saṃniveśamahimā lāvaṇyarūpo guṇaḥ kathyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "snānārdramukteṣvanudhūpavāsaṃ vinyastasāyantanamallikeṣu /"
            },
            {
              "tag": "l",
              "attributes": {},
              "text": "kāmo vasantātyayamandavīryaḥ keśeṣu lebhe balamaṅganānām // VjivC_1.85 //"
            }
          ]
        },
        {
          "tag": "p",
          "attributes": {},
          "text": "atra saṃniveśasaundaryamahimā sahṛdayasaṃvedyo na vyapadeṣṭuṃ pāryate /\nyathā vā"
        },
        {
          "tag": "l",
          "attributes": {},
          "text": "cakāra bāṇairasurāṅganānāṃ gaṇḍasthalīḥ proṣitapatralekhāḥ // VjivC_1.86 //"
        },
        {
          "tag": "p",
          "attributes": {},
          "text": "atrāpi varṇavinyāsavicchittiḥ padasaṃdhānasampacca saṃniveśasaundaryanibandhanā sphuṭāvabhāsaiva /\nevaṃ lāvaṇyamabhidhāya ābhijātyamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śrutipeśalatāśāli susparśamiva cetasā /"
            },
            {
              "tag": "l",
              "attributes": {},
              "text": "svabhāvamasṛṇacchāyamābhijātyaṃ pracakṣate // Vjiv_1.33 //"
            }
          ]
        },
        {
          "tag": "p",
          "attributes": {},
          "text": "evaṃ vidhaṃ vastu ābhijātyaṃ pracakṣate ābhijātyābhidhānaṃ guṇaṃ varṇayanti /\nśrutiḥ śravaṇendriyaṃ tatra peśalatā rāmaṇīyakaṃ tena śālate ślāghate yattathoktam /\nsuraparśamiva cetasā manasā susparśamiva /\nsukhena spṛśyata ivetyatiśayoktiriyam /\nyasmādubhayamapi sparśayogyatve sati saukumāryāt kimapi cetasi sparśasukhamarpayatīva /\nyataḥ svabhāvamasṛṇacchāyam ahāryaślakṣṇakānti yattad ābhijātyaṃ kathayantītyarthaḥ /\nyathā"
        },
        {
          "tag": "l",
          "attributes": {},
          "text": "jyotirlekhāvalayi galitaṃ yasya barhaṃ bhavānī putraprītyā kuvalayadalaprāpi karṇe karoti // VjivC_1.87 //"
        },
        {
          "tag": "p",
          "attributes": {},
          "text": "atra śrutipeśalatādi svabhāvamasṛṇacchāyatvaṃ kimapi sahṛdayasaṃvedyaṃ parisphurati /\nnanu ca lāvaṇyamābhijātyaṃ ca lokottarataruṇīrūpalakṣaṇavastudharmatayā yat prasiddhaṃ tat kathaṃ kāvyasya bhavitumarhatīti cettanna /\nyasmādanena nyāyena pūrvaprasiddhayorapi mādhuryaprasādayoḥ kāvyadharmatvaṃ vighaṭate /\nmādhuryaṃ hi guḍādimadhuradravyadharmatayā prasiddhaṃ tathāvidhāhlādakāritvasāmānyopacārāt kāvye vyapadiśyate /\ntathaiva ca prasādaḥ svacchasalilasphaṭikādidharmatayā prasiddhaḥ sphuṭāvabhāsitvasāmānyopacārāj jhagitipratītikāriṇi kāvye pravartitavyahārastadevaṃvidhavaidagdhyavihitavicitravinyāsaramaṇīrāmaṇīyakaṃ yathā lāvaṇyaśabdābhidheyatayā pratītipeśalatāṃpratipadyate /\ntadvadeva ca kāvye kaviśaktikauśalollikhitakāntikamanīyaṃ bandhasaundaryaṃ cetanacamatkārakāritvasāmānyopacārāllavaṇyaśabdavyatirekeṇa śabdāntarābhidheyatāṃ notsahate /\ntathaiva ca kāvye svabhāvamasṛṇacchāyatvamābhijātyaśabdenābhidhīyate /\nnanu ca kaiścitpratīyamānaṃ vastu lalanālāvaṇyasāmyāllāvaṇyamityutpāditapratīti---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratīyamānaṃ puranyadeva vastvasti vāṇīṣu mahākavīnām /"
            },
            {
              "tag": "l",
              "attributes": {},
              "text": "yattatprasiddhāvayavātiriktam ābhāti lāvaṇyamivāṅganāsu // VjivC_1.88 //"
            }
          ]
        },
        {
          "tag": "p",
          "attributes": {},
          "text": "tatkathaṃ bandhasaundaryamātraṃ lāvaṇyamityabhidhīyate ? naiṣa doṣaḥ, yasmādanena dṛṣṭāntena vācyavācakalakṣaṇaprasiddhāvayavavyatiriktatvenāstitvamātraṃ sādhyate pratīyamānasya, na punaḥ sakalalokalocanasavedyasya lalanālāvaṇyasya /\nsahṛdayahṛdayānāmeva saṃvedyaṃ sat pratīyamānaṃ samīkartuṃ pāryate /\ntasya bandhasaundaryamevāvyutpannapadapadārthānāmapi śravaṇamātreṇaiva hṛdayahāritvaspardhayā vyapadiśyate /\npratīyamānaṃ punaḥ kāvyaparamārthajñānāmevānubhavagocaratāṃ pratipadyate /\nyathā kāminīnāṃ kimapi saubhāgyaṃ tadupabhogocitānāṃ nāyakānāmeva saṃvedyatāmarhati, lāvaṇyaṃ punastāsāmeva satkavigirāmiva saundaryaṃ sakalalokagocaratāmāyātītyuktamevetyalamatiprasaṅgena /\nevaṃ sukumārasya lakṣaṇamabhidhāya vicitraṃ pratipādayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratibhāprathamodbhedasamaye yatra vakratā /"
            },
            {
              "tag": "l",
              "attributes": {},
              "text": "sabhdābhidheyayorantaḥ sphuratīva vibhāvyate // Vjiv_1.34 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "alaṅkārasya kavayo yatrālaṅkāraṇāntaram /"
            },
            {
              "tag": "l",
              "attributes": {},
              "text": "asaṃtuṣṭā nibadhnanti hārādermaṇibandhavat // Vjiv_1.35 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ratnaraśmicchaṭotsekabhāsurairbhūṣaṇairyathā /"
            },
            {
              "tag": "l",
              "attributes": {},
              "text": "kāntāśarīramācchādya bhūṣāyai parikalpyate // Vjiv_1.36 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra tadvadalaṅkārairbhrājamānairnijātmanā /"
            },
            {
              "tag": "l",
              "attributes": {},
              "text": "svaśobhātiśayāntaḥ sthamalaṅkāryaṃ prakāśate // Vjiv_1.37 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yadapyanūtanollekhaṃ vastu yatra tadapyalam /"
            },
            {
              "tag": "l",
              "attributes": {},
              "text": "uktivaicitryamātreṇa kāṣṭhāṃ kāmapi nīyate // Vjiv_1.38 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatrānyathābhavat sarvamanyathaiva yathāruci /"
            },
            {
              "tag": "l",
              "attributes": {},
              "text": "bhāvyate pratibhollekhamahattvena mahākaveḥ // Vjiv_1.39 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratiyamānatā yatra vākyārthasya nibadhyate /"
            },
            {
              "tag": "l",
              "attributes": {},
              "text": "vācyavācakavṛttibhyāṃ vyatiriktasya kasyacit // Vjiv_1.40 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svabhāvaḥ sarasākūto bhāvānāṃ yatra badhyate /"
            },
            {
              "tag": "l",
              "attributes": {},
              "text": "kenāpi kamanīyena vaicitryeṇopabṛṃhitaḥ // Vjiv_1.41 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vicitro yatra vakroktivaicitryaṃ jīvitāyate /"
            },
            {
              "tag": "l",
              "attributes": {},
              "text": "parisphurati yasyāntaḥ sā kāpyatiśayābhidhā // Vjiv_1.42 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "so 'tiduḥsaṃcaro yena vidagdhakavayo gatāḥ /"
            },
            {
              "tag": "l",
              "attributes": {},
              "text": "khaḍgadhārāpatheneva subhaṭānāṃ manorathāḥ // Vjiv_1.43 //"
            }
          ]
        },
        {
          "tag": "p",
          "attributes": {},
          "text": "sa vicitrābhidhānaḥ panthāḥ kīdṛśaḥ---atiduḥsaṃcaraḥ, yatrātiduḥkhena saṃcarante /\nkiṃ bahunā, yena vidagdhakavayaḥ kecideva vyutpannāḥ kevalaṃ gatāḥ prayātāḥ, tadāśrayeṇa kāvyāni cakrurityarthaḥ /\nkatham---kaṅgadhārāpatheneva subhaṭānāṃ manorathāḥ /\nnistraiṃśadhārāmārgeṇa yathā subhaṭānāṃmahāvīrāṇāṃ manorathāḥ /\nnistriṃśadhārāmārgeṇa yathā subhaṭānāṃ mahāvīrāṇāṃ manorathāḥ saṃkalpaviśeṣāḥ /\ntadayamatrābhiprāyaḥ---yadasidhārāmārgagamane manorathānāmaucityānusāreṇa yathāruci pravartamānānāṃ manāṅmātramapi mlānatā na saṃbhāvyate /\nsākṣātsamarasaṃmardana samācaraṇe punaḥ kadācit kimapi mlānatvamapi saṃbhāvyeta /\ntadanena mārgasya durgamatvaṃ tatprasthitānāṃ ca viharaṇaprauḍhiḥ pratipādyate /\nkīdṛśaḥ sā mārgaḥ---yatra yasmin śabdābhidheyayorabhidhānābhidhīyamānayorantaḥ svarūpānupraveśinī vakratā bhaṇitivicchittiḥ sphuratīva praspandamāneva vibhāvyate lakṣyate /\nkadā---pratibhāprathamodbhedasamaye /\npratibhāyāḥ kaviśakteracaramollekhāvasare /\ntadayamatra paramārthaḥ---yat kaviprayatnanirapekṣayoreva śabdārthayoḥ svābhāvikaḥ ko 'pi vakratāprakāraḥ parisphuran paridṛśyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ko 'yaṃ bhāti prakārastava pavana padaṃ lokapādāhatīnāṃ tejasvivrātasevye nabhasi nayasi yatpāṃsupūraṃ pratiṣṭhām /"
            },
            {
              "tag": "l",
              "attributes": {},
              "text": "yasminnutthāpyamāne jananayanapathopadravastāvadāstāṃ kenāpāyena sahyo vapuṣi kaluṣatādoṣa eva tvayaiva // VjivC_1.89 //"
            }
          ]
        },
        {
          "tag": "p",
          "attributes": {},
          "text": "atrāprastutapraśaṃsālakṣaṇo 'laṅkāraḥ prādhānyena vākyārthaḥ, pratīyamānapadārthāntaratvena prayuktatvāt tatra ca vicitrakaviśaktisamullikhitavakraśabdārthopanibandhamāhātmyāt pratīyamānamapyabhidheyatāmiva prāpitam /\nprakrama eva pratibhāsamānatvānna cārthāntarapratītikāritvena padānāṃ śleṣavyapadeśaḥ śakyate kartum, vācyasya samapradhānabhāvenānavasthānāt /\narthāntarapratītikāritvaṃ ca padānāṃ pratīyamānārthasphuṭatāva bhāsanārthamupanibadhyamānamatīva camatkārakāritāṃ pratipadyate /\ntameva vicitraṃ prakārāntareṇa lakṣayati---alaṅkārasyetyādi /\nyatra yasminmārge kavayo nibadhnanti viracayanti, alaṅkārasya vibhūṣaṇasyālaṅkāraṇāntaraṃ bhūṣaṇāntaram asaṃtuṣṭāḥ santaḥ /\nkatham---hārādermaṇibandhavat /\nmuktākalāpaprabhṛteryathā padakādimaṇibandhaṃ ratnaviśeṣavinyāsaṃ vaikaṭikāḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "he helājitabodhisattva vacasāṃ kiṃ vistaraistoyadhe nāsti tvatsadṛśaḥ paraḥ parahitādhāne gṛhītavrataḥ /"
            },
            {
              "tag": "l",
              "attributes": {},
              "text": "tṛṣyatpānthajanopakāraghaṭanāvaimukhyalabdhāyaśo bhāraprodvahane karoṣi kṛpayā sāhāyyakaṃ yanmaroḥ // VjivC_1.90 //"
            }
          ]
        },
        {
          "tag": "p",
          "attributes": {},
          "text": "atrātyantagarhaṇīyacaritaṃ padārthāntaraṃ pratīyamānatayā cetasi nidhāya tathāvidhavilasitaḥ salilanidhirvācyatayopakrāntaḥ /\ntadetāvadevālaṅkṛteraprastutapraśaṃsāyāḥ svarūpam---garhaṇīyapratīyamānapadārthāntaraparyavasānamapi vākyaṃ śrutyupakramaramaṇīyatayopanibadhyamānaṃ tadvidāhlādakāritāmāyāti /\ntadetad vyājastutipratirūpakaprāyamalaṅkaraṇāntaramaprastutapraśaṃsāyā bhūṣaṇatvenopāttam /\nna cātra saṃkarālaṅkāravyavahāro bhavitumarhati, pṛthagatiparisphuṭatvenāvabhāsanāt /\nna cāpi saṃsṛṣṭisaṃbhavaḥ samapradhānabhāvenānavasthiteḥ /\nna ca dvayorapi vācyālaṅkāratvam, vibhinnaviṣayatvāt /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nāmāpyanyatarornimīlitamabhūttattāvadunmīlitaṃ prasthāne skhalataḥ svartmani vidheranyad gṛhītaḥ karaḥ /"
            },
            {
              "tag": "l",
              "attributes": {},
              "text": "lokaścāyamadṛṣṭadarśanakṛtā dṛgvaiśasāduddhṛto yuktaṃ kāṣṭhika lūnavān yadasi tāmāmrālimākālikīm // VjivC_1.91 //"
            }
          ]
        },
        {
          "tag": "p",
          "attributes": {},
          "text": "atrāyameva nyāyo 'nusaṃdheyaḥ /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kiṃ tāruṇyataroriyaṃ rasabharodbhinnā navā mañjarī līlāprocchalitasya kiṃ laharikā lāvaṇyavārāṃnidheḥ /"
            },
            {
              "tag": "l",
              "attributes": {},
              "text": "udgāḍhotkalikāvatāṃ svasamayopanyāsaviśrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ // VjivC_1.92 //"
            }
          ]
        },
        {
          "tag": "p",
          "attributes": {},
          "text": "atra rūpakalakṣaṇo yo 'yaṃ kāvyālaṅkāraḥ tasya sandehoktiriyaṃ chāyāntarātiśayotpadānāyopanibaddhā cetanacamatkārakāritā māvahita /\nśiṣṭaṃ pūrvodāharaṇadvayoktamanusartavyam /\nanyacca kīdṛk---ratnetyādi /\nyugalakam /\nyatra yasminnalaṅkārairbhrājamānairnijātmanā svajīvitena bhāsamānairbhūṣāyai parikalpyate śobhāyai bhūṣyate /\nkatham---yathā bhūṣaṇaiḥ, kaṅkaṇādibhiḥ /\nkīdṛśaiḥ---ratnaraśmicchaṭotsekabhāsuraiḥ maṇimayūkhollāsabhrājiṣṇubhiḥ /\nkiṃ kṛtvā---kāntāśarīramācchādya kāminīvapuḥ svaprabhāprasaratirohitaṃ vidhāya /\nbhūṣāyai kalpanam---yadetaiḥ svaśobhātiśayāntaḥ sthaṃ nijakāntikamanīyāntargatamalaṅkāryamalaṅkāraṇīyaṃ prakāśyate dyotyate /\ntadidamatra tātparyam---tadalaṅkāramahimaiva tathāvidho 'tra bhrājate tasyātyantodriktavṛtteḥ svaśobhātiśayāntargatamalaṅkāryaṃ prakāśyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āryasyājimahotsavavyatikare nāsaṃvibhakto 'tra vaḥ kaścit kāpyavaśiṣyate tyajata re naktañcarāḥ saṃbhramam /"
            },
            {
              "tag": "l",
              "attributes": {},
              "text": "bhūyiṣṭheṣvapi kā bhavatsu gaṇanātyarthaṃ kimuttāmyate tasyodārabhujoṣmaṇo 'navasitā nārāca saṃpattayaḥ // VjivC_1.93 //"
            }
          ]
        },
        {
          "tag": "p",
          "attributes": {},
          "text": "atrājermahotsavavyatikaratvena tathāvidhaṃ rūpaṇaṃ vihitaṃ yatrālaṅkāryam \"āryaḥ svaśauryeṇa yuṣmān sarvāneva mārayati\" ityalaṅkāraśobhātiśayāntargatatvena bhrājate /\ntathā ca kaścit sāmānyo 'pi kvāpi davīyasyapi deśe nāsaṃvibhakto yuṣmākamavaśiṣyate /\ntasmāt samaramahotsavasavibhāgalampaṭatayā pratyekaṃ yūyaṃ saṃbhramaṃ tyajata /\ngaṇanayā vayaṃ bhūyiṣṭhā ityaśakyānuṣṭhānatāṃ yadi manyadhve tadapyayuktam /\nyasmādasaṃkhyasaṃvibhāgāśakyatā kadācidasaṃpattyā kārpaṇyena vā saṃbhāvyate /\ntadetadubhayamapi nāstītyuktam---tasyodārabhujoṣmaṇo 'navasitā nārāca saṃpattayaḥ (iti) /\nyathā ca"
        },
        {
          "tag": "l",
          "attributes": {},
          "text": "katamaḥ pravijṛmbhitavirahavyathaḥ śanyatāṃ nīto deśaḥ // VjivC_1.94 //"
        },
        {
          "tag": "p",
          "attributes": {},
          "text": "iti /"
        },
        {
          "tag": "l",
          "attributes": {},
          "text": "yathā ca kāni ca puṇyabhāñji bhajantyabhikhyāmakṣarāṇi // VjivC_1.95 //"
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "atra kasmādāgatāḥ stha, kiṃ cāsya nāma ityalaṅkāryamaprasutapraśaṃsālakṣaṇālaṅkāracchāyācchuritatvenaitadīyaśobhāntargatatvena sahṛdayahṛdayāhlādakāritāṃ prāpitam /\netaccavyājastutiparyāyoktaprabhṛtīnāṃ bhūyasā vibhāvyate /\nnanu ca rūpakādīnāṃ svalakṣaṇāvasara eva svarūpaṃ nirṇeṣyate tat kiṃ prayojanameteṣāmihodāharaṇasya ? satyametat, kintvetadeva vicitrasya vaicitryaṃ nāma yadalaukikacchāyātiśayayogitvena bhūṣaṇopanibandhaḥ kāmapi vākyavakratāmunmīlayati /\nvicitrameva rūpāntareṇa lakṣaṇayati---yadapītyādi /\nyadapi vastu vācyamanūtanollekhamanabhinavatvenollikhitaṃ tadapi yatra yasminnalaṃ kāmapi kāṣṭhāṃ nīyate lokottarātiśayakoṭimadhiroṣyate /\nkatham---uktivaicitryamātreṇa, bhaṇitivaidagdhyenaivetyarthaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aṇṇaṃ laḍahattaṇaaṃ aṇṇa ccia kāvi vattaṇacchāā /"
            },
            {
              "tag": "l",
              "attributes": {},
              "text": "sāmā sāmaṇṇāpaāvaiṇo reha ccia ṇa hoi // VjivC_1.96 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anyad laṭabhatvamanyaiva ca kāpi vartanacchāyā /"
            },
            {
              "tag": "l",
              "attributes": {},
              "text": "śyāmā sāmānyaprajāpate rekhaiva ca na bhavati //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "yathā vā uddeśo 'yaṃ saṃrasaviṭapi śreṇiśobhātiśāyī kuñjotkarṣāṅkuritahariṇīvibhramo narmadāyāḥ /"
        },
        {
          "tag": "l",
          "attributes": {},
          "text": "kiṃ caitasmin suratasuhṛdastanvi te vānti vātā yeṣāmagre sarati kalitākāṇḍakopo manobhūḥ // VjivC_1.97 //"
        },
        {
          "tag": "p",
          "attributes": {},
          "text": "bhaṇitivaicitryamātramevātra kāvyārthaḥ, na tu nūtanollekhaśāli vācyavijṛmbhitam /\netacca bhaṇitivaicitryaṃ sahastraprakāraṃ saṃbhavatīti svayamevotprekṣaṇīyam /\npunarvicitrameva prakārāntareṇa lakṣayati---yatrānyathetyādi /\nyatra yasminnanyathābhavadanyena prakāreṇa sat sarvameva padārthajātam anyathaiva prakārāntareṇaiva bhāvyate /\nkatham---yathāruci /\nsvapratibhāsānurūpeṇotpādyate /\nkena---pratibhollekhamahattvena mahākaveḥ, pratibhāsonmeṣā tiśayatvena satkaveḥ /\nyatkila varṇyamānasya vastunaḥ prastāvamucitaṃ kimapi sahṛdayahṛdayahāri rūpāntaraṃ nirmimīte kaviḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tāpaḥ svātmani saṃśritadrumalatāśoṣo 'dhyavagairvarjanaṃ sakhyaṃ duḥśamayā tṛṣā tava maro ko 'sāvanartho na yaḥ /"
            },
            {
              "tag": "l",
              "attributes": {},
              "text": "ekor'thastu mahānayaṃ jalalavasvāmyasmayodgarjinaḥ saṃnahyanti na yattavopakṛtaye dhārādharāḥ prākṛtāḥ // VjivC_1.98 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "viśati yadi no kañcitkālaṃ kilāmbunidhaṃ vidheḥ kṛtiṣu sakalāsveko loke prakāśakatāṃ gataḥ /"
            },
            {
              "tag": "l",
              "attributes": {},
              "text": "kathamitarathā dhāmnāṃ dhātā tamāṃsi niśākaraṃ sphuradidamiyattārācakraṃ prakāśayati sphuṭam // VjivC_1.99 //"
            }
          ]
        },
        {
          "tag": "p",
          "attributes": {},
          "text": "atra jagadgarhitasyāpi maroḥ kavipratibhollikhitena lokottaraudāryadhurādhiropaṇena tādṛk svarūpāntaramunmīlitaṃ yatpratīyamānatvenodāracaritasya kasyāpi satsvapyucitaparispandasundareṣu padārthasahastreṣu tadeva vyapadeśapātratāmarhatīti tātparyam /\navayavārthastu---duḥśamayet \"tṛḍ'viśeṣaṇena pratīyamānasya trailokyarājyenāpyaparitoṣaḥ paryavasyati /\nadhvagairvarjanamityaudārye 'pi tasya samucitasaṃvibhāgāsaṃbhavādarthibhirlajjamānairapi svayamevānabhisaraṇaṃ pratīyate /\nsaṃśritadrumalatāśoṣa iti tadāśritānāṃ tathāvidhe 'pi saṅkaṭe tadekaniṣṭhatāpratipattiḥ /\ntasya ca pūrvoktasvaparikaraparipo ṣākṣamatayā tāpaḥ svātmani na bhogalavalaulyeneti pratipādyate /\nuttarārdhena---tādṛśe durvilasite 'pi paropakārāviṣayatvena ślāghāspadatvamunmīlitam /\naparatrāpi vidhivihitasamucitasamayasaṃbhavaṃ salilanidhinimajjanaṃ nijodayanyakkṛtanikhilasvaparapakṣaḥ prajāpatipraṇītasakalapadārthaprakāśanavratābhyupagamanirvahaṇāya vivasvāna svayameva samācaratītyanyathā kadācidapi śaśāṅkatamastārāprabhṛtī nāmabhivyaktirmanāgapi na saṃbhavatīti kavinā nūtanatvena yadullikhitaṃ tadatīva pratīyamānamahattvavyaktiparatvena camatkāritāmāpadyate /\nvicitrameva prakārāntareṇonmīlayāta---pratīyamānatetyādi /\nyatra yasmin pratīyamānatā gamyamānatā vākyārthasya mukhyatayā vivakṣitasya vastunaḥ kasyacidanākhyeyasya nibadhyate /\nkayā yuktyā---vācyavācakavṛttibhyāṃ śabdārthaśaktibhyām /\nvyatiriktasya tadatiriktavṛtteranyasya vyaṅgyabhūtasyābhivyaktiḥ kriyate /\n\"vṛtti'--śabdo 'tra śabdārthayostatprakāśanasāmarthyamabhidhatte /\neṣa ca \"pratīyamāna'--vyavahāro vākyavakratāvyākhyāvasare sutarāṃ samunmīlyate /\nanantaroktamudāharaṇadvayamatra yojanīyam /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vaktrendorna haranti bāṣpapayasāṃ dhārā manojñāṃ śriyaṃ niśvāsā na kadarthayanti madhurāṃ bimbādharasya dyatim /"
            },
            {
              "tag": "l",
              "attributes": {},
              "text": "tasyāstvadvirahe vipakvalavalīlāvaṇyasaṃvādinī chāyā kāpi kapolayoranudinaṃ tanvyāḥ paraṃ puṣyati // VjivC_1.100 //"
            }
          ]
        },
        {
          "tag": "p",
          "attributes": {},
          "text": "atratvadvirahavaidhuryasaṃvaraṇakadarthanāmanubhavantyāstasyāstathāvi dhe mahati gurusaṅkaṭe vartamānāyāḥ---kiṃ bahunā---bāṣpaniśvāsamokṣāvasaro 'pi na saṃbhavatīti /\nkevalaṃ pariṇatalavalīlāvaṇyasaṃvādasubhagā kāpi kapolayoḥ kāntiraśakyasaṃvaraṇā pratidinaṃ paraṃ paripoṣamāsādayatīti vācyavyatiriktavṛtti dūtyuktitātparyaṃ pratīyate /\nuktaprakārakāntimattvakathanaṃ ca kāntakautukotkalikākāraṇatāṃ pratipadyate /\nvicitrameva rūpāntareṇa pratipādayati---svabhāva ityādi /\nyatra yasmin bhāvānāṃ svabhāvaḥ parispandaḥ sarasākūto rasanirbharābhiprāyaḥ padārthānāṃ nibadhyate niveśyate /\nkīdṛśaḥ---kenāpi kamanīyena vaicitryeṇopabṛṃhitaḥ, lokottareṇa hṛdayahāriṇā vaidagdhyenottejitaḥ /\n\"bhāva'- śabdenātra sarvapadārtho 'bhidhīyate, na ratyādireva /\nudāharaṇam"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "krīḍāsu bālakusumāyudhasaṃgatāyā yattat smitaṃ na khalu tat smitamātrameva /"
            },
            {
              "tag": "l",
              "attributes": {},
              "text": "ālokyate smitapaṭāntaritaṃ mṛgākṣyās tasyāḥ parisphuradivāparameva kiñcit // VjivC_1.101 //"
            }
          ]
        },
        {
          "tag": "p",
          "attributes": {},
          "text": "atra na khalu tat smitamātrameveti prathamārdhe 'bhilāṣasubhagaṃ sarasābhiprāyatvamuktam /\naparārdhe tu---hasitāṃśukatirohitamanyadeva kimapi parisphuradālokyata iti kamanīyavaicitryavicchittiḥ /\nidānīṃ vicitramevopasaṃharati---vicitro yatretyādi /\nevaṃvidho vicitro mārgo yatra yasmin vakroktivaicitryam alaṅkāravicitrabhāvo jīvitāyate jīvatavadācarati /\nvaicitryādeva vicitre \"vicitra' śabdaḥ pravartate /\ntasmāttadeva tasya jīvitam /\nkiṃ tadvaicitryaṃ nāmetyāha---parisphurati yasyāntaḥ sā kāpyatiśayābhidhā /\nyasyāntaḥ svarūpānupraveśena sā kāpyalaukikātiśayoktiḥ parisphurati bhrājate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatsenārajasāmudañcati yade dvābhyāṃ davīyo 'ntarān pāṇibhyāṃ yugapadvilocanapuṭānaṣṭākṣamo rakṣitum /"
            },
            {
              "tag": "l",
              "attributes": {},
              "text": "ekaikaṃ dalamunnamayya gamayan vāsāmbujaṃ kośatāṃ dhātā saṃvaraṇākulaściramabhūtsvādhyāyavandhyānanaḥ // VjivC_1.102 //"
            }
          ]
        },
        {
          "tag": "p",
          "attributes": {},
          "text": "evaṃ vaicitryaṃ saṃbhāvanānumānapravṛttāyāḥ pratīyamānatvamutprekṣāyāḥ /\ntacca dhārādhiroharaṇaramaṇīyatayātiśayoktiparispandasyandi saṃdṛśyate /\ntadevaṃ vaicitryaṃ vyākhyāya tasyaiva guṇān vyācaṣṭe---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vaidagdhyasyandi mādhuryaṃ padānāmatra badhyate /"
            },
            {
              "tag": "l",
              "attributes": {},
              "text": "yāti yattayaktaśaithilyaṃ bandhabandhuratāṅgatām // Vjiv_1.44 //"
            }
          ]
        },
        {
          "tag": "p",
          "attributes": {},
          "text": "atrāsmin mādhuryaṃ vaidagdhyasyāndi vaicitryasamarpakaṃ padānāṃ badhyate vākyaikadeśānāṃ niveśyate /\nyattyaktaśaithilyamujjhitakomalabhāvaṃ bhavadvandhabandhuratāṅgatāṃ yāti saṃniveśasaundaryopakaraṇatāṃ gacchati /\nyathā"
        },
        {
          "tag": "l",
          "attributes": {},
          "text": "kiṃ tāruṇyataroḥ ityatra pūrvārdhe // VjivC_1.103 //"
        },
        {
          "tag": "p",
          "attributes": {},
          "text": "evaṃ mādhuryamabhidhāya prasādamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asamastapadanyāsaḥ prasiddhaḥ kavivartmani /"
            },
            {
              "tag": "l",
              "attributes": {},
              "text": "kiñcidojaḥ spṛśan prāyaḥ prasādo 'pyatra dṛśyate // Vjiv_1.45 //"
            }
          ]
        },
        {
          "tag": "p",
          "attributes": {},
          "text": "asamastānāṃ samāsarahitānāṃ padānāṃ nyāso nibandhaḥ kavivartmani vipaścinmārgeyaḥ prasiddhaḥ prakhyātaḥ so 'pyasmin vicitrākhye prasādābhidhāno guṇaḥ kiñcit kiyanmātramojaḥ spṛśannuttānatayā vyavasthitaḥ prāyo dṛśyate prācuryeṇa lakṣyate /\nbandhasaundaryanibandhanatvāt /\ntathāvidhasyaujasaḥ samāsavatī vṛttiḥ-\"ojaḥ'-śabdena cirantanairucyate /\ntadayamatra paramārthaḥ---pūrvasmin prasādalakṣaṇe satyojaḥ saṃsparśamātramiha vidhīyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "apāṅgagatatārakāḥ stimitapakṣmapālībhṛtaḥ sphuratsubhagakāntayaḥ smitasamudgatidyotitāḥ /"
            },
            {
              "tag": "l",
              "attributes": {},
              "text": "vilāsabharamantharāstaralakalpitaikabhruvo jayanti ramaṇārpitāḥ samadasundarīdṛṣṭayaḥ // VjivC_1.104 //"
            }
          ]
        },
        {
          "tag": "p",
          "attributes": {},
          "text": "prasādameva prakārāntareṇa prakaṭayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "gamakāni nibadhyante vākye vākyāntarāṇyapi /"
            },
            {
              "tag": "l",
              "attributes": {},
              "text": "padānīvātra ko 'pyeṣa prasādasyāparaḥ kramaḥ // Vjiv_1.46 //"
            }
          ]
        },
        {
          "tag": "p",
          "attributes": {},
          "text": "atrāsmin vicitre yadvākyaṃ padasamudāyastasmin gamakāni samarpakāṇyanyāni vākyāntarāpi nibadhyante niveśyante /\nkatham---padānīva padavat, parasparānvitānītyarthaḥ /\neṣa ko 'pyapūrvaḥ prasādasyāparaḥ kramaḥ bandhacchāyāprakāraḥ /\nyathā"
        },
        {
          "tag": "l",
          "attributes": {},
          "text": "nāmāpyantaroḥ iti // VjivC_1.105 //"
        },
        {
          "tag": "p",
          "attributes": {},
          "text": "atha prasādamabhidhāya lāvaṇyaṃ lakṣayati"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "atrāluptavisargāntaiḥ padaiḥ protaiḥ parasparam /"
            },
            {
              "tag": "l",
              "attributes": {},
              "text": "hrasvaiḥ saṃyogapūrvaiśca lāvaṇyamatiricyate // Vjiv_1.47 //"
            }
          ]
        },
        {
          "tag": "p",
          "attributes": {},
          "text": "atrāsminnevaṃvidhaiḥ padairlāvaṇyamatiricyate paripoṣaṃ prāpnoti /\nkīdṛśaiḥ---parasparamanyonyaṃ protaiḥ saṃśleṣaṃ nītaiḥ /\nanyacca kīdṛśaiḥ---aluptavisargāntaiḥ, aluptavisargāḥ śrūyamāṇavisarjanīyā antā yeṣāṃ tāni tathoktāni taiḥ /\nhrasvaiśca laghubhiḥ /\nsaṃyogebhyaḥ pūrvaiḥ /\natiricyate iti saṃbandhaḥ /\ntadidamatra tātparyam---pūrvoktalakṣaṇaṃ lāvaṇyaṃ vidyamānamanenātiriktatāṃ nīyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śvāsotkampataraṅgiṇi stanataṭe dhautāñjanaśyāmalāḥ kīryante kaṇaśaḥ kṛśāṅgi kimamī bāṣpāmbhasāṃ bindavaḥ /"
            },
            {
              "tag": "l",
              "attributes": {},
              "text": "kiñcākuñcitakaṇṭharodhakuṭilāḥ karṇāmṛtasyandino hūṅkārāḥ kalapañcamapraṇayinastrucyantiniryānti ca // VjivC_1.106 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "etanmandavipakvatindukaphalaśyāmodarāpāṇḍuraprāntaṃ hanta pulandasundarakarasparśakṣamaṃ lakṣyate /"
            },
            {
              "tag": "l",
              "attributes": {},
              "text": "tat pallīpatiputri kuñjarakulaṃ kumbhābhayābhyarthanā- dīnaṃ tvāmanunāthate kucayugaṃ patrāṃśukairmā pidhāḥ // VjivC_1.107 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "haṃsānāṃ ninadeṣu iti // VjivC_1.108 //"
        },
        {
          "tag": "p",
          "attributes": {},
          "text": "evaṃ lāvaṇyamabhidhāyābhijātyamabhidhīyate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yannātikomalacchāyaṃ nātikāṭhinyamudvahat /"
            },
            {
              "tag": "l",
              "attributes": {},
              "text": "ābhijātyaṃ manohāri tadatra prauḍhinirmitam // Vjiv_1.48 //"
            }
          ]
        },
        {
          "tag": "p",
          "attributes": {},
          "text": "atrāsmin tadābhijātyaṃ yannātikomalacchāyaṃ nātyantamasṛṇakānti nātikāṭhinyamudvahannātikaṭhoratāṃ dhārayat tat prauḍhinirmitaṃ sakalakavikauśalasaṃpāditaṃ sanmanohāri hṛdayarañjakaṃ bhavatītyarthaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "adhikaratalatalpaṃ kalpitasvāpalīlāparimalananimīlatpāṇḍimā gaṇḍapālī /"
            },
            {
              "tag": "l",
              "attributes": {},
              "text": "sutanu kathaya kasya vyañjayatyañjasaiva smaranarapatikelīyauvarājyābhiṣekam // VjivC_1.109 //"
            }
          ]
        },
        {
          "tag": "p",
          "attributes": {},
          "text": "evaṃ sukumāravihitānāmeva guṇānāṃ vicitre kaścidatiśayaḥ saṃpādyata iti boddhavyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ābhijātyaprabhṛtayaḥ pūrvamārgoditā guṇāḥ /"
            },
            {
              "tag": "l",
              "attributes": {},
              "text": "atrātiśayamāyānti janitāhāryasaṃpadaḥ // VjivC_1.110 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /\nevaṃ vicitramabhidhāya madhyamamupakramate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vaicitryaṃ saukumāryaṃ ca yatra saṃkīrṇatāṃ gate /"
            },
            {
              "tag": "l",
              "attributes": {},
              "text": "bhrājete sahajāhāryaśobhātiśayaśālinī // Vjiv_1.49 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mādhuryādiguṇagrāmo vṛttimāśritya madhyamām /"
            },
            {
              "tag": "l",
              "attributes": {},
              "text": "yatra kāmapi puṣṇāti bandhacchāyātiriktatām // Vjiv_1.50 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mārgo 'sau madhyamo nāma nānārucimanoharaḥ /"
            },
            {
              "tag": "l",
              "attributes": {},
              "text": "spardhayā yatra vartante mārgadvitayasaṃpadaḥ // Vjiv_1.51 //"
            }
          ]
        },
        {
          "tag": "p",
          "attributes": {},
          "text": "mārgo 'sau madhyamo nāma madhyamābhidhāno 'sau panthāḥ /\nkīdṛśaḥ---nānārucimanoharaḥ /\nnānāvidhā rucayaḥ pratibhāsā yeṣāṃ te tathoktāsteṣāṃ sukumāravicitramadhyamavyasanināṃ sarveṣāmeva manoharo hṛdayahārī /\nyasmin spardhayā mārgadvitayasaṃpadaḥ sukumāravicitraśobhāḥ sāmyena vartante vyavatiṣṭhante, na nyūnātiriktatvena /\nyatra vaicitryaṃ vicitratvaṃ saukumāryaṃ sukumāratvaṃ saṃkīrṇatāṃ gate tasmin miśratāṃ prāpte satī bhrājete śobhete /\nkīdṛśe---sahajāhāryaśobhātiśayaśālinī, śaktivyutpattisaṃbhavo yaḥ śobhātiśayaḥ kāntyutkarṣastena śālete ślāghet ye te tathokte /\nmādhuryetyādi /\nyatra ca mādhuryādiguṇagrāmo mādhuryaprabhṛtiguṇasamūho madhyamāmubhayacchāyācchuritāṃ vṛttiṃ svaspandagatimāśritya kāmapyapūrvāṃ bandhacchāyātiriktatāṃ saṃniveśakāntyadhikatāṃ puṣṇāti puṣyatītyarthaḥ /\nguṇā nāmudāharaṇāni /\ntatra mādhuryasya yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "velānilairmṛdubhirākulitālakāntā gāyanti yasya caritānyaparāntakāntāḥ /"
            },
            {
              "tag": "l",
              "attributes": {},
              "text": "līlānatāḥ samavalambya latāstarūṇāṃ hintālamāliṣu taṭeṣu mahārṇavasya // VjivC_1.111 //"
            }
          ]
        },
        {
          "tag": "l",
          "attributes": {},
          "text": "prasādasya yathā tadvaktrenduvilokanena ityādi // VjivC_1.112 //"
        },
        {
          "tag": "p",
          "attributes": {},
          "text": "lāvaṇyasya yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "saṃkrāntāṅguliparvasūcitakarasvāpā kapolasthalī netre nirbharamuktabāṣpakaluṣe niśvāsatānto 'dharaḥ /"
            },
            {
              "tag": "l",
              "attributes": {},
              "text": "baddhodbhedavisaṃṣṭhulālakalatā nirvedaśūnyaṃ manaḥ kaṣṭaṃ durnayavedibhiḥ kusacivairvatsā dṛḍhaṃ khedyate // VjivC_1.113 //"
            }
          ]
        },
        {
          "tag": "p",
          "attributes": {},
          "text": "ābhijātyasya yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ālambya lambāḥ sarasāgravallīḥ pibanti yatra stanabhāranamrāḥ /"
            },
            {
              "tag": "l",
              "attributes": {},
              "text": "strotaścyutaṃ śīkarakūṇitākṣyo mandākinīnirjharamaśvamukhyaḥ // VjivC_1.114 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "atrārocakinaḥ kecicchāyāvaicitryarañjake /"
            },
            {
              "tag": "l",
              "attributes": {},
              "text": "vidagdhanepathyavidhau bhujaṅgā iva sādarāḥ // Vjiv_1.52 //"
            }
          ]
        },
        {
          "tag": "p",
          "attributes": {},
          "text": "evaṃ madhyamaṃ vyākhyāya tamevopasaṃharati---atreti /\natraitasmin kecit katipaye sādarāstadāśrayeṇa kāvyāni kurvanti /\nyasmāt arocakinaḥ kamanīyavastuvyasaninaḥ /\nkīdṛśe cāsmin---chāyāvaicitryarañjake kāntivicitrabhāvāhlādake /\nkatham---vidagdhanepathyavidhau bhujaṅgā iva, agrāmyākalpakalpane nāgarā yathā /\nso 'pi chāyāvaicitryarañjaka eva /\natra guṇodāharaṇāni parimitatvātpradarśitāni, pratipadaṃ punaśchāyāvaicitryaṃ sahṛdayaiḥ svayamevānusartavyam /\nanusaraṇadikpradarśanaṃ punaḥ kriyate /\nyathā---mātṛguptamāyurājamañjīraprabhṛtīnāṃ saukumāryavaicitryasaṃvalitaparispandasyandīni kāvyāni saṃbhavanti /\ntatra madhyamamārgasaṃvalitaṃ svarūpaṃ vicāraṇīyam /\nevaṃ sahajasaukumāryasubhagāni kālidāsasarvasenādīnāṃ kāvyāni dṛśyante /\ntatra sukumāramārgasvarūpaṃ carcanīyam /\ntathaiva ca vicitravakratvavijṛmbhitaṃ harṣacarite prācuryeṇa bhaṭṭabāṇasya vibhāvyate, bhavabhūtirājaśekharaviraciteṣu bandhasaundaryasubhageṣumuktakeṣu paridṛśyate /\ntasmāt sahṛdayaiḥ sarvatra sarvamanusartavyam /\nevaṃ mārgatritayalakṣaṇaṃ diṅmātrameva pradarśitam, na punaḥ sākalyena satkavikauśalaprākārāṇāṃ kenacidapi svarūpamabhidhātuṃ pāryate /\nmārgeṣu guṇānāṃ samudāyadharmatā /\nyathā na kevalaṃ śabdādidharmatvaṃ tathā tallakṣaṇavyākhyāvasara eva pratipāditam /\nevaṃ pratyekaṃ pratiniyataguṇagrāmaramaṇīyaṃ mārgatritayaṃ vyākhyāya sādhāraṇaguṇasvarūpavyākhyānārthamāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āñjasena svabhāvasya mahattvaṃ yena poṣyate /"
            },
            {
              "tag": "l",
              "attributes": {},
              "text": "prakāreṇa tadaucityamucitākhyānajīvitam // Vjiv_1.53 //"
            }
          ]
        },
        {
          "tag": "p",
          "attributes": {},
          "text": "tadaucityaṃ nāma guṇaḥ /\nkīdṛk---āñjasena suspaṣṭena svabhāvasya padārthasya mahattvamutkarṣo yena poṣyate paripoṣaṃ prāpyate /\nprakāreṇeti prastutatvādabhidhāvaicitryamatra \"prakāra'---śabdenocyate /\nkīdṛśam---ucitākhyānamudārābhidhānaṃ jīvitaṃ paramārtho yasya tattathoktam /\netadānuguṇyenaiva vibhūṣaṇavinyāso vicchattimāvahati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karatalakalitākṣamālayoḥ samuditasādhvasasannahastayoḥ /"
            },
            {
              "tag": "l",
              "attributes": {},
              "text": "kṛtarucirajaṭāniveśayo- rapara iveśvarayoḥ samāgamaḥ // VjivC_1.115 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "upagiri puruhūtasyaiṣa senāniveśastaṭamaparamito 'drestvadvalānyāvasantu /"
            },
            {
              "tag": "l",
              "attributes": {},
              "text": "dhruvamiha kariṇaste durdharāḥ saṃnikarṣe suragajamadalekhāsaurabhaṃ na kṣamante // VjivC_1.116 //"
            }
          ]
        },
        {
          "tag": "p",
          "attributes": {},
          "text": "yathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "he nāgarāja bahudhāsya nitambabhāgaṃ bhogena gāḍhamabhiveṣṭaya mandarādreḥ /"
            },
            {
              "tag": "l",
              "attributes": {},
              "text": "soḍhāviṣahyavṛṣavāhanayogalīlā- paryaṅkabandhanavidhestava ko 'tibhāraḥ // VjivC_1.117 //"
            }
          ]
        },
        {
          "tag": "p",
          "attributes": {},
          "text": "atra pūrvatrodāharaṇayorbhūṣaṇaguṇenaiva tadguṇaparipoṣaḥ, itaratra ca svabhāvaudāryābhidhānena /\naucityasyaiva chāyāntareṇa svarūpamunmīlayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra vaktuḥ pramāturvā vācyaṃ śobhātiśāyinā /"
            },
            {
              "tag": "l",
              "attributes": {},
              "text": "ācchādyate svabhāvena tadapyaucityamucyate // Vjiv_1.54 //"
            }
          ]
        },
        {
          "tag": "p",
          "attributes": {},
          "text": "yatra yasmin vakturabhidhātuḥ pramāturanubhaviturvā svabāvena svaparispandena vcyamabhidheyaṃ vastu śobhātiśāyinā rāmaṇīyakamanohareṇa ācchādyate saṃvriyate tadapyaucityamevocyate /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "yathā"
                },
                {
                  "tag": "l",
                  "attributes": {},
                  "text": "śarīramātreṇa narendra tiṣṭhannābhāsi tīrthapratipāditarddhiḥ /"
                },
                {
                  "tag": "l",
                  "attributes": {},
                  "text": "āraṇyakopāttaphalaprasūtiḥ stambena nīvāra ivāvaśiṣṭaḥ // VjivC_1.118 //"
                }
              ]
            }
          ]
        },
        {
          "tag": "p",
          "attributes": {},
          "text": "atra ślāghyatayā tathāvidhamahārājaparispande varṇyamāne muninā svānubhavasiddhavyavahārānusāreṇālaṅkaraṇayojanamaucityaparipoṣamāvahati /\natra vaktuḥ svabhāvena ca vācyaparispandaḥ saṃvṛtaprāyo lakṣyate /\npramāturyathā /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nipīyamānastabakā śilīmukhair aśokayaṣṭiścalabālapallavā /"
            },
            {
              "tag": "l",
              "attributes": {},
              "text": "viḍambayantī dadṛśe vadhūjanair amandadaṣṭauṣṭhakarāvadhūnanam // VjivC_1.119 //"
            }
          ]
        },
        {
          "tag": "p",
          "attributes": {},
          "text": "atra vadhūjanairnijānubhavavāsanānusāreṇa tathāvidhaśobhābhirāmatānubhūtiraucitya māvahati /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vāpītaḍe kuḍuṅgā piasahi hnāuṃ gaehiṃ dīsaṃti /"
            },
            {
              "tag": "l",
              "attributes": {},
              "text": "ṇa dharanti kareṇa bhaṇanti ṇa tti valiuṃ puṇa ṇar deti // VjivC_1.120 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vāpītaṭe nikuñjāḥ snātuṃ gatairdaśyante /"
            },
            {
              "tag": "l",
              "attributes": {},
              "text": "na dharanti kareṇa bhajanti na kimapi valituṃ punarna dadati //"
            }
          ]
        },
        {
          "tag": "p",
          "attributes": {},
          "text": "iti chāyā /\natra kasyāścitpramātṛbhūtāyāḥ sātiśayamaugdhyaparispandasundareṇa svabhāvena vācyamācchāditamaucityaparipoṣamāvahati /\nevamaucityamabhidhāya saubhāgyamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ityupādeyavarge 'smin yadarthaṃ pratibhā kaveḥ /"
            },
            {
              "tag": "l",
              "attributes": {},
              "text": "samyak saṃrabhate tasya guṇaḥ saubhāgyamucyate // Vjiv_1.55 //"
            }
          ]
        },
        {
          "tag": "p",
          "attributes": {},
          "text": "ityevaṃvidhe 'sminnupādeyavarge śabdādyupeyasamūhe yadarthaṃ yannimittaṃ kaveḥ saṃbandhinī pratibhā śaktiḥ samyak sāvadhānatayā saṃrabhate vyavasyati tasya vastunaḥ prastutatvāt kāvyābhidhānasya yo guṇaḥ sa saubhāgyamityucyate bhaṇyate //"
        },
        {
          "tag": "p",
          "attributes": {},
          "text": "tacca na pratibhāsaṃrambhamātrasādhyam, kintu tadvihitasamastasāmagrīsaṃpādyamityāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvasaṃpatparispandasaṃpādyaṃ sarasātmanām /"
            },
            {
              "tag": "l",
              "attributes": {},
              "text": "alaukikacamatkārakāri kāvyaikajīvitam // Vjiv_1.56 //"
            }
          ]
        },
        {
          "tag": "p",
          "attributes": {},
          "text": "sarvasaṃpatparispandasaṃpādyaṃ sarvasyopādeyarāśeryā saṃpattiranavadyatākāṣṭhā tasyāḥ parispandaḥ sphuritatvaṃ tena saṃpādyaṃ niṣpādanīyam /\nanyacca kīdṛśam---sarasātmanāmārdracetasāmalaukikacamatkārakāri lokottarāhlādavidhāyi /\nkiṃ bahunā, tacca kāvyaikajīvitaṃ kāvyasya paraḥ paramārtha ityarthaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dormūlāvadhisūtritastanamuraḥ snihyatkaṭākṣe daśau kiñcittāṇḍavapaṇḍite smitasudhāsiktoktiṣa bhrūlate /"
            },
            {
              "tag": "l",
              "attributes": {},
              "text": "cetaḥ kandalitaṃ smaravyatikarairlāvyamaṅgairvṛtaṃ tanvaṅgyāstaruṇimnisarpatiśanairanyaiva kāciddyutiḥ // VjivC_1.121 //"
            }
          ]
        },
        {
          "tag": "p",
          "attributes": {},
          "text": "tanvyāḥ prathamataratāruṇye 'vatīrṇe, ākārasya cetasaśceṣṭāyāścavaicitryamatra varṇitam /\ntatra sūtritastanamuro lāvaṇyamaṅgairvṛtamityākārasya, smaravyatikaraiḥ kandalitamiti cetasaḥ, snihyatkaṭākṣe dṛśāviti kiñcittāṇḍavapaṇḍite smitasudhāsiktoktiṣu bhrūlate iti ceṣṭāyāśca /\nsūtrita-sikta-tāṇḍava-paṇḍita-kandalitānāmupacāravakratvaṃ lakṣyate, snihyadityetasya kālaviśeṣāvedakaḥ pratyayavakrabhāvaḥ, anyaiva kācidavarṇanīyeti saṃvṛtivakratāvicchittiḥ, aṅgairvṛtamiti kārakavakratvam /\nvicitramārgaviṣayo lāvaṇyaguṇātirekaḥ /\ntadevametasmin pratibhāsaṃrambhajanitasakalasāmagrīsamunmīlitaṃ sarasahṛdayāhlādakāri kimapi saubhāgyaṃ samudbhāsate /\nanantaroktasya guṇadvayasya viṣayaṃ pradarśayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "etattriṣvapi mārgeṣu guṇadvitayamujjvalam /"
            },
            {
              "tag": "l",
              "attributes": {},
              "text": "padavākyaprabandhānāṃ vyāpakatvena vartate // Vjiv_1.57 //"
            }
          ]
        },
        {
          "tag": "p",
          "attributes": {},
          "text": "etadguṇadvaya maucityasaubhāgyābhidhānam ujjvalamatīva bhrājiṣṇu padavākyaprabandhānāṃ trayāṇāmapi vyāpakatvena vartate sakalāvayavavyāptyāvatiṣṭhate /\nkvetyāha---triṣvapi mārgeṣu sukumāravicitramadhyamākhyeṣu /\ntatra padasya tāvadaucityaṃ bahuvidhabhedabhinnovakrabhāvaḥ /\nsvabhāvasyāñjasena prakāreṇa paripoṣaṇameva vakratāyāḥ paraṃ rahasyam /\nucitābhidhānajīvitātvād vākyasyāpyekadeśe 'pyaucityavirahāttadvidāhlādakāritvahāniḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "raghuvaṃśe puraṃ niṣādādhipatestadeta- dyasminmayā maulimaṇiṃ vihāya /"
            },
            {
              "tag": "l",
              "attributes": {},
              "text": "jaṭāsu baddhāsvarudatsumantraḥ kaikeyi kāmāḥ phalītāstaveti // VjivC_1.122 //"
            }
          ]
        },
        {
          "tag": "p",
          "attributes": {},
          "text": "atra raghupateranarghamahāpuruṣasaṃpadupetatvena varṇyamānasya \"kaikeyi kāmāḥ phalitāstava' ityevaṃvidhatucchatarapadārthasaṃsmaraṇaṃ tadabhidhānaṃ cātyantamanaucityamāvahati /\nprabandhasyāpi kvacitprakaraṇaikadeśe 'pyaucityavirahādekadeśadāhadūṣitadagdhapaṭaprāyatā prasajyate /\nyathā---raghuvaṃśe eva dilīpa-siṃha-saṃvādāvasare"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "athaikadhenoraparādhacaṇḍād guroḥ kṛśānupratimādvibheṣi /"
            },
            {
              "tag": "l",
              "attributes": {},
              "text": "śakyo 'sya manyurbhavatāpi netuṃ gāḥ koṭiśaḥ sparśayatā ghaṭodhnīḥ // VjivC_1.123 //"
            }
          ]
        },
        {
          "tag": "p",
          "attributes": {},
          "text": "iti siṃhasyābhidhātumucitameva, rājopahāsaparatvenābhaidhīyamānatvāt /\nrājñaḥ punarasya nijayaśaḥ parirakṣaṇaparatvena tṛṇavallaghuvṛttayaḥ prāṇāḥ pratibhāsante /\ntasyaitatpūrvapakṣottaratvena"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kathaṃ nu śakyānunayo maharṣirviśrāṇanādanyapayasvinīnām /"
            },
            {
              "tag": "l",
              "attributes": {},
              "text": "imāmanūnāṃ surabheravehi rudraujasā tu prahṛtaṃ tvayāsyām // VjivC_1.124 //"
            }
          ]
        },
        {
          "tag": "p",
          "attributes": {},
          "text": "ityanyāsāṃ gavāṃ tatprativastupradānayogyatā yadi kadācitsaṃbhavati tatastasya munermama cobhayorapyetajjīvitaparirakṣaṇanairapekṣyamupapannamiti tātparyaparyavasānādatyantamanaucityayukteyamuktiḥ /\nyathā ca kumārasaṃbhave trailokyākrāntipravaṇaparākramasya tārakākhyasya riporjigīṣāvasare surapatirmanmathenābhidhīyate---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kāmekapatnīṃ vrataduḥkhaśīlāṃ lolaṃ manaścārutayā praviṣṭām /"
            },
            {
              "tag": "l",
              "attributes": {},
              "text": "nitambinīmicchasi muktalajjāṃ kaṇṭhe svayaṅgrāhaniṣaktabāhum // VjivC_1.125 //"
            }
          ]
        },
        {
          "tag": "p",
          "attributes": {},
          "text": "ityavinayānuṣṭhānaniṣṭhaṃ triviṣṭapādhipatyapratiṣṭhitasyāpi tathāvidhābhiprāyānuvartanaparatvenābhidhīyamānamanaucityamāvahati /\netaccaitasyaiva kaveḥ sahajasaukumāryamudritasūktiparaspandasaundaryasya paryālocyate, na punaranyeṣāmāhāryamātrakāvyakaraṇakauśalaślāghinām /\nsaubhāgyamapi padavākyaprakaraṇaprabandhānāṃ pratyekamanekākārakamanīyakāraṇakalāpakalitarāmaṇīyakānāṃ kimapi sahṛdayahṛdayasaṃvedyaṃ kāvyaikajīvitamalaukikacamatkārakāri saṃvalitānekarasāsvādasundaraṃ sakalāvayavavyāpakatvena kāvyasya guṇāntaraṃ parisphuratītyalamatiprasaṅgena /\nidānīmetadupasaṃhṛtyānyadavatārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mārgāṇāṃ tritayaṃ tadetadasakṛtprāptavyaparyutsukaiḥ kṣuṇṇaṃ kairapi yatra kāmapi bhuvaṃ prāpya prasiddhiṃ gatāḥ /"
            },
            {
              "tag": "l",
              "attributes": {},
              "text": "sarve svairavihārahāri kavayo yāsyanti yenādhunā tasmin ko 'pi sa sādhusundarapadānyāsakramaḥ kathyate // Vjiv_1.58 //"
            }
          ]
        },
        {
          "tag": "p",
          "attributes": {},
          "text": "mārgāṇāṃ sukumārādīnāmetattritayaṃ kairapi mahākavibhireva, na sāmānyaiḥ, prāptavyaparyutsukaiḥ prāpyotkaṇṭhitairasakṛt bahuvāramabhyāsena kṣuṇṇaṃ parigamitam /\nyatra yasmin mārgatraye kāmapi bhuvaṃ prāpya prasiddhiṃ gatāḥ lokottarāṃ bhūmimāsādya pratītiṃ prāptāḥ /\nidānīṃ sarve kavayastasminmārgatritaye yena yāsyanti gamiṣyanti svairavihārahāri svecchāviharaṇaramaṇīyaṃ sa ko 'pi alaukikaḥ sādhuśobhanaṃ kṛtvā sundarapadanyāsakramaḥ kathyate subhagasuptiṅantasamarpaṇaparipāṭīvinyāso varṇyate /\nmārga-svairavihāra-pada-prabhṛtayaḥ śabdāḥ śleṣacchāyāviśiṣṭatvena vyākhyeyāḥ /"
        },
        {
          "tag": "p",
          "attributes": {},
          "text": "iti śrīrājānakakuntakaviracite vakroktijīvite kāvyālaṅkāre prathama unmeṣaḥ /"
        },
        {
          "tag": "p",
          "attributes": {},
          "text": "===================================================================="
        },
        {
          "tag": "p",
          "attributes": {},
          "text": "vakroktijīvitam dvitīyonmeṣaḥ"
        },
        {
          "tag": "p",
          "attributes": {},
          "text": "sarvatraiva sāmānyalakṣaṇe vihite viśeṣalakṣaṇaṃ vidhātavyamiti kāvyasya \"śabdārthau sahitau\" ityādi (1 /7) sāmānyalakṣaṇaṃ vidhāya tadavayavabhūtayoḥ śabdārthayoḥ sāhityasya prathamonmeṣa eva viśeṣalakṣaṇaṃ vihitam /\nidānīṃ prathamoddiṣṭasya varṇavinyāsavakratvasya viśeṣalakṣaṇamupakramate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "eko dvau bahavo varṇā badhyamānāḥ punaḥ punaḥ /"
            },
            {
              "tag": "l",
              "attributes": {},
              "text": "svalpāntarāstridhā soktā varṇavinyāsavakratā // Vjiv_2.1 //"
            }
          ]
        },
        {
          "tag": "p",
          "attributes": {},
          "text": "varṇaśabdo 'tra vyañjanavinyasanavicchittiḥ tridhā tribhiḥ prakārairuktāvarṇitā /\nke punaste trayaḥ prakārā ityucyate---ekaḥ kevala eva, kadācid dvau bahavo vā varṇāḥ punaḥ punarbadhyamānā yojyamānāḥ /\nkīdṛśāḥ---svalpāntarāḥ /\nsvalpaṃ sutarāmalpaṃ stokamantaraṃ vyavadhānaṃ yeṣāṃ te tathoktāḥ /\nta eva trayaḥ prakārā ityucyante /\natra vīpsayā punaḥ punarityayogavyavacchedaparatvena niyamaḥ, nānyayogavyavacchedaparatvena /\ntasmātpunaḥ punarbadhyamānā eva, na tu punaḥ punareva badhyamānā iti /\ntatraikavyañjananibandhodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhammillo viniveśitālpakusumaḥ saundaryadhuryaṃ smitaṃ vinyāso vacasāṃ vidagdhamadhuraḥ kaṇṭhe kalaḥ pañcamaḥ /"
            },
            {
              "tag": "l",
              "attributes": {},
              "text": "līlāmantharatārake ca nayane yātaṃ vilāsālasaṃ ko 'pyevaṃ hariṇīdṛśaḥ smaraśarāpātāvadātaḥ kramaḥ // VjivC_2.1 //"
            }
          ]
        },
        {
          "tag": "p",
          "attributes": {},
          "text": "ekasya dvayorbahūnāṃ codāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhagnailāvallarīkāstaralitakadalīstambatāmbūlajambūjambīrāstālatālīsaralataralatālāsikā yasya jahruḥ /"
            },
            {
              "tag": "l",
              "attributes": {},
              "text": "vellatkallolahelā viśakala najaḍāḥ kūlakaccheṣu sindhoḥ senāsīmantinīnāmanavarataratābhyāsatāntiṃ samīrāḥ // VjivC_2.2 //"
            }
          ]
        },
        {
          "tag": "p",
          "attributes": {},
          "text": "etāmeva vakratāṃ vicchittyantareṇa vivinakti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vargāntayoginaḥ sparśā dviruktāsta-la-nādayaḥ /"
            },
            {
              "tag": "l",
              "attributes": {},
              "text": "śiṣṭāśca rādisaṃyuktāḥ prastutaucityaśobhinaḥ // Vjiv_2.2 //"
            }
          ]
        },
        {
          "tag": "p",
          "attributes": {},
          "text": "iyamaparā varṇavinyāsavakratā tridhā tribhiḥ prakārairukteti \"ca'-śabdenābhisambandhaḥ /\nke punarasyāstrayaḥ prakārā ityāha---vargāntayoginaḥ sparśāḥ /\nsparśāḥ kādayo makāraparyantā vargāstadantaiḥ ṅakārādibhiryogaḥ saṃyogo yeṣāṃ te tathoktāḥ, punaḥ punarbadhyamānāḥ---prathamaḥ prakāraḥ /\nta-la-nādayaḥ takāra-lakāra-nakāra-prabhṛtayo dviruktā dviruccāritā dviguṇāḥ santaḥ, punaḥ punarbadhyamānāḥ---dvitīyaḥ /\ntadvyatiriktāḥ śiṣṭāśca vyañjanasaṃjñā ye varṇāste rephaprabhṛtibhiḥ saṃyuktāḥ punaḥ punarbadhyamānāḥ---tṛtīyaḥ /\nsvalpāntarāḥ parimitavyavahitā iti sarveṣāmabhisabandhaḥ /\nte ca kīdṛśāḥ---prastutaucityaśobhinaḥ /\nprastutaṃ varṇyamānaṃ vastu tasya yadaucityamucitabhāvastena śobhante ye te yathoktāḥ /\nna punarvarṇasāvarṇyavyasanitāmātreṇopanibaddhāḥ prastutaucityamlānatvakāriṇaḥ /\nprastutaucityaśobhitvāt kutracitparuṣarasaprastāve tādṛśānevābhyanujānāti /\natha prathamaprākārodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "unnidrakokanadareṇupiśaṅgitāṅgā guñjanti mañju madhupāḥ kamalākareṣu /"
            },
            {
              "tag": "l",
              "attributes": {},
              "text": "etaccakāsti ca ravernavabandhujīva- puṣpacchadābhamudayācalacumbibimbam // VjivC_2.3 //"
            }
          ]
        },
        {
          "tag": "p",
          "attributes": {},
          "text": "yathā ca"
        },
        {
          "tag": "l",
          "attributes": {},
          "text": "kadalīstambatāmbūlajambūjambīrāḥ iti // VjivC_2.4 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "sarasvatīhṛdayāravindamakarandabindusandohasundarāṇām // VjivC_2.5 //"
        },
        {
          "tag": "p",
          "attributes": {},
          "text": "iti"
        },
        {
          "tag": "l",
          "attributes": {},
          "text": "dvitīyaprakārodāharaṇaṃ prathamamaruṇacchāyaḥ // VjivC_2.6 //"
        },
        {
          "tag": "p",
          "attributes": {},
          "text": "ityasya dvitīyacaturtho pādau /\ntṛtīyaprakārodāharaṇamasyaiva tṛtīyaḥ pādaḥ /\nyathā vā"
        },
        {
          "tag": "l",
          "attributes": {},
          "text": "saundaryadhuryaṃ smitam // VjivC_2.7 //"
        },
        {
          "tag": "p",
          "attributes": {},
          "text": "yathā ca \"kahlāra'-śabdasāhacaryena \"hlāda'-śabdāprayogaḥ /\nparuṣarasaprastāve tathāvidhasaṃyogodāharaṇaṃ yathā"
        },
        {
          "tag": "l",
          "attributes": {},
          "text": "uttāmyattālavaśca pratapati taraṇāvāṃśavī tāpatandrīmadridroṇīkuṭīre kuhariṇi hariṇārātayo yāpayanti // VjivC_2.8 //"
        },
        {
          "tag": "p",
          "attributes": {},
          "text": "etameva vaicitryāntareṇa vyācaṣṭe---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kvacidavyavadhāne 'pi manohārinibandhanā /"
            },
            {
              "tag": "l",
              "attributes": {},
              "text": "sā svarāṇāmasārūpyāt parāṃ puṣṇāti vakratām // Vjiv_2.3 //"
            }
          ]
        },
        {
          "tag": "p",
          "attributes": {},
          "text": "kvacidaniyataprāyavākyaikadeśe kasmiṃścidavyavadhāne 'pi vyavadhānābhāve 'pyekasya dvayoḥ samuditayośca bahūnāṃ vā punaḥ punarbadhyamānānāmeṣāṃ manoharinibandhanā hṛdayāvarjakavinyāsā bhavati /\nkācidevaṃ saṃpadyata ityarthaḥ /\nyamakavyavahāro 'tra na pravartate, tasya niyatasthānatayā vyavasthānāt /\nsvarairavyavadhānamatra na vivakṣitam, tasyānupapatteḥ /\ntatraikasyāvyavadhānodāharaṇaṃ yathā"
        },
        {
          "tag": "l",
          "attributes": {},
          "text": "vāmaṃ kajjalavadvilocanamuro rohadvisāristanam // VjivC_2.9 //"
        },
        {
          "tag": "p",
          "attributes": {},
          "text": "dvayoryathā /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tāmbūlīnaddhamugdhakramukatarulatāprastare sānugābhiḥ pāyaṃ pāyaṃ kalācīkṛtakadaladalaṃ nārikelīphalāmbhaḥ /"
            },
            {
              "tag": "l",
              "attributes": {},
              "text": "sevyantāṃ vyomayātrāśramajalajayinaḥ sainyasīmantinībhi- rdātyubavyūhakelīkalitakuhakuhārāvakāntā vanāntāḥ // VjivC_2.10 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ayi pibata cakorāḥ kṛtsanamunnamya kaṇṭhān kramukavalanacañcaccañcavaścandrikāmbhaḥ /"
            },
            {
              "tag": "l",
              "attributes": {},
              "text": "virahavidhuritānāṃ jīvitatrāṇahetor- bhavati hariṇalakṣmā yena tejodaridraḥ // VjivC_2.11 //"
            }
          ]
        },
        {
          "tag": "p",
          "attributes": {},
          "text": "bahūnāṃ yathā"
        },
        {
          "tag": "l",
          "attributes": {},
          "text": "saralataralatālāsikā iti // VjivC_2.12 //"
        },
        {
          "tag": "p",
          "attributes": {},
          "text": "\"api'-śabdāt kvacid vyavadhāne 'pi /"
        },
        {
          "tag": "p",
          "attributes": {},
          "text": "dvayoryathā"
        },
        {
          "tag": "l",
          "attributes": {},
          "text": "svasthāḥ santu vasanta te ratipateragresarā vāsarāḥ // VjivC_2.13 //"
        },
        {
          "tag": "p",
          "attributes": {},
          "text": "bahūnāṃ vyavadhāne 'pi yathā"
        },
        {
          "tag": "l",
          "attributes": {},
          "text": "cakitacātakamecakitaviyati varṣātyaye // VjivC_2.14 //"
        },
        {
          "tag": "p",
          "attributes": {},
          "text": "sā svarāṇāmasārūpyāt seyamanantaroktā svarānāmakārādīnāmasārūpyādasādṛśyāt kvacitkasmiṃścidāvartamānasamudāyaikadeśe parāmanyāṃ vakratāṃ kāmapi puṣṇāti puṣyatītyarthaḥ /\nyathā"
        },
        {
          "tag": "l",
          "attributes": {},
          "text": "rājīvajīvitaśvare // VjivC_2.15 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "dhūsarasariti iti // VjivC_2.16 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "svasthāḥ santu vasanta iti // VjivC_2.17 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "tālatālī iti // VjivC_2.18 //"
        },
        {
          "tag": "p",
          "attributes": {},
          "text": "so 'yamubhayaprakāro 'pi varṇavinyāsavakratāviśiṣṭāvayavavinyāso yamakābhāsaḥ saṃniveśaviśeṣo muktākalāpamadhyaprotamaṇiyamayapadakabandhabandhuraḥ sutarāṃ sahṛdayahṛdayahāritāṃ pratipadyate /\ntadidamuktam"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "alaṅkārasya kavayo yatrālaṅkāraṇāntaram /"
            },
            {
              "tag": "l",
              "attributes": {},
              "text": "asantuṣṭā nibadhnanti hārādermaṇibandhavat // VjivC_2.19 //"
            }
          ]
        },
        {
          "tag": "p",
          "attributes": {},
          "text": "iti /\netāmeva vividhaprakārāṃ vakratāṃ viśinaṣṭi, yadevaṃvidhavakṣyamāṇaviśeṣaṇaviśiṣṭā vidhātavyeti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nātinirbandhavihitā nāpyapeśalabhūṣitā /"
            },
            {
              "tag": "l",
              "attributes": {},
              "text": "pūrvāvṛttaparityāganūtanāvartanojjvalā // Vjiv_2.4 //"
            }
          ]
        },
        {
          "tag": "p",
          "attributes": {},
          "text": "nātinirbandhavihitā---\"nirbandha'-śabdo 'tra vyasanitāyāṃ vartate /\ntenātinirbandhena punaḥ punarāvartanavyasanitayā na vihitā, aprayatnaviracitetyarthaḥ /\nvyasanitayā prayatnaviracane hi prastutaucityaparihāṇervācyavācakayoḥ parasparaspardhitvalakṣaṇasāhityavirahaḥ paryavasyati /\nyathā"
        },
        {
          "tag": "l",
          "attributes": {},
          "text": "bhaṇa taruṇi iti // VjivC_2.20 //"
        },
        {
          "tag": "p",
          "attributes": {},
          "text": "nāpyapeśalabhūṣitā na cāpeśalairasukumārairakṣarairalaṅkṛtā /\nyathā"
        },
        {
          "tag": "l",
          "attributes": {},
          "text": "śīrṇaghrāṇāṅghri iti // VjivC_2.21 //"
        },
        {
          "tag": "p",
          "attributes": {},
          "text": "tadevaṃ kīdṛśī tarhi kartavyetyāha---pūrvāvṛttaparityāganūtanāvartanojjvalā pūrvamāvṛttānāṃ punaḥ punarviracitānāṃ parityāgena prahāṇena nūtanānāmabhinavānāṃ varṇānāmāvartanena punaḥ punaḥ parigraheṇa ca tadevamubhābhyāṃ prakārābhyāmujjvalā bhrājiṣṇuḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "etāṃ paśya purastaṭīmahi kila krīḍākirāto haraḥ kodaṇḍena kirīṭinā sarabhasaṃ cūḍāntare tāḍitaḥ /"
            },
            {
              "tag": "l",
              "attributes": {},
              "text": "ityākarṇya kathādbhutaṃ himanīdhāvadrau subhadrāpater mandaṃ mandamakāri yena nijayorderdaṇḍayormaṇḍanam // VjivC_2.22 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "haṃsānāṃ ninadeṣu iti // VjivC_2.23 //"
        },
        {
          "tag": "p",
          "attributes": {},
          "text": "yathā ca"
        },
        {
          "tag": "l",
          "attributes": {},
          "text": "etanmandavipakta ityādau // VjivC_2.24 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ṇamaha dasāṇaṇasarahasakaratuliavalantaselabhaavihalaṃ /"
            },
            {
              "tag": "l",
              "attributes": {},
              "text": "vevatathorathaṇaharaharakaakaṇṭhaggahaṃ goriṃ // VjivC_2.25 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "namata daśānanasarabhasakaratulitavalacchailabhayavihvalām /"
            },
            {
              "tag": "l",
              "attributes": {},
              "text": "vepamānasthūlastanabharaharakṛtakaṇṭhagrahāṃ gaurīm //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "evametāṃ varṇavinyāsavakratāṃ vyākhyāya tāmevopasaṃharati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "varṇacchāyānusāreṇa guṇamārgānuvartinī /"
            },
            {
              "tag": "l",
              "attributes": {},
              "text": "vṛttivaicitryayukteti saiva proktā cirantanaiḥ // Vjiv_2.5 //"
            }
          ]
        },
        {
          "tag": "p",
          "attributes": {},
          "text": "varṇānāmakṣarāṇāṃ yā chāyā kāntiḥ śravyatādiguṇasaṃpattayā hetubhūtayā yadanusaraṇamanusāraḥ prāpyasvarūpānupraveśastena /\nguṇamārgāṃśca sukumāraprabhṛtīnanuvartate yā sā tathoktā /\ntatra guṇānāmāntaramyāt prathamamupanyasanam, guṇadvāreṇaiva mārgānusaraṇopapatteḥ /\ntadayamatrārthaḥ---yadyaṣā varṇavinyāsavakratā vyañjanacchāyānusāreṇaiva, tathāpi pratiniyataguṇaviśiṣṭānāṃ mārgāṇāṃ guṇānuvartanadvāreṇa yathā svarūpānupraveśaṃ vidadhāti tathā vidhātavyeti /\ntata eva ca tasyāstannibandhanāḥ pravitatāḥ prakārāḥ samullasanti /\ncirantanaiḥ punaḥ saiva svātantryeṇa vṛttivaicitryayukteti proktā /\nvṛttīnāmupanāgarikādīnāṃ yad vaicitryaṃ vicitrabhāvaḥ svaniṣṭhasaṃkhyābhedabhinnatvaṃ tena yuktā samanviteti cirantanaiḥ pūrvasūribhirabhihitā /\ntadidamatra tātparyam---yadasyāḥ sakalāguṇa svarūpānusaraṇasamanvayena sukumārādimārgānuvartanāyattavṛtteḥ pāratantryamaparigaṇitaprakāratvaṃ caitadubhayamapyavaśyaṃbhāvi tasmādapāratantryaṃ parimitaprakāratvaṃ ceti nāticaturastram /\nnanu ca prathamameko dvāvityādinā prakāreṇa parimitān prakārān svatantratvaṃ ca svayameva vyākhyāya kimetaduktamiti cennaiṣa doṣaḥ, yasmāllakṣaṇakārairyasya kasyācitpadārthasya samudāyaparāyattavṛtteḥ paravyutpattaye prathamamapoddhārabuddhyā svatantratayā svarūpamullikhyate, tataḥ samudāyāntarbhāvo bhaviṣyatītyalamatiprasaṅgena /\nyeyaṃ varṇavinyāsavakratā nāma vācakālaṅkṛtiḥ sthānaniyamābhāvāt sakalavākyaviṣayatvena samāmnāt, saiva prakārāntaraviśiṣṭā niyatasthānatayopanibadhyamānā kimapi vaicitryāntaramābadhnātītyāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "samānavarṇamanyārthaṃ prasādi śrutipeśalam /"
            },
            {
              "tag": "l",
              "attributes": {},
              "text": "aucityayuktamādyādiniyatasthānaśobhi yat // Vjiv_2.6 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yamakaṃ nāma ko 'pyasyāḥ prakāraḥ paridṛśyate /"
            },
            {
              "tag": "l",
              "attributes": {},
              "text": "sa tu śobhāntarābhāvādiha nātipratanyate // Vjiv_2.7 //"
            }
          ]
        },
        {
          "tag": "p",
          "attributes": {},
          "text": "ko 'pyasyāḥ prakāraḥ paridṛśyate, asyāḥ pūrvoktāyāḥ, ko 'pyapūrvaḥ prabhedo vibhāvyate /\nko 'sāvityāha---yamakaṃ nāma /\nyamakamiti yasya prasiddhiḥ /\ntacca kīdṛśam---samānavarṇam /\nsamānāḥ sarūpāḥ sadṛśaśrutayo varṇā yasmin tattathoktam /\nevamekasya dvayorbahūnāṃ sadṛśaśrutīnāṃ vyavahitamavyavahitaṃ vā yadupanibandhanaṃ tadeva yamakamityucyate /\ntadevamekarūpe saṃsthānadvaye satyapi---anyārthaṃ bhinnābhidheyam /\nanyacca kīdṛśam---prasādi prasādaguṇayuktaṃ jhagiti vākyārthasamarpakam, akadarthanābodhyamiti yāvat /\nśrutipeśalamityatadeva viśiṣyate---śrutiḥ śravaṇendriyaṃ tatra peśalaṃ rañjakam, akaṭhoraśabdaviracitam /\nkīdṛśam---aucityayuktam /\naucityaṃ varṇyamānasya vastunaḥ svabhāvotkarṣastena saṃyuktaṃ samanvitam /\nyatra yamakopanibandhanavyasanitvenāpyaucityamaparimlānamityarthaḥ /\ntadeva viśeṣaṇāntareṇa viśinaṣṭi---ādyādiniyatasthānaśobhi yat /\nādirādiryeṣāṃ te tathoktāḥ prathamamadhyāntāstānyeva niyatāni sthānāni viśiṣṭāḥ saṃniveśāstaiḥ śobhate bhrājate yattathoktam /\natrādyādayaḥ saṃbandhiśabdāḥ pādādi bhirviśeṣaṇīyāḥ /\nsa tu prakāraḥ proktalakṣaṇasaṃpadupeto 'pi bhavan iha nātipratanyate granthe 'sminnātivistāryate /\nkutaḥ---śobhāntarābhāvāt /\nsthānaniyamavyatiriktasyānyasya śobhāntarasya chāyāntarasyāsaṃbhavādityarthaḥ /\nasya ca varṇavinyāsavaicitryavyatirekeṇānyatkiñcidapi jīvitāntaraṃ na paridṛśyate /\ntenānantaroktālaṅkṛtiprakārataiva yuktā /\nudāharaṇānyatraśiśupālavadhe caturthe sarge samarpakāṇi kānicideva yamakāni, raghuvaṃśe vā vasantavarṇane /\nevaṃ padāvayavānāṃ varṇānāṃ vinyāsavakrabhāve vicārite varṇasamudāyātmakasya padasya ca vakrabhāvavicāraḥ prāptāvasaraḥ /\ntatra padapūrvārdhasya tāvadvakratāprākārāḥ kiyantaḥ saṃbhavantīti prakramate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra rūḍherasaṃbhāvyadharmādhyāropagarbhatā /"
            },
            {
              "tag": "l",
              "attributes": {},
              "text": "saddharmātiśayāropagarbhatvaṃ vā pratīyate // Vjiv_2.8 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lokottaratiraskāraślādhyotkarṣābhidhitsayā /"
            },
            {
              "tag": "l",
              "attributes": {},
              "text": "vācyasya socyate kāpi rūḍhivaicitryavakratā // Vjiv_2.9 //"
            }
          ]
        },
        {
          "tag": "p",
          "attributes": {},
          "text": "yatra rūḍherasaṃbhāvyadharmādhyāropagarbhatā pratīyate /\nśabdasya niyatavṛttitā nāma dharmo rūḍhirucyate, rohaṇaṃ rūḍhiriti kṛtvā /\nsā ca dviprakārā saṃbhavati--niyatasāmānyavṛttitā niyataviśeṣavṛttitā ca /\ntena rūḍhiśabdenātra rūḍhipradhānaḥ śabdo 'bhidhīyate, dharmadharmiṇorabhedopacāradarśanāt /\nyatra yasmin viṣaye rūḍhiśabdasya asaṃbhāvyaḥ saṃbhāvayitumaśakyo yo dharmaḥ kaścitparispandastasyādhyāropaḥ samarpaṇaṃ garbho 'bhiprāyo yasya sa tathoktastasya bhāvastattā sā pratīyate pratipādyate /\nyatreti saṃbandhaḥ /\nsaddharmātiśayāropagarbhatvaṃ vā /\nsaṃścāsau dharmaśca saddharmaḥ vidyamānaḥ padārthasya parispandastasmin yasya kasyacidapūrvasyātiśayasyādbhutarūpasya mahimna āropaḥ samarpaṇaṃ garbho 'prāyo yasya sa tathoktasya bhāvastattvam /\ntacca vā yasmin pratīyate /\nkena hetunā---lokoktaratiraskāraślādhyotkarṣābhidhitsayā /\nlokottaraḥ sarvātiśāyī yastiraskāraḥ khalīkaraṇaṃ ślādhyaśca spṛhaṇīyo ya utkarṣaḥ sātiśayatvaṃ tayorabhidhitsā abhidhātumicchā vaktukāmatā tayā /\nkasya vācyasya /\nrūḍhiśabdasya vācyo yo 'bhidheyor'thastasya /\nsocyate kathyate kāpyalaukikī rūḍhivaicitryavakratā /\nrūḍhiśabdasyaivaṃvidhena vaicitryeṇavicitrabhāvena vakratā vakrabhāvaḥ /\ntadidamatra tātparyam---yatsāmānyavicitrasaṃsparśināṃ śabdānāmanumānavanniyataviśeṣāliṅganaṃ yadyapi svabhāvādeva na kiñcidapi saṃbhavati, tathāpyanayā yuktyā kavivivakṣitaniyataviśeṣaniṣṭhatāṃ nīyamānāḥ kāmapi camatkārakāritāṃ pratipadyante /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tālā jāanti guṇā jālāte sahiaehi gheppanti /"
            },
            {
              "tag": "l",
              "attributes": {},
              "text": "raikiraṇāṇuggahiāiṃ hāenti kamalāiṃ kamalāiṃ // VjivC_2.26 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadā jāyante guṇā yadā te sahṛdayairgṛhyante /"
            },
            {
              "tag": "l",
              "attributes": {},
              "text": "ravikiraṇānugṛhītāni bhavanti kamalāni kamalāni //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "pratīyate iti kriyāpadavaicitryasyāyamabhiprāyo yadevaṃvidhe viṣaye śabdānāṃ vācakatvena na vyāpāraḥ, api tu vastvantaravatpratītikāritvamātreṇeti yuktiyuktamapyetadiha nātipratanyate /\nyasyād dhvanikāreṇa vyaṅgyavyañjakabhāvo 'tra sutarāṃ samarthitastat kiṃ paunaruktyena /\nsā ca rūḍhivaicitryavakratā mukyatayā dviprakārā saṃbhavati---yatra rūḍhivācyor'thaḥ svayameva ātmanyutkarṣaṃ nikarṣaṃ vā samāropayitukāmaḥ kavinopanibadhyate, tasyānyo vā kaścidvakteti /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "snigdhaśyāmalakāntiliptaviyato velladvalākā ghanā vātāḥ śīkariṇaḥ payodasuhṛdāmānandakekāḥ kalāḥ /"
            },
            {
              "tag": "l",
              "attributes": {},
              "text": "kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati hahā hā devi dhīrā bhava // VjivC_2.27 //"
            }
          ]
        },
        {
          "tag": "p",
          "attributes": {},
          "text": "atra \"rāma'-śabdena \"dṛḍhaṃ kaṭhorahṛdayaḥ' \"sarvaṃ sahe' iti yadubhābhyāṃ pratipādayituṃ na pāryate, tadevaṃvidhavividhoddīpanavibhāvavibhavasahanasāmarthyakāraṇaṃ duḥsahajanakarājaputrīviraha vyathāvisaṃṣṭhule 'pi samaye nirapatrapaprāṇaparirakṣāvaicakṣaṇyalakṣaṇaṃ saṃjñāpadanibandhanaṃ kimapyasaṃbhāvyamasādhāraṇaṃ krauryaṃ pratīyate /\nvaidehītyanena jaladharasamayasundarapadārthasaṃdarśanāsahatvasamarpakaṃ sahajasaukumāryasulabhaṃ kimapi kātaratvaṃ tasyāḥ samarthyate /\netadeva /\nca pūrvasmādviśeṣābhidhāyinaḥ \"tu'-śabdasya jīvitam /\nvidyamānadharmātiśayādhyāropagarbhatvaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tataḥ prahasyāha punaḥ purandaraṃ vyapetabhīrbhūmipurandarātmajaḥ /"
            },
            {
              "tag": "l",
              "attributes": {},
              "text": "gṛhāṇa śastraṃ yadi sarga eṣa te na khalvanirjitya raghuṃ kṛtī bhavān // VjivC_2.28 //"
            }
          ]
        },
        {
          "tag": "p",
          "attributes": {},
          "text": "\"raghu'-śabdenātra sarvatrāpratihataprabhāvasyāpi surapatestathāvidhādhyavasāyavyaghātasāmarthyanibandhanaḥ ko 'pi svapauruṣātiśayaḥ pratīyate /\nprahasyetyanenaitadevopabṛṃhitam /\nanyo vaktā yatra tatrodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ājñā śakraśikhāmaṇipraṇayinī śāstrāṇi cakṣurnavaṃ bhaktirbhūtapatau pinākini padaṃ laṅketi divyā purī /"
            },
            {
              "tag": "l",
              "attributes": {},
              "text": "saṃbhūtirdruhiṇānvaye ca tadaho nedṛgvaro labhyate syāccedeṣa na rāvaṇaḥ kva nu punaḥ sarvatra sarve guṇāḥ // VjivC_2.29 //"
            }
          ]
        },
        {
          "tag": "p",
          "attributes": {},
          "text": "\"rāvaṇa'-śabdenātra sakalalokaprasiddhadaśānanadurvilāsavyatiriktamabhijanavivekasadācāraprabhāvasaṃbhogasukhasamṛddhilakṣaṇāyāḥ samastavaraguṇasāmagrīsaṃpadastiraskārakāraṇaṃ kimapyanupādeyatānimittabhūtamaupahatyaṃ pratīyate /"
        },
        {
          "tag": "l",
          "attributes": {},
          "text": "atraiva vidhyamānaguṇātiśayāvyāropagarbhatvaṃ yathā--- rāmo 'sau bhuvaneṣu vikramaguṇaiḥ prāptaḥ prasiddhiṃ parām // VjivC_2.30 //"
        },
        {
          "tag": "p",
          "attributes": {},
          "text": "atra \"rāma'-śabdena sakalatribhuvanātiśāyī rāvaṇānucaravismayāspadaṃ śauryātiśayaḥ pratīyate /\neṣā ca rūḍhivaicitryavakratā pratīyamānadharmabāhulyād bahuprakārā bhidyate /\ntacca svayamevotprekṣaṇīyam /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "gurvarthamartho śrutapāradṛśvā raghoḥ sakāśādanavāptakāmaḥ /"
            },
            {
              "tag": "l",
              "attributes": {},
              "text": "gato vadānyāntaramityayaṃ me mā bhūtparīvādanavāvatāraḥ // VjivC_2.31 //"
            }
          ]
        },
        {
          "tag": "p",
          "attributes": {},
          "text": "\"raghu'-śabdenātra tribhuvanātiśāyyaudā ryātirekaḥ pratīyate /\netasyāṃ vakratāyāmayameva paramārtho yat sāmānyamātraniṣṭhatāmapākṛtya kavivivakṣitaviśeṣapratipādanasāmarthyalakṣaṇaḥ śobhātiśayaḥ samullāsyate /\nsaṃjñāśabdānāṃ niyatārthaniṣṭhatvāt sāmānyaviśeṣabhāvo na kaścit saṃbhavatīti na vaktavyam /\nyasmātteṣāmapyavasthāsahastrasādhāraṇavṛttervācyasya niyatadaśāviśeṣavṛttiniṣṭhatā satkavivivakṣitā saṃbhavatyeva, svaraśrutinyāyena lagnāṃśukanyāyena ceti /\nevaṃ rūḍhivakratāṃ vivecya kramaprāptasamanvayāṃ paryāyavakratāṃ vivinakti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "abhidheyāntaratamastasyātiśayapoṣakaḥ /"
            },
            {
              "tag": "l",
              "attributes": {},
              "text": "ramyacchāyāntarasparśāttadalaṅkartumīśvaraḥ // Vjiv_2.10 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svayaṃ viśeṣaṇenāpi svacchāyotkarṣapeśalaḥ /"
            },
            {
              "tag": "l",
              "attributes": {},
              "text": "asaṃbhāvyārthapātratvagarbhaṃ yaścābhidhīyate // Vjiv_2.11 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "alaṅkāropasaṃskāramanohārinibandhanaḥ /"
            },
            {
              "tag": "l",
              "attributes": {},
              "text": "paryāyastena vaicitryaṃ parā paryāyavakratā // Vjiv_2.12 //"
            }
          ]
        },
        {
          "tag": "p",
          "attributes": {},
          "text": "pūrvoktaviśeṣaṇaviśiṣṭaḥ kāvyaviṣaye paryāyastena hetunā yadvaicitryaṃ yo vicitrabhāvo vicchittiviśeṣaḥ sā parā prakṛṣṭā kācideva paryāyavakratetyucyate /\nparyāyapradhānaḥ śabdaḥ paryāyo 'bhidhīyate /\ntasya caitadeva paryāyaprādhānyaṃ yat sa kadācidvivakṣite vastuni vācakatayā pravartate, kadācidvācakāntaramiti /\ntena pūrvoktayā nītyā bahuprakāraḥ paryāyo 'bhihitaḥ, tat kiyantastasya prakārāḥ santītyāha---abidheyāntaratamaḥ /\nabidheyaṃ vācyaṃ vastu tasyāntaratamaḥ pratyāsannatamaḥ /\nyasmāt paryāyaśabdatve satyapyantaraṅgatvāt sa yathā vivakṣitaṃ vastu vyanakti tathā nānyaḥ kaściditi /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nābhiyoktum anṛtaṃ tvamiṣyase kastapasviviśikheṣu cādaraḥ /"
            },
            {
              "tag": "l",
              "attributes": {},
              "text": "santi bhūbhṛti hi naḥ śarāḥ pare ye pākramavasūni vajriṇaḥ // VjivC_2.32 //"
            }
          ]
        },
        {
          "tag": "p",
          "attributes": {},
          "text": "atra mahendravācakeṣvasaṃkhyeṣu saṃbhavatsu paryāyaśabdeṣu \"vajriṇaḥ' iti prayuktaḥ paryāyavakratāṃ puṣṇāti /\nyasmāt satasaṃnihitavajrasyāpi surapaterye parākramavasūni vikramadhanānīti sāyakānāṃ lokottaratvapratītiḥ /\n\"tapasvi'-śabdo 'pyatitarāṃ ramaṇīyaḥ /\nyasmāt subhaṭasāyakānāmādaro bahumānaḥ kadācidupapadyate, tāpasamārgaṇeṣu punarakiñcitkareṣu kaḥ saṃrambha iti /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kastavaṃ jñāsyasi māṃ smara smarasi māṃ diṣṭyā kimabhyāgatastvāmunmādayituṃ kathaṃ nanu balāt kiṃ te balaṃ paśya tat /"
            },
            {
              "tag": "l",
              "attributes": {},
              "text": "pasyāmītyabhidhāya pāvakamucā ye locanenaiva taṃ kāntākaṇṭhaniṣaktabāhumadahattasmai namaḥ śūline // VjivC_2.33 //"
            }
          ]
        },
        {
          "tag": "p",
          "attributes": {},
          "text": "atra parameśvare paryāyasahastreṣvapi saṃbhavatsu \"śūline' iti yatprayuktaṃ tatrāyamabhiprāyo yattasmai bhagavate namaskāravyatirekeṇa kimanyadabhidhīyate /\nyattathāvidhotsekaparityaktavinayavṛtteḥ smarasya kupitenāpi tadabhimatāvalokavyatirekeṇa tena satatasaṃnihitaśūlenāpi kopasamucitamāyudhagrahaṇaṃ nācaritam /\nlocanapātamātreṇaiva kopakāryakaraṇādbhagavataḥ prabhāvātiśayaḥ paripoṣitaḥ /\nataeva tasmai namo 'stviti yuktiyuktatāṃ pratipadyate /\nayamaparaḥ padapūrvārdhavakratāhetuḥ paryāyaḥ---yastasyātiśayapoṣakaḥ /\ntasyābhidheyasyārthasyātiśayamutkarṣa puṣṇāti yaḥ sa tathoktaḥ /\nyasmāt sahajasaukumāryasubhago 'pi padārthastena paripoṣitātiśayaḥ sutarāṃ sahṛdayahṛdayahāritāṃ pratipadyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "saṃbandhī raghubhūbhujāṃ manasijavyāpāradīkṣāgurur gaurāṅgīvadanopamāparicitastārāvadhūvallabhaḥ /"
            },
            {
              "tag": "l",
              "attributes": {},
              "text": "sadyomārjitadākṣiṇātyataruṇīdantāvadātadyuti- ścandraḥ sundari dṛśyatāmayamasau caṇḍī śacūḍāmaṇiḥ // VjivC_2.34 //"
            }
          ]
        },
        {
          "tag": "p",
          "attributes": {},
          "text": "atra paryāyāḥ sahajasaundaryasaṃpadupetasyāpi candramasaḥ sahṛdayahṛdayāhlādakāraṇaṃ kamapyatiśayamūllāsayantaḥ padapūrvārdhavakratāṃ pūṣṇanti /\ntathā ca rāmeṇa rāvaṇaṃ nihatya puṣpakena gacchatā sītāyāḥ savistrambhaṃ svairakathāsvetadabhidhīyate yaccandraḥ sundari dṛśyatāmiti, rāmaṇīyakamanohāriṇi sakalalokalocanotsavaścandramā vicāryatāmiti /\nyasmāttathāvidhānāmeva tādṛśaḥ samucito vicāragocaraḥ /\nsaṃbandhī raghubhūbhujāmityanena cāsmākaṃ nāpūrvo bandhurayamityavalokanena saṃmānyatāmiti prakārāntareṇāpi tadviṣayo bahumānaḥ pratīyate /\nśiṣṭāśca tadatiśayādhānapravaṇatvamevātmanaḥprathayanti /\ntata eva ca prastutamarthaṃ prati pratyekaṃ pṛthaktvenotkarṣaprakaṭanātparyāyāṇāṃ bahūnāmapyapaunaruktyam /\ntṛtīye pāde viśeṣaṇavakratā vidyate, na paryāyavakratvam /\nayamaparaḥ paryāyaprakāraḥ padapūrvārdhavakratānibandhanaḥ---yastadalaṅkarttumīśvaraḥ /\ntadabhidheyalakṣaṇaṃ vastu vibhūṣayituṃ yaḥ prabhavatītyarthaḥ /\nkasmāt---ramyacchāyāntarasparśāt /\nramyaṃ ramaṇīyaṃ yacchāyāntaraṃ vicchittyantaraṃ śliṣṭatvādi tasya sparśāt,śobhāntarapratīterityarthaḥ /\nkatham---svayaṃ viśeṣaṇenāpi /\nsvayamātmanaiva, svaviśeṣaṇabhūtena padāntareṇa vā /\ntatra svayaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "itthaṃ jaḍe jagati ko nu bṛhatpramāṇa- karṇaḥ karī nanu bhaved dhvanitasya pātram /"
            },
            {
              "tag": "l",
              "attributes": {},
              "text": "ityāgataṃ jhaṭiti yo 'linamunmamātha mātaṅga eva kimataḥ paramucyate 'sau // VjivC_2.35 //"
            }
          ]
        },
        {
          "tag": "p",
          "attributes": {},
          "text": "atra \"mātaṅga'-śabdaḥ prastute vāraṇamātre pravartate /\nśliṣṭayā vṛttyā caṇḍālalakṣaṇasyāprastutasya vastunaḥ pratītimutpādayan rūpakālaṅkāracchāyāsaṃsparśād gaurvāhīka ityanena nyāyena sādṛśyanibandhanasyopacārasya saṃbhavāt prastutasya vastunastattvamadhyāropayan paryāyavakratāṃ puṣṇāti /\nyasmādevaṃvidhe viṣaye prastutasyāprastutena saṃbandhopanibandho rūpakālaṅkāradvāreṇa kadācidupamāmukhena vā /\nyathā sa evāyaṃ sa ivāyamiti vā /\neṣa eva ca śabdaśaktimūlānuraṇanarūpavyaṅgyasya padadhvanerviṣayaḥ, bahuṣu caivaṃvidheṣu satsu vākyadhvanervā /\nyathā"
        },
        {
          "tag": "l",
          "attributes": {},
          "text": "kusumasamayayugamupasaṃharannutphullamallikādhavalāṭṭahāso vyajṛmbhata grīṣmābhidhāno mahākālaḥ // VjivC_2.36 //"
        },
        {
          "tag": "p",
          "attributes": {},
          "text": "yathā"
        },
        {
          "tag": "l",
          "attributes": {},
          "text": "vṛtte 'smin mahāpralayedharaṇīdhāraṇāyādhunātvaṃ śeṣaḥ // VjivC_2.37 //"
        },
        {
          "tag": "p",
          "attributes": {},
          "text": "iti"
        },
        {
          "tag": "p",
          "attributes": {},
          "text": "atra yugādayaḥ śabdāḥ prastutābhidhānaparatvena prayujyamānāḥ santo 'pyaprastutavastupratītikāritayā kāmapi kāvyacchāyāṃ samunmīlayantaḥ pratīyamānālaṅkāravyapadeśabhājanaṃ bhavanti //"
        },
        {
          "tag": "p",
          "attributes": {},
          "text": "viśeṣaṇena yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "susnigdhadugdhadhavalorudṛśaṃ vidagdha- mālokya yanmadhuramughdha vilāsadigdham /"
            },
            {
              "tag": "l",
              "attributes": {},
              "text": "bhasmīcakāra madanaṃ nanu kāṣṭhameva tannunamīśa iti vetti purandhrilokaḥ // VjivC_2.38 //"
            }
          ]
        },
        {
          "tag": "p",
          "attributes": {},
          "text": "atra kāṣṭhamiti viśeṣaṇapadaṃ varṇyamānapadārthāpekṣayā manmathasya nīrasatāṃ pratipādayad ramyacchāyāntarasparśiśleṣacchāyāmanojñavinyāsamaparamasmin vastunyaprastute madanābhidhānapādapalakṣaṇe pratītimutpāpayad rūpakālaṅkāracchāyāsaṃsparśāt kāmapi paryāyavakratāmunmīlayati /\nayamaparaḥ paryāyaprakāraḥ padapūrvārdhavakratāyāḥ kāraṇam---yaḥ svacchāyotkarṣapeśalaḥ /\nsvasyātmanaśchāyā kāntiryā sukumāratā tadutkarṣeṇa tadatiśayena yaḥ peśalo hṛdayahārī /\ntadidamatra tātparyam---yadyapi varṇyamānasya vastunaḥ prakārāntarollāsakatvena vyavasthitistathāpi parispandasaundaryasaṃpadeva sahṛdayahṛdayahāritāṃ pratipadyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "itthamutkayati tāṇḍavalīlā- paṇḍitābdhilaharīgurupādaiḥ /"
            },
            {
              "tag": "l",
              "attributes": {},
              "text": "utthitaṃ viṣamakāṇḍakuṭumba- syāṃśubhiḥ smaravatīviraho mām // VjivC_2.39 //"
            }
          ]
        },
        {
          "tag": "p",
          "attributes": {},
          "text": "atrenduparyāyo \"viṣamakāṇḍakuṭumba'-śabdaḥ kavinopanibaddhaḥ /\nyasmānmṛgāṅkodayadveṣiṇā virahavidhurahṛdayena kenacidetaducyate /\nyadayamaprasiddho 'pyaparimlānasamanvayatayā prasiddhatamatāmupanītastena prathamatarollikhitatvena ca cetanacamatkārakāritāmavagāhate /\neṣa ca svacchāyotkarṣapeśalaḥsahajasaundaryasu bhagatvena nūtanollekhavilakṣaṇatvena ca kavibhiḥ paryāyāntaraparihārapūrvakamupavarṇyate /\nyathā kṛṣṇakuṭilakeśīti vaktavye yamunākallolavakrālaketi /\nyathā vā \"gaurāṅgīvadanopamāparicita' ityatravanitādivācakasahastrasadbhāve 'pi gaurāṅgītyabhidhānamatīvaramaṇīyam /\nayamaparaḥ paryāyaprakāraḥ padapūrvārdhavakratābhidhāyī---alaṃbhāvyārthapātratvagarbhaṃ yaścābidhīyate /\nvarṇyamānasya saṃbhāvyaḥ saṃbhāvayitumaśakyo yor'thaḥ kaścitparispandastatra pātratvaṃ bhājanatvaṃ garbho 'bhiprāyo yatrābhidhāne tattathāvidhaṃ kṛtvā yaścābhidhīyate bhaṇyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "alaṃ mahīpāla tava śrameṇa prayuktamapyastramito vṛthā syāt /"
            },
            {
              "tag": "l",
              "attributes": {},
              "text": "na pādaponmūlanaśakti raṃhaḥ śiloccaye mūrchati mārutasya // VjivC_2.40 //"
            }
          ]
        },
        {
          "tag": "p",
          "attributes": {},
          "text": "atra mahīpāleti rājñaḥ sakalapṛthvīparirakṣaṇakṣamapauruṣasyāpi tathāvidhaprayatnaparipālanīyagurugorūpajīvamātraparitrāṇāsāmarthyaṃ svapne 'pyasaṃbhāvanīyaṃ yattatpātratvagarbhamāmantraṇamupanibaddham /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhūtānukampā tava cediyaṃ gau- rekā bhavet svastimatī tvadante /"
            },
            {
              "tag": "l",
              "attributes": {},
              "text": "jīvan punaḥ śasvadupaplavebhyaḥ prajāḥ prajānātha piteva pāsi // VjivC_2.41 //"
            }
          ]
        },
        {
          "tag": "p",
          "attributes": {},
          "text": "atra yadi prāṇikaruṇākāraṇaṃ nijaprāṇaparityāgamācarasi tadapyayuktam /\nyasmāttvadante svastimatī bhavediyamekaiva gauriti tritayamapyanādarāspadam /\njivan punaḥ śaśvatsadaivopaplavebhyo 'narthebhyaḥ prajāḥ sakalabhūtadhātrīvalayavartinīḥ prajānātha pāsi rakṣasi /\npitevetyanādarātiśayaḥ prathate /\ntadevaṃ yadyapi suspaṣṭasamanvayo 'yaṃ vākyārthastathāpi tātparyāntaramatra pratīyate /\nyasmāt sarvasya kasyācitprajānāthatve sati sadaiva tatparirakṣaṇasyākaraṇamasaṃbhāvyam /\ntatpātratvagarbhameva tadabhihitam /\nyasmāt pratyakṣaprāṇimātrabhakṣmamāṇaguruhomadhenuprāṇaparirakṣaṇāpekṣānirapekṣasya sato jīvatastavānena nyāyena kadācidapi prijāparirakṣaṇaṃ manāgapi na saṃbhāvyata iti pramāṇopapannam /\ntadidamuktam"
        },
        {
          "tag": "l",
          "attributes": {},
          "text": "pramāṇavattvādāyātaḥ pravāhaḥ kena vāryate // VjivC_2.42 //"
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "atrābhidhānapratītigocarīkṛtānāṃ padārthānāṃ parasparapratiyogitvamudāharaṇapratyudāharaṇanyāyenānusaṃdheyam /\nayamaparaḥ paryāyaprakāraḥ padapūrvārdhavakratāṃ vidadhāti---alaṅkāropasaṃskāramanohārinibandhanaḥ /\natra \"alaṅkāropasaṃskāra' śabde tṛtīyāsamāsaḥ ṣaṣṭhīsamāsaśca karaṇīyaḥ /\ntenārthadvayamabhihitaṃ bhavati /\nalaṅkāreṇa rūpakādinopasaṃskāraḥ śobhāntarādhānaṃ yattena manohāri hṛdayarañjakaṃ nibandhanamupanibandho yasya sa tathoktaḥ /\nalaṅkārasyotprekṣāderupasaṃskāraḥ śobhāntarādhānaṃ ceti vigṛhya /\ntatra tṛtīyāsamāsapakṣodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yo līlātālavṛnto rahasi nirupadhiryaśca kilīpradīpaḥ kopakrīḍāsu yo 'straṃ daśanakṛtarujo yo 'dharasyaikasekaḥ /"
            },
            {
              "tag": "l",
              "attributes": {},
              "text": "ākalpe darpaṇa yaḥ śramaśayanavidho yaśca gaṇḍopadhānaṃ devyāḥ sa vyāpadaṃ vo haratu harajaṭākandalīpuṣpaminduḥ // VjivC_2.43 //"
            }
          ]
        },
        {
          "tag": "p",
          "attributes": {},
          "text": "atra tālavṛntādikāryasāmānyādabhedopacāranibandhano rūpakālaṅkāravinyāsaḥ sarveṣāmeva paryāyāṇāṃ śobhātiśayakāritvenopanibaddhaḥ /\nṣaṣṭhīsamāsapakṣodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "devi tvanmukhapaṅkajena śaśinaḥ śobhātiraskāriṇā /"
            },
            {
              "tag": "l",
              "attributes": {},
              "text": "paśyābjāni vinirjitāni sahasā gacchanti vicchāyatām // VjivC_2.44 //"
            }
          ]
        },
        {
          "tag": "p",
          "attributes": {},
          "text": "atra svarasasaṃpravṛttasāyaṃsamayasamucitā saroruhāṇāṃ vicchāyatāpratipattirnāyakena nāgarakatayā vallabhopalālanāpravṛttena tannidarśanopakramaramaṇīyatvamukhena nirjitānīveti pratīyamānotprekṣālaṅkārakāritvena pratipādyate /\netadeva ca yuktiyuktam /\nyasmātsarvasya kasyacitpaṅkajasya śaśāṅkaśobhātiraskārakāritā pratipadyate /\ntvanmukhapaṅkajena punaḥ śaśinaḥ śobhātiraskāriṇā nyāyato nirjitāni santi vicchāyatāṃ gacchantīveti pratīyamānasyotprekṣālakṣaṇasyālaṅkārasya śobhātiśayaḥ samullāsyate /\nevaṃ paryāyavakratāṃ vicārya kramasamucitāvasarāmupacāravakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra dūrāntare 'nyasmātsāmānyamupacaryate /"
            },
            {
              "tag": "l",
              "attributes": {},
              "text": "leśenāpi bhavat kāñcidvaktumudriktavṛttitām // Vjiv_2.13 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yanmūlā sarasollekhā rūpakādiralaṅkṛtiḥ /"
            },
            {
              "tag": "l",
              "attributes": {},
              "text": "upacārapradhānāsau vakratā kāciducyate // Vjiv_2.14 //"
            }
          ]
        },
        {
          "tag": "p",
          "attributes": {},
          "text": "asau kācidapūrvā vakratocyate vakrabhāvo 'bhidhīyate /\nkīdṛśī---upacārapradhānā /\nupacaraṇamupacāraḥ sa eva pradhānaṃ yasyāḥ sā tathoktā /\nkiṃsvarūpā---yatra yasyāmanyasmātpadārthāntarāt prastutatvādvarṇyamāne vastuni sāmānyamupacaryate sādhāraṇo dharmaḥ kaścidvaktumabhipretaḥ samāropyate /\nkasmin varṇyamāne vastuni---dūrāntare /\ndūramanalpamantaraṃ vyavadhānaṃ yasya tattathoktaṃ tasmin /\nnanu ca vyavadhānamamūrtatvādvarṇyamānasya vastuno deśavihitaṃ tāvanna saṃbhavati /\nkālavihitamapi nāstyeva, tasya kriyāviṣayatvāt /\nkriyāsvarūpaṃ kārakasvarūpaṃ cetyubhayātmakaṃ yadyapi varṇyamānaṃ vastu, tathāpi deśakālavyavadhānenātra na bhavitavyam /\nyasmātpadārthānāmanumānavat sāmānyamātrameva śabdairviṣayīkartuṃ pāryate, na viśeṣaḥ /\ntatkathaṃ dūrāntaratvamupapadyate ? satyametat, kintu \"dūrāntara'-śabdo mukhyatayā deśakālaviṣaye viprakarṣe pratyāsattivirahe vartamāno 'pyupacārāt svabhāvaviprakarṣe vartate /\nso 'yaṃ svabhāvaviprakarṣo viruddhadharmādhyāsalakṣaṇaḥ padārthānām /\nyathā mūrtimattvamamūrtatvāpekṣayā, dravatvaṃ ca ghanatvāpekṣayā, cetanatvamacetanatvāpekṣayeti /\nkīdṛk tatsāmānyam---leśenāpi bhavat /\nmanāṅmātreṇāpi sat /\nkimartham ---kāñcidapūrvāmudriktavṛttitāṃ vaktuṃ sātiśayaparispandatāmabhidhātum /\nyathā"
        },
        {
          "tag": "l",
          "attributes": {},
          "text": "snigdhaśyāmalakāntiliptaviyataḥ // VjivC_2.45 //"
        },
        {
          "tag": "p",
          "attributes": {},
          "text": "atra yathā buddhipūrvakāriṇaḥ keciccetanavarṇacchāyātiśayotpādanecchayā kenacidvidyamānalepanaśaktinā mūrtena nīlādinā rañjanadravyaviśeṣeṇa kiñcideva lepanīyaṃ mūrtimadvastu vastraprāyaṃ limpanti, tadvadeva tatkāritvasāmānyaṃ manāṅmātreṇāpi vidyamānaṃ kāmapyudriktavṛttitāmabhidhātumupacārāt snigdhaśyāmalayā kāntyā liptaṃ viyad dyaurityupanibaddham /\n\"snigdha'-śabdo 'pyupacāravakra eva /\nyathā mūrtaṃ vastu sparśasaṃvedyaṃ sneha naguṇayogāt snigdhamityucyate, tathaiva kāntiramūrtāpyupacārāt snigdhetyuktā /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "gacchantīnāṃ ramaṇavasatiṃ yoṣitāṃ tatra naktaṃ ruddhāloke narapatipathe sūcibhedyaistamobhiḥ /"
            },
            {
              "tag": "l",
              "attributes": {},
              "text": "saudāminyā kanakanikaṣasnigdhayā darśayorvoṃ toyotsargastanitamukharo māsma bhūrviklavāsatāḥ // VjivC_2.46 //"
            }
          ]
        },
        {
          "tag": "p",
          "attributes": {},
          "text": "atrāmūrtānāmapi tamasāmatibāhulyād ghanatvānmūrtasamucitaṃ sūcibhedyatvamupacaritam /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "gaaṇaṃ ca mattamehaṃ dhārāluliajjuṇāiṃ a vaṇāiṃ /"
            },
            {
              "tag": "l",
              "attributes": {},
              "text": "ṇirahaṅkāramiaṅkā haranti ṇīlāo a ṇisāo // VjivC_2.47 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "gaganaṃ ca mattameghaṃ dhārālulitārjunāni ca vanāni /"
            },
            {
              "tag": "l",
              "attributes": {},
              "text": "nirahaṅkāramṛgāṅkā haranti nīlāśca niśāḥ //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "atra mattatvaṃ nirahaṅkāratvaṃ ca cetanadharmasāmānyamupacaritam /\nso 'yamupacāravakratāprakāraḥ satkavipravāhe sahastraśaḥ saṃbhavatīti sahṛdayaiḥ svayamevotprekṣaṇīyaḥ ataeva ca pratyāsannāntare 'sminnupacāre na vakratāvyavahāraḥ, yathā gaurvāhīka iti /\nidamaparamupacāravakratāyāḥ svarūpam---yanmūlā sarasollekhā rūpakādiralaṅkṛtiḥ /\nyā mūlaṃ yasyāḥ sā tathoktā /\nrūpakamādiryasyāḥ sā tathoktā /\nkā sā---alaṅkṛtiralaṅkaraṇaṃ rūpakaprabhṛtiralaṅkāravicchittirityarthaḥ /\nkīdṛśī---sarasollekhā /\nsarasaḥ sāsvādaḥ sacamatkṛtirullekhaḥ samunmeṣoyasyāḥ sā tathoktā /\nsamānādhikaraṇayoratra hetuhetumadbhāvaḥ, yathā"
        },
        {
          "tag": "l",
          "attributes": {},
          "text": "atiguravo rājamāṣā na bhakṣyā iti // VjivC_2.48 //"
        },
        {
          "tag": "p",
          "attributes": {},
          "text": "yanmūlā satī rūpakādiralaṅkṛtiḥ sarasollekhā /\ntena rūpakāderalaṅkaraṇakalāpasya sakalasyaivopacāravakratā jīvitamityarthaḥ /\nnanu ca pūrvasmādupacāravakratāprakārādetasya ko bhedaḥ ? pūrvasmin svabhāvaviprakarṣāt sāmānyena manāṅmātrameva sāmyaṃ samāśritya sātiśayatvaṃ pratipādayituṃ taddharmamātrādhyāropaḥ pravartate, etasmin punaradūraviprakṛṣṭasādṛśyasamudbhavapratyāsattisamucitatvādabhedopacāranibandhanaṃ tattvamevādhyāropyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "satsve kālaśravaṇotpaleṣu senāvanālīviṣapallaveṣu /"
            },
            {
              "tag": "l",
              "attributes": {},
              "text": "gāmbhīryapātālaphaṇīśvareṣu saṅgeṣu ko vā bhavatāṃ murāriḥ // VjivC_2.49 //"
            }
          ]
        },
        {
          "tag": "p",
          "attributes": {},
          "text": "atra kālaśravaṇotpalādisādṛśyajanitapratyāsattivihatamabhedopacāranibandhanaṃ tattvamāropitam /\n\"ādi'-grahaṇādaprastutapraśasāprakārasya kasyacidanyāpadeśalakṣaṇasyopacāravakrataiva jīvitatvena lakṣyate /\ntathā ca kimapi padārthāntaraṃ prādhānyena pratīyamānatayā cetasi nidhāya tathāvidhalakṣaṇasāmyasamanvayaṃ samāśritya padārthāntaramabhidhīyamānatāṃ prāpayantaḥ prāyaśaḥ kavayo dṛśyante /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anardhaḥ ko 'pyantasvava hariṇa hevākamahimā sphuratyekasyaiva tribhuvanacamatkārajanakaḥ /"
            },
            {
              "tag": "l",
              "attributes": {},
              "text": "yadindormūrtiste divi viharaṇāraṇyavasudhā sudhāsārasyandī kiraṇanikaraḥ śaṣpakavalaḥ // VjivC_2.50 //"
            }
          ]
        },
        {
          "tag": "p",
          "attributes": {},
          "text": "atra lokottaratvalakṣaṇamubhayānuyāyi sāmānyaṃ samāśritya prādhānyena vivakṣitasya vastunaḥ pratīyamānavṛtterabhedopacāranibandhanaṃ tattvamadhyāropitam /\ntathā caitayordūyorapyalaṅkārayostulye 'pyupacāravakratājīvitattve vācyatvamekatra pratīyamānatvamaparasmin svarūpabhedasya nibandhanam /\netaccobhayorapi svalakṣaṇavyākhyānāvasare sutarāṃ samunmīlyate /\nevamupacāravakratāṃ vivecya samānantaraprāptāvakāśāṃ viśeṣaṇavakratāṃ vivinakti /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "viśeṣaṇasya māhātmyāt kriyāyāḥ kārakasya vā /"
            },
            {
              "tag": "l",
              "attributes": {},
              "text": "yatrollasati lāvaṇyaṃ sā viśeṣaṇavakratā // Vjiv_2.15 //"
            }
          ]
        },
        {
          "tag": "p",
          "attributes": {},
          "text": "sā viśeṣaṇavakratā viśeṣaṇavakratvavicchittirabhidhīyate /\nkīdṛśī---yatra yasyāṃ lāvaṇyamullasati rāmaṇīyakamudbhidyate /\nkasya---kriyāyāḥ kārakasya vā /\nkriyālakṣaṇasya vastunaḥ kārakalakṣaṇasya vā /\nkasmāt---viśeṣaṇasya māhātmyāt /\netayoḥ pratyekaṃ yadviśeṣaṇaṃ bhedakaṃ padārthāntaraṃ tasya sātiśayatvāt /\nbhāvasvabhāva saukumāryasamullāsakatvamalaṅkāracchāyātiśayaparipoṣakatvam ca /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śramajalasekajanitanavalikhitanakhapadadāhamūrchitā vallabharabhasalulitalalitālakavalayacayārdhanihnutā /"
            },
            {
              "tag": "l",
              "attributes": {},
              "text": "smararasavividhavihitasuratakramaparimalanatrapālasā jayati niśātyaye yuvatidṛk tanumadhumadaviśadapāṭalā // VjivC_2.51 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karantarālīnakapolabhittir bāṣpocchalatkūṇitapatralekhā /"
            },
            {
              "tag": "l",
              "attributes": {},
              "text": "śrotrāntare piṇḍitacittavṛttiḥ śṛṇoti gītadhvanimatra tanvī // VjivC_2.52 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śuciśītalacandrikāplutāściraniḥśabdamanoharā diśaḥ /"
            },
            {
              "tag": "l",
              "attributes": {},
              "text": "praśamasya manobhavasya vā hṛdi kasyā pyatha hetutāṃ yayuḥ // VjivC_2.53 //"
            }
          ]
        },
        {
          "tag": "p",
          "attributes": {},
          "text": "kriyāviśeṣaṇavakratvaṃ yathā"
        },
        {
          "tag": "l",
          "attributes": {},
          "text": "sasmāra vāraṇapatirvinimīlitākṣaḥ svecchāvihāravanavāsamahotsavānām // VjivC_2.54 //"
        },
        {
          "tag": "p",
          "attributes": {},
          "text": "atra sarvatraivasvabhāvasaundaryasamullāsakatvaṃ viśeṣaṇānām /\nalaṅkāracchāyātiśayaparipoṣakatvaṃ viśeṣaṇasya yathā"
        },
        {
          "tag": "l",
          "attributes": {},
          "text": "śaśinaḥ śobhātiraskāriṇā // VjivC_2.55 //"
        },
        {
          "tag": "p",
          "attributes": {},
          "text": "etadeva viśeṣaṇavakratvaṃ nāma prastutaucityānusāri sakalasatkāvyajīvitatvena lakṣyate, yasmādanenaiva rasaḥ parāṃ paripoṣapadavīmavatāryate /\nyathā"
        },
        {
          "tag": "l",
          "attributes": {},
          "text": "karāntarālīna iti // VjivC_2.56 //"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svamahimnā vidhīyante yena lokottaraśriyaḥ /"
            },
            {
              "tag": "l",
              "attributes": {},
              "text": "rasasvabhāvālaṅkārāstadvidheyaṃ viśeṣaṇam // VjivC_2.57 //"
            }
          ]
        },
        {
          "tag": "p",
          "attributes": {},
          "text": "(iti) antaraślokaḥ //"
        },
        {
          "tag": "p",
          "attributes": {},
          "text": "evaṃ viśeṣaṇavakratāṃ vicārya kramasamarpitāvasarāṃ saṃvṛtivakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra saṃvriyate vastu vaicitryasya vivakṣayā /"
            },
            {
              "tag": "l",
              "attributes": {},
              "text": "sarvanāmādibhiḥ kaiścit soktā saṃvṛtivakratā // Vjiv_2.16 //"
            }
          ]
        },
        {
          "tag": "p",
          "attributes": {},
          "text": "soktā saṃvṛtivakratā---yā kilaivaṃvidhā sā saṃvṛtivakratetyuktā kathitā /\nsaṃvṛtyā vakratā saṃvṛtipradhānā veti samāsaḥ /\nyatra yasyāṃ vastu padārthalakṣaṇaṃ savriyate samācchādyate /\nkena hetunā---vaicitryasya vivakṣayā vicitrabhāvasyābhidhānecchayā, yayā padārtho vicitrabhāvaṃ samāsādayatītyarthaḥ /\nkena saṃvriyate---sarvanāmādibhiḥ kaiścit /\nsarvasya nāma sarvanāma tadādiryeṣāṃ te tathoktāstaiḥ kaiścidapūrvairvācakairityarthaḥ /\natra bahavaḥ prakārāḥ saṃbhavanti /\nyatra kimapi sātiśayaṃ vastu vaktuṃ śakyamapi sākṣādabhidhānādiyattāparicchinnatayā parimitaprāyaṃ mā pratibhāsatāmiti sāmānyavācinā sarvanāmnā samācchādya tatkāryābhidhāyinā tadatiśayābhidhānapareṇa vākyāntareṇa pratītigocaratāṃ nīyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tatpitaryatha parigrahalipsau sa vyadhatta karaṇīyamaṇīyaḥ /"
            },
            {
              "tag": "l",
              "attributes": {},
              "text": "puṣpacāpaśikharasthakapolo manmathaḥ kimapi yena nidadhyau // VjivC_2.58 //"
            }
          ]
        },
        {
          "tag": "p",
          "attributes": {},
          "text": "atra sadācārapravaṇatayā gurubhaktibhāvitāntaḥ karaṇo lokottaraudāryaguṇayogādvividhaviṣayopabhogavitṛṣṇamanā nijendriyanigrahamasaṃbhāvanīyamapi śāntanavo vihitavānityabhidhātuṃ śakyamapi sāmānyābhidhāyinā sarvānāmnācchādyottarārdhena kāryāntarābhidhāyinā vākyāntareṇa pratītigocaratāmānīyamānaṃ kāmapi camatkārakāritāmāvahati /\nayamaparaḥ prakāro yatra svaparispandakāṣṭhādhirūḍheḥ sātiśayaṃ vastu vacasāmagocara iti prathayituṃ sarvānāmnā samācchādya tatkāryābhidhāyinā tadatiśayavācinā vākyāntareṇa samunmīlyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yāte dvāravatī tadā madhuripau taddattakampānatāṃ kālindījalakelivañjulalatāmālambaya sotkaṇṭhayā /"
            },
            {
              "tag": "l",
              "attributes": {},
              "text": "tad gītaṃ gurubāṣpagadgadalasattārasvaraṃ rādhayā yenāntarjalacāribhirjalacarairapyutkamutkūjitam // VjivC_2.59 //"
            }
          ]
        },
        {
          "tag": "p",
          "attributes": {},
          "text": "atra sarvanāmnā saṃvṛtaṃ vastu tatkāryābhidhāyinā vākyāntareṇa samunmīlya sahṛdayahṛdayahāritāṃ prāpitam /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "taha ruṇṇaṃ kaṇha visāhīāe rohagaggaragirāe /"
            },
            {
              "tag": "l",
              "attributes": {},
              "text": "jaha kassa vi jammasae vi koi mā vallaho hou // VjivC_2.60 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathai ruditaṃ kṛṣṇa viśākhayā rodhagadgadagirā /"
            },
            {
              "tag": "l",
              "attributes": {},
              "text": "yathā kasyāpi janmaśate 'pi ko 'pi mā vallabho bhavatu //"
            }
          ]
        },
        {
          "tag": "p",
          "attributes": {},
          "text": "iti chāyā /\natra pūrvārdhe saṃvṛtaṃ vastu rodanalakṣaṇaṃ tadatiśayābhidhāyinā vākyāntareṇa kāmapi tadvidāhlādakāritāṃ nītam /\nidamaparamatra prakārāntaraṃ yatra sātiśayasukumāraṃ vastu kāryātiśayābhidhānaṃ vinā saṃvṛtimātraramaṇīyatayā kāmapi kāṣṭhamadhiropyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "darpaṇe ca paribhogadarśinī pṛṣṭhataḥ praṇayino niṣeduṣaḥ /"
            },
            {
              "tag": "l",
              "attributes": {},
              "text": "vīkṣya bimbamanubimbamātmanaḥ kāni kāni na cakāra lajjayā // VjivC_2.61 //"
            }
          ]
        },
        {
          "tag": "p",
          "attributes": {},
          "text": "ayamaparaḥ prakāro yatra svānubhasaṃvedanīyaṃ vastu vacasā vaktumaviṣaya iti khyāpayituṃ saṃvriyate /\nyathā"
        },
        {
          "tag": "l",
          "attributes": {},
          "text": "tānyakṣarāṇi hṛdaye kimapi dhvananti // VjivC_2.62 //"
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "pūrvameva vyākhyātam /\nidamapi prakārāntaraṃ saṃbhavati yatra parānubhasaṃvedyasya vastuno vakturagocaratāṃ pratipādayituṃ saṃvṛtiḥ kriyate /\nyathā"
        },
        {
          "tag": "l",
          "attributes": {},
          "text": "manmathaḥ kimapi yena nidadhyau // VjivC_2.63 //"
        },
        {
          "tag": "p",
          "attributes": {},
          "text": "atra hi tribhuvanaprathitapratāmahimā tathāvidhaśaktivyāghātaviṣaṇṇacetāḥ kāmaḥ kimapi svānubhavasamucitamacintayaditi /\nidamaparaṃ prakārāntaramatra vidyate ---yatra svabhāvena kavivivakṣayā vā kenacidaupahatyena yuktaṃ vastu mahāpātakamiva kīrtanīyatāṃ nārhatīti samarpayituṃ saṃvriyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "durvacaṃ tadatha māsma bhūnmṛga- stvayyasau yadakariṣyadojasā /"
            },
            {
              "tag": "l",
              "attributes": {},
              "text": "nainamāśu yadi vāhinīpatiḥ pratyapatsyata śitena patriṇā // VjivC_2.64 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nivāryatāmāli kimapyayaṃ vaṭuḥ punarvivakṣuḥ sphuritottarādharaḥ /"
            },
            {
              "tag": "l",
              "attributes": {},
              "text": "na kevalaṃ yo mahato 'pabhāṣate śṛṇoti tasmādapi yaḥ sa pāpabhāk // VjivC_2.65 //"
            }
          ]
        },
        {
          "tag": "p",
          "attributes": {},
          "text": "atrārjunamāraṇaṃ bhagavadapabhāṣaṇaṃ ca na kīrtanoyatāmarhatīti saṃvaraṇena ramaṇīyatāṃ nītamiti /\nvivakṣayo pahataṃ yathā"
        },
        {
          "tag": "l",
          "attributes": {},
          "text": "so 'yaṃ dambhadhṛtavrataḥ priyatame kartuṃ kimapyudyataḥ // VjivC_2.66 //"
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "prathamameva vyākhyātam /\neva saṃvṛtivakratāṃ vicārya pratyayavakratāyāḥ ko 'pi prakāraḥ padamadhyāntarbhūtatvādihaiva samucitāvasarastasmāttadvicāramācarati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prastutaucityavicchittiṃ svamahimnā vikāsayan /"
            },
            {
              "tag": "l",
              "attributes": {},
              "text": "pratyayaḥ padamadhye 'nyāmullāsayati vakratām // Vjiv_2.17 //"
            }
          ]
        },
        {
          "tag": "p",
          "attributes": {},
          "text": "kaścit pratyayaḥ kṛdādiḥ padamadhyavṛttiranyāmapūrvāṃ vakratāmullāsayati vakrabhāvamuddīpayati /\nkiṃ kurvan---prastutasya varṇyamānasya vastuno yadaucityamucitabhāvastasya vicchittimupaśobhāṃ vikāsayan samullāsayan /\nkena---svamahimnā nijotkarṣeṇa /\nyathā"
        },
        {
          "tag": "l",
          "attributes": {},
          "text": "velladvalākā ghanāḥ // VjivC_2.67 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "snihyatkaṭākṣe dṛśau iti // VjivC_2.68 //"
        },
        {
          "tag": "p",
          "attributes": {},
          "text": "atra vartamānakālābhidhāyī śatṛpratyayaḥ kāmapyatītānāgatavibhramavirahitāṃ tātkālikaparispandasundarīṃ prastutaucityavicchittimullā sayan sahṛdayahṛdayahāriṇīṃ pratyayavakratāmāvahati /\nidānīmetasyāḥ prakārāntaraṃ paryālocayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āgamādiparispandasundaraḥ śabdavakratām /"
            },
            {
              "tag": "l",
              "attributes": {},
              "text": "paraḥ kāmapi puṣṇāti bandhacchāyāvidhāyinīm // Vjiv_2.18 //"
            }
          ]
        },
        {
          "tag": "p",
          "attributes": {},
          "text": "paro dvitīyaḥ pratyayaprakāraḥ kāmapyapūrvāṃ śabdavakratāmābadhnāti vācakavakratāṃ vidadhāti /\nkīdṛk---āgamādiparispandasundaraḥ /\nāgamo mumādirādiryasya sa tathoktaḥ, tasyāgamādeḥ parispandaḥ svavilasitaṃ tena sundaraḥ sukumāraḥ /\nkīdṛśīṃ śabdavakratām---bandhacchāyāvidhāyinīṃ saṃniveśakāntikāriṇīmityarthaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "jāne sakhyāstava mayi manaḥ saṃbhṛtasnehamasmā- ditthaṃbhūtāṃ prathamavirahe tāmahaṃ tarkayāmi /"
            },
            {
              "tag": "l",
              "attributes": {},
              "text": "vācālaṃ māṃ na khalu subhagaṃmanyabhāvaḥ karoti pratyakṣaṃ te nikhilamacirād bhrātaruktaṃ mayā yad // VjivC_2.69 //"
            }
          ]
        },
        {
          "tag": "p",
          "attributes": {},
          "text": "yathā ca"
        },
        {
          "tag": "l",
          "attributes": {},
          "text": "dāho 'mbhaḥ prasṛtiṃpacaḥ iti // VjivC_2.70 //"
        },
        {
          "tag": "p",
          "attributes": {},
          "text": "yathā ca"
        },
        {
          "tag": "l",
          "attributes": {},
          "text": "pāyaṃ pāyaṃ kalācīkṛtakadalidalam // VjivC_2.71 //"
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "atra subhagaṃmanyabhāvaprabhṛtiṣu śabdeṣu mumādiparispandasundarāḥ saṃniveśacchāyāvidhāyinī vācakavakratāṃ pratyayāḥ puṣṇanti /\nevaṃ prasaṅgasamucitāṃ padamadhyavartipratyayavakratāṃ vicārya samanantarasaṃbhavinīṃ vṛttivakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "avyayībhāvamukhyānāṃ vṛttīnāṃ ramaṇīyatā /"
            },
            {
              "tag": "l",
              "attributes": {},
              "text": "yatrollasati sā jñeyā vṛttivaicitryavakratā // Vjiv_2.19 //"
            }
          ]
        },
        {
          "tag": "p",
          "attributes": {},
          "text": "sā vṛttivaicitryavakratā jñeyā boddhavyā /\nvṛttīnāṃ vaicitryaṃ vicitrabhāvaḥ sajātīyāpekṣayā saukumāryotkarṣastena vakratā vakrabhāvavicchittiḥ /\nkīdṛśī---ramaṇīyatā yatrollasati /\nrāmaṇīyakaṃ yasyāmudbhidyate /\nkasya---vṛttīnām /\nkāsām---avyayībhāvamukyānām /\navyayībhāvaḥ samāsaḥ mukhyaḥ pradhānabhūto yāsaṃ tāstathoktāstāsāṃ samāsataddhitasubdhātuvṛttīnāṃ vaiyākaraṇaprasiddhānām /\ntadayamatrārthaḥ---yatra svaparispandasaundaryametāsāṃ samucitabhittibhāgopanibandhādabhivyaktimāsādayati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "abhivyaktiṃ tāvad bahiralabhamānaḥ kathamapi sphurannantaḥ svatmanyadhikatarasaṃmūrchitataraḥ /"
            },
            {
              "tag": "l",
              "attributes": {},
              "text": "manojñāmudvṛttasmaraparimala spandasubhagā- maho datte śobhāmadhimadhu latānāṃ navarasaḥ // VjivC_2.72 //"
            }
          ]
        },
        {
          "tag": "p",
          "attributes": {},
          "text": "atra \"adhimadhu'-śabde vibhaktyarthavihitaḥ samāsaḥ samayābhidhāyyapi viṣayasaptamīpratītimutpādayan \"navarasa'-śabdasya śloṣacchāyācchuraṇavaicitryamunmīlayati /\netadvṛttivirahite vinyāsāntare vastupratītau satyāmapi na tādṛktadvidāhlādakāritvam /\nudvṛtta-parimalaspanda-subhaga-śabdanāmupacāravakratvaṃ parisphuradvibhāvyate /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ā svarlokāduraganagaraṃ nūtanālokalakṣmīṃ- vyātanvadbhiḥ kimiva sitatāṃ ceṣṭitaiste na nītam /"
            },
            {
              "tag": "l",
              "attributes": {},
              "text": "apyetāsāṃ dayitavirahe vidviṣatsundarīṇāṃ yairānītā nakhapadamayī maṇḍanā pāṇḍimānam // VjivC_2.73 //"
            }
          ]
        },
        {
          "tag": "p",
          "attributes": {},
          "text": "atra pāṇḍutva-pāṇḍutā-pāṇḍubhāva-śabdebhyaḥ pāṇḍima-śabdasya kimapi vṛttivaicitryavakratvaṃ vidyate /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kāntyonmīlati siṃhalīmukharucāṃ cūrṇābhiṣekollasa- llāvaṇyāmṛtavāhinirjharajuṣāmācāntibhiścandramāḥ /"
            },
            {
              "tag": "l",
              "attributes": {},
              "text": "yenāpānamahotsavavyatikareṣvekātapatrāyyate devasya tridaśādhipāvadhijagajjiṣṇormanojanmanaḥ // VjivC_2.74 //"
            }
          ]
        },
        {
          "tag": "p",
          "attributes": {},
          "text": "atra subdhātuvṛtteḥ samāsavṛtteśca kimapi vakratāvaicitryaṃ parisphurati /\nevaṃ vṛttivakratāṃ vicārya padapūrvārdhabhāvinīmucitāvasarāṃ bhāvavakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sādhyatāmapyanādṛtya siddhatvenābhidhīyate /"
            },
            {
              "tag": "l",
              "attributes": {},
              "text": "yatra bhāvo bhavedeṣā bhāvavaicitryavakratā // Vjiv_2.20 //"
            }
          ]
        },
        {
          "tag": "p",
          "attributes": {},
          "text": "eṣā varṇitasvarūpā bhāvavaicitryavakratā bhavatyasti /\nbhāvo dhātvartharūpastasyai vaicitryaṃ vicitrabhāvaḥ prakārāntarābhidhānavyatireki rāmaṇīyakaṃ tena vakratā vakratvavicchittiḥ /\nkīdṛśī---yatra yasyāṃ bhāvaḥ siddhatvena pariniṣpannatvenābhidhīyate bhaṇyate /\nkiṃ kṛtvā---sādhyatāmapyanādṛtya niṣpādyamānatāṃ prasiddhāmapyavadhīrya /\ntadidamatra tātparyam---yat sādhyatvenābhidhānādapariniṣpatteḥ prastutasyārthasya durbalaḥ paripoṣaḥ tasmāt siddhatvenābhidhānaṃ pariniṣpannatvātparyāptaṃ prakṛtārthaparipoṣamāvahati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śvāsāyāsamalīmasādhararucerdeḥ kandalītānavāt keyūrāyitamaṅgadaiḥ pariṇataṃ pāṇḍimni gaṇḍatviṣā /"
            },
            {
              "tag": "l",
              "attributes": {},
              "text": "asyāḥ kiṃ ca vilocanotpalayugenātyantamaśrustrutā tāraṃ tādṛgapāṅgayoraruṇitaṃ yenotpratāpaḥ smaraḥ // VjivC_2.75 //"
            }
          ]
        },
        {
          "tag": "p",
          "attributes": {},
          "text": "atra bhāvasya siddhatvenābhidhānamatīva camatkārakāri /\nevaṃ bhāvavakratāṃ vicārya prātipadikāntarvartinīṃ liṅgavakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhinnayorliṅgayoryasyāṃ sāmānādhikaraṇyataḥ /"
            },
            {
              "tag": "l",
              "attributes": {},
              "text": "kāpi śobhābhyudetyeṣā liṅgavaicitryavakratā // Vjiv_2.21 //"
            }
          ]
        },
        {
          "tag": "p",
          "attributes": {},
          "text": "eṣā kathitasvarūpā liṅgavaicitryavakratā stṣādivicitrabhāvavakratāvicchittiḥ /\nbhavatīti saṃbandhaḥ, kriyāntarābhāvāt kīdṛśī---yasyāṃ yatra bhinnayorvibhaktasvarūpayorliṅgayordvayoḥ sāmānādhikaraṇyatastulyāśrayatvādekadravyavṛttitvāt kāpyapūrvā śobhābhyudeti kāntirullasati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yasyāropaṇakarmaṇāpi bahavo vīravrataṃ tyājitāḥ kāryaṃ puṅkhitabāṇamīśvaradhanustaddorbhirebhirmayā /"
            },
            {
              "tag": "l",
              "attributes": {},
              "text": "strīratnaṃ tadagarbhasaṃbhavamito labhyaṃ ca līlāyitā tenaiṣā mama phullapaṅkajavanaṃ jātā dṛśāṃ viṃśatiḥ // VjivC_2.76 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nabhasvatā lāsitakalpavallī pravālabālavyajanena yasya /"
            },
            {
              "tag": "l",
              "attributes": {},
              "text": "uraḥ sthale 'kīryata dakṣiṇena sarvāspadaṃ saurabhamaṅgarāgaḥ // VjivC_2.77 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āyojya mālāmṛtubhiḥ prayatna- saṃpāditāṃmaṃsataṭe 'sya cakre /"
            },
            {
              "tag": "l",
              "attributes": {},
              "text": "karāravindaṃ makarandabindu- syandi śriyā vibhramakarṇapūraḥ // VjivC_2.78 //"
            }
          ]
        },
        {
          "tag": "p",
          "attributes": {},
          "text": "iyamaparā ca liṅgavaicitryavakratā---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sati liṅgāntare yatra strīliṅgaṃ ca prayujyate /"
            },
            {
              "tag": "l",
              "attributes": {},
              "text": "śobhāniṣpattaye yasmānnāmaiva strīti peśalam // Vjiv_2.22 //"
            }
          ]
        },
        {
          "tag": "p",
          "attributes": {},
          "text": "yatra yasyāṃ liṅgāntare satyanyasmin saṃbhavatyapi liṅge strīliṅgaṃ prayujyate nibadhyate /\nanekaliṅgatve 'pi padārthasya strīliṅgaviṣayaḥ prayogaḥ kriyate /\nkimartham---śobhāniṣpattaye kāntisampattaye /\nkasmāt kāraṇāt---yasmānnāmaiva strīti peśalam /\nstrītyabhidhānameva hṛdayahāri /\nvicchityantareṇa rasādiprayojana yogyatvāt /\nudāharaṇaṃ"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatheyaṃ grīṣmoṣmavyatikaravatī pāṇḍurabhidā mukhodbhinnamlānānilataralavallīkisalayā /"
            },
            {
              "tag": "l",
              "attributes": {},
              "text": "taṭī tāraṃ tāmyatyatiśaśiyaśāḥ ko 'pi jalada- stathā manye bhāvī bhuvanavalayākrāntisubhagā // VjivC_2.79 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "atra triliṅgatve satyapi \"taṭa'-śabdasya, saukumāryāt strīliṅgameva prayuktam /"
            },
            {
              "tag": "l",
              "attributes": {},
              "text": "tena vicchintyantareṇa bhāvī nāyakavyavahāraḥ kaścidāsūtrita ityatīva ramaṇīyatvādvakratāmāvahati //"
            }
          ]
        },
        {
          "tag": "p",
          "attributes": {},
          "text": "idamaparametasyāḥ prakārāntaraṃ lakṣayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "viśiṣṭaṃ yojyate liṅgamanyasmin saṃbhavatyapi /"
            },
            {
              "tag": "l",
              "attributes": {},
              "text": "yatra vichittaye sānyā vācyaucityānusārataḥ // Vjiv_2.23 //"
            }
          ]
        },
        {
          "tag": "p",
          "attributes": {},
          "text": "sā coktasvarūpā anyā aparā liṅgavakratā vidyate /\nyatra yasyāṃ viśiṣṭaṃ yojyate liṅgatrayāṇāmekatamaṃ kimapi kavivivakṣayā nibadhyate /\nkatham---anyasmin saṃbhavatyapi, liṅgāntare vidyamāne 'pi /\nkimartham---vicchittaye śobhāyai /\nkasmāt kāraṇāt---vācyaucityānusārataḥ /\nvācyasya varṇyamānasya vastuno yadaucityamucitabhāvastasyānusaraṇamanusārastasmāt /\npadārthaucityamanusṛtyetyarthaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tvaṃ rakṣasā bhīru yato 'panītā taṃ mārgametāḥ kṛpayā latā me /"
            },
            {
              "tag": "l",
              "attributes": {},
              "text": "adarśayan vaktumaśaknuvantyaḥ śākhābhirāvarjitapallavābhiḥ // VjivC_2.80 //"
            }
          ]
        },
        {
          "tag": "p",
          "attributes": {},
          "text": "atra sītayā saha rāmaḥ puṣpakenāvataraṃstasyāḥ svayameva tadvirahavaidhuryamāvedayati---tattvaṃ rāvaṇena tathāvidhatvarāparatantracetasā mārge yasminnapanītā tatra tadupamardavaśāttathāvidhasaṃsthānayuktatvaṃ latānāmunmukhatvaṃ mama tvanmārgānumānasya nimittatāmāpannamiti vastu vicchittyantareṇa rāmeṇa yojyate /\nyathā---he bhīru svābhāvikasaukumāryakātarāntaḥ karaṇe, rāvaṇena tathāvidhakrūrakarmakāriṇā yasminmārge tvamapanītā tametāḥ sākṣātkāraparidṛśyamānamūrtayo latāḥ kila mamādarśa yanniti /\ntanmārgapradarśanaṃ paramārthatastāsāṃ niścetanatayā na saṃbhāvyata iti pratīyamānavṛttirutprekṣālaṅkāraḥ kaverabhimataḥ /\nyathā---tava bhīrutvaṃ rāvaṇasya krauryaṃ mamāpi tvatparitrāṇaprayatnaparatāṃ paryālocya strīsvabhāvādārdrahṛdayatvena samucitasvaviṣayapakṣapātamāhātmyādetāḥ kṛpayaiva mama mārgapradarśanamakurvanniti /\nkena karaṇabhūtena---śākhābhirāvarjitapallavābhiḥ /\nyasmādvāgindriyavarjitatvādvaktumaśaknuvantyaḥ /\nyatkila ye kecidajalpanto mārgapradarśanaṃ prakurvanti te tadunmukhībhūtahastapallavairbāhubhirityetadatīva yuktiyuktam /\ntathā cātraiva vākyāntaramapi vidyate"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mṛgyaśca darbhāṅkuranirvyapekṣā- stavāgatijñaṃ samabodhayanmām /"
            },
            {
              "tag": "l",
              "attributes": {},
              "text": "vyāpārayantyo dikhi dakṣiṇasyā- mutpakṣmarājīni vilocanāni // VjivC_2.81 //"
            }
          ]
        },
        {
          "tag": "p",
          "attributes": {},
          "text": "hariṇyaśca māṃ samabodhayan /\nkīdṛśam---tavāgatijñam, latāpradarśitamārgamajānantam /\ntatastāḥ mamyagabodhayanniti, yatastāstadapekṣayā kiñcitprabuddhā iti /\ntāśca kīdṛśyaḥ---tathāvidhavaiśasasaṃdarśanavaśād duḥkhitatvena parityaktatṛṇagrāsāḥ /\nkiṃ kurvāṇāḥ---tasyāṃ diśi nayanāni samarpayantyaḥ /\nkīdṛśāni---ūrdhvokṛtapakṣmapaṅktīni /\ntadevaṃ tathāvidhasthānakayuktatvena dakṣiṇāṃ diśamantarikṣeṇa nīteti saṃjñayā nivedayantyaḥ /\natra vṛkṣamṛgādiṣu liṅgāntareṣu saṃbhavatsvapi strīliṅgameva padārthaucityānusāreṇa cetanacamatkārakāritayā kaverabhipretam /\ntasmāt kāmapi vakratāmāvahati /\nevaṃ prātipadikalakṣaṇasya subantasaṃbhavinaḥ padapūrvārdhasya yathāsaṃbhavaṃ vakrabhāvaṃ vicāryedānīmubhayorapi suptiṅantayordhātusvarūpaḥ pūrvabhāgo yaḥ saṃbhavati tasya vakratāṃ vicārayati /\ntasya ca kriyāvaicitryanibandhanageva vakratvaṃ vidyate /\ntasmāt kriyāvaicitryasyaiva kīdṛśāḥ kiyantaśca prakārāḥ saṃbhavantīti tatsvarūpanirūpaṇārthamāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kartturatyantaraṅgatvaṃ kartrantaravicitratā /"
            },
            {
              "tag": "l",
              "attributes": {},
              "text": "svaviśeṣaṇavaicitryamupacāramanojñatā // Vjiv_2.24 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karmādisaṃvṛtiḥ pañca prastutaucityacāravaḥ /"
            },
            {
              "tag": "l",
              "attributes": {},
              "text": "kriyāvaicitryavakratvaprakārāsta ime smṛtāḥ // Vjiv_2.25 //"
            }
          ]
        },
        {
          "tag": "p",
          "attributes": {},
          "text": "kriyāvaicitryavakratvaprikārā dhātvarthavicitrabhāvavakratāprabhedāsta ime smṛtā varṇyamānasvarūpāḥ kīrtitāḥ /\nkiyantaḥ pañca pañcasaṃkhyāviśiṣṭāḥ /\nkīdṛśāḥ---prastutaucityacāravaḥ /\nprastutaṃ varṇyamānaṃ vastu tasya yadaucityamucitabhāvastena cāravo ramaṇīyāḥ /\ntatra prathamastāvat prakāro yat---karturatyantaraṅgatvaṃ nāma /\nkartuḥ svatantratayā mukhyabhūtasya kārakasya kriyāṃ prati nirvartayituryadatyantaraṅgatvam atyantamāntaratamyam /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cūḍāratnaniṣaṇṇadurvahajagadbhāronnamatkandharo dhattāmuddhuratāmasau bhagavataḥ śeṣasya mūrdhā param /"
            },
            {
              "tag": "l",
              "attributes": {},
              "text": "svairaṃ saṃspṛśatīṣadapyavanatiṃ yasmin luṭhantyakramaṃ śūnye nūnamiyanti nāma bhuvanānyuddāmakampottaram // VjivC_2.82 //"
            }
          ]
        },
        {
          "tag": "p",
          "attributes": {},
          "text": "atroddhuratā dhāraṇalakṣaṇakriyā kartuḥ phaṇīśvaramastakasya prastutaucityamāhātmyādantarbhāvaṃ yathā bhajate tathā nānyā kāciditi kriyāvaicitryavakratāmāvahati /\nyathā vā"
        },
        {
          "tag": "l",
          "attributes": {},
          "text": "kiṃ śobhitāhamanayeti pinākapāṇeḥ pṛṣṭasya pātu paricumbanamuttara vaḥ // VjivC_2.83 //"
        },
        {
          "tag": "p",
          "attributes": {},
          "text": "atra cumbanavyatirekeṇa bhagavatā tathāvidhalokottaragaurī śobhātiśayābhidhānaṃ na kenacit kriyāntareṇa kartuṃ pāryata iti kriyāvaicitryanibandhanaṃ vakrabhāvamāvahati /\nyathā ca"
        },
        {
          "tag": "l",
          "attributes": {},
          "text": "ruddassa taiaṇaaṇaṃ pavvaiparicumbiaṃ jaai // VjivC_2.84 //"
        },
        {
          "tag": "p",
          "attributes": {},
          "text": "rudrasya tṛtīyanayanaṃ pārvatīparicumbitaṃ jayati //"
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "l",
          "attributes": {},
          "text": "yathā vā siḍhiliacāo jaai maaraddhao // VjivC_2.85 //"
        },
        {
          "tag": "p",
          "attributes": {},
          "text": "śithilīkṛtacāpo jayati makaradhvajaḥ //"
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "etayorvaicitryaṃ pūrvameva vyākhyātam /\nayamaparaḥ kriyāvaicitryavakratāyāḥ prakāraḥ---kartrantaravicitratā /\nanyaḥ kartā kartrantaraṃ tasmādvicitratā vaicitryam /\nprastutatvāt sajātīyatvācca kartureva /\netadeva ca tasya vaicitryaṃ yad kriyāmeva kartrantarāpekṣayā vicitrasvarūpāṃ saṃpādayati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "naikatra śaktiviratiḥ kvacidasti sarve bhāvāḥ svabhāvapariniṣṭhitatāratamyāḥ /"
            },
            {
              "tag": "l",
              "attributes": {},
              "text": "ākalpamaurvadahanena nipīyamāna- mambhodhimekaculakena papāvagastyaḥ // VjivC_2.86 //"
            }
          ]
        },
        {
          "tag": "p",
          "attributes": {},
          "text": "atraikaculakenāmbhodhipānaṃ satatādhyavasāyābhāyāsakāṣṭhādhirūḍhiprauḍhatvādvāḍavāgneḥ kimapi kriyāvaicitryamudvahat vakratāmunmīlayati /\nyathā vā"
        },
        {
          "tag": "l",
          "attributes": {},
          "text": "prapannārticchido nakhāḥ // VjivC_2.87 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "sa dahatu duritaṃ śāmbhavo vaḥ śarāgniḥ // VjivC_2.88 //"
        },
        {
          "tag": "p",
          "attributes": {},
          "text": "etayorvaicitryaṃ pūrvameva pradarśitam /\nayamanyaḥ kriyāvaicitryavakrātāyāḥ prabhedaḥ---svaviśeṣaṇavaicitryam /\nmukhyatayā prastutatvāt kriyāyāḥ svasyātmano yad viśeṣaṇaṃ bhedakaṃ tena vaicitryaṃ vicitrabhāvaḥ /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ityudgate śaśini peśalakāntidūtī- saṃlāpasaṃvalitalocanamānasābhiḥ /"
            },
            {
              "tag": "l",
              "attributes": {},
              "text": "agrāhi maṇḍanavidhirviparītabhūṣā- vinyāsahāsitasakhījanamaṅganābhiḥ // VjivC_2.89 //"
            }
          ]
        },
        {
          "tag": "p",
          "attributes": {},
          "text": "atra maṇḍanavidhigrahaṇalakṣaṇāyāḥ kriyāyā viparītabhūṣāvinyāsahāsitasakhījanamiti viśeṣaṇena kimapi saukumāryamunmīlitam /\nyasmāttathāvidhādaroparacitaṃ prasādhanaṃ yasya vyañjakatvenopāttaṃ mukhyatayā varṇyamānavṛttervallabhānurāgasya so 'pyanena sutarāṃ samuttejitaḥ /\nyathā vā"
        },
        {
          "tag": "l",
          "attributes": {},
          "text": "mayyāsaktaścakitahariṇīhārinetratribhāgaḥ // VjivC_2.90 //"
        },
        {
          "tag": "p",
          "attributes": {},
          "text": "asya vaicitryaṃ pūrvamevoditam /\netacca kriyāviśeṣaṇaṃ dvayorapi kriyākārakayorvakratvamullāsayati /\nyasmādvicitrakriyākāritvameva kārakavaicitryam /\nidamaparaṃ kriyāvaicitryavakratāyāḥ prakārāntaram---upacāramanojñatā /\nupacāraḥ sādṛśyādisamanvayaṃ samāśritya dharmāntarādhyāropastena manojñatā vakratvam /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tarantīvāṅgāni skhaladamalalāvaṇyajaladhau prathimnaḥ prāgalbhyaṃ stanajaghanamunmudrayati ca /"
            },
            {
              "tag": "l",
              "attributes": {},
              "text": "dṛśorlolārambhāḥ sphuṭamapavadante saralatāmaho sāraṅgākṣyāstaruṇimani gāḍhaḥ paricayaḥ // VjivC_2.91 //"
            }
          ]
        },
        {
          "tag": "p",
          "attributes": {},
          "text": "atra skhaladamalalāvaṇyajaladhau samullasadvimalasaundaryasaṃbhārasindhau parisphuraparispandatayā plavamānatvena lakṣyamāṇāni pāraprāptimāsādayituṃ vyavasyantīveti cetanapadārthasaṃbhavisādṛśyopacārāttāruṇyataralataruṇīgātrāṇāṃ taraṇamutprekṣitam /\nutprekṣāyāścopacāra eva bhūyasā jīvitatvena parisphuratītyutprekṣāvasara eva vicārayiṣyate /\nprathimnaḥ prāgalbhyaṃ stanajaghanamunmudrayati ca (iti)-atra stanajaghanaṃ kartṛ prathimnaḥ prāgalbhyaṃ mahattvasya prauḍhimunmudrayatyunmīlayati /\nyathā kaściccetanaḥ kimapi rakṣaṇīyaṃ vastu mudrayitvā kamapi samayamavasthāpya samucitopayogāvasare svayamunmudrayatyuddhāṭayati, tadevaṃ tatkāritvasāmyāt stanajaghanasyonmudraṇamuparitam /\ntadidamuktaṃ bhavati yad tadeva śaiśavadaśāyāṃ śaktyātmanā vimīlitasvarūpamanavasthitamāsīt, tasya prathimnaḥ prāgalbhyasya prathamataratāruṇyāvatārāvasarasamucitaṃ prathanaprasaraṃ samarpayati /\ndṛśorlolārambhāḥ sphuṭamapavadante saralatām (iti)---atra śaiśavapratiṣṭhitāṃ spaṣṭatāṃ prakaṭamevāpasārya dṛśorvilāsollāsāḥ kamapi navayauvanasamucitaṃ vibhramamadhiropayanti /\nyathā keciccetanāḥ kutracidviṣaye kamapi vyavahāraṃ samāsāditaprasaramapasārya kimapi svābhiprāyābhimataṃ parispandāntaraṃ pratiṣṭhāpayantīti tatkāritvasādṛśyāllīlāvatīlocanavilāsollāsānāṃ saralatvāpavadanamupacaritam /\ntadevaṃvidhenopacāreṇaitāstistro 'pi vakratāprakārāḥ pratipadaṃ saṃbhavantītyavasarāntare vicāryante /\nidamaparaṃ kriyāvaicitryavakratāyāḥ prakārāntaram--karmādisaṃvṛtiḥ /\nkarmaprabhṛtīnāṃ kārakāṇāṃ saṃvṛtiḥ saṃvaraṇam, prastutaucityānusāreṇa sātiśayapratītaye samācchādyābhidhā /\nsā ca kriyāvaicitryakāritvāt prakāratvenābhidhīyate /\nkāraṇe kāryopacārād yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "netrāntare madhuramarpayatīva kiñcit karṇāntike kathayatīva kimapyapūrvam /"
            },
            {
              "tag": "l",
              "attributes": {},
              "text": "antaḥ samullikhati kiñcidivāsitākṣyā rāgālase manasi ramyapadārthalakṣmīḥ // VjivC_2.92 //"
            }
          ]
        },
        {
          "tag": "p",
          "attributes": {},
          "text": "atra tadanubhavaikagocaratvādanākhyeyatvena kimapi sātiśayaṃ pratipadaṃ karma saṃpādayantyaḥ kriyāḥ svātmani kamapi vakrabhāvamudbhāvayanti /\nupacāramanojñatāpyatra vidyate /\nyasmādarpaṇakathanollekhanānyupacāranibandhanānyeva cetanapadārthadharmatvāt /\nyathā ca---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nṛttārambhādviratarabhasastiṣṭha tāvanmuhūrtaṃ yāvanmaulau ślathamacalatāṃ bhūṣaṇaṃ te nayāmi /"
            },
            {
              "tag": "l",
              "attributes": {},
              "text": "ityākhyāya praṇayamadhuraṃ kāntayā yojyamāne cūḍācandre jayati sukhinaḥ ko 'pi śarvasya garvaḥ // VjivC_2.93 //"
            }
          ]
        },
        {
          "tag": "p",
          "attributes": {},
          "text": "atra \"ko 'pi' ityanena sarvanāmapadena tadanubhavaikagocaratvādavyapadeśyatvena sātiśayaḥ śarvasya garva iti kartṛsaṃvṛtiḥ /\njayati sarvotkarṣeṇa vartate iti kriyāvaicitryanibandhanam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ityayaṃ padapūrvārdhavakrabhāvo vyavasthitaḥ /"
            },
            {
              "tag": "l",
              "attributes": {},
              "text": "diṅmātramevametasya śiṣṭaṃ lakṣye nirūpyate // VjivC_2.94 //"
            }
          ]
        },
        {
          "tag": "p",
          "attributes": {},
          "text": "iti saṃgrahaślokaḥ /\ntadevaṃ suptiṅantayordvayorapi padapūrvārdhasya prātipadikasya dhātośca yathāyukti vakratāṃ vicāryedānīṃ tayoreva yathāsvamaparārdhasya pratyayalakṣaṇasya vakratāṃ vicārayati /\ntatra kriyāvaicitryavakrātāyāḥ samanantarasaṃbhavinaḥ kramasamanvitatvāt kālasya vakratvaṃ paryālocyate, kriyāparicchedakatvāttasya /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aucityāntaratamyena samayo ramaṇīyatām /"
            },
            {
              "tag": "l",
              "attributes": {},
              "text": "yāti yatra bhavatyeṣā kālavaicitryavakratā // Vjiv_2.26 //"
            }
          ]
        },
        {
          "tag": "p",
          "attributes": {},
          "text": "eṣā prakrāntasvarūpā bhavatyasti kālavaicitryavakratā /\nkālo vaiyākaraṇādiprasiddho vartamānādirlaṭprabhṛtipratyayavācyo yaḥ padārthānāmudayatirodhānavidhāyī, tasya vaicitryaṃ vicitrabhāvastathāvidhatvenopanibandhastena vakratā vakratvavicchittiḥ /\nkīdṛśī---yatra yasyāṃ samayaḥkālākhyo ramaṇīyatāṃ yāti rāmaṇīyakaṃ gacchati /\nkena hetunā--aucityāntaratamyena /\nprastutatvātprastāvādhikṛtasya vastuno yadaucityamucitabhāvastasyāntaratamyenāntaraṅgatvena, tadatiśayotpādakatvenetyarthaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "samavisamaṇivvisesā samantao mandamandasaṃcārā /"
            },
            {
              "tag": "l",
              "attributes": {},
              "text": "airā hohinti pahā maṇorahāṇaṃ pi dullaṅghā // VjivC_2.95 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "samaviṣamanirviśeṣāḥ samantato mandamandasañcārāḥ /"
            },
            {
              "tag": "l",
              "attributes": {},
              "text": "acirādbhaviṣyanti panthāno manorathānāmapi durlaṅghyāḥ //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "atra vallabhāvirahavaidhuryakātarāntaḥ karaṇena bhāvinaḥ samayasya saṃbhāvanānumānamahātmyamutprekṣya uddīpanavibhāvatvavibhavavilasitaṃ tatparispandasaundaryasandarśanāsahiṣṇunā kimapi bhayavisaṃṣṭhulatvamanubhūya śaṅkākulatvena kenacidetadabhidhīyate---yadacirād bhaviṣyanti panthāno manorathānāmapyalaṅaghanīyā iti bhaviṣyatkālābhidhāyī pratyayaḥ kāmapi parārdhavakratāṃ vikāsayati /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yāvatkiñcidapūrvamārdramanasāmāvedayanto navāḥ saubhāgyātiśayasya kāmapi daśāṃ gantuṃ vyavasyantyamī /"
            },
            {
              "tag": "l",
              "attributes": {},
              "text": "bhāvāstāvadananyajasya vidhuraḥ ko 'pyudyamo jṛmbhate paryāpte madhuvibhrame tu kimayaṃ karteti kampāmahe // VjivC_2.96 //"
            }
          ]
        },
        {
          "tag": "p",
          "attributes": {},
          "text": "atra vyavasyanti jṛmbhate kartā kampāmahe ceti pratyayāḥ pratyekaṃ pratiniyatakālābhidhāyinaḥ kāmapi padaparārdhavakratāṃ prakhyāpayanti /\ntathā ca--prathamatarāvatīrṇamadhusamayasaukumāryasamullasitasundarapadāthrasārthasamunmeṣasamuddīpitasahajavibhavavilasitatvena makaraketormanāṅmātramādhavasāmarthya samullasitātulaśakteḥ sarasahṛdayavidhuratāvidhāyī ko 'pi saṃrambhaḥ samujjṛmbhate /\ntasmādanenānumānena punaḥ paraṃ paripoṣamadhirohati /\nkusumākaravibhavavibhrame māninīmānadalanadurlalitasamuditasahajasaukumāryasaṃpatsaṃjanitasamucitajigīṣāvasaraḥ kimasau vidhāsyatīti vikalpayantastatkusumaśaranikaranipātakātarāntaḥ karaṇāḥ kimapi kampāmahe cakitacetasaḥ saṃpadyāmaha iti priyatamāvirahavidhuracetasaḥ sarasahṛdayasya kasyacidetadabhidhānam /\nevaṃ kālavakratāṃ vicārya kramasamucitāvasarāṃ kārakavakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra kārakasāmānyaṃ prādhānyena nibadhyate /"
            },
            {
              "tag": "l",
              "attributes": {},
              "text": "tattvādhyāropaṇānmukhyaguṇabhāvābhidhānataḥ // Vjiv_2.27 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "paripoṣayituṃ kāñcid bhaṅgībhaṇitiramyatām /"
            },
            {
              "tag": "l",
              "attributes": {},
              "text": "kārakāṇāṃ viparyāsaḥ soktā kārakavakratā // Vjiv_2.28 //"
            }
          ]
        },
        {
          "tag": "p",
          "attributes": {},
          "text": "soktā kārakavakratā sā kārakavakratvavicchittirabhihitā /\nkīdṛśī---yatra yasyāṃ kārakāṇāṃ viparyāsaḥ sādhanānāṃ viparivartanam, gauṇamukhyayoritaretaratvāpattiḥ /\nkatham---yat kārakasāmānyaṃ mukhyāpekṣayā karaṇādi tat prādhānyena nibadhyate mukhyabhāvena prayujyate /\nkayā yuktyā tattvādhyāropaṇāt /\ntaditi mukhyaparāmarśaḥ, tasya bhāvastattvaṃ tadadhyāropaṇāt mukhyaguṇabhāvābhidhānataḥ /\nmukhyasya yo guṇabhāvastadabhidhānādamukhyatvenopanibandhādityarthaḥ /\nkimartham---paripoṣayituṃ kāñcid bhaṅgībhaṇitiramyatām /\nkāñcidapūrvāṃ vicchityuktiramaṇīyatāmullāsayitum /\ntadevamacetanasyāpi cetanasabhavisvātantryasamarpaṇādamukhyasya karaṇādervā kartṛtvādhyāropaṇādyatra kārakaviparyāsaścamatkārakārī saṃpadyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yāñcāṃ dainyaparigrahapraṇayinīṃ nekṣvākavaḥ śikṣitāḥ sevāsaṃvalitaḥ kadā raghukule maulau nibaddho 'ñjaliḥ /"
            },
            {
              "tag": "l",
              "attributes": {},
              "text": "sarvaṃ tadvihitaṃ tathāpyudadhinā naivoparodhaḥ kṛtaḥ pāṇiḥ saṃprati me haṭhāt kimaparaṃ spraṣṭuṃ dhanurdhāvati // VjivC_2.97 //"
            }
          ]
        },
        {
          "tag": "p",
          "attributes": {},
          "text": "atra pāṇinā dhanurgrahītumicchāmīti vaktavye pāṇeḥ karaṇabhūtasya kartṛtvādhyāropaḥ kāmapi kārakavakratāṃ pratipadyate /\nyathā vā"
        },
        {
          "tag": "l",
          "attributes": {},
          "text": "stanadvandvam ityādau // VjivC_2.98 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "niṣparyāyaniveśapeśalarasairanyonyanirbhartsibhir hastāgrairyugapannapatya daśabhirvāmairdhṛtaṃ kārmukam /"
            },
            {
              "tag": "l",
              "attributes": {},
              "text": "savyānāṃ punaraprathīyasi vidhāvasmin guṇāropaṇe matsevāviduṣāmahaṃprathamikā kāpyambare vartate // VjivC_2.99 //"
            }
          ]
        },
        {
          "tag": "p",
          "attributes": {},
          "text": "atra pūrvaṃvadeva kartṛtvādhyāropanibandhanaṃ kārakavakratvam /\nyathā vā"
        },
        {
          "tag": "l",
          "attributes": {},
          "text": "baddhasparddha iti // VjivC_2.100 //"
        },
        {
          "tag": "p",
          "attributes": {},
          "text": "evaṃ kārakavakratāṃ vicārya kramasamanvitāṃ saṃkhyāvakratāṃ vicārayati, tatparicchedakatvāt saṃkhyāyāḥ---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kurvanti kāvyavaicitryavivakṣāparatantritāḥ /"
            },
            {
              "tag": "l",
              "attributes": {},
              "text": "yatra saṃkhyāviparyāsaṃ tāṃ saṃkhyāvakratāṃ viduḥ // Vjiv_2.29 //"
            }
          ]
        },
        {
          "tag": "p",
          "attributes": {},
          "text": "yatra yasyāṃ kavayaḥ kāvyavaicitryavivakṣāparatantritāḥ svakarmavicitrabhāvābhidhitsāparavaśāḥ saṃkhyāviparyāsaṃ vacanaviparivartanaṃ kurvanti vidadhate tāṃ saṃkhyāvakratāṃ viduḥ tadvacanavakratvaṃ jānanti tadvidaḥ /\ntadayamatrārthaḥ---yadekavacane dvivacane prayoktavye vaicitryārthaṃ vacanāntaraṃ yatra prayujyate, bhinnavacanayorvā yatra sāmānādhikaraṇyaṃ vidhīyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kapole patrālī karatalanirodhena mṛditā nipīto niśvāsairayamamṛtahṛdyo 'dhararasaḥ /"
            },
            {
              "tag": "l",
              "attributes": {},
              "text": "muhuḥ kaṇṭhe lagnastaralayati bāṣpaḥ stanataṭīṃ priyo manyurjātastava niranurodhe na tu vayam // VjivC_2.101 //"
            }
          ]
        },
        {
          "tag": "p",
          "attributes": {},
          "text": "atra \"na tvaham' iti vaktavye, \"na tu vayam' ityanantaraṅgatvapratipādanārthaṃ tāṭasthyapratītaye bahuvacanaṃ prayuktam /\nyathā vā"
        },
        {
          "tag": "l",
          "attributes": {},
          "text": "vayaṃ tattvānveṣānmadhukara hatāstvaṃ khalu kṛtī // VjivC_2.102 //"
        },
        {
          "tag": "p",
          "attributes": {},
          "text": "atrāpi pūrvavadeva tāṭasthyapratītiḥ /\nyathā vā"
        },
        {
          "tag": "l",
          "attributes": {},
          "text": "phullendīvarakānanāni nayane pāṇī sarojākarāḥ // VjivC_2.103 //"
        },
        {
          "tag": "p",
          "attributes": {},
          "text": "atra dvivacanabahuvacanayoḥ sāmānādhikaraṇyalakṣaṇaḥ saṃkhyāviparyāsaḥ sahṛdayahṛdayahāritāmāvahati /\nyathā vā"
        },
        {
          "tag": "l",
          "attributes": {},
          "text": "śāstrāṇi cakṣurnavam iti // VjivC_2.104 //"
        },
        {
          "tag": "p",
          "attributes": {},
          "text": "atra pūrvavadevaikavacanabahuvacanayoḥ sāmānādhikaraṇyaṃ vaicitryavidhāyi /\nevaṃ saṃkhyāvakratāṃ vicārya tadviṣayatvāt puruṣāṇāṃ kramasamarpitāvasarāṃ puruṣavakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratyaktā parabhāvaśca viparyāsena yojyate /"
            },
            {
              "tag": "l",
              "attributes": {},
              "text": "yatra vicchittaye saiṣā jñeyā puruṣavakratā // Vjiv_2.30 //"
            }
          ]
        },
        {
          "tag": "p",
          "attributes": {},
          "text": "yatra yasyāṃ pratyaktā nijātmabhāvaḥ parabhāvaśca anyatvamubhyamapyetadviparyāsena yojyate viparivartanena nibadhyate /\nkimartham---vicchittaye vaicitryāya /\nsaiṣā varṇitasvarūpā jñeyā jñātavyā puruṣavakratā puruṣavakratvavicchittiḥ /\ntadayamatrārthaḥ---yadanyasminnuttame madhyame vā puruṣe prayoktavye vaicitryāyānyaḥ kadācit prathamaḥ prayujyate /\ntasmācca puruṣaikayogakṣematvādasmādādeḥ prātipadikamātrasya ca viparyāsaḥ paryavasyati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kauśāmbīṃ paribhūya naḥ kṛpaṇakairvidveṣibhiḥ svīkṛtāṃ jānāmyeva tathā pramādaparatāṃ patyurnayadveṣiṇaḥ /"
            },
            {
              "tag": "l",
              "attributes": {},
              "text": "strīṇāṃ ca priyaviprayogavidhuraṃ cetaḥ sadaivātra me vaktuṃ notsahate manaḥ paramato jānātu devī svayam // VjivC_2.105 //"
            }
          ]
        },
        {
          "tag": "p",
          "attributes": {},
          "text": "atra \"jānātu devī svayam' iti yuṣmadi madhyamapuruṣe prayoktavye prātipadikamātraprayogeṇa vaktustadaśakyānuṣṭhānatāṃ manyamānasyaudāsīnyapratītiḥ /\ntasyāśca prabhutvāt svātantryeṇa hitāhitavicārapūrvakaṃ svayameva kartavyārthapratipattiḥ kamapi vākyavakrabhāvamāvahati /\nyasmādetadevāsya vākyasya jīvitatvena parisphurati /\nevaṃ puruṣavakratāṃ vicārya puruṣāśrayatvādātmanepadaparasmaipadayorucitāvasarāṃ vakratāṃ vicārayati /\ndhātūnāṃ lakṣaṇānusāreṇa niyatapadāśrayaḥ prayogaḥ pūrvācāryāṇām \"upagraha'-śabdābhidheyatayā prasiddhaḥ /\ntasmāttadabhidhānenaiva vyavaharati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "padayorubhayorekamaucityād viniyujyate /"
            },
            {
              "tag": "l",
              "attributes": {},
              "text": "śobhāyai yatra jalpanti tāmupagrahavakratām // Vjiv_2.31 //"
            }
          ]
        },
        {
          "tag": "p",
          "attributes": {},
          "text": "tāmuktasvarūpāmupagrahavakratāmupagrahavakratvavicchittiṃ jalpanti kavayaḥ kathayanti /\nkīdṛśī---yatra yasyāṃ padayorubhayormadhyādevakamātmanepadaṃ parasmaipadaṃ vā viniyujyate vinibadhyate niyamena /\nkasmātkāraṇāt---aucityāt /\nvarṇyamānasya vastuno yadaucityamucitabhāvastasmāt, taṃ samāśrityetyarthaḥ /\nkimartham---śobhāyai vicchittaye /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasyāpareṣvapi mṛgeṣu śarānmumukṣoḥ karṇāntametya bibhide nibiḍo 'pi muṣṭiḥ /"
            },
            {
              "tag": "l",
              "attributes": {},
              "text": "trāsātimātracaṭulaiḥ smarayatsu netraiḥ prauḍhapriyānayanavibhramaceṣṭitāni // VjivC_2.106 //"
            }
          ]
        },
        {
          "tag": "p",
          "attributes": {},
          "text": "atra rājñaḥ sulalitavilāsavatīlocanavilāseṣu smaraṇagocaramavataratsu tatparāyattacittavṛtterāṅgikaprayatnaparispandavinivartamāno muṣṭirbibhide bhidyate sma /\nsvayameveti karmakartṛnibandhanamātmane padamatīva camatkārakāriṇīṃ kāmapi vākyavakratāmāvahati /\nevamupagrahavakratāṃ vicārya tadanusaṃbhavinīṃ pratyayāntaravakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vihitaḥ pratyayādanyaḥ pratyayaḥ kamanīyatām /"
            },
            {
              "tag": "l",
              "attributes": {},
              "text": "yatra kāmapi puṣṇāti sānyā pratyayavakratā // Vjiv_2.32 //"
            }
          ]
        },
        {
          "tag": "p",
          "attributes": {},
          "text": "sānyā pratyayavakratā sā samāmnātarūpādanyāparā kācit pratyayavakratvavicchittiḥ /\nastīti saṃbandhaḥ /\nyatra yasyāṃ pratyayaḥ kāmapyapūrvāṃ kamanīyatāṃ ramyatāṃ puṣṇāti puṣyati /\nkīdṛśaḥ---pratyayāt tiṅādervihitaḥ padatvena vinirmito 'nyaḥ kaściditi /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "līnaṃ vastuni yena sūkṣmasubhagaṃ tattvaṃ girā kṛṣyate nirmātuṃ prabhavenmanoharamidaṃ vācaiva yo vā bahiḥ /"
            },
            {
              "tag": "l",
              "attributes": {},
              "text": "vande dvāvapi tāvahaṃ kavivarau vandetarāṃ taṃ punar- yo vijñātapariśramo 'yamanayorbhārāvatārakṣamaḥ // VjivC_2.107 //"
            }
          ]
        },
        {
          "tag": "p",
          "attributes": {},
          "text": "\"vandetarām' ityatra kāpi pratyayavakratā kaveścetasi parisphurati /\ntataeva \"punaḥ'-śabdaḥ pūrvasmādviśeṣābhidhāyitvena prayuktaḥ /\nevaṃ nāmākhyātasvarūpayoḥ padayoḥ pratyekaṃ prakṛtyādyavayavavibhāgadvāreṇa yathāsaṃbhavaṃ vakrabhāvaṃ vicāryedānīmupasarganipātayoravyutpannatvādasaṃbhavadvibhaktikatvācca nirastāvayavatve satyavibhaktayoḥ sākalyena vakratāṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rasādidyotanaṃ yasyāmupasarganipātayoḥ /"
            },
            {
              "tag": "l",
              "attributes": {},
              "text": "vākyaikajīvitatvena sāparā padavakratā // Vjiv_2.33 //"
            }
          ]
        },
        {
          "tag": "p",
          "attributes": {},
          "text": "sāparā padavakratā---sā samarpitasvarūpāparā pūrvoktavyatiriktā padavakatvavicchittiḥ /\nastīti saṃbandhaḥ /\nkīdṛśī---yasyāṃ vakratāyāmupasarganipātayorvaiyākaraṇaprasiddhābhidhānayoḥ rasādidyotanaṃ śṛṅgāraprabhṛtiprakāśanam /\nkatham---vākyaikajīvitatvena /\nvākyasya ślokāderekajīvitaṃ vākyaikajīvitaṃ tasya bhāvastattvaṃ tena /\ntadidamuktaṃ bhavati---yadvākyasyaikasphuritabhāvena parisphurati yo rasādistatprakāśanenetyarthaḥ /\nyathā"
        },
        {
          "tag": "l",
          "attributes": {},
          "text": "vaidehī tu kathaṃ bhaviṣyati hahā hā devi dhīrā bhava // VjivC_2.108 //"
        },
        {
          "tag": "p",
          "attributes": {},
          "text": "atra raghupatestatkālajvalitoddīpanavibhāvasaṃpatsamullāsitaḥ saṃbhramo niścitajanitajānakīvipattisaṃbhāvanastatparitrāṇakaraṇotsāhakāraṇatāṃ pratipadyamānastedekāgratollikhitasākṣātkārastadākāratayā vismṛtaviprakarṣaḥ pratyagrarasaparispandasundaro nipātaparaṃparāpratipādyamānavṛttirvākyaikajīvitatvena pratibhāsamānaḥ kāmapi vākyavakratāṃ samunmīlayati /\ntu-śabdasya ca vakrabhāvaḥ pūrvameva vyākhyātaḥ /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ayamekapade tayā viyogaḥ priyayā copanataḥ suduḥsaho me /"
            },
            {
              "tag": "l",
              "attributes": {},
              "text": "navavāridharodayādahobhir- bhavitavyaṃ ca nirātapatvaramyaiḥ // VjivC_2.109 //"
            }
          ]
        },
        {
          "tag": "p",
          "attributes": {},
          "text": "atra dvayoḥ parasparaṃ suduḥsahatvoddīpanasāmarthyasametayoḥ priyāvirahavarṣākālayostulyakālatvapratipādanaparaṃ \"ca'-śabdadvitayaṃ samasamayasamullasitavahnidāhadakṣadakṣiṇavātavyajanasamānatāṃ samarthayat kāmapi vākyavakratāṃ samuddīpayati /\n\"su' -\"duḥ'-śabdābhyāṃ ca priyāvirahasyāśakyapratīkāratā pratīyate /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "muhuraṅgulisaṃvṛtādharoṣṭhaṃ pratiṣedhākṣaraviklavābhirāmam /"
            },
            {
              "tag": "l",
              "attributes": {},
              "text": "mukhamaṃsavivarti pakṣmalākṣyāḥ kathamapyunnamitaṃ na cumbitaṃ tu // VjivC_2.110 //"
            }
          ]
        },
        {
          "tag": "p",
          "attributes": {},
          "text": "atra nāyakasya prathamābhilāṣavivaśavṛtteranubhavasmṛtisamullikhitatatkālasamucitatadvadanendusaundaryasya pūrvamaparicumbana skhalitasamuddīpitapaścāttāpadaśāveśa dyotanaparaḥ \"tu'-śabdaḥ kāmapi vākyavakratāmuttejayati /\netaduttaratra pratyayavakratvamevaṃvidhapratyayāntaravakrabhāvāntarbhūtatvāt pṛthaktvena noktamiti svayamevotprekṣaṇīyam /\nyathā"
        },
        {
          "tag": "l",
          "attributes": {},
          "text": "yena śyāmaṃ vapuratitarāṃ kāntimāpatsyate te barheṇeva sphuritarucinā gopaveṣasya viṣaṇoḥ // VjivC_2.111 //"
        },
        {
          "tag": "p",
          "attributes": {},
          "text": "atra \"atitarām' ityatīva camatkārakāri /\nevamanyeṣāmapi sajātīyalakṣaṇadvāreṇa lakṣaṇaniṣpattiḥ svayamanusartavyā /\ntadevamiyamanekākārā vakratvavicchittiścaturvidhapadaviṣayā vāvayaikadeśajīvitatvenāpi parisphurantī sakalavākyavaicitryanibandhanatāmupayāti /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vakratāyāḥ prakārāṇāmeko 'pi kavikarmaṇaḥ /"
            },
            {
              "tag": "l",
              "attributes": {},
              "text": "tadvidāhlādakāritvahetutāṃ pratipadyate // VjivC_2.112 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /\nyadyevamekasyāpi vakratāprakārasya yadevaṃvidho mahimā, tadete bahavaḥ saṃpatitāḥ santaḥ kiṃ saṃpādayantītyāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "parasparasya śobhāyai bahavaḥ patitāḥ kvacit /"
            },
            {
              "tag": "l",
              "attributes": {},
              "text": "prakārā janayantyetāṃ citracchāyāmanoharām // Vjiv_2.34 //"
            }
          ]
        },
        {
          "tag": "p",
          "attributes": {},
          "text": "kvacidekasmin padamātre vākye vā vakratāprakārā vakratvaprabhedā bahavaḥ prabhūtāḥ patitāḥ kavipratibhāmāhātmyasamullasitāḥ /\nkimartham---parasparasya śobhāyai, anyonyasya vicchittaye /\netāmeva citracchāyāmanoharāmanekākārakāntiramaṇīyāṃ vakratāṃ janayantyutpādayanti /\nyathā"
        },
        {
          "tag": "l",
          "attributes": {},
          "text": "tarantīva iti // VjivC_2.113 //"
        },
        {
          "tag": "p",
          "attributes": {},
          "text": "atra kriyāpadānāṃ trayāṇāmapi pratyekaṃ triprakāraṃ vaicitryaṃ parisphurati---kriyāvaicitryaṃ kārakavaicitryaṃ kālavaicitryaṃ ca /\nprathimastana-jaghana-taruṇimnāṃ trayāṇāmapi vṛttivaicitryam /\nlāvaṇyajaladhi-pragalbhya-saralatā-paricaya-śabdānāmupacāravaicitryam /\ntadevamete bahavo vakratāprakārā ekasmin pade vākye vā saṃpatitāścitracchāyāmanoharāmetāmeva cetanacamatkārakāriṇīṃ vākyavakratāmāvahanti /\nevaṃ nāmākhyāto pasarganipātalakṣaṇasya caturvidhasyāpi padasya yathāsaṃbhavaṃ vakratāprakārān vicāryedānīṃ prakaraṇamupasaṃhṛtyānyadavatārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vāgvallyāḥ padapallavāspadatayā yā vakratodbhāsinī vicchittiḥ sarasatvasaṃpaducitā kāpyujjvalā jṛmbhate /"
            },
            {
              "tag": "l",
              "attributes": {},
              "text": "tāmālocya vidagdhaṣaṭpadagaṇairvākyaprasūnāśrayaṃ sphārāmodamanoharaṃ madhu navotkaṇṭhākulaṃ pīyatām // Vjiv_2.35 //"
            }
          ]
        },
        {
          "tag": "p",
          "attributes": {},
          "text": "vāgeva vallī vāṇīlatā tasyāḥ kāpyalaukikī vicchittirjṛsbhate śobhā samallasati /\nkatham---padapallavāspadatayā /\npadānyeva pallavāni suptiṅantānyeva patrāṇi tadāspadatayā tadāśrayatvena /\nkīdṛśī vicchittiḥ---sarasatvasaṃpaducitā, rasavattvātiśayopapannā /\nkiṃviśiṣṭā ca---vakratayā vakrabhāvenodbhāsate bhrājate yā sā tathoktā /\nkīdṛśī---ujjvalā, chāyātiśayaramaṇīyā /\ntāmevaṃvidhāmālocya vicārya vidagdhaṣaṭpadagaṇairvibudhaṣaṭcaraṇacakrairmadhu pīyatāṃ makaranda āsvādyatām /\nkīdṛśam---vākyaprasūnāśrayam /\nvākyānyeva padasamudāyarūpāṇi prasūnāni puṣpāṇyāśrayaḥ sthānaṃ yasya tattathoktam /\nanyacca kīdṛśam---sphārāmodamanoharam /\nsphāraḥ sphīto yo 'sāvāmodastaddharmaviśeṣastena manoharaṃ hṛdayahāri /\nkathamāsvādyatām--navotkaṇṭhākulaṃ nūtanotkalikāvyagram /\nmadhukarasamūhāḥ khalu vallyāḥ prathamollasitapallavollekhamālocya pratitacetasaḥsamanantarodbhinnavastu sukumārakusumamakarandapānamahotsavamanubhavanti /\ntadvadeva sahṛdayāḥ padāspadaṃ kāmapi vakratāvicchittimālocya navotkalikākalitacetaso vākyāśrayaṃ kimapi vakratājīvitasarvasvaṃ vicārayantviti tātparyārthaḥ /\natraikatra sarasatvaṃ svasamayasaṃbhavi rasārdratvam, anyatra śṛṅgārādivyañjakatvam /\nvakrataikatra bālendusundarasaṃsthānayuktatvam, itaratra rūḍhyādivaicitryam /\nvicchittirekatra suvibhaktapatratvam, anyatra kavikauśalakamanīyatā /\nujjvalatvamekatra parṇacchāyātiśaya yuktatvam aparatra saṃniveśasaundaryasamudayaḥ /\nāmodaḥ puṣpeṣusaurabham, vākyeṣu tadvidāhlādakāritā /\nmadhu kusumeṣu makarandaḥ, vākyeṣu sakalakāvyakāraṇakalāpa saṃpatsamudaya iti /\niti śrīrājānakakuntakaviracite vakroktijīvite kāvyālaṅkāre dvitīya unmeṣaḥ /"
        },
        {
          "tag": "p",
          "attributes": {},
          "text": "===================================================================="
        },
        {
          "tag": "p",
          "attributes": {},
          "text": "vakroktijīvitam tṛtīyonmeṣaḥ evaṃ pūrvasmin prakaraṇe vākyāvayavānāṃ padānāṃ yathāsaṃbhava vakrabhāvaṃ vicārayan vācakavakratāvicchittiprakāraṇāṃ dikpradarśanaṃ vihitavān /\nidānīṃ vākyavakratāvaicitryamāsūtrayirtu vācyasya varṇanīyatayā prastāvādhikṛtasya vastuno vakrātāsvarūpaṃ nirūpayati, padārthāvabodhapūrvakatvād vākyārthāvasiteḥ---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "udārasvaparispandasundaratvena varṇanam /"
            },
            {
              "tag": "l",
              "attributes": {},
              "text": "vastuno vakraśabdaikagocaratvena vakratā // Vjiv_3.1 //"
            }
          ]
        },
        {
          "tag": "p",
          "attributes": {},
          "text": "vastuno varṇanīyatayā prastāvitasya padārthasya, yadevaṃvidhatvena varṇanaṃ sā tasya vakratā vakratvavicchittiḥ /\nkiṃvidhatvenetyāha---udārasvaparispandasundaratvena /\nudāraḥ sotkarṣaḥ sarvātiśāyī yaḥ svaparispandaḥ svabhāvamahimā tasya sundaratvaṃ saukumāryātiśayastena, atyantaramaṇīyasvābhāvikadharmayuktatvena /\nvarṇanaṃ pratipādanam /\nkatham---vakraśabdaikagocaratvena /\nvakro yo 'sau nānāvidhavakratāviśiṣṭaḥ śabdaḥ kaścideva vācakaviśeṣo vivakṣitārthasamarpaṇa samarthastasyaivaikasya kevalasya gocaratvena pratipādyatayā viṣayatvena /\nvācyatveneti noktam, vyaṅgyatvenāpi pratipādanasaṃbhavāt /\ntadidamuktaṃ bhavati---yadevaṃvidhe bhāvasvabhāvasausumāryavarṇanaprastāve bhūyasāṃ na vācyālaṅkārāṇāmupamādīnāmupayogayogyatā saṃbhavati, svabhāvasaukumāryātiśayamlānatāprasaṅgāt /\nnanu ca saiṣā sahṛdayāhlādakāriṇī svabhāvoktiralaṅkāratayā samāmnāt, tasmāt kiṃ taddaṣaṇadurvyasanaprayāsena ? yatasteṣāṃ sāmānyavastudharmamātramalaṅkāryam, sātiśayasvabhāvasaundaryaparipoṣaṇamalaṅkāraḥ pratibhāsate /\ntena svabhāvokteralaṅkāratvameva yuktiyuktamiti ye manyante tān prati samādhīyate---tadetannāticaturastram /\nyasmādagatikagatinyāyena kāvyakaraṇaṃ na yathākathañcidanuṣṭheyatāmarhati, tadvidāhlādakārikāvyalakṣaṇaprastāvāt /\nkiñca---anutkṛṣṭadharmayuktasya varṇanīyasyālaṅkaraṇamapyasamucitabhittibhāgollikhitālekhyavanna śobhātiśayakāritāmāvahati /\nyasmādatyantaramaṇīyasvābhāvikadharmayuktaṃvarṇanīyavastu parigrahaṇīyam /\ntathāvidhasya tasya yathāyogamaucityānusāreṇa rūpakādyalaṅkārayojanayā bhavitavyam /\netāvāṃstu viśeṣo yat svābhāvikasaukumāryaprādhānyena vivakṣitasya na bhūyasā rūpakādyalaṅkāraupakārāya kalpate, vastusvabhāvasaukumāryasya rasādiparipoṣaṇasya vā samācchādanaprasaṅgāt /\ntathā caitasmin viṣaye sarvākāramalaṅkāryaṃ vilāsavatīva snānasamaya-virahavrataparigraha-suratāvasānādau nātyantamalaṅkaraṇasahatāṃ pratipadyate, svābhāvikasaukumāryasyaiva rasikahṛdayāhlādakāritvāt /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tāṃ prāṅmukhīṃ tatra niveśya tanvīṃ kṣaṇaṃ vyalambanta puro niṣaṇṇāḥ /"
            },
            {
              "tag": "l",
              "attributes": {},
              "text": "bhūtārthaśobhāhriyamāṇanetrāḥ prasādhane saṃnihite 'pi nāryaḥ // VjivC_3.1 //"
            }
          ]
        },
        {
          "tag": "p",
          "attributes": {},
          "text": "atra tathāvidhasvabhāvikasaukumāryamanoharaḥ śobhātiśayaḥ kaveḥ pratipādayitumabhipretaḥ /\nasyā alaṅkaraṇakalāpakalanaṃ sahajacchāyātirodhānaśaṅkāspadatvena saṃbhāvitam /\nyasmāt svābhāvikasaukumāryaprādhānyena varṇyamānasyodārasvaparispandamahimnaḥ sahajacchāyātirodhānavidhāyi pratītyantarāpekṣamalaṅkaraṇakalpanaṃ nopakāritāṃ pratipadyate /\nviśeṣatastu---rasaparipoṣapeśalāyāḥ pratītervibhāvānubhāvavyabhicāryaucityavyatirekeṇa prakārāntareṇa pratipattiḥ prastutaśobhāparihārakāritāmāvahati /\ntathā ca prathamatarataruṇītāruṇyāvatāraprabhṛtayaḥ padārthāḥ sukumāravasantādisamayasamunmeṣaparipoṣaparisamāptiprabhṛtayaśca svapratipādakavākyavakratāvyatirekeṇa bhūyasā na kasyacidalaṅkaraṇāntarasya kavibhiralaṅkaraṇīyatāmupanīyamānāḥ paridṛśyante /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "smitaṃ kiñcinmugdhaṃ taralamadhuro dṛṣṭivibhavaḥ parispando vācāmabhinavavilāsoktisarasaḥ /"
            },
            {
              "tag": "l",
              "attributes": {},
              "text": "gatānāmārambhaḥ kisalayitalīlāparimalaḥ spṛśantyāstāruṇyaṃ kimiva hi na ramyaṃ mṛgadṛśaḥ // VjivC_3.2 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "avyutpannamanobhavā madhurimasparśollasanmānasā bhinnāntaḥ karaṇaṃ dṛśau mukulayantyāghrātabhūtodbhramāḥ /"
            },
            {
              "tag": "l",
              "attributes": {},
              "text": "rāgecchāṃ na samāpayanti manasaḥ khedaṃ vinaivālasā vṛttāntaṃ na vidanti yānti ca vaśaṃ kanyā manojanmanaḥ // VjivC_3.3 //"
            }
          ]
        },
        {
          "tag": "p",
          "attributes": {},
          "text": "yathā ca"
        },
        {
          "tag": "l",
          "attributes": {},
          "text": "dormūlāvadhi iti // VjivC_3.4 //"
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "garbhagranthiṣu vīrudhāṃ sumanaso madhye 'ṅkuraṃ pallavā vāñchāmātraparigrahaḥ pikavadhūkaṇṭhodare pañcamaḥ /"
            },
            {
              "tag": "l",
              "attributes": {},
              "text": "kiṃ ca trīṇi jaganti jiṣṇu divasairdvitrairmanojanmano devasyāpi cirojjhitaṃ yadi bhavedabhyāsavaśyaṃ dhanuḥ // VjivC_3.5 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "haṃsānāṃ ninadeṣu iti // VjivC_3.6 //"
        },
        {
          "tag": "p",
          "attributes": {},
          "text": "yathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sajjehi surahimāso ṇa dāva appei juaijaṇalakkhasahe /"
            },
            {
              "tag": "l",
              "attributes": {},
              "text": "ahiṇaasahaāramuhe ṇavapallavapattale aṇaṅgassa sare // VjivC_3.7 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sajjayati surabhimāso na tāvadarpayati yuvatijanalakṣyasahān /"
            },
            {
              "tag": "l",
              "attributes": {},
              "text": "abhīnavasahakāramukhān navapallavapatralānanaṅgasya śarān //"
            }
          ]
        },
        {
          "tag": "p",
          "attributes": {},
          "text": "iti chāyā //"
        },
        {
          "tag": "p",
          "attributes": {},
          "text": "evaṃvidhaviṣaye svābhāvikasaukumāryaprādhānyena varṇyamānasya vastunastadācchādanabhayādeva na bhūyasā tatkavibhiralaṅkaraṇamupanibadhyate /\nyadi vā kadācidupanibadhyate tattadeva svābhāvikaṃ saukumāryaṃ sutarāṃ samunmīlayitum, na punaralaṅkāravaicitryopapattaye /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhautāñjane ca nayane sphaṭikācchakāntir- gaṇḍasthalī vigatakṛtrimarāgamoṣṭham /"
            },
            {
              "tag": "l",
              "attributes": {},
              "text": "aṅgāni dantiśiśudantavinirmalāni kiṃ yanna sundaramabhuttaruṇījanasya // VjivC_3.8 //"
            }
          ]
        },
        {
          "tag": "p",
          "attributes": {},
          "text": "atra \"dantiśiśudantavinirmalāni\" ityupamayā svābhāvikameva saundaryamunmīlitam /\nyathā vā"
        },
        {
          "tag": "l",
          "attributes": {},
          "text": "akaṭhoravāraṇavadhūdantāṅkuraspardhinaḥiti // VjivC_3.9 //"
        },
        {
          "tag": "p",
          "attributes": {},
          "text": "etadevātīva yuktayuktam /\nyasmānmahākavīnāṃ prastutaucityānurodhena kadācit svābhāvikameva saundaryamaikarājyena vijṛmbhayitumabhipretaṃ bhavati, kadācid vividhāracanāvaicitryuktamiti /\natra pūrvasmin pakṣe, rūpakāderalaṅkāraṇakalāpasya nātyādṛtatvam /\naparasmin punaḥ sa evasutarāṃ samujjṛmbhate /\ntasmādanena nyāyena sarvātiśāyinaḥ svābhāvikasaundaryalakṣaṇasya padārthaparispandasyālaṅkāryatvameva yuktiyuktatāmālambate, na punaralaṅkāraṇatvam /\nsātiśayatvaśūnyadharmayuktasya vastuno vibhūṣitasyāpi piśācāderiva tadvidāhlādakāritvavirahādanupādeyatvamevetyalamatiprasaṅgena /\nyadi vā prastutaucityamāhātmyānmukyatayā bhāvasvabhāvaḥ sātiśayatvena varṇyamānaḥ svamahimnā bhūṣaṇāntarāsahiṣṇuḥ svayameva śobhātiśayaśālitvādalaṅkāryo 'pyalaṅkaraṇamityabhidhīyate tadayamāsmākīnaeva pakṣaḥ /\ntadatiriktavṛtteralaṅkārāntarasya tiraskāratātparyeṇābhidhānānnātra vayaṃ vivadāmahe /\nevameṣaiva varṇyamānasya vastuno vakratetyutānyā kācidastītyāha--"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aparā sahajāhāryakavikauśalaśālinī /"
            },
            {
              "tag": "l",
              "attributes": {},
              "text": "nirmitirnūtanollekhalokātikrāntagocarā // Vjiv_3.2 //"
            }
          ]
        },
        {
          "tag": "p",
          "attributes": {},
          "text": "aparā dvitīyā varṇyamānavṛtteḥ padārthasya nirmitiḥ sṛṣṭiḥ /\nvakrateti saṃbandhaḥ /\nkīdṛśī---sahajāhāryakavikauśalaśālinī /\nsahajaṃ svābhāvikamāhāryaṃ śikṣābhāyāsasamullāsitaṃ ca śaktivyutpattiparipākaprauḍhaṃ yat kavikauśalaṃ nirmātṛnaipuṇaṃ tena śālate ślāghyate yā sā tathoktā /\nanyacca kīdṛśī---nūtanollekhalokātikrāntagocarā /\nnūtanastatprathamo yo 'sāvullikhyata ityullekhastatkālamullikhyamānātiśayaḥ, tena lokātikrāntaḥ prasiddhavyāpārātītaḥ ko 'pi sarvātiśāyī gocaro viṣayo yasyāḥ sā tathokteti vigrahaḥ /\nnirmitistena rūpeṇa vihitirityarthaḥ /\ntadidamatra tātparyam--- yanna varṇyamānasvarūpāḥ padārthāḥ kavibhirabhūtāḥ santaḥ kriyante, kevalaṃ sattāmātreṇaiva parisphuratāṃ teṣāṃ tathāvidhaḥ ko 'pyatiśayaḥ purādhīyate, yena kāmapi sahṛdayahṛdayahāriṇīṃ ramaṇīyatāmadhiropyante /\ntadidamuktam"
        },
        {
          "tag": "l",
          "attributes": {},
          "text": "līnaṃ vastuni // VjivC_3.10 //"
        },
        {
          "tag": "p",
          "attributes": {},
          "text": "ityādi /\ntadevaṃ sattāmātreṇaiva parisphurataḥ padārthasya ko 'pyalaukikaḥ śobhātiśayavidhāyī vicchittiviśeṣo 'bhidhīyate, yena nūtanacchāyāmano hāriṇā vāstavasthititirodhānapravaṇena nijāvabhāsodbhāsitasvarūpeṇa tatkālollikhita iva varṇanīyapadārthaparispandamahimā pratibhāsate, yena vidhātṛvyapadeśapātratāṃ pratipadyante kavayaḥ /\ntadidamuktam"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "apāre kāvyasaṃsāre kavireva prajāpatiḥ /"
            },
            {
              "tag": "l",
              "attributes": {},
              "text": "yathāsmai rocate viśvaṃ tathedaṃ parivartate // VjivC_3.11 //"
            }
          ]
        },
        {
          "tag": "p",
          "attributes": {},
          "text": "saiṣā sahajāryabhedabhinnā varṇanīyasya vastuno dviprakārā vakratā /\ntadevamāhāryā yeyaṃ sā prastutavicchittividhāpyalaṅkāravyatirekeṇa nānyā kācidupapadyate /\ntasmād bahuvidhatatprakāraprabhedadvāreṇātyantavitatavyavahārāḥ paridṛśyante /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asyāḥ sargavidhau prajapatirabhūccandro nu kāntadyutiḥ śṛṅgāraikarasaḥ svayaṃ nu madano māso nu puṣpākaraḥ /"
            },
            {
              "tag": "l",
              "attributes": {},
              "text": "vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ // VjivC_3.12 //"
            }
          ]
        },
        {
          "tag": "p",
          "attributes": {},
          "text": "atra kāntāyāḥ kimapi kāntimattvamasamavilāsasaṃpadāṃ padaṃ ca rasavattvamasāmānyasauṣṭhavaṃ ca saukumāryaṃ pratipādayituṃ pratyekaṃ tatparispandaprādhānyasamucitasaṃbhāvanānumānamāhātmyāt pṛthak pṛthagapūrvameva nirmāṇamutprekṣitam /\ntathā ca kāraṇatritayasyāpyetasya sarveṣāṃ viśeṣaṇānāṃ svayam iti saṃbadhyamānametadeva sutarāṃ samuddīpayati /\nyaḥ kila svayameva kāntadyutistasya saujanyasamucitādarocakitvāt kāntikatkāryakaraṇakauśalamevopapannam /\nyaśca svayameva śṛṅgāraikarasastasya rasikatvāde rasavadvastuvidhānavaidagdhyamaucityaṃ bhajate /\nyaśca svayameva puṣpākarastasyābhijātyādeva tathāvidhaḥ sukumāra eva sargaḥ samucitaḥ /\ntathā cottarārdhe vyatirekamukhena trayasyāpyetasya kāntimattvāderviśeṣaṇairanyathānupapattirupapāditā /\nyasmād vedābhyāsajaḍatvāt kāntimadvastuvidhānānabhijñatvam, viṣayavyāvṛttakautukatvād rasavatpadārthe vihitavaimukhyam, purāṇatvāt saukumāryasarasabhāvaviracanavairasyaṃ prajāpateḥ pratīyate /\ntadevamutprekṣālakṣaṇo 'yamalaṅkāraḥ kavinā varṇanīyasya vastunaḥ kamapyalaukikollekhavilakṣaṇamatiśayamādhātuma nibaddhaḥ /\nsa ca svabhāvasaundaryamahimnā svayameva tatsahāyasaṃpadā mahārghamahanīyatāmīhamānaḥ sandehasaṃsargamaṅgīkarotīti tenopabṛṃhitaḥ /\ntasmāllokottaranirmātṛnirmitatvaṃ nāma nūtanaḥ ko 'pyatiśayaḥ padārthasya varṇayamānavṛtternāyikāsvarūpasaundaryalakṣaṇasyātra nirmitaḥ kavinā, yena tadeva tatprathamamutpāditamiva pratibhāti /\nyatrāpyutpādyaṃ vastu prabandhārthavadapūrvatayā vākyārthastatkālamullikhyate kavibhiḥ, tasmin svasattāsamanvayena svayameva parisphuratāṃ padārthānāṃ tathāvidhaparasparānvayalakṣaṇasaṃbandhopanibandhanaṃ nāma navīnamatiśayamātrameva nirmitiviṣayatāṃ nīyate, na punaḥ svarūpam /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kastvaṃ bho divi māliko 'hamiha kiṃ puṣpārthamabhyāgataḥ kiṃ tenāstu mahān krayo yadi mahaccitraṃ tadākarṇyatām /"
            },
            {
              "tag": "l",
              "attributes": {},
              "text": "saṃgrāmeṣvalabhābhidhānanṛpatau divyāṅganābhaiḥ strajaḥ projjhantībhiravidyamānakusumaṃ yasmātkṛtaṃ nandanam // VjivC_3.13 //"
            }
          ]
        },
        {
          "tag": "p",
          "attributes": {},
          "text": "tadevaṃvidhe viṣaye varṇanīyavastuviśiṣṭātiśayavidhāyī vibhūṣaṇavinyāso vidheyatāṃ pratipadyate /\ntathā ca---prakṛtamidamudāharaṇamalaṅkaraṇakalpanaṃ vinā samyaṅ na kathañcidapi vākyārthasaṅgati bhajate /\nyasmāt pratyakṣādipramāṇopapattiniścayābhāvāt svābhāvikaṃ vastu dharmitayā vyavasthāpanaṃna sahate, tasmādvidagdhakavipratibhollikhitālaṅkaraṇagocaratvenaiva sahṛdayahṛdayāhlādamādadhāti /\ntathā ca, duḥsahasamarasamayasamucitaśauryātiśayaślāghayā prastutanaranāthaviṣaye vallabhalābharabhasollasitasurasundarīsamūhasamarpyamāṇamandārādikusumadāmasahastrasaṃbhāvanānumānanandanodyānapādapaprasūnasamṛddhipradhvaṃsabhāvasiddhiḥ sutprekṣitā /\nyasmādutprekṣāviṣayaṃ vastu kavayastadiveti tadeveti vā dvividhamupanabadhnantītyeta (tta)llakṣaṇāvasara eva vicārayiṣyāmaḥ /\ntadevamiyamutprekṣā pūrvārdhavihitāprastutapraśaṃsopanibandhabandhurā prakṛtapārthivapratāpātiśayaparipoṣapravaṇatayā sutarāṃ samudbhāsamānā tadvidāvarjanaṃ janayatīti sātiśayatvam /"
        },
        {
          "tag": "l",
          "attributes": {},
          "text": "utprekṣātiśayānvitā // VjivC_3.14 //"
        },
        {
          "tag": "p",
          "attributes": {},
          "text": "ityetasyāḥ, svalakṣaṇānupraveśa ityatiśayokteśca"
        },
        {
          "tag": "l",
          "attributes": {},
          "text": "kālaṅkāro 'nayā vinā // VjivC_3.15 //"
        },
        {
          "tag": "p",
          "attributes": {},
          "text": "iti sakalālaṅkaraṇānugrāhakatvam /\ntasmāt pṛthagatiśayoktireveyaṃ mukhyatayetyucyamāne 'pi na kiñcidatiricyate /\nkavipratibhotprekṣitatvena cātyantamasaṃbhāvyamapyupanibadhyamānamanayaiva yuktyā samañjasatāṃ gāhate, na tapunaḥ svatantryeṇa /\nyadvā kāraṇato lokātikrāntagocaratvena vacasaḥ saiveyamityastu, tathāpi prastutātiśayavidhānavyatirekeṇa na kiñcidapūrvamatrāsti /\ntadevamabhidhānasya pūrvamabhidheyasya ceha vakratāmabhidhāyedānīṃ vākyasya vakratvamabhidhātumupakramate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mārgasthavakraśabdārthaguṇālaṅkārasaṃpadaḥ /"
            },
            {
              "tag": "l",
              "attributes": {},
              "text": "anyadvākyasya vakratvaṃ tathābhihitijīvitam // Vjiv_3.3 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "manojñaphalakollekhavarṇacchāyāśriyaḥ pṛthak /"
            },
            {
              "tag": "l",
              "attributes": {},
              "text": "citrasyeva manohāri kartuḥ kimapi kauśalam // Vjiv_3.4 //"
            }
          ]
        },
        {
          "tag": "p",
          "attributes": {},
          "text": "anyadvākyasya vakratvam---vākyasya parasparānvitavṛtteḥ padasamudāyasyānyadapūrvaṃ vyatiriktameva vakratvaṃ vakrabhāvaḥ /\nbhavatīti saṃbandhaḥ, kriyāntarābhāvāt /\nkutaḥ---mārgasthavakraśabdārthaguṇālaṅkārasaṃpadaḥ /\nmārgāḥ sukumārādayastatrasthāḥ kecideva vakrāḥ prasiddhavyavahāravyatirekiṇo ye śabdārthaguṇālaṅkārāsteṣāṃ saṃpat kāpyupaśobhā tasyāḥ pṛthagbhūtaṃ kimapi vakratvāntarameva /\nkīdṛśam---tathābhihitajīvitam /\ntathā tena prakāreṇa kenāpyavyapadeśyena yābihitiḥ kāpyapūrvaivābhidhā saiva jīvitaṃ sarvasvaṃ yasya tattathoktam /\nkisvarūpamityāha---kartuḥ kimapi kauśalam /\nkarturvidhātuḥ kimapyalaukikaṃ yatkauśalaṃ naipuṇaṃ tadeva vākyasya vakratvamityarthaḥ /\nkathañcid citrasyeva, ālekhyasya yathā, manohāri hṛdayarañjakaṃ prakṛtopakaraṇavyatireki kartureva kauśalaṃ kimapi pṛthagbhūtaṃ vyatiriktam /\nkuta ityāha---manojñaphalakollekhavarṇacchāyāśriyaḥ /\nmanojñāḥ kāścideva hṛdayahāriṇyo yāḥ phalakollekhavarṇacchāyāstāsāṃ śrīrupasobhā tasyāḥ /\npṛthagrūpaṃ kimapi tattvāntaramevetyarthaḥ /\nphalakamālekhyādhārabhūtā bhittiḥ, ullekhaścitrasūtrapramāṇopapannaṃ rekhāvinyasanamātram, varṇā rañjakadravyaviśeṣāḥ, chāyā kāntiḥ /\ntadidamatra tātparyam---yathā citrasya kimapi phalakādyupakaraṇakalāpavyatireki sakalaprakṛtapadārthajīvitāyamānaṃ citrakarakauśalaṃ pṛthakatvena mukhyatayodbhāsate, tathaiva vākyasya mārgādiprakṛtapadārthasārthavyatireki kavikauśalalakṣaṇaṃ kimapi sahṛdayahṛdayasaṃvedyaṃ sakalaprastutapadārthasphuritabhūtaṃ vakratvamujjṛmbate /\ntathā ca, bhāvasvabhāvasaukumāryavarṇane śṛṅgārādirasasvarūpasamunmīlane vā vividhavibhūṣaṇavinyāsavicchittiviracane ca yaḥ paraḥ paripoṣātiśayastadvidāhlādakāritāyāḥ kāraṇam /\npadavākyaikadeśavṛttirvā yaḥ kaścidvakratāprakārastasya kavikauśalameva nibandhanatayā vyavatiṣṭhate /\nyasmādākalpānāmeva tāvanmātrasvarūpaniyataniṣṭhatayā vyavasthitānāṃ rasasvabhāvālaṅkaraṇavakratāprakārāṇāṃ navanavollekhavilakṣaṇaṃ cetanacamatkārakāri kimapi svarūpāntarametasmādeva samujjṛmbhate /\nyenedamabhidhīyate---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āsaṃsāraṃ kaipuṅgavehiṃ paḍidiahagahiasāro vi /"
            },
            {
              "tag": "l",
              "attributes": {},
              "text": "ajjavi abhinnamuddo vva jaai vāāṃ paripphando // VjivC_3.16 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āsaṃsāraṃ kavipuṅgavaiḥ pratidivasagṛhītasāro 'pi /"
            },
            {
              "tag": "l",
              "attributes": {},
              "text": "adyāpyabhinnamudra iva jayati vācāṃ parispandaḥ //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "atra sargārambhāt prabhṛti kavipradhānaiḥ prātisvikapratibhāparispandamāhātmyāt pratidivasagṛhītasarvasvo 'pyadyāpi navanavapratibhāsānantyavijṛmbhaṇādanuddhāṭitaprāya iva yo vākyaparispandaḥ sa jayati sarvotkarṣeṇa vartate ityevamasmin susaṅgate 'pi vākyārthe kavikauśalasya vilasitaṃ kimapyalaukikameva parisphurati /\nyasmāt svābhimānadhvaniprādhānyena tenaitadabhihitam yathā---āsaṃsāraṃ kavipuṅgavaiḥ pratidivasaṃ gṛhītasāro 'pyadyāpyabhinnamudra ivāyam /\nevamaparijñātatattvatayā na kenacita kimapyetasmād gṛhītamiti matpratibhoddhāṭitaparamārthasyedānīmeva mudrābandhodbhedo bhaviṣyatīti lokottarasvaparispandasāphalyāpattervākyaparispando jayatītisaṃbandhaḥ /\nyadyapi rasasvabhāvālaṅkārāṇāṃ sarveṣāṃ kavikauśalameva jīvitam, tathāpyalaṅkārasya viśeṣatastadanugrahaṃ vinā varṇanāviṣayavastuno bhūṣaṇābhidhāyitvenābhimatasya svarūpamātreṇa parisphurato yathārthatvena nibadhyamānasya tadvidāhlādanidhānānupapattermanāṅmātramapi na vaicitryamutprekṣāmahe, pracurapravāhapatitetarapadārthasāmānyena pratibhāsanāt /\nyathā"
        },
        {
          "tag": "l",
          "attributes": {},
          "text": "dūrvākāṇḍamiva śyāmā tanvī śyāmālatā yathā // VjivC_3.17 //"
        },
        {
          "tag": "p",
          "attributes": {},
          "text": "iti ca nūtanollekhamanohāriṇaḥ puretasya lokottaravinyasanavicchittiviśeṣitaśobhātiśayasya kimapi tadvidāhlādakāritvamudbhidyate /\nyathā"
        },
        {
          "tag": "l",
          "attributes": {},
          "text": "asyāḥ sargavidhau // VjivC_3.18 //"
        },
        {
          "tag": "p",
          "attributes": {},
          "text": "iti /\nyathā"
        },
        {
          "tag": "l",
          "attributes": {},
          "text": "kiṃ tāruṇyataroḥ // VjivC_3.19 //"
        },
        {
          "tag": "p",
          "attributes": {},
          "text": "iti /\ntadevaṃ pṛthagbhāvenāpi bhavato 'sya kavikauśalāyattavṛttitvalakṣaṇavākyavakratāntarbhāva eva yuktiyuktatāmavagāhate /\ntadidamuktam"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vākyasya vakrabhāvo 'nyo bhidyate yaḥ sahastradhā /"
            },
            {
              "tag": "l",
              "attributes": {},
              "text": "yatrālaṅkāravargo 'sau sarvo 'pyantarbhaviṣyati // VjivC_3.20 //"
            }
          ]
        },
        {
          "tag": "p",
          "attributes": {},
          "text": "svabhāvodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "teṣāṃ gopavadhūvilāsasuhṛdāṃ rādhārahaḥ sākṣiṇāṃ kṣemaṃ bhadra kalindaśailatanayātīre latāveśmānām /"
            },
            {
              "tag": "l",
              "attributes": {},
              "text": "vicchinne smaratalpakalpanamṛducchedopayoge 'dhunā te jāne jaraṭhībhavanti vigalannīlatviṣaḥ pallavāḥ // VjivC_3.21 //"
            }
          ]
        },
        {
          "tag": "p",
          "attributes": {},
          "text": "atra yadyapi sahṛdayasaṃvedyaṃ vastusaṃbhavi svabhāvamātrameva varṇitam, tathāpyanuttānatayā vyavasthitasyāsya viralavidagdhahṛdayaikagocaraṃ kimapi nūtanollekhamanohāri padārthāntarlonavṛtti sūkṣmasubhagaṃ tādṛk svarūpamunmīlitaṃ yena vākyavakratātmanaḥ kavikauśalasya kācideva kāṣṭhādhirūḍhirupapadyate /\nyasmāttadvyatiriktavṛttirarthātiśayo na kaścillabhyate /\nrasodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "loko yādṛśamāha sāhasadhanaṃ taṃ kṣatriyāputrakaṃ syātsatyena sa tādṛgeva na bhavedvārtā visaṃvādinī /"
            },
            {
              "tag": "l",
              "attributes": {},
              "text": "ekāṃ kāmapi kālavipruṣamamī śauryoṣmakaṇḍūvyaya- vyagrāḥ syuściravismṛtāmaracamūḍimbāhavā bāhavaḥ // VjivC_3.22 //"
            }
          ]
        },
        {
          "tag": "p",
          "attributes": {},
          "text": "atrotsāhābhidhānaḥ sthāyibhāvaḥ samucitālambanavibhāvalakṣaṇaviṣayasaundaryātiśayaślāghāśraddhālutayā vijigīṣorvaidagdhyabhaṅgībhaṇitavaicitryeṇa parāṃ paripoṣapadavīmadhiropitaḥ san rasatāṃ nīyamānaḥ kimapi vākyavakrabhāvasvabhāvaṃ kavikauśalamāvedayati /\nanyeṣāṃ pūrvaprakaraṇodāharaṇānāṃ pratyekantathābhihitijīvitalakṣaṇaṃ vākyavakratvaṃ svayameva sahṛdayairvicāraṇīyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vakratāyāḥ prakārāṇāmaucityaguṇaśālinām /"
            },
            {
              "tag": "l",
              "attributes": {},
              "text": "etaduttejanāyālaṃ svaspandamahatāmapi // VjivC_3.23 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rasasvabhāvālaṅkārā āsaṃsāramapi sthitāḥ /"
            },
            {
              "tag": "l",
              "attributes": {},
              "text": "anena navatāṃ yānti tadvidāhlādadāyinīm // VjivC_3.24 //"
            }
          ]
        },
        {
          "tag": "p",
          "attributes": {},
          "text": "ityantaraślokau /"
        },
        {
          "tag": "p",
          "attributes": {},
          "text": "evamabhidhānābhideyābhidhālakṣaṇasya kāvyopayoginastritayasya svarūpamullikhya varṇanīyasya vastuno viṣayavibhāgaṃ vidadhāti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhāvānāmaparimlānasvabhāvaucityasundaram /"
            },
            {
              "tag": "l",
              "attributes": {},
              "text": "cetanānāṃ jaḍānāṃ ca svarūpaṃ dvividhaṃ smṛtam // Vjiv_3.5 //"
            }
          ]
        },
        {
          "tag": "p",
          "attributes": {},
          "text": "bhāvānāṃ varṇyamānavṛttīnāṃ svarūpaṃ parispandaḥ /\nkīdṛśam---dvividham /\ndve vidhe prakārau yasya tattathoktam /\nsmṛtaṃ sūribhirāmnātam /\nkeṣāṃ bhāvānām---cetanānāṃ jaḍānāṃ ca /\ncetanānāṃ saṃvidvatāṃ prāṇināmiti yāvat; jaḍānāṃ tadvyatirekiṇāṃ prāṇacaitanyaśūnyānām /\netadeva ca dharmidvaividhyaṃ dharmadvaividhyasya nibandhanam /\nkīdṛksvarūpaṃ---aparimlānasvabhāvaucityasundaram /\naparimlānaḥ pratyagraparipoṣapeśalo yaḥ svabhāvaḥ pāramārthiko dharmastasya yadaucityamucitabhāvaḥ prastāvopayogyadoṣaduṣṭatva tena sundaraṃ sukumāraṃ tadvidāhlādakamityarthaḥ /\netadeva dvaividhyaṃ vibhajya vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tatra pūrvaṃ prakārābhyāṃ dvābhyāmeva vibhidyate /"
            },
            {
              "tag": "l",
              "attributes": {},
              "text": "surādisiṃhaprabhṛtiprādhānyetarayogataḥ // Vjiv_3.6 //"
            }
          ]
        },
        {
          "tag": "p",
          "attributes": {},
          "text": "tatra dvayoḥ svarūpayormadhyāt pūrvaṃ yatprathamaṃ cetanapadārthasaṃbandhi tad dvābhyāmeva rāśyantarābhāvāt prakārābhyāṃ vibhidyate bhedamāsādayati, dvividhameva saṃpadyate /\nkasmāt---surādisiṃhaprabhṛtiprādhānyetarayogataḥ /\nsurādayaḥ tridaśaprabhṛtayo ye cetanāḥ surāsurasiddhavidyādharagandarvanaraprabhṛtayaḥ, ye cānye siṃhaprabhṛtayaḥ kesaripramukhāsteṣāṃ yatprādhānyaṃ mukhyatvamitaradaprādhānyaṃ ca tābhyāṃ yathāsaṃkhyena pratyekaṃ yo yogaḥ saṃbandhastasmāt kāraṇāt /\ntadevaṃ surādīnāṃ mukhyacetanānāṃ svarūpamekaṃ kavīnāṃ varṇanāspadam /\nsiṃhādīnāmamukhyacetanānāṃ paśumṛgapakṣisarīsṛpāṇāṃ svarūpaṃ dvitīyamityetadeva viśeṣeṇonmīlayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mṛkhyamakliṣṭaratyādiparipoṣamanoharam /"
            },
            {
              "tag": "l",
              "attributes": {},
              "text": "svajātyucitahevākasamullekhojjvaṃ param // Vjiv_3.7 //"
            }
          ]
        },
        {
          "tag": "p",
          "attributes": {},
          "text": "mukhyaṃ yatpradhānaṃ cetanasurāsurādisaṃbandhi svarūpaṃ tadevaṃvidhaṃ sat kavīnāṃ varṇanāspadaṃ bhavati svavyāpāragocaratāṃ pratipadyate /\nkīdṛśam---akliṣṭaratyādiparipoṣamanoharam /\nakliṣṭaḥ kadarthanāvirahitaḥ pratyagratāmanoharo yo ratyādiḥ sthāyibhāvastasya paripoṣaḥ śṛṅgāraprabhṛtirasatvāpādanam, \"sthāyyeva tu raso bhavedi' ti nyāyāt /\ntena manoharaṃ hṛdayahāri /\natrodāharaṇāni vipralambhaśṛṅgāre caturthe 'ṅke vikramorvaśyāmunmattasya purūravasaḥ pralapitāni /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tiṣṭhetkopavaśātprabhāvapihitā dīrghaṃ na sā kupyati svargāyotpatitā bhavenmayi punarbhāvārdramasyā manaḥ /"
            },
            {
              "tag": "l",
              "attributes": {},
              "text": "tāṃ hartuṃ vibudhadviṣo 'pi na ca me śaktāḥ purovartinoṃ sā cātyantamagocaraṃ nayanayoryāteti ko 'yaṃ vidhiḥ // VjivC_3.25 //"
            }
          ]
        },
        {
          "tag": "p",
          "attributes": {},
          "text": "atra rājño vallabhāvirahavaidhuryadaśāveśavivaśavṛttestadasaṃprāptinimittamanadhi gacchataḥ prathamatarameva svābhāvikasaukumāryasaṃbhāvyamānamanantarocitavicārāpasāryamāṇopapatti kimapi tātkālikavikalpollikhyamānamanavalokanakāraṇamutprekṣamāṇasya tadāsādanasamanvayāsaṃbhavānnairāśyaniścayavimūḍhamānasatayā rasaḥ parāṃ paripoṣapadavīmadhairopitaḥ /\ntathā caitadeva vākyāntarairuddīpitaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "padbhyāṃ spṛśedvasumatīṃ yadi sā sugātrī meghābhivṛṣṭasikatāsu vanasthalīṣu /"
            },
            {
              "tag": "l",
              "attributes": {},
              "text": "paścānnatā gurunitambatayā tato 'syā dṛśyeta cārupadapaṅktiralaktakāṅkā // VjivC_3.26 //"
            }
          ]
        },
        {
          "tag": "p",
          "attributes": {},
          "text": "atra padbhyāṃ vasumatīṃ kadācit spṛśedityāśaṃsayā tatprāptiḥ saṃbhāvyeta /\nyasmājjaladharasalilasekasukumārasikatāsu vanasthalīṣu gurunitambatayā tasyāḥ paścānnatatvena nitarāṃ mudritasaṃsthānā rāgoparaktatayā ramaṇīyavṛttiścaraṇavinyāsaparaṃparā dṛśyeta, tasmānnairāśyaniścitirevasutarāṃ samujjṛmbhitā, yā taduttaravākyonmattavilapitānāṃ nimittatāmabhajat /\nkaruṇarasodāharaṇāni tāpasavatsarāje dvitīye 'ṅke vatsarājasya paridevitāni /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhārāveśma vilokya dīnavadano bhrāntvā ca līlāgṛhā- nniśvasyāyatamāśu kesaralatāvīthīṣu kṛtvā dṛśaḥ /"
            },
            {
              "tag": "l",
              "attributes": {},
              "text": "kiṃ me pārśvamupaiṣi putraka kṛtaiḥ kiṃ cāṭubhiḥ krūrayā mātrā tvaṃ parivarjitaḥ saha mayā yāntyātidīrghāṃ bhuvam // VjivC_3.27 //"
            }
          ]
        },
        {
          "tag": "p",
          "attributes": {},
          "text": "atra rasaparipoṣanibandhanavibhāvādisaṃpatsamudayaḥ kavinā sutarāṃ samujjṛmbhitaḥ /\ntathā cāsyaiva vākyasyāvatārakaṃ vidhūṣakavākyamevaṃvidhaṃ prayuktam---"
        },
        {
          "tag": "l",
          "attributes": {},
          "text": "pamādo eso kkhu devīe puttakidako dariṇapodo attabhavantaṃ aṇusaradi // VjivC_3.28 //"
        },
        {
          "tag": "p",
          "attributes": {},
          "text": "pramādaḥ ! eṣa khalu devyāḥ putrakṛtako hariṇapoto 'trabhavantamanusarati //"
        },
        {
          "tag": "p",
          "attributes": {},
          "text": "iti chāyā /\netena karuṇarasoddīpanavibhāvatā hariṇapotakadhārāgṛhaprabhṛtīnāṃ sutarāṃ samutpadyate /\ntathā ca \"ayamaparaḥ kṣate kṣārāvakṣepaḥ\" iti rumaṇvadvacanānantarametatparatvenaiva vākyāntaramupanibaddham, yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karṇāntasthitapadmarāgakalikāṃ bhūyaḥ samākarṣatā cañcvā dāḍimabījamityabhihatā pādena gaṇḍasthalī /"
            },
            {
              "tag": "l",
              "attributes": {},
              "text": "yenāsau tava tasya narmasuhṛdaḥ khedānmuhuḥ krandato niḥśaṅkaṃna śukasya kiṃ prativaco devi tvayā dīyate // VjivC_3.29 //"
            }
          ]
        },
        {
          "tag": "p",
          "attributes": {},
          "text": "atra śukasyaivaṃvidhadurlalitayuktatvaṃ vāllabhyapratipādanaparatvenopāttam /\n\"asau' iti kapolasthālyāḥ svānubhavasvadamānasaukumāryotkarṣaparāmarśaḥ /\nevaṃvidhoddīpanavibhāvaikajīvitatvena karuṇarasaḥ kāṣṭhādhirūḍhiramaṇīyatāmanīyata /\nevaṃ vipralambhaśṛṅgārakaruṇayoḥ saukumāryādudāharaṇapradarśanaṃ vihitam /\nrasāntarāṇāmapi svayamevotprekṣaṇīyam /\nevaṃ dvitīyamapradhānacetanasihādisaṃbandhi yatsvarūpaṃ taditthaṃ kavīnāṃ varṇanāspadaṃ saṃpadyate /\nkīdṛśam---svajātyucitadevākasamullekhojjvalam /\nsvā pratyekamātmīyā sāmānyalakṣaṇavastusvarūpā yā jātistasyāḥ samucito yo hevākaḥ svabhāvānusārī parispandastasya samullekhaḥsamyagullekhanaṃ vāstavena rūpeṇopanibandhastenojjvalaṃ bhrājiṣṇu, tadvidāhlādakārīti yāvat /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kadācidetena ca pāriyātra- guhāgṛhe mīlitalocanena /"
            },
            {
              "tag": "l",
              "attributes": {},
              "text": "vyatyastahastadvitayopaviṣṭa- daṃṣṭrāṅkurāñcaccibukaṃ prasuptam // VjivC_3.30 //"
            }
          ]
        },
        {
          "tag": "p",
          "attributes": {},
          "text": "atra giriguhāgehāntare nidrāmanubhavataḥ kaisariṇaḥ svajātisamucitaṃ sthānakamullikhitam /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "grīvābhaṅgābhirāmaṃ muhuranupatati syandane dattadṛṣṭiḥ paścārdhena praviṣṭaḥ śarapatanabhayād bhūyasā pūrvakāyam /"
            },
            {
              "tag": "l",
              "attributes": {},
              "text": "darbhairardhāvalīḍhaiḥ śramavivṛtamukhabhraṃśibhiḥ kīrṇavartmā paśyodagraplutatvādviyati bahutaraṃstokamurvyāṃ prayāti // VjivC_3.31 //"
            }
          ]
        },
        {
          "tag": "p",
          "attributes": {},
          "text": "etadeva prakārāntareṇonmīlayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rasoddīpanasāmarthyavinibandhanabandhuram /"
            },
            {
              "tag": "l",
              "attributes": {},
              "text": "cetanānāmamukhyānāṃ jaḍānāṃ cāpi bhūyasā // Vjiv_3.8 //"
            }
          ]
        },
        {
          "tag": "p",
          "attributes": {},
          "text": "cetanānāṃ prāṇināmamukhyānāmapradhānabhūtānāṃ yatsvarūpaṃ tadevaṃvidhaṃ sat, varṇanīyatāṃ pratipadyate prastutāṅgatayopayujyamānam /\nkīdṛśamrasoddīpanasāmarthyavinibandhanabandhuram /\nrasāḥ śṛṅgārādayasteṣāmuddīpanamullāsanaṃ paripoṣastasmin sāmarthyaṃ śaktistayā vinibandhanaṃniveśastena bandhuraṃ hṛdayahāri /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cūtāṅkurāsvādakaṣāyakaṇṭhaḥ puṃskokilo yanmadhuraṃ cukūja /"
            },
            {
              "tag": "l",
              "attributes": {},
              "text": "manasvinīmānavighātadakṣaṃ tadeva jātaṃ vacanaṃ smarasya // VjivC_3.32 //"
            }
          ]
        },
        {
          "tag": "p",
          "attributes": {},
          "text": "jaḍānāṃ cāpi bhūyasā---jaḍānāmacetanānāṃ salilatarukusumasamayaprabhṛtīnāmevaṃvidhaṃ svarūpaṃ rasoddīpanasāmarthyavinibandhanabandhuraṃ varṇanīyatāmavagāhate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "idamasulabhavastuprārthanādurnivāraṃ prathamamapi mano me pañcabāṇaḥ kṣiṇoti /"
            },
            {
              "tag": "l",
              "attributes": {},
              "text": "kimuta malayavātonmūlitāpāṇḍupatrai- rupavanasahakārairdarśiteṣvaṅkureṣu // VjivC_3.33 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "udbhedābhimukhāṅkurāḥ kuravakāḥ śaivālajālākula-prāntaṃ bhānti sarāṃsi phenapaṭalaiḥ sīmantitāḥ sindhavaḥ /"
            },
            {
              "tag": "l",
              "attributes": {},
              "text": "kiñcāsmin samaye kṛśāṅgi vilasatkandarpakodaṇḍika-krīḍābhāñji bhavanti santatalatākīrṇānyaraṇyānyapi // VjivC_3.34 //"
            }
          ]
        },
        {
          "tag": "p",
          "attributes": {},
          "text": "evaṃ svābhāvikasundaraparispandanibandhanaṃ padārthasvarūpamabhidhāya tadevopasaṃharati--"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śarīramidamarthasya rāmaṇīyakanirbharam /"
            },
            {
              "tag": "l",
              "attributes": {},
              "text": "upādeyatayā jñeyaṃ kavīnāṃ varṇanāspadam // Vjiv_3.9 //"
            }
          ]
        },
        {
          "tag": "p",
          "attributes": {},
          "text": "arthasya varṇanīyasya vastunaḥ śarīramidam upādeyatayā jñeyaṃ grāhyatvena boddhavyam /\nkīdṛśaṃ sat --- rāmaṇīyakanirbharam, saundaryaparipūrṇam,aupahatyarahitatvena tadvidāvarjakamiti yāvat /\nkavīnāmetadeva yasmādvarṇanāspadamabhidhāvyāparāgocaram /\nevaṃvidhasyāsya svarūpaśobhātiśayabhrājiṣṇorvibhūṣaṇānyupaśobhāntaramārabhante /\netadeva prakārāntareṇa vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dharmādisādhanopāyaparispandanibandhanam /"
            },
            {
              "tag": "l",
              "attributes": {},
              "text": "vyavahārocitaṃ cānyallabhate varṇanīyatām // Vjiv_3.10 //"
            }
          ]
        },
        {
          "tag": "p",
          "attributes": {},
          "text": "vyavahārocitaṃ cānyat /\naparaṃ padārthānāṃ cetanācetanānāṃ svarūpamevaṃvidhaṃ varṇanīyatāṃ labhate kavivyāpāraviṣayatāṃ pratipadyate /\nkīdṛśam---vyavahārocitam, lokavṛttayogyam /\nkīdṛśaṃ sat---dharmādisādhanopāyaparispandanibadhanam /\ndharmādeścaturvargasya sādhane saṃpādane upāyabhūto yaḥ parispandaḥ svavilasitaṃ tadeva nibandhanaṃ yasya tattathoktam /\ntadidamuktaṃ bhavati---yat kāvye varṇyamānavṛttayaḥ pradhānacetanaprabhṛtayaḥ sarve padārthāścaturvargasādhanopāyaparispandaprādhānyena varṇanīyāḥ, ye 'pyapradhānacetanasvarūpāḥ padārthāste 'pi dharmārthādyupāyabhūtasvavilāsaprādhānyena kavīnāṃ varṇanīyatāmavataranti /\ntathā ca rājñāṃ śūdrakaprabhṛtīnāṃ mantriṇāṃ ca śukanāsamukhyānāṃ caturvargānuṣṭhānopadeśaparatvenaiva caritāni varṇyante /\napradhānacetanānāṃ hastihariṇaprabhṛtīnāṃ saṃgramamṛgayādyaṅgatayā parispandasundaraṃ svarūpaṃ lakṣye varṇyamānatayā paridṛśyate /\ntasmādeva ca tathāvidhasvarūpollekhaprādhānyena kāvyakāvyopakaraṇakavīnāṃ citracitropakaraṇacitrakaraiḥ sāmyaṃ prathamameva pratipāditam /\ntadevaṃvidhaṃ svabhāvaprādhānye rasaprādhānyena ca dviprakāraṃ sahajasaukumāryasarasaṃ svarūpaṃ varṇanāviṣayavastunaḥ śarīramevālaṅkāryatāmevārhati, na punaralaṅkāraṇatvam /\ntatra svābhāvikaṃ padārthasvarūpamalaṅkaraṇaṃ yathā na bhavati tathā prathamameva pratipāditam /\nidānīṃ rasātmanaḥ prādhānacetanaparispandavarṇyamānavṛtteralaṅkārakārāntarābhimatāmalaṅkāratāṃ nirākaroti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "alaṅkāro na rasavat parasyāpratibhāsanāt /"
            },
            {
              "tag": "l",
              "attributes": {},
              "text": "svarūpādatiraktasya śabdārthāsaṅgaterapi // Vjiv_3.11 //"
            }
          ]
        },
        {
          "tag": "p",
          "attributes": {},
          "text": "alaṅkāro na rasavat /\nrasavaditi yo 'yamutpāditapratītirnāmālaṅkārastasya vibhūṣaṇatvaṃ nopapadyate ityarthaḥ /\nkasmāt kāraṇāt---svarūpādatiriktasya parasyāpratibhāsanāt /\nvarṇyamānasya vastuno yat svarūpamātmīyaḥ parispandastasmādatiriktasyābhyadhikasya parasya anyasya apratibhāsanādanavabodhanāt /\ntadidamatra tātparyam---yat sarveṣāmeva satkavivākyānāmidamalaṅkāryamidamalaṅkaraṇam ityapoddhāravihito viviktabhāvaḥ sarvasya yasya kasyacit pramātuścetasi parisphurati /\nrasavadalaṅkāravadityasmin vākye punaravahitacetaso 'pi na kiñcidetadeva budhyāmahe /\ntathā ca---yadi śṛṅgārādireva prādhānyena varṇyamāno 'laṅkāryaḥ tatastadanyena kenacidalaṅkaraṇena bhavitavyam /\nyadi vā tatsvarūpameva tadvidāhlādanibandhanatvādalaṅkaraṇamityucyate tathāpi tadvyatiriktamanyadalaṅkāryatayā prakāśanīyam /\ntadevaṃvidho na kaścidapi vivekaścirantanālaṅkārakārābhimate rasavadalaṅkāralakṣaṇodāharaṇamārge manāgapi vibhāvyate /\ntathā ca"
        },
        {
          "tag": "l",
          "attributes": {},
          "text": "rasavaddarśitaspaṣṭaśṛṅgārādi // VjivC_3.35 //"
        },
        {
          "tag": "p",
          "attributes": {},
          "text": "iti rasavallakṣaṇam /\natra darśitāḥ spṛṣṭāḥ spaṣṭaṃ vā śṛṅgārādayo yatreti vyākhyāne kāvyavyatirikto na kaścidanyaḥ samāsārthabhūtaḥ saṃlakṣyate /\nyo 'sāvalaṅkāraḥ kāvyameveti cet tadapi na suspaṣṭasauṣṭhavam /\nyasmāt kāvyaikadeśayoḥ śabdārthayoḥ pṛthak pṛthagalaṅkārāḥ santītyupakramyedānīṃ kāvyamevālaṅkaraṇamityupakramopasaṃhāravaiṣamyaduṣṭatvamāyāti /\nyadi vādarśitāḥ spaṣṭaṃ śṛṅgārādayo yeneti samāsaḥ, tathāpi vaktavyameva---ko 'sāviti /\npratipādanavaicitryameveti cet, tadapi na samyak samarthanārham /\nyasmāt pratipādyamānādanyedeva tadupaśobhānibandhanaṃ pratipādanavaicitryam, na punaḥ pratipādyamānameva /\nspaṣṭatayā darśitaṃ rasānāṃ pratipādanavaicitryaṃ yadyabhidhīyate, tadapi na supratīpādanam /\nspaṣṭatayā darśane śṛṅgārādīnāṃ svarūpapariniṣpattireva paryavasyati /\nkiñca rasavataḥ kāvyasyālaṅkāra iti tathāvidhasya satastasyāsāviti na kiñcidanena tasyābhidheyaṃ syāt /\nathavā tenaivālaṅkāreṇa rasavattvaṃ tasyādhīyate, tadevaṃ tarhyasau na rasavato 'laṅkāraḥ pratyuta rasavānalaṅkāra ityāyāti, tanmāhātmyāt kāvyamapi rasavat saṃpadyate /\nyadi vā tenaivāhitarasasambandhasya rasavataḥ kāvyasyālaṅkāra iti tatpaścādrasavalaṅkāravyavadeśamāsādayati---yathāgniṣṭomayājyasya putro bhavitetyucyate, tadapi na supratibaddhasamādhānam /\nyasmād \"agniṣṭomayāji'-śabdaḥ prathamaṃ bhūtalakṣaṇe viṣayāntare niṣpratipakṣatayā samāsāditaprasiddhiḥ paścād bhaviṣyati vākyārthasabandhalakṣaṇayogyatayā tamanubhavituṃ śaknoti /\nna punaratraivaṃ prayujyate /\nyasmādrasavataḥ kāvyasyālaṅkāra iti tatsaṃjñandhitayaivāsya svarūpabdhireva /\ntatsaṃbandhinibandhanaṃ ca kāvyasya rasavattvamityevamitaretarāśrayalakṣaṇadoṣaḥ kenāpasāryate /\nyadi vā raso vidyate yasyāsau tadvānalaṅkāra evāstu ityabhidhīyate, tathāpyalaṅkāraḥ kāvyaṃ vā nānyat tṛtīyaṃ kiñcidatrāsti /\ntatpakṣadvitayamapi pratyuktam /\nudāharaṇaṃ lakṣaṇaikayogakṣematvāt pṛthaṅ na vikalpyate /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mṛteti pretya saṅgantuṃ yayā me maraṇaṃ smṛtam /"
            },
            {
              "tag": "l",
              "attributes": {},
              "text": "saivāvantī mayā labdhā kathamatraiva janmani // VjivC_3.36 //"
            }
          ]
        },
        {
          "tag": "p",
          "attributes": {},
          "text": "atra ratiparipoṣalakṣaṇavarṇanīyaśarīrabhūtāyāścittavṛtteratiriktamanyadvibhaktaṃ vastu na kiñcidvibhāvyate /\ntasmādalaṅkāryataiva yuktimatī /\nyadapi kaiścit"
        },
        {
          "tag": "l",
          "attributes": {},
          "text": "svaśabdasthāyisaṃcārivibhāvābhinayāspadam // VjivC_3.37 //"
        },
        {
          "tag": "p",
          "attributes": {},
          "text": "ityanena pūrvameva lakṣaṇaṃ viśeṣitam, tatra svaśabdāspadatvaṃ rasānāmaparigatapūrvamasmākam /\ntatasta eva rasasarvasvasamāhitacetasastatparamārthavido vidvāṃsa evaṃ praṣṭavyāḥ---kiṃ svaśabdāspadatvaṃ rasānāmuta rasavata iti /\ntatra pūrvasmin pakṣe---rasyantaiti rasāste svaśabdāspadāsteṣu tiṣṭhantaḥ śṛṅgārādiṣu vartamānāḥ santastajjñairāsvādyante /\ntadidamuktaṃ bhavati---yat svaśabdairabhidhīyamānāḥ śrutipathamavatarantaścetanānāṃ carvaṇacamatkāraṃ kurvantītyanena nyāyena ghṛtapūraprabhūtayaḥ padārthāḥ svaśabdairabhidhīyamānāstadāsvādasaṃpadaṃ saṃpādayantītyevaṃ sarvasya kasyacidupayogasukhārthinastairudāracaritairayatnenaiva tadabhidhānamātrādeva trailokyarājyasaṃpatsaukhyasamṛddhiḥ pratipādyetaiti namastebhyaḥ /\nrasavatastadāspadatvaṃ nopapadyate, rasasyaiva svavācyasyāpi tadāspadatvābhāvāt, kimutānyasyeti /\ntadalaṅkāratvaṃ ca prathamameva pratiṣiddham /\nśiṣṭaṃ sthāyyādi pūrvalakṣaṇaṃ vyākhyātameveti na punaḥ paryālocyate /\nyadapi"
        },
        {
          "tag": "l",
          "attributes": {},
          "text": "rasabadrasasaṃśrayāt // VjivC_3.38 //"
        },
        {
          "tag": "p",
          "attributes": {},
          "text": "iti kaiścillakṣaṇamakāri tadapi na samyak samādheyatāmadhitiṣṭhati /\ntathā hi---rasaḥ saṃśrayo yasyāsau rasasaṃśrayaḥ, tasmāt kāraṇādayaṃ rasavadalaṅkāraḥ saṃpadyate /\ntathāpi vaktavyameva---ko 'sau rasavyatiriktavṛttiḥ anyapadārthaḥ? kāvyameveti cet tadapi pūrvameva pratyuktam, tasyasvātmanikriyāvirodhādalaṅkāratvānupapatteḥ /\nathavā rasasya saṃśrayo rasena saṃśriyate yastasmād /\nrasasaṃśrayāditi /\ntathāpi ko 'sāviti vyatiriktatvena vaktavyatāmevā (yāti) /\nudāharaṇajātamapyasya lakṣaṇasya pūrveṇa samānayogakṣemaprāyamiti (na) pṛthak paryālocyate /"
        },
        {
          "tag": "l",
          "attributes": {},
          "text": "rasapeśalam // VjivC_3.39 //"
        },
        {
          "tag": "p",
          "attributes": {},
          "text": "iti pāṭhe na kiñcidatrātiricyate /\natha (vastusvabhāvarasādi-) pratipādakavākyopārūḍhapadārthasārthasvarūpamalaṅkāryaṃ rasasvarūpānupraveśena vigalitasvaparispandānāṃ dravyāṇām iva kathamalaṅkaraṇaṃ bhavatītyetadapi cintyameva /\nkiñca tathābhyupagame 'pi pradhānaguṇabhāvaviparyāsaḥ paryavasyatīti na kiñcidetat /\natraiva (dūṣaṇāntaramu) pakramate---śabdārthāsaṅgaterapi /\nśabdārthāsaṅgaterapi /\nśabdārthayorabhidhānābhidheyayorasamanvayācca rasavadalaṅkāropapattirnāsti /\natra ca raso vidyate (tiṣṭha) ti yasyeti matuppratyaye vihite tasyālaṅkāra iti ṣaṣṭhisamāsaḥ kriyate, rasavāṃścāsāvalaṅkāraśceti viśeṣaṇasamāso vā /\ntatra pūrvasmin pakṣe---rasavyatiriktaṃ kimanyat padārthāntaraṃ vidyate yasyāsāvalaṅkāraḥ /\nkāvyameveti cet, tatrāpi tadvyatiriktaḥ ko 'sau padārtho yatra rasavadalaṅkāravyapadeśaḥ sāvakāśatāṃ pratipadyate ? viśeṣātiriktaḥ padārtho na kaścit paridṛśyate yastadvānalaṅkāra iti vyavasthitimāsādayati /\ntadevamuktalakṣaṇe mārge rasavadalaṅkārasya śabdārthasaṅgatirna kācidasti /\nyadi vā nidarśanāntaraviṣayatayā samāsadvitaye 'pi śabdārthasaṅgatiyojanā vidhīyate, yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tanvī meghajalārdrapallavatayā dhautādharevāśrubhiḥ śūnyevābharaṇaiḥ svakālavirahād viśrāntapuṣpodgamā /"
            },
            {
              "tag": "l",
              "attributes": {},
              "text": "cintāmaunamivāsthitā madhukṛtāṃ śabdairvinā lakṣyate caṇḍī māmavadhūya pādapatitaṃ jātānutāpeva sā // VjivC_3.40 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "taraṅgabhrūbhaṅgā (kṣubhita) vihagaśreṇiraśanā vikarṣantī phenaṃ vasanamiva saṃrambhaśithilam /"
            },
            {
              "tag": "l",
              "attributes": {},
              "text": "yathāviddhaṃ yāti skhalitamabhisaṃdhāya bahuśo nadībhāveneyaṃ dhruvamasahanā sā pariṇatā // VjivC_3.41 //"
            }
          ]
        },
        {
          "tag": "p",
          "attributes": {},
          "text": "atra rasavattvamalaṅkāraśca prakaṭaṃ pratibhāsete /\ntasmānna kathañcidapi tadvivekasya duravadhānatā /\ntena rasavato 'laṅkāra iti ṣaṣṭhīsamāsapakṣe śabdārthayorna kiñcidasaṅgatatvam, rasaparipoṣaparatvādalaṅkārasya tannibandhanameva rasavattvam /\nrasavāṃścāsāvalaṅkāraśceti viśeṣaṇasamāsapakṣe 'pi na kiñcidasaṅgatvam /\ntathā caitayorudāharaṇayorlatāyāḥ saritaścoddīpanavibhāvatvena vallabhābhāvitāntaḥ karaṇatayā nāyakasya tanmayatvena (niścetana?) meva padārthajātaṃ sakalamavalokayataḥ tatsāmyasamāropaṇaṃ taddharmādhyāropaṇaṃ cetyupamārūpakakāvyālaṅkārayojanaṃ vinā na kenacit prakāreṇa ghaṭate, tallakṣaṇavākyatvāt /\nsatyametat, kintu \"alaṅkāra'-śabdābhidhānaṃ vinā viśeṣaṇasamā (sapa) kṣe kevalasya rasavāniti (asya) prayogaḥ prāpnoti /\nrasavānalaṅkāra iti cet pratītirabhyupagamyate, tadapi yukti (yuktatāṃ nārhati), rūpakāderabhāvāt /\nrasavato 'laṅkāra iti ṣaṣṭhīsamāsapakṣo 'pi na suspaṣṭasamanvayaḥ /\nsarvasya kasyacit kāvyasya rasavattvameva /\nyasmātsātiśayatvanibandhanaṃ tathāvidhaṃ tadvidāhlādakāri kāvyaṃ karaṇīyamiti tasyālaṅkāra ityāśrite sarveṣāmeva ca rūpakādīnāṃ rasavadalaṅkāratvameva nyāyopapannatāṃ pratipadyate /\nalaṅkārasya ca yasyakasyacitsarvasya rasavattvād viśeṣaṇasamāsapakṣe 'pyeṣaiva vārttā /\nkīñca tadabhyupagame 'pi pratyekamutskhalitalakṣaṇānāṃ prakṛtaparipoṣaparatayā labdhātmanāmalaṅkāraṇāṃ prātisvikalakṣaṇābhihitātiśayavyatiriktamanena na kiñcidādhikyamādhīyate /\ntasmāttattalla(kṣaṇa) karaṇavaiyarthyamaprativāritaprasarameva parāpatati /\nna caivaṃvidhaviṣaye rasavadalaṅkāravyavahārasyāvakāśaḥ, tajjñaistathānavagamāt, alaṅkārāntarāṇāṃ ca mukhyatayā vyavasthānāt /\nathavā cetanapadārthagocaratayā rasavadalaṅkārasya, niścetanavastuviṣayatvena copamādīnāṃ viṣayavibhāgo vyavasthāpyate, tadapi na vidvajjanāvarjanaṃ vidadhāti /\nyasmādacetanānāmapi rasoddīpanasāmarthyasamucitasatkavisamullikhitasaukumāryasarasātvādupamādīnāṃ praviralaviṣayatā nirviṣayatvaṃ vā syāditi śṛṅgarādirasanisyandasundarasya satkavipravāhasya ca nīrasatvaṃ prasajyata iti pratipāditameva pūrvasūribhiḥ /\nyadi vā vaicitryāntaramanohāritayā rasavadalaṅkāraḥ pratipādyate, yathābhiyuktataraustairevābhyadhāyi---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pradhāne 'nyatra vākyārthe yatrāṅgaṃ tu rasādayaḥ /"
            },
            {
              "tag": "l",
              "attributes": {},
              "text": "kāvye tasminnalaṅkāro rasādiriti me matiḥ // VjivC_3.42 //"
            }
          ]
        },
        {
          "tag": "p",
          "attributes": {},
          "text": "iti /\nyatrānyo vākyārthaḥ prādhānyādalaṅkāryatayā vyavasthitastasmin tadaṅgatayā vinabadhyamānaḥ śṛṅgārādiralaṅkāratāṃ pratipadyate /\nyasmād guṇaḥ pradhānaṃ bhāvābhivyaktipūrvamevaṃvidhaviṣaye vibhūṣayati, tasmād bhūṣaṇavivekavyaktirujjṛmbhate, yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kṣipto hastāvalagnaḥ prasabhamabhihato 'pyādadānoṃ'śukāntaṃ gṛhṇan keśeṣvapāstaścaraṇanipatito nekṣitaḥ saṃbhrameṇa /"
            },
            {
              "tag": "l",
              "attributes": {},
              "text": "āliṅgan yo 'vadhūtastripurayuvatibhiḥ sāstranetrotpalābhiḥ kāmīvārdrāparādhaḥ sa dahatu duritaṃ śāmbhavo vaḥ śarāgniḥ // VjivC_3.43 //"
            }
          ]
        },
        {
          "tag": "p",
          "attributes": {},
          "text": "atra sāstranetrotpalādiśabdagmyavaiklavyasya śāmbhavaśarāgnidahyamānāsurasundarīṇāṃ, tripuraripuprabhāvaprakhyāpanaparasya prayojakatvena karuṇo rasaḥ aṅga, na punarīrṣyāvipralambhaśṛṅgāraḥ, tasyānanubhūyamānatvāt /\ntadayamatra paramārthaḥ---kavipratibhāparipoṣitaprakarṣagamyamāna-karuṇarasopabṛṃhita-saundaryadhārādhirūḍho bhagavatprabhāvātiśayaḥ kāmapi sahṛdayahṛdayahāritāṃ pratipadyate /\nna ca śabdavācyatvaṃ nāma samānaṃ kāmiśarāgnitejasoḥ saṃbhavatīti tāvataiva tayostathāvidhaviruddhadharmādhyāsādivaruddhasvabhāvacoraikyaṃ kathañcidapi vyavasthāpayituṃ pāryate, parameśvaraprayatnenāpi svabāvasyānyathākartumaśakyatvāt /\nna ca tathāvidhaśabdāvācyatāmātrādevaṃ tadvidāṃ tadanubhavapratītirastiḥ guḍakhaṇḍādiśabdābhidhānādapi prītiviṣādādestadāsvādaprasaṅgāt /\ntadanubhavapratītau satyāṃ rasadvayasamāveśadoṣo 'pyanivāryatāmācarati /\nrasadvayasamāveśādoṣo 'pyatra guṇapradhānabhāvasya pra(yojaka iti vaktuṃ na pāryate) /\nyadi vā bhagavatprabhāvasya mukhyatve dvayorapyetayoraṅgatvād bhūṣaṇatvamityucyate tadapi (na) samañjasam /\nyasmāt karuṇasya vāstavatvādeka eva syāt nirmūlatvādeva tayorbhāvābhāvayoriva na kathañcidapi sāmyopapattirityalamanucitacarvaṇacāturyacāpalena /\nyadi vā nidarśane 'sminnanāśvasantaḥ samāmnātalakṣaṇodāharaṇasaṅgatiṃ samyak samīhamānāḥ savimarṣaṇā udāharaṇāntaraṃ rasavadalaṅkārasya vyācakṣate, yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kiṃ hāsyena na me prayāsyasi punaḥ prāptaścirāddarśanaṃ keyaṃ niṣkaruṇa pravāsarucitā kenāsi dūrīkṛtaḥ /"
            },
            {
              "tag": "l",
              "attributes": {},
              "text": "svapnānteṣviti te vadan priyatamavyāsaktakaṇṭhagraho buddhvā roditi riktabāhuvalayastāraṃ ripustrījanaḥ // VjivC_3.44 //"
            }
          ]
        },
        {
          "tag": "p",
          "attributes": {},
          "text": "\"atra bhavadvinihatavallabho vairivilāsinīsamūhaḥ śokāveśāda(śara)ṇaḥ karuṇarasakāṣṭhādhirūḍhivihitamevaṃ vidhavaiśasamanubhavatī\"ti tātparye sa eva prādhānyena vākyārthaḥ, tadaṅgatayā vinibadhyamānaḥ karuṇaḥ /\npravāsavipralambhaśṛṅgāraparatvamatra na paramārthaḥ /\nparasparānvitapadārthasārthasamarpyamāṇavṛttirguṇabhāvenāvabhāsanādalaṃṅkaraṇamityucyate /\ntasya ca nirviṣayatvābhāvād rasālambanavibhāvādisvakāraṇasāmagrīvirahavihitā lakṣaṇānupapattirna saṃbhavati /\nrasadvayasamāveśaduṣṭatvamapi dūramapāstameva /\ndvayorapi vāstavasvarūpasya vidyamānatvāttadanubhavapratītau satyāṃ nātmavirodhaḥ spardhitvābhāvāt /\ntena tadapi tadvidāhlādavidhānasāmarthyasundaram, karuṇarasasya niścāyakapramāṇābhāvāt /\npravāsavipralambhasya svakāraṇabhūtavākyopārūḍhālambanavibhāvādisamarpyamāṇatvaṃ svapnāntasamaye, prabodhāvasare ca tathāvidhatvaṃ yuktyā saṃbhavatastasya karuṇasyetyubhayamupapannamiti prathamatarameva kathamasau samudbhavatīti caitadapi na samañjasaprāyam /\nyasmāccāṭuviṣayamahāpuruṣapratāpākrānticakitacetasāmitastataḥ svavairiṇāṃ tatpreyasīnāṃ ca palāyanairapi pṛthagavasthānaṃ na yuktiprayuktatāmativartate /\nkaruṇarasasya satyapi niścaye, tasyaiva tathāvidhaparipoṣadaśādhārādhirūḍherekāgratāstimitamānasasya tathābhyastavyasanādhivāsitacetasā sucirātsamāsāditasvapnasamāgamaḥ pūrvānubhūtavṛttāntusamucitasamārabdhakāntasaṃlāpaḥ kathamapi saṃprabuddhaḥ prabodhasamanantarasamullasitapūrvāparānusaṃdhānavihitaprastutavastuvisaṃvādavidāritāntaḥ karaṇo bhavadvairivilāsinīsārtho roditīti karuṇasyaiva paripoṣapadavīsamadhirohaḥ tathāvidhavyabhicāryaucityacārutvaṃ tatsvarūpānupraveśoveti kutaḥ pravāsavipralambhasya pṛthagvyāpāre rasagandho 'pi ? yadi vā preyasaḥ prādhānye tadaṅgatvāt karuṇarasasyālaṅkaraṇatvamityabhidhīyate tadapi na niravadyam /\nyasmād dvayorapyetayorudāharaṇayormukhyabhūto vākyārthaḥ karuṇātmanaiva vivartamānavṛttirupanibaddhaḥ /\nparyāyoktānyāpadeśanyāyena vācyatāvyatiriktayoḥ pratīyamānatayā, na karuṇasya rasatvād vyaṅgyasya sato vācyatvamupapannam /\nnāpi guṇībhūtavyaṅgyasya viṣayaḥ, vya(ṅgyasya prādhānyena ka)ruṇātmanaiva pratibhāsanāt /\nna ca dvayorapi vyaṅgyatvam, aṅgāṅgibhāvasyānupapatteḥ /\netacca yathāsaṃbhavamasmābhirvikalpitam, na punasta(nnyāyamatra prayojakamityalaṃ vi) stareṇa /\nkiñca \"kāvye tasminnalaṅkāro rasādiḥ' iti rasa evālaṅkāraḥ kevalaḥ na tu rasavaditi matutpratyayasya jīvitam na kiñcidabhihitaṃ syāt /\nevaṃ sadi śabdārthasaṅgaterabhāvādanavasthaiva tiṣṭhatītyetadapi na kiñcit /\nevamalaṅkāratāṃ rasavataḥ pratyākhyāya varṇyamānārthaśarīratvāt tadekayogakṣemasya preyasaḥ saṃprati (tāṃ) vā (rayati):---na \"preyastadviruddhaḥ syādapreyaḥ' iti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "na preyastadviruddhaḥ syādapreyo('sāvalaṅkṛtiḥ) /"
            },
            {
              "tag": "l",
              "attributes": {},
              "text": "alaṅkārāntare syātāmanyatrādarśanādapi // Vjiv_3.12 //"
            }
          ]
        },
        {
          "tag": "p",
          "attributes": {},
          "text": "yaścirantanairalaṅkāraḥ samāmnātaḥ tasya na tadbhavāḥ saṃbhavati /\nyasmāt kaiścit\"preyaḥ priyatarākhyāna\"miti lakṣaṇaṃ preyasaḥ samākhyātam /\nkaiścittasyodāharaṇamātrameva lakṣaṇaṃ manyamānaistu(tā) vadeva pradarśitam /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "preyo gṛhāgataṃ kṛṣṇamavādīdviduro yathā /"
            },
            {
              "tag": "l",
              "attributes": {},
              "text": "kālenaiṣā bhavetprītistavaivāgamanāt punaḥ // VjivC_3.45 //"
            }
          ]
        },
        {
          "tag": "p",
          "attributes": {},
          "text": "iti /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pūrveṣāṃ caitadevodāharaṇamabhimatam /"
            },
            {
              "tag": "l",
              "attributes": {},
              "text": "tathā ca tairuktam---"
            },
            {
              "tag": "l",
              "attributes": {},
              "text": "adya yā mama govinda jātā tvayi gṛhāgate // VjivC_3.46 //"
            }
          ]
        },
        {
          "tag": "p",
          "attributes": {},
          "text": "iti /\ntadeva na kṣodakṣamatāmarhati /\ntathā ca kālene (tyādino)cyate (yat) tadeva varṇyamānaviṣayatayā vastunaḥ svarūpaṃ, tadevālaṅkaraṇamityalaṅkāryaṃ na kiñcidavaśiṣyate /\ntasyaivobhayamalaṅkāryatvamalaṅkaraṇatvaṃ cetyayuktiyuktam /\nekakriyāviṣayaṃ yugapadekasyaiva vastunaḥ karmakaraṇatvaṃ nopapadyate /\nyadi dṛśyante tathāvidhāni vākyāni yeṣāmubhayamapi saṃbhavati---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ātmānamātmanā vetsi sṛjasyātmānamātmanā /"
            },
            {
              "tag": "l",
              "attributes": {},
              "text": "ātmanā kṛtinā ca tvamātmanyeva pralīyase // VjivC_3.47 //"
            }
          ]
        },
        {
          "tag": "p",
          "attributes": {},
          "text": "ityabhidhīyate, tadapi niḥsamanvayaprāyameva /\nyasmādatra vāstave 'pyabhede kālpanikamupacārasattānibandhanaṃ vibhāgamāśritya tadvyavahāraḥ pravartate /\nkiṃ ca viśvamayatvāt parameśvarasya parameśvaramayatvādvā viśvasya, pāramārthike 'pyabhede māhātmyapratipādanārthaṃ prātisvikaparispandavicitrāṃ jagatprapañcaracanāṃ prati sakalapramātṛtāmasya saṃvedyamāno bhedāvabodhaḥ sphuṭāvakāśatāṃ na kadācidapyatikrāmati /\ntasmādatra parameśvarasyaiva rūpasya kasyacittadāpyamānatvāt vedanādeḥ kriyāyāḥ karmatvaṃ kasyacitsādhakatamatvāt karaṇatvamiti na kiñcidasaṃgatam /\nudāharaṇepunarapoddhārabuddhiparikalpanayāpi na kathañcidapi vibhāgo vibhāvyate /\ntasmāt \"svarūpādatiriktasya parasyāpratibhāsanāt\" iti dūṣaṇatrāpi saṃbandhanīyam /\navibhāgapakṣe ca tadevālaṅkāryaṃ tadevālaṅkaraṇamiti preyaso rasavataśca svātmani kriyāvirodhāt \"ātmaiva nātmanaḥ skandhaṃ kvacidapyadhirohati\" iti sthitameva /\natha dūṣaṇāntaraṃ dadāti tadviruddhaḥ syāditi /\n(anena nyāyena varṇyamānatvāttadviruddhasya preyasaḥ pratipakṣo 'pi apreyaḥ prasādādhikṛtaḥ ;tasmādalaṅkāro bhavet) /\ntathāpi ko doṣaḥ syāditi cettadapi na samyak, taireva tathānabhyupagamāt /\nanyacca laiṅkikamalaṅkāryālaṅkaraṇavyavahāraṃ paryālocya tathāvidhatvasāmānyamātraṃ samāśritya pūrvasūrayaḥ kāvye pravartitatadvyavahārāḥ saṃvṛttāḥ /\nloke tribhuvanāntaravartipadārthajātamanantaṃ siddhavidyādharādyalaṅkāryam, alaṅkaraṇāni kaṭakakeyūrādīni katicideva, tadevameva kāvye varṇanāviṣayasya vastunaḥ śarīramaparyavasitamalaṅkāryam, tathaivālaṅkaraṇānyupamādīni katicideva /\nvarṇanīyasya prayeḥ prabhṛteralaṅkāratve varṇyamānādanyālaṅkaraṇānāmānantyaprasaṅgaḥ /\ntataḥ parisamāptyabhāve saṃbhāvanāvadabhidhādīnāmanārambhaḥ /\ntasmāllaukikavyavahārānyūnānatiriktamevālaṅkāryālaṅkāravyavahāraḥ kāvyaviṣaye 'pi vācyatāmarhati /\natraiva dūṣaṇāntaramupanyasyati---\"alaṅkārāntare\" iti /\nsaṃsṛṣṭisaṃkarau syātām /\nprathamaḥ (maṃ) priyatarākhyānamātrasādhanasya varṇyamānatvādalaṅkāryasyāpyalaṅkaraṇatve sati, alaṅkārāntaraṃ rūpakādi yadā vidhīyate tadā tasmin vidhīyamāne preyasaḥ saṃsargasaṃkīrṇatānibandhane saṃsṛṣṭisaṅkarāvalaṅkāraviśeṣau syātām bhavetām /\npreyobhaṇitayukteṣu vākyeṣu tajjñairna saṃsṛṣṭisakaravyavahāraḥ kadācidapi pravartitapūrvaḥ tathā pratibhāsābhāvāt /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "indorlakṣma smaravijayinaḥ kāṇṭhamūlaṃ murāriḥ diṅnāgānāṃ madajalamaṣībhāñji gaṇḍasthalāni /"
            },
            {
              "tag": "l",
              "attributes": {},
              "text": "adyāpyurvovalayatilaka śyāmalimnānu(vi) liptā0 nyābhāsante vada dhavalitaṃ kiṃ yaśobhistvadīyaiḥ // VjivC_3.48 //"
            }
          ]
        },
        {
          "tag": "p",
          "attributes": {},
          "text": "atra preyobhihitaralaṅkāryā, vyājastutiralaṅkaraṇam; na punarubhayoralaṅkārapratibhāso yena saṃsṛṣṭivyapadeśaḥ saṃkaravyapadeśo vā pravartate tṛtīyasyālaṅkāryatayā vastvantarasyāpratibhāsanāt /\netadeva prakārāntareṇa pratyākhyātumupakramate \"anyatrādarśanādapi\"(iti) /\n\"anyatra\" anyasmin viṣaye preyobhaṇitivivikte varṇanīyāntare preyaso vibhūṣaṇatvāt(tve) upamāderivopanibandhaḥ prāpnoti /\nna ca kvacidapi tathā dṛśyate, tasmādanyatrādarśanādapi na ca yuktiyuktamalaṅkāraṇatvaṃ, rasavato 'pi tadekayogakṣematvāt evameva vibhūṣaṇatvamanupapannam /\nevaṃmalaṅkaraṇatāṃ preyasaḥ pratyādiśya varṇanīyaśarīra tvāttadekarūpāṇāmanyeṣāṃ pratyādiśati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ūrjasvyudāttayostadvad bhūṣaṇatvaṃ na vidyate /"
            },
            {
              "tag": "l",
              "attributes": {},
              "text": "tathā samāhitasyāpi prakāradvayaśobhinaḥ // Vjiv_3.13 //"
            }
          ]
        },
        {
          "tag": "p",
          "attributes": {},
          "text": "ūrjasvyudāttābhidhānayoḥ paurvāparyapraṇītayoraṃlakaraṇayoḥ \"bhūṣaṇatvaṃ\"-alaṅkaraṇatvaṃ \"na vidyate\"---na saṃbhavati /\nkathaṃ \"tadvat\" /\ntadvadityanantaroktarasavadādiparāmarśaḥ, tena tadvat tayoriva prathamapratiṣiddhavibhūṣaṇabhāva-rasādivadetayorvibhūṣaṇatvaṃ nāstītyarthaḥ /\n(yadyapi) cirantanairlakṣaṇodāharaṇadarśanapūrvakametayoralaṅkaraṇatvamākhyātaṃ, tathāpyayuktiyuktatvāt (tat) nopapadyate---tathā ca kaiścit prathamasya lakṣaṇamudāharaṇaṃ ca darśitaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anaucityapravṛttānāṃ kāmakrodhādikāraṇāt /"
            },
            {
              "tag": "l",
              "attributes": {},
              "text": "bhāvānāṃ ca rasānāṃ ca bandha ūrjasvi kathyate // VjivC_3.49 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathā kāmo 'sya vavṛdhe yathā himagireḥ sutām /"
            },
            {
              "tag": "l",
              "attributes": {},
              "text": "saṃgṛhītuṃ pravavṛte haṭhenāpāsya satpatham // VjivC_3.50 //"
            }
          ]
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "kaiścidudāharaṇameva vaktavyatvāllakṣaṇaṃ manyamānaistadeva pradarśitam /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ūrjasvi karṇena yathā pārthāya punarāgataḥ /"
            },
            {
              "tag": "l",
              "attributes": {},
              "text": "dviḥ sandadhāti kiṃ karṇaḥ śalyetyahirapākṛtaḥ // VjivC_3.51 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "apakartāhamasmīti hṛdi te māsma bhūdbhayam /"
            },
            {
              "tag": "l",
              "attributes": {},
              "text": "vimukheṣu na me khaṅgaḥ prahartuṃ jātu vāñchati // VjivC_3.52 //"
            }
          ]
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "tatra prathamayorlakṣaṇodāharaṇayostāvadetat paryālocanīyam kiṃ tadanaucityaṃ nām, yena (tathā) pravṛttānāṃ rasādīnāmupanibandhanamalaṅkāraḥ saṃpadyate /\nyasmādaucityapratiyoginā tena pratīyamānānāṃ teṣāṃ (na kevalaṃ) paripoṣaparihāṇiḥ, pratyuta saukumāryavirahaḥ sāvakāśatāṃ pratipadyate /\ntadidamuktam---"
        },
        {
          "tag": "l",
          "attributes": {},
          "text": "anaucityādṛte nānyadrabhaṅgasya kāraṇam // VjivC_3.53 //"
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "yadi vā na pāramārthikamanaucityamatra vivakṣitamapi tu vibhāvānubhāvavyabhicāryau cityābhivyaṅgyaprastāvāntarāviṣayaniravadyarasāpekṣayā kimapi prastutānuguṇameva, tathā ca \"kāmakrodhādikāraṇāt\" iti yuktirupanyastetyucyate, tadapi na su sthitasamādhi /\nyasmādaucityaparipoṣapuṣkalarasāpekṣayā kiñcidanaucityayuktarasabhāvopanibandhanaṃ parimitasattvaprāyaprāṇimātraviṣaye kāmādikāraṇāt karaṇīyatāmarhati na punarudāhṛte viṣaye /\n(puṣka) lavibhāvādisamudayasamullāsitaḥ sahajakaviśaktikauśalasamudbhāsitasaukumāryasamarpitasvābhāvikarāmaṇīyakaḥ sarasamatimataḥ candrakāntakaumudīprakāśavadāścaryavilāsāpasāryamāṇopapatteḥ samucito 'pi rasaḥ paramasaundaryamāvahati /\ntat kathamanaucityaparimlānaḥ kāmādikāraṇakalpanopasaṃhatavṛttiralaṅkāratāva bhāsatāṃ prayāsyati ? tathā ca tathāvidhe viṣaye varṇanīyāntarasamānatayā rasavattāṃ parikalpayantaḥ satkavayo nitāntaṃ (vi) rājante /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "paśupatirapi tānyahāni kṛcchrā- dagamayadadrisutāsamāgamotkaḥ /"
            },
            {
              "tag": "l",
              "attributes": {},
              "text": "kamaparavaśaṃ na viprakuryuḥ vibhumapi taṃ yadamī spṛśanti bhāvāḥ // VjivC_3.54 //"
            }
          ]
        },
        {
          "tag": "p",
          "attributes": {},
          "text": "tadetadavasarāpatitamasmābhiḥ paryālocitam /\nnanu bhatanayanipuṇamānasānāṃ paramārthavidāṃ tatrabhavatāṃ (asminviṣaye) vayaṃ vivadāmahe, yo 'yamatrodāhṛtaḥ sa bhagavān rasābhāsaviṣayatayā varṇanīyatāmarhati na veti ? kimaucityānaucityaparikalpanena /\nsarvathā yathā tatrabhavadbhyaḥ pratibhāsate tattathaivāstām /\ntathāpi tathāvidhastadīyaścittavṛttiviśeṣaḥ prādhānyena varṇyamānatvāt alaṅkāryatāṃ nātikrāmati /\n\"dviḥ sandadhāti\" ityādau vīrasya vakturlokottarapauruṣābhidhānavyasaninaḥ sahajotsāhotsiktacittavṛttyatiśayavyatirekeṇa na kiñcidanyanmukyatayā vākyārthatāmupanītam /\ntathāhi---sāyakasandhānakriyābhyāvṛttigaṇanamakasmādapi svaparispandatiraskārakāraṇaṃ manyamānaḥ kimityanena pariharati /\nkarṇa ityabhimānapratītiḥ (pradhānaṃ puruṣavakrabhāvopabṛṃhitaṃ) rūḍhivaicitryayoginaḥ śalyetyāmantraṇapadasyābhiprāyaḥ /\npārthāyeti sāmānyasya kasyacidākārāntaraśabda(ra?) pratīkārasya śatroḥ kṛte tatpratighātasamarthopādhyantaropakaraṇaṃ kadācitsaṃbhāvyetāpi iti prakaraṇāt pratīyate /\nāgata iti tatpratiniya-tārthaṃ)manārthaṃ) prayatnenābhimānenānyo 'pi svayamāgataḥ san apākṛta ityabhimānotkarṣapratītiḥ prakaraṇādgamyate /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "udāharaṇamevorjitam /"
                },
                {
                  "tag": "l",
                  "attributes": {},
                  "text": "tadevamayaṃ pradhānacetanalakṣaṇopakṛtātiśayaviśiṣṭacittavṛttiviśeṣaḥ vastusvabhāva eva mukhyatayā varṇyamānatvātalaṅkāryo na punaralaṅkāraḥ /"
                },
                {
                  "tag": "l",
                  "attributes": {},
                  "text": "tadidamuktam--- udārasvaparispandasundaratvena varṇanam /"
                },
                {
                  "tag": "l",
                  "attributes": {},
                  "text": "vastuno vakraśabdaikagocaratvena vakritā //"
                }
              ]
            }
          ]
        },
        {
          "tag": "p",
          "attributes": {},
          "text": "iti /\ntasmādevaṃvidhasya cittavṛttiviśeṣatvāt rasabhāvatadābhāsānāṃ yathāyogamekatamasmin vivakṣāvaśādantarbhāvaḥ saṃbhavatītyalaṅkāryatvameva yuktam na tvalaṅkārabhāva iti /\ntasmānna rasavadādyabhihitadūṣaṇapātratāmatikrāmati /\ntadetaduktamatra sarvameva yojanīyam /\ntadvad\"apakartāhamasmi\" ityaparamudāharaṇamanenaiva nyāyena samānayogakṣemaprāyamiti gatārthameva /\nevamudāttasyobhayaprakārasyāpyalaṅkāryataiva yuktimatī na punaralaṅkaraṇatvaṃ, tatra prathamasya tāvallakṣaṇavākyameva duradhigamasamanvayam"
        },
        {
          "tag": "l",
          "attributes": {},
          "text": "udāttamṛddhimadvastu // VjivC_3.55a //"
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "atra yadvastu tadudāttam, alakaraṇaṃ kīdṛśamityākāṅkṣāyām ṛddhimadityanena yadi viśeṣyate tattadeva saṃpadupetaṃ vastu varṇyamānamalaṅkāryaṃ tadevālaṅkaraṇamiti svātmani kriyāvirodhalakṣaṇasya doṣasya durnivāratvāt svarūpādatiriktasya vastvantarasyāpratibhāsanāt ūrjasvivadudātte '(pi bhūṣa)ṇabhāvānupapattiḥ /\nathavā ṛddhimadvastu yasmin yasyetyapi vyākhyānaṃ kriyate, tathāpi tadanyapadārthalakṣaṇaṃ vastu vaktavyameva yatsamāsārthopanītam /\ntatkāvyameva tathāvidhaṃ bhaviṣyatīti cettadapi na kiñcideva, yasmāt kāvyasyālaṅkāra iti prasiddhirna punaḥ kāvyamevālaṅkaraṇamiti /\nyadi vā ṛddhimadvastu yasmin yasya vā ityasāvalaṅkāraḥ (eva) samāsārthenopanīyate tathāpi varṇanīyādalaṅkaraṇamatiriktamalaṅkaraṇakalpamanyadatra (na kiṃ) cidevopalabhyate ityubhayathāpi śabdārthāsaṃgatilakṣaṇo doṣaḥ saṃprāptāvasaraḥ saṃpadyate /\nkiṃ codāttasyālaṅkaraṇatve sati, alaṅkaraṇāntaravidhānāt tadapekṣānibandhanasya saṃsṛṣṭisaṃkaravyapadeśasyāprasiddheranyasmin viṣaye varṇanīyāntare rūpakādivat tadviruddhasya samṛddhirahitasya varṇanīyāntarasya cālaṅkāratvaprasaṃgāt udāttasya na kathañcidapi bhūṣaṇatvopapattirasti /\ntathā dvitīyasyāpyudāttaprakārasyālaṅkāryatvamevopapannaṃ, na punaralaṅkārabhāvaḥ /\ntathā caitasya lakṣaṇam---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "\"..........caritaṃ ca mahātmanām /"
            },
            {
              "tag": "l",
              "attributes": {},
              "text": "upalakṣaṇatāṃ prāptaṃ netivṛttatvamāgatam\" // VjivC_3.55bcd //"
            }
          ]
        },
        {
          "tag": "p",
          "attributes": {},
          "text": "iti /\ntatra vākyārthaparamārthavidbhirevaṃ paryālocyatām, yanmahānubhāvānāṃ vyavahārasya lakṣaṇamātravṛtteranvayaḥ prastute vākyārthe kaścicat vidyate na veti /\ntatra pūrvasmin pakṣe tatra tadalīnatvāt pṛthagabhidheyasyāpi padārthāntaravat tadavayavatvenaiva vyapadeśonyāyyaḥ,pāṇyāderiva śarīre, na punarevālaṅkārabhāvo 'pi iti /\ndvitīyasmin pakṣe tadanvayābhāvādeva vākyāntaravartipadārthavat tatra tasya sattaiva na saṃbhavati iti na punaralaṅkāracarcā /\nnanu ca rūpakāderalaṅkārasyāpi tatrānvayo vidyate, tatastasyāpi tadanvitatvāt alaṅkāratā nivartate /\nsatyametat, kiṃ tu tadanvitasya dvaividhyaṃ vidyate, apakarṣāntaravat prastutatātparyāṅgabhāvena, vibhūṣaṇāntaravat tadupaśobhākāritvamātreṇaiva ca /\ntatra pūrvasmin pakṣe yuktaruktaiva /\ntadvicchattividhāyitvamātre mahāpuruṣacaritasya dūṣaṇānīti na duṣparihāraṇyeva /\ntadviruddhavṛttervarṇanīyāntarasyālaṅkāratvaprasaṅgaḥ /\nalaṅkārāntarasaṃnidhāne tadapekṣānibandhanasaṃsṛṣṭisaṃkaravyapadeśayogyatā, viṣayāntare 'pyalaṅkārāntaravat pravartanaṃ ceti /\nyadapi samañjasodāharaṇabandhanavyasanitayā pūrvasūribhiratrādaraprathanapūrvakaṃ pratiṣṭhitam, tadapi prastutatātparyaparāyattavṛttitvādeva (sahṛdayabhāva) nāṃ prati manāgapi na pātratāṃ pratipadyate /\nyathā"
        },
        {
          "tag": "l",
          "attributes": {},
          "text": "nethā kunthapṛthak tarjarattā... ...masthāpatteḥ vicchitti...(?) // VjivC_3.56 //"
        },
        {
          "tag": "l",
          "attributes": {},
          "text": "mahendrakandarakvaṇatkarṇeṣu ṭaṅkānvitāḥ te nīlā...śekharaśarakṣepaikavīthībhuvā... durgā avigāhitāḥ śaśirucā kīrtyā vasantyāstava (?) // VjivC_3.57 //"
        },
        {
          "tag": "p",
          "attributes": {},
          "text": "(atra pūrvāparavarṇitaḥ mahāpuruṣacaritalakṣaṇapadārtho (vyatirekopabṛṃhitaḥ?) prastatavākyārthatātparyameva vighaṭate, na punastadupaśobhāmātrameva /\ntathācāyamatrābhiprāyo yadaskhalitaiḥ laikhamahāpuruṣapuruṣa (prabhṛtiḥ sakalasaṃcāritacaritāpasaraṇaṃ saṃraṃbhamātmasātkṛte ca kārye tadatiriktavṛttāntapuruṣāntaravyatirekeṇa na kasyacidanyasya niḥsāmānyavṛtterapi prakāśate /\ntasmāttathāvidhamahāsattvāpadānamahamuditeṣvapi teṣu pradeśeṣu bhavataḥ paraṃ pratāpaḥ prathituṃ pragalbhata iti ?) evaṃ samāhitasyāpyalaṅkāryatvameva nyāyyam na punaralaṅkaraṇabhāvaḥ /\ntadāha---\"tathā samāhitasyāpi\" /\n\"tathā\"---tenaiva prakāreṇa pūrvoktenasamāhitābhidhānasya cālaṅkārasya \"bhuṣaṇatvam\" alaṅkaraṇatvaṃ na vidyate nāstītyarthaḥ /\ntathāhi tasyedaṃ lakṣaṇam---"
        },
        {
          "tag": "l",
          "attributes": {},
          "text": "rasabhāvatadābhāsapraśamo 'viditakramaḥ (?) anyānubhāvaniśśūnyarūpo yastatsamāhitam // VjivC_3.58 //"
        },
        {
          "tag": "p",
          "attributes": {},
          "text": "rasabhāvatadābhāsānāṃ praśamavyapadeśaviṣayo daśāviśeṣaḥ, tadanantararasāvatārataraṅgavarjito nijavyañjakavyāpāravirāmaviśrāntavibhramaḥ prathamaparispandaiḥ parisamāpteḥ uttarasamudāyādanabhivyakterasaṃvedyamānakramaḥ sandhyāsamayanibhasaṃniveśaviśeṣaḥ satkavibhirapi kathañcidunneyavṛtti (ra) nimittamanoharaḥ samāhitamalaṅkaraṇam /\ntathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "akṣṇoḥ sphuṭāśrukaluṣo 'ruṇimā vilīnaḥ śāntaṃ ca sārdhamadharasphuraṇaṃ bhrukuṭyā /"
            },
            {
              "tag": "l",
              "attributes": {},
              "text": "bhāvāntarasya (tava) gaṇḍagato 'pi kopo nodgāḍhavāsanatayā prasaraṃ dadāti // VjivC_3.59 //"
            }
          ]
        },
        {
          "tag": "p",
          "attributes": {},
          "text": "tadapi na saṃpat (samyak) samāhitam /\nyasmādrasādiviśeṣasya satastasya svarūpalobhaḥ /\nteṣāṃ ca cittavṛttiviśeṣatvāt bhūṣaṇatve nipiddhasyāpi tadekarūpatvāt kathaṃ tadupapadyate /\nkiṃ ca pradhānacetanasvarūpatvāt varṇanīyasvabhāvabhūtasya (tadanyavidhasya) arthātmanaḥ sahajavyañjakāsahiṣṇoḥ vyatiriktapadārthāntarasaṃparkasahatvaṃ svacchasvabhāvatvādeva na kathañcidapi samañjasatāṃ samāsādayatītyevaṃ svarūpādatiriktapadārthāntarasyāpratibhāsanādityādi yathāsaṃbhavamanivāryam /\nyadapi kaiścitprakārāntareṇa samāhitākhyamalakaraṇamākhyātaṃ tasyāpi tathaiva bhūṣaṇatvaṃ na vidyate, tadabhidhatte---"
        },
        {
          "tag": "l",
          "attributes": {},
          "text": "\"tathā samāhitasyāpi prakāradvayaśobhinaḥ\" // VjivC_3.60 //"
        },
        {
          "tag": "p",
          "attributes": {},
          "text": "pūrvoktena prakāreṇa anena cāpareṇeti dvābhyāṃ prakārābhyāṃ śobhamānasya samāhitasyālaṅkaraṇatvaṃ na sabhavati /\ntathācāsya lakṣaṇodāharaṇe---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kiñcidārabhamāṇasya kāryaṃ daivavaśāt puna /"
            },
            {
              "tag": "l",
              "attributes": {},
              "text": "tatsādhanasamāpattiryattamāhuḥ samāhitam // VjivC_3.61 //"
            }
          ]
        },
        {
          "tag": "p",
          "attributes": {},
          "text": "iti /\nspaṣṭārthamidaṃ vākyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mānamasyā nirākartuṃ pādayorme patipyataḥ /"
            },
            {
              "tag": "l",
              "attributes": {},
              "text": "upakārāya diṣṭayaitadudīrṇaṃ ghanagarjitam // VjivC_3.62 //"
            }
          ]
        },
        {
          "tag": "p",
          "attributes": {},
          "text": "atra pūrvasya pūrvasya vastunaḥ pradhānaṃ samarthanamuttaratra samāhita (miti) yaducyate tadāstāṃ, samāhitaśabdavācyatve na kenacit (nivār)yate /\nalaṅkaraṇatvaṃ punarddhayorapi sarasavṛttatvāt guṇapradhānabhāvasyābhāvānna kiñcidupapadyate /\ndvayorapi vastudharmatayā varṇanīyatvameva samānaṃ (tadarthaṃ ghanagarjitamu)dīrṇamiveti pratītāvutprekṣā bhaviṣyati ityalamatiprasaṅgena /\ntadevaṃ cetanācetanapadārthabhedabhinnaṃ svābhāvikasaukumāryamanoharaṃ vastunaḥ svarūpaṃ pratipāditam /\nidānīṃ tadeva kavipratibhollikhitalokottarātiśayaśālitayā navanarmitaṃ manojñatāmupanīyamānamālocyate /\ntathāvidhabhūṣaṇavinyāsavihitasaundaryātiśayavyatirekeṇa bhūṣyatvanimittabhūtaṃ na tadvidāhlādakāritāyāḥ kāraṇam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prasiddho vastudharmo yo na vicchittyāśrayo bhavet /"
            },
            {
              "tag": "l",
              "attributes": {},
              "text": "tadevaṃ kavimukhyānāṃ varṇanāyogamāsthitaḥ // VjivC_3.63 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasya lokottarotkarṣalekhālagitavṛttibhiḥ /"
            },
            {
              "tag": "l",
              "attributes": {},
              "text": "guṇaiḥ (śca) bhāsamānasya navatvamupapadyate // VjivC_3.64 //"
            }
          ]
        },
        {
          "tag": "p",
          "attributes": {},
          "text": "ityantaraślokau /\ntadevaṃ nūtanātiśayavidhāyinaḥ kāvyārthasvarūpasya alaṅkārāḥ /\ntatastānevopakramate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "abhidhāyāḥ prakārau staḥ ko 'pyenaṃ sphuṭayatyasau /"
            },
            {
              "tag": "l",
              "attributes": {},
              "text": "kāvyasya kaścidvicchittiṃ dyotayatyaṅgataḥ sthitaḥ // Vjiv_3.14 //"
            }
          ]
        },
        {
          "tag": "p",
          "attributes": {},
          "text": "abhidhāyā ityādi /\nrasavadalaṅkārādiḥ kaścidaṃśena vartamāno vibhūṣyasya śobhātiśayamāvahati /\nkaścidaṅgato vyavasthitastasya mukhyatāṃ dyotayannātmano vibhūṣaṇabhāvamāviṣkarotīti codāhariṣyāmaḥ /\nidānīmetadeva vibhajya vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yathā sa rasavannāma sarvālaṅkārajīvitam /"
            },
            {
              "tag": "l",
              "attributes": {},
              "text": "kāvyaikasāratāṃ yāti kathedānīṃ vicāryate // Vjiv_3.15 //"
            }
          ]
        },
        {
          "tag": "p",
          "attributes": {},
          "text": "yathetyādi /\n\"yathā sa rasavannāma\"---ṭhayathā' yena prakāreṇa \"saḥ'---pūrvaprakhyātavṛttiralaṅkāro (rasavannāma) rasavadabhidhānaḥ \"kāvyaikasāratāṃ yāti\" kavikarmaikasarvasvatāṃ pratipadyate /\n\"sarvālaṅkārajīvitaṃ\"---sarveṣāmalaṅkārāṇāmupamādīnāṃ \"jīvitaṃ\" sphuritabhūtaṃ ca saṃpadyate, \"tathā\"---tenaprakāreṇa\"idānīṃ\" adhunā \"vicāryate\"---vivacyate, lakṣaṇodāharaṇabhedena vitanyate /\ntameva rasavadalaṅkāraṃ lakṣayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rasena vartate tulyaṃ rasavattvavidhānataḥ /"
            },
            {
              "tag": "l",
              "attributes": {},
              "text": "yo 'laṅkāraḥ sa rasavat tadvidāhlādanirmiteḥ // Vjiv_3.16 //"
            }
          ]
        },
        {
          "tag": "p",
          "attributes": {},
          "text": "rasenetyādi /\nyo 'laṅkāraḥ sa rasavaditi /\nyaḥ kilaivaṃsvarūpo rūpakādiḥ sa rasavadabhidhīyate /\nkiṃsvabhāvaḥ? \"rasena vartate tulyaṃ\"---rasena śṛṅgārādinā tulyaṃ vartate samānamātiṣṭhati /\nyathā brāhmaṇena tulyaṃ vartate brāhmaṇavat kṣatriyastathaivasau rasavadalaṅkāraḥ /\nkasmāt ? \"rasavattvavidhānataḥ\"---raso 'syāsti iti rasavat kāvyaṃ, tasya bhāvastattvaṃ, tadvidhānataḥ---sarasatvasaṃpādanāt /\n(kutaḥ?) \"tadvidāhlādanirmiteḥ\"---tat kāvyaṃ vidantīti tadvidaḥ tajñāḥ, teṣāmāhlādanirmiterānandaniṣpādanāt /\nyathā rasaḥ kāvyasya rasavattāṃ tadvidāhlādaṃ ca vidadhātyevamupamādirapyubhyaṃ niṣpādayan rasavadalaṅkāraḥ saṃpadyate /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "yathā"
                },
                {
                  "tag": "l",
                  "attributes": {},
                  "text": "upoḍharāgeṇa vilolatārakaṃ tathā gṛhītaṃ śaśinā niśāmukham /"
                },
                {
                  "tag": "l",
                  "attributes": {},
                  "text": "yathā samastaṃ timirāṃśukaṃ tayā puro 'pi rāgādgalitaṃ na lakṣitam // VjivC_3.65 //"
                }
              ]
            }
          ]
        },
        {
          "tag": "p",
          "attributes": {},
          "text": "atra svāvasarasamucitasukumārasvarūpayorniśāśaśinorvarṇanīyatvaṃ prādhānyena vākyārthaśarīram /\ntatkāntikāritayā rūpakālaṅkāraḥ samāropitakāntavṛttāntaḥ kavinopanibaddhaḥ /\nsa ca śleṣacchāyāmanojñaviśeṣaṇavakrabhāvāt viśiṣṭaliṅgasāmarthyācca sutarāṃ samudbhāsamānaḥ kāvyasya sarasatāṃ samullāsayan tadvidāmāhlādamādadhānaḥ svayameva rasavadalaṅkāratāṃ samāsāditavān /\nyathā vilāsinīvallabhādiśabdābhidhāna(mantareṇāpi) tatsvarūpasamarpaṇasāmarthyarūpakasya sambhavati tathaikadeśavivartirūpakavicārāvasare sutarāṃ samunmīlayiṣyāmaḥ /\nna cātra pūrvoktāni dūṣaṇāni (saṃsṛṣṭisaṃkarādīni) prabhavituṃ śaknuvanti /\n\"tathā cānyatra darśanāt\" iti viṣayāntare paridṛśyamānatvādanenaivodāharaṇena (tat) parihṛtam /\n\"svarūpādatiriktasya parasyāpratibhāsanāt\" ityalaṅkāryālaṅkaraṇayorapṛthagbhāvasya alaṅkāryatve svātmani kriyāvirodhāttasyaivālaṅkaraṇatvānupapattirudāharaṇāntaraiḥ parihṛtā /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "calāpāṅgāṃ dṛṣṭiṃ spṛśasi bahuśo vepathumatīṃ rahasyākhyāyīva svanasi mṛdu karṇāntikaracaḥ /"
            },
            {
              "tag": "l",
              "attributes": {},
              "text": "karaṃ vyādhunvatyāḥ pibasi ratisarvasvamadharaṃ vayaṃ tattvānveṣānmadhukara hatāstvaṃ khalu kṛtī // VjivC_3.66 //"
            }
          ]
        },
        {
          "tag": "p",
          "attributes": {},
          "text": "atra paramārthaḥ---pradhānavṛtteḥ śṛṅgārasya bhramarasamāropitakāntavṛttānto (rūpakaṃ) rasavadalaṅkāraḥ śobhātiśayamāhitavāt /\nyathā vā"
        },
        {
          "tag": "l",
          "attributes": {},
          "text": "kapole patrālī // VjivC_3.67 //"
        },
        {
          "tag": "p",
          "attributes": {},
          "text": "ityādau /\ntadevamanena nyānena"
        },
        {
          "tag": "l",
          "attributes": {},
          "text": "\"kṣipto hastāvalagna\" // VjivC_3.68 //"
        },
        {
          "tag": "p",
          "attributes": {},
          "text": "ityatra rasavadalaṅkārapratyākhyānamayuktam /\nsatyametat, kituṃ vipralambhaśṛṅgāra (syāṅga) tā tatra nivāryate, śeṣasya punastattulyavṛttāntatayā rasavadalaṅkāratvamanivāryameva /\nna cālaṅkārāntare sati rasavadapekṣānibandhanaḥ saṃsṛṣṭisaṃkaravyapadeśaprasaṅgaḥ pratyākhyeyatāṃ pratipadyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aṅgulībhiriva keśasaṃcayaṃ saṃnigṛhya timiraṃ marīcibhiḥ /"
            },
            {
              "tag": "l",
              "attributes": {},
              "text": "suḍmalīkṛtasarojalocanaṃ cumbatīva rajanīmukhaṃ śaśī // VjivC_3.69 //"
            }
          ]
        },
        {
          "tag": "p",
          "attributes": {},
          "text": "atra rasavadalaṅkārasya rūpakādīnāṃ ca saṃnipātaḥ sutarāṃ samudbhāsate /\ntatra \"cumbatīva rajanīmukhaṃ śaśī\"ti utprekṣālakṣaṇasya rasavadalaṅkārasya prādhānyenopanibandhaḥ /\ntadaṅgatvenopamādīnām /\nkevalasya prastutatarasaparipoṣāpariniṣpatteḥ /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aindraṃ dhanuḥ pāṇḍupayodhareṇa śaraddadhānārdranakhakṣatābham /"
            },
            {
              "tag": "l",
              "attributes": {},
              "text": "prasādayantī sakalaṅkaminduṃ tāpaṃ raverabhyadhikaṃ cakāra // VjivC_3.70 //"
            }
          ]
        },
        {
          "tag": "p",
          "attributes": {},
          "text": "iti /\natra samayasaṃbhavaḥ padārthasvabhāvaḥ tadvācakevādiśabdābhidhānaṃ vinā pratīyamānotprekṣālakṣaṇena rasavadalaṅkāraema kavinākāmapikamanīyatāmadhiropitaḥ ; pratītyantaramanohāriṇāṃ sakalaṅkādīnāṃ vācakānāmupanibandhāt, pāṇḍupayodhareṇārdranakhakṣatābhamaindraṃ dhanuḥ dadhāneti śleṣopamayośca tadānuguṇyena viniveśanāt (ca) /\nevaṃ sakalaṅkamapi prasādayantī parasyābhyadhikaṃ tāpaṃ cakāretyevaṃrūpaḥ prakāro hi rūpakālaṅkāranibandhanaḥ prakaṭāṅganāvṛttāntasamāropa (ramaṇīyaḥ) sutarāṃ samanvayaṃ samāsāditavān /\natrāpi pratīyamānavṛtteḥ rasavadalaṅkārasya pradhānyaṃ, tadaṅgatvamupamādīnāmiti pūrvavadeva saṅgatiḥ /\nyatrāpi prathamodbhedamanohararatyādivadācaraṇamalaṅkārāṇāṃ tatrāpyayameva samanvayaḥ sahṛdayaiḥ svayamanusandheyaḥ /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lagnadvirephāñjanabhakticitraṃ mukhe madhuśrīstilakaṃ niveśya /"
            },
            {
              "tag": "l",
              "attributes": {},
              "text": "rāgeṇa bālāruṇakomalena cutapravāloṣṭhamalañcakāra // VjivC_3.71 //"
            }
          ]
        },
        {
          "tag": "p",
          "attributes": {},
          "text": "atra samāropitanāyikāvṛttāntasya śleṣacchāyāsahāyasya rūpa (kasya tadvadā) caraṇāt rasavadalaṅkāratvam /\nyadapi nīrasaprāyaṃ padārthajātaṃ tadapi sarvamanenaiva sarasatāmupapadyate /\nyathā"
        },
        {
          "tag": "l",
          "attributes": {},
          "text": "\"bālenduvakrāṇi\" // VjivC_3.72 //"
        },
        {
          "tag": "p",
          "attributes": {},
          "text": "iti /"
        },
        {
          "tag": "p",
          "attributes": {},
          "text": "tadevamayaṃ sakalakāvyopaniṣadbhūtaḥ kāṣṭhakuḍyopamānāṃ padārthānāmalaṅkārāṇāṃ kimapi sphuritaṃ samarthayaṃścetanacamatkārakāritāyāḥ kāraṇatāṃ pratipadyate /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ayaṃ sa rasavannāma sarvālaṅkaraṇāgraṇīḥ /"
            },
            {
              "tag": "l",
              "attributes": {},
              "text": "cūḍāmaṇirivābhāti kāyotkarṣaikakāraṇam // VjivC_3.73 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kavikauśalasarvasvamadyoddhāṭitamañjasā /"
            },
            {
              "tag": "l",
              "attributes": {},
              "text": "vipaścitāṃ vicārasya gocaratvaṃ gamiṣyati // VjivC_3.74 //"
            }
          ]
        },
        {
          "tag": "p",
          "attributes": {},
          "text": "ityantaraślokau /"
        },
        {
          "tag": "p",
          "attributes": {},
          "text": "evaṃ nīrasānāṃ padārthānāṃ sarasatāṃ samullāsayituṃ rasavadalaṅkāraṃ samāsāditavān /\nidānīṃ svarūpamātreṇaivāvasthitānāṃ vastūnāṃ kamapyātiśayamuddīpayituṃ dīpakālaṅkāramupakramate /\ntacca prācīnācāryairādidīpakaṃ madhyadīpakam antadīpakamiti dīpyamānapadāpekṣayā vākyasyādau madhye 'nte ca vyavasthitaṃ, dīpayatīti kriyāpadameva dīpakākhyamalaṅkaraṇamākhyātm /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mado janayati prītiṃ sānaṅgaṃ mānabhaṅguram /"
            },
            {
              "tag": "l",
              "attributes": {},
              "text": "sa priyāsaṅgamotkaṇṭhāṃ sāsahyāṃ manasaḥ śucam // VjivC_3.75 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mālinīraṃśukabhṛtaḥ striyo 'laṅkurute madhuḥ /"
            },
            {
              "tag": "l",
              "attributes": {},
              "text": "hārītaśukavācaśca bhūdharāṇāmupatyakāḥ // VjivC_3.76 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cīrīmatīraraṇyānīḥ saritaḥ śuṣyadambhasaḥ /"
            },
            {
              "tag": "l",
              "attributes": {},
              "text": "pravāsināṃ ca cetāṃsi śucirantaṃ ninīṣati // VjivC_3.77 //"
            }
          ]
        },
        {
          "tag": "p",
          "attributes": {},
          "text": "atra kriyāpadānāṃ dīpakatvaṃ prakāśakatvam, yasyamāt kriyāpadaireva prakāśyante svasaṃbandhitayā khyāpyante /\ntadevaṃ sarvasya kasyaciddīpakavyatirekiṇo 'pi kriyāpadasyaikarūpatvāt dīpakādvaitaṃ prasajyate /\nkiṃ ca śobhātiśayakāritvasya yuktaśūnyatve alaṅkaraṇatvānupapattiḥ /\nanyaccāstāṃ tāvatkriyā /\nevaṃ yasya kasyacidvākyavartinaḥ kadasya saṃbandhitayā padāntaradyotanaṃ svabhāva eva /\nparasparānvayasaṃbandhanibandhanatvāt vākyārthasvarūpasyeti punarapi dīpakavaiśvarūpyamāyātam /\nādau madhye cānte vā vyavasthitaṃ kriyāpadamatiśayamāsādayati yenālaṅkāratāṃ pratipadyate (iti cet) teṣāṃ ca vākyādīnāṃ parasparaṃ tathāvidhaḥ kaḥ svarūpātirekaḥ (viśeṣaḥ) saṃbhavati kriyāpadaprakārabhedanibandhanaṃ vākyasya yadādimadhyāntaṃ tadetadarthakavākyādiṣvapi saṃbhavatītyevamapi dīpakaprakārānantyaprasaṅgaḥ /\ndīpakālaṅkāravihitavākyāntarvartinaḥ kriyāpadasya bhvādivyatiriktatvameva kāvyatvavyapadeśaḥ /\nyadi vā samānavibhaktīnāṃ bahūnāṃ kārakāṇāmekaṃ kriyāpadaṃ prakāśakaṃ dīpakamityucyate, tatrāpi kāvyacchāyātiśayakāritāyāḥ kiṃ nibandhanamiti vaktavyameva /\nprastutāprastutaviṣayasāmarthyasaṃprāptapratīyamānavṛttisāmyameva nānyatkiñcidityabhiyuktataraiḥ pratipāditameva /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ādimadhyāntaviṣayāḥ prādhānyetarayoginaḥ /"
            },
            {
              "tag": "l",
              "attributes": {},
              "text": "antargatopamādharmā yatra taddīpakaṃ viduḥ // VjivC_3.78 //"
            }
          ]
        },
        {
          "tag": "p",
          "attributes": {},
          "text": "udāhṛtaṃ ca granthāntare yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "caṅkammanti karīndā disāgaamaagandhahāriahiaā /"
            },
            {
              "tag": "l",
              "attributes": {},
              "text": "duḥkha baṇe ca kaiṇo bhaṇiivisamamahākaimagge // VjivC_3.79 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "caṅkramyante karīndrā diggajamadagandhahāritahṛdayāḥ /"
            },
            {
              "tag": "l",
              "attributes": {},
              "text": "duḥkhaṃ vane ca kavayo bhaṇitiviṣamamahākavimārge //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "atra (prastutāprastutaviṣayasāmarthyasaṃprāpta) sāmyasamullasitaṃ sahṛdayahṛdayāhlādakāri kāvyarāmaṇīyakaṃ svarūpameva /\nkriyāpadaṃ punarvākyāvinābhāvi vākyāntaravad vyavasthitam, atraiva padāntaravacca /\n(ayama)tra vākyārthaḥ /\nyathā dikkuñjaramadāmodasuhitamānasāḥ karīndrāḥ kānane kathamapi duḥkhaṃ caṅkramyante, tathā bhaṇitiviṣame vakroktivicitre mahākavimārge kavaya iti caśabdasyārthaḥ /\nte hi sābhimānāḥ santaḥ tadatiriktaparispandatayā vartitumīhamānāḥ kṛcchreṇa samācakṣire ityabhiprāyaḥ /\ntasmāt sāmyaikajīvitamalaṅkaraṇamidaṃ pratīyamānatvānmanohāri prakārāntaram /\n(yatra) trividhaṃ hi pratīyamānavṛttisāmyaṃ samudbhāsate tatrāyameva nyāyo 'nusandheyaḥ /\nśiṣṭaṃ punarvārtāmātrameva, yathā"
        },
        {
          "tag": "l",
          "attributes": {},
          "text": "gato 'stamarko bhātīnduryānti vāsāya pakṣiṇaḥ // VjivC_3.80 //"
        },
        {
          "tag": "p",
          "attributes": {},
          "text": "iti /\ntadidānīṃ dīpakamalaṅkārāntarakaraṇaṃ kalayan kāmapi kāvyakamanīyatāṃ kalpayituṃ prakārāntareṇa prakramate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aucityāvahamamlānaṃ tadvidāhlādakāraṇam /"
            },
            {
              "tag": "l",
              "attributes": {},
              "text": "aśaktaṃ dharmamarthānāṃ dīpayadvastu dīpakam // Vjiv_3.17 //"
            }
          ]
        },
        {
          "tag": "p",
          "attributes": {},
          "text": "aucityāvahamityādi /\n\"vastu dīpakaṃ\" vastu siddharūpamalaṅkaraṇaṃ /\nbhavatīti saṃbandhaḥ, kriyāntarāśravaṇāt /\ntadevaṃ sarvasya kasyacidvastunaḥ sadbhāvāttadāpattirityāha---\"dīpayat\" prakāśayadalaṅkaraṇaṃ saṃpadyate /\nkiṃ kasyetyabhidhatte---\"dharmaṃ\" = parispandaviśeṣam, \"arthānāṃ\" = varṇanīyānām /\nkīdṛśaṃ---\"aśaktam\" = aprakaṭam, tenaiva prakāśamānatvāt /\nkiṃsvarūpaṃ ca---\"aucityāvahaṃ\" = aucityamaudāryamāvahatiyaḥ taṃ tathoktam /\nanyacca kiṃvidham---\"amlānaṃ\" = pratyagramanālīḍhamiti yāvat /\nevaṃvidhasvarūpatvāt \"tadvidāhlādakāraṇaṃ\" = kāvyavidānandanimittam /\nasyaiva prakārāntarān nirūpayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ekaṃ prakāśakaṃ, santi bhūyāṃsi bhūyasāṃ kvacit /"
            },
            {
              "tag": "l",
              "attributes": {},
              "text": "kevalaṃ paṅktisaṃsthaṃ vā dvividhaṃ paridṛśyate // Vjiv_3.18 //"
            }
          ]
        },
        {
          "tag": "p",
          "attributes": {},
          "text": "ekamiti /\n\"dvividhaṃ paridṛśyate\" = dviprakāramavalokyate lakṣye vibhāvyate /\nkathaṃ ?\"kevalaṃ\" = asahāyaṃ, \"paṅktisaṃsthaṃ vā \" paṅktau vyavasthitaṃ tattulyakakṣāyāṃ sahāyāntaroparacitāyāṃ vartamānam /\nkatham ? \"ekaṃ\" (bhūyasā) bahūnāṃ padārthānāmekaṃ \"prakāśakaṃ\" dīpakaṃ kevalamityucyate /\nyathā vā"
        },
        {
          "tag": "l",
          "attributes": {},
          "text": "asāraṃ saṃsāram // VjivC_3.81 //"
        },
        {
          "tag": "p",
          "attributes": {},
          "text": "ityādi /\natra \"vidhātuṃ vyavasitaḥ\" kartā saṃsārādīnāmasāratvaprabhṛtīn dharmān udyotayan dīpakālaṅkāratāmavāptavān /\npaṅktisaṃsthaṃ (?) \"bhūyāṃsi\" = bahūni vastūni dīpakāni \"bhūyasāṃ\" prabhūtānāṃ varṇanīyānāṃ \"santi vā kvacit\" bhavanti vā kasmiṃścidviṣaye /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kaikesarī vaaṇāṇā motiaraaṇāṇā āiveaṭio /"
            },
            {
              "tag": "l",
              "attributes": {},
              "text": "ṭhāṇāṭhāṇa jāṇai kusumāṇa a jīṇamālāro // VjivC_3.82 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kavikesarī vacanānāṃ mauktikaratnānāmādivaikaṭikaḥ /"
            },
            {
              "tag": "l",
              "attributes": {},
              "text": "sthānāsthānaṃ jānāti kusumānāṃ ca jīrṇamālākāraḥ //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "cirantanairetadevodāhṛtaṃ, taccāyuktamiti pūrvapakṣatāṃ prāpitamidānīṃ kimetasyāpyatiriktatvamāyāti, yena siddhāntasiddhamanupādeyatāmadhitiṣṭhati ? yuktamuktam /\nkiṃ tu tairvākyaikadeśavṛtti kriyāpadaṃ kārakāṇi bahūni svasaṃbandhitayā prakāśayadekaṃ dīpakamityabhihitam, (vayaṃ)punastānyeva kārakāṇi varṇanīyānāṃ vastūnāṃ kamapyatiśayaṃ prakāśayanti bahūni dīpakānīti brūmaḥ /\ntathā ca \"sthānāsthānaṃ jānāti\" ityasyāyamabhiprāyaḥ /\nprastutavastuśobhātiśayāvahaṃ kamapyavakāśaviśeṣaṃ vettīti /\nkimuktaṃ bhavati ? kavikesarī padānāmupanibandhavidagdhatayā kamapi chāyātiśayamutpādayati, mauktikaratnānāṃ cādivaikaṭikaḥ, kusumānāṃ ca jīrṇamālākāra iti /\nyadyapi padānāṃ kesariprabhṛtīnāṃ ca sajātīyāpekṣayā parasparapratīyamānavṛttisāmyaṃ samudbhāsate, tathāpi prādhānyāddīpakaṃ tātparyaparyavasitam /\nvākyārthena sāmyaṃ punaḥ nātra paribhāsate /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "candramaūehiṃṇisā ṇalinī kamalehiṃ kusumagucchehiṃ laā /"
            },
            {
              "tag": "l",
              "attributes": {},
              "text": "haṃsehiṃ sāraasohā kavvakahā sajjanehiṃ karai garuri // VjivC_3.83 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "candramayūśairniśā nalinī kamalaiḥ kusumagucchairlatā /"
            },
            {
              "tag": "l",
              "attributes": {},
              "text": "haṃsaiśśāradaśobhā kāvyakathā sajjanaiḥ kriyate gurvo //"
            }
          ]
        },
        {
          "tag": "p",
          "attributes": {},
          "text": "iti chāyā /"
        },
        {
          "tag": "p",
          "attributes": {},
          "text": "atra ai(ndava mayūkhādibhi) retāḥ sarvāḥ samullāsitaśobhātiśayāḥ saṃpadyanta iti kartṛpadānyeva bahūni dīpakāni /\nśiṣṭaṃ pūrvavadeva sarvaṃ samādeyam /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "(aparaṃ triprakāraṃ ca kvacidbhūyāṃsi bhūyasā /"
            },
            {
              "tag": "l",
              "attributes": {},
              "text": "dīpakaṃ dīpayatyanyattadanyaddīpayanmatam) // Vjiv_3.19 //"
            }
          ]
        },
        {
          "tag": "p",
          "attributes": {},
          "text": "tadaparaṃ paṅktisaṃsthaṃ nāma (avasthābheda) kāraṇāt \"triprakāraṃ\" trayaḥ prakārāḥ prabhedāḥ yasyeti vigrahaḥ /\ntatra prathamastāvat anantarokto bhūyāṃsi bhūyasāṃ kvacidbhavantīti /\ndvitīyo \"dīpakaṃ dīpayatyanyattadanyat\" iti (yada) nyasyātiśayotpādakatvena dīpakam /\nyadvihitaṃ tatkarmabhūtamanyat kartṛbhūtam /\n\"dīpayati\" = prakāśayati, \"tadupyanyaddīpayati\" iti /\ndvitīyadīpakaprakāro yathā--- kṣoṇīmaṇḍalamaṇḍanaṃ nṛpatayasteṣāṃ śriyo bhūṣaṇaṃ tāḥ śobhāṃ gamayatyacāpalamidaṃ pragalbhyato rājate /"
        },
        {
          "tag": "l",
          "attributes": {},
          "text": "tadbhūṣyaṃ nayavartmanā tadapi cet śauryakriyālaṅkṛtaṃ bibhrāṇaṃ yadiyattayā tribhuvanaṃ chettuṃ vyavasyedapi // VjivC_3.84 //"
        },
        {
          "tag": "p",
          "attributes": {},
          "text": "atrottarottarāṇi pūrvapūrvapadadīpakāni mālāyāṃ kavinopanibaddhāni /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śuci bhūṣayati śrutaṃ vapuḥ praśamastasya bhavatyalaṅkriyā /"
            },
            {
              "tag": "l",
              "attributes": {},
              "text": "praśamābharaṇaṃ parākramaḥ sa nayāpāditasiddhibhaṣaṇaḥ // VjivC_3.85 //"
            }
          ]
        },
        {
          "tag": "p",
          "attributes": {},
          "text": "yathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cārutā vapurabhūṣayadāsāṃ tāmanūnanavayauvanayogaḥ /"
            },
            {
              "tag": "l",
              "attributes": {},
              "text": "taṃ punarmakaraketanalakṣmīstāṃ mado dayitasaṃgamabhūṣaḥ // VjivC_3.86 //"
            }
          ]
        },
        {
          "tag": "p",
          "attributes": {},
          "text": "tṛtīyaprakāro 'traiva ślokārdhe dīpakaśabdasthāne dīpitamiti pāṭhāntaraṃ vidhāya vyākhyeyaḥ /\ntadayamatrārtho ya \"ddīpitaṃ\" yadanyena kenacidutpāditātiśayasaṃ (pannaṃ) vastu tatkartṛbhūtamanyat dīpayat uttejayat tadanyaditi /\nyathā"
        },
        {
          "tag": "l",
          "attributes": {},
          "text": "\"mado janayati prītiṃ sānaṅgaṃ mānabhaṅguram\" // VjivC_3.87 //"
        },
        {
          "tag": "p",
          "attributes": {},
          "text": "ityādi /\n(nanupūrvācāryaiścaitadeva pūrvamudāhṛtaṃ, tadeva prathamaṃ pratyākhyāyedānīṃ samāhitamityasyābhiprāyo vyākhyātavyaḥ /\nsatyamuktam /\ntadayaṃ vyākhyāyate---kriyāpadamekameva dīpakamiti teṣāṃ tātparyam, asmāka punaḥ kartṛpadāni dīpakāni bahūni saṃbhavanti iti) /\n(atra) prītyādīnāṃ prāgabhāvāt, teṣāṃ satāmabhūtaprādurbhāvaṃ vidadhātīti nābhidhīyate, madādiniyatakāraṇatvābhāvāt /\napi tu svasaṃvṛttānāṃ kamapyapūrvamatiśayamutpādayati /\njanayatīti kriyāpadasyārthaḥ yauvanaṃ paramaṅganānāṃ lāvaṇyaṃ janayatīti /\nathavā jvalayatīti pāṭhāntaraṃ parikalpyodāhāryam /\nidānīmetadevopasaṃharati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yathāyogikriyāpadaṃ manaḥ saṃvādī tadvidām /"
            },
            {
              "tag": "l",
              "attributes": {},
              "text": "varṇanīyasya vicchitteḥ kāraṇaṃ vastu dīpakam // Vjiv_3.20 //"
            }
          ]
        },
        {
          "tag": "p",
          "attributes": {},
          "text": "\"yathāyogikriyāpadam\" = yathā yena prakāreṇa yujyate iti yathāyogi, kriyāpadaṃ yasya tattathoktaṃ tena yathāsaṃbandhamanubhavituṃ śaknoti /\nyathā dīpake kriyā, \"tadvidāṃ\" kāvyajñānāṃ (\"manaḥsaṃvādi\")manasi saṃvadati = cetasi pratiphalati yat (tadapi) tathoktam /\n(evaṃ dīpakamabhidhāya) sāmyaprāyaṃ rūpakaṃ vivinakti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "upacāraikasarvasvaṃ (yatra tat) sāmyamudvahan /"
            },
            {
              "tag": "l",
              "attributes": {},
              "text": "yadarpayati rūpaṃ svaṃ vastu tadrupakaṃ viduḥ // Vjiv_3.21 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "varṇanīyasya vicchitteḥ kāraṇaṃ (dvividhaṃ smṛtaṃ) /"
            },
            {
              "tag": "l",
              "attributes": {},
              "text": "samastavastuviṣayamekadeśavivarti ca // Vjiv_3.22 //"
            }
          ]
        },
        {
          "tag": "p",
          "attributes": {},
          "text": "upacāretyādi /\n\"vastu tadrūpakaṃ viduḥ\"---\"tadvastu\" = padārthasvarūpaṃ \"rūpakaṃ\" = rūpakākhyamalaṅkāraṃ vidurjanā iti /\nkīdṛśaṃ---\"yadarpayati\" \"yat\" kartṛbhūtam \"arpayati\" vinyasyati /\nkiṃ---\"svaṃ\" = ātmīyaṃ \"rūpaṃ\" vācyasya vācakātmakaṃ parispandam, alaṅkāraprastāvādalaṅkārasyaiva svasaṃbandhitvāt /\nkiṃ kurvat---\"sāmyamudvahat\" = samatvandhārayat /\nanyacca (kīdṛśaṃ sāmyaṃ) \"varṇanīyasya vicchitteḥ kāraṇam\" \"varṇanīyasya\" = prastāvājhikṛtasya padārthasya \"vicchitteḥ\" = upaśobhāyāḥ \"kāraṇaṃ\" = nimittabhūtam, na punarjanyatva prameyatvādisāmānyaṃ, yasmāttenaiva pūrvoktalakṣaṇasāmyena varṇanīyaṃ sahṛdayahṛdayāhlādakāritāmavatarati /\n\"upacāraikasarvasvaṃ\" \"upacāraḥ\" = tattvādhyāropaḥ, tasyaikaṃ sarvasvaṃ kevalameva jīvitaṃ, tannibandhanatvāt rūpakapravṛtteḥ /\nyasmādupacāravakratājīvitametadalaṅkaraṇamiti prathamameva samākhyātaṃ \"yanmūlāsarasollekhā rūpakādiralaṅkṛtiḥ \" iti /\ntadeva pūrvasūribhirabhyadhāyi /\ntadevaṃ mukhaminduriti rūpakamalaṅkaraṇam /\ntatkimana (yoḥ) (viśeṣaṇaviśeṣyayoḥ) bhinnasvarūpayoḥ sāmānādhikaraṇyasya kāraṇam ? ucyate /\ninduśabdaḥ prathamamāñjasyena candramasi vartamānaḥ pratyāsattinibandhana (tvād) atikāntimattvādiguṇavṛttitāmavalambate /\ntatastasmādetatsadṛśavaktṛgataguṇavṛttiḥ san vadanaviśeṣaṇatāṃ pratipadyamānaścetanacamatkāritāṃ pratipadyate /\n(upameyaśabdaḥ) svābhidhe (yāvinā) bhūtavṛttitāṃ (upamāna)śabdasya niyamayatītyetasmādeva viśeṣaṇaviśeṣyabhāvanibandhanāt mukhendurityatra samāsopapattiḥ /\ntasmādeva ca sahṛdayahṛdayasaṃvādamāhātmyāt \"mukhaminduḥ\" ityādi na kevalaṃ rūpakaṃ, yāvat \"kiṃ tāruṇyataroḥ\" ityevamādyapi /\nevaṃ rūpakasāmānyalakṣaṇasvarūpamullikhya prakāraparyālocanena tadevonmīlayati--- \"samastavastuviṣayam\" iti /\nsamastavastuviṣayo yasya tattathoktaṃ; tadayamatra vā (kyār)thaḥ---yad sarvāṇyeva prādhānyena vācyatayā sakalavākyopārūḍhānyabhidheyāni alaṅkāryatayā sundarasvaparispandasamarpaṇena gocaro yasyeti tat /\nviśeṣaṇānāṃ viśeṣyāyattatvāt asvātantrayeṇa pṛthagalaṅkāryatvābhāvātteṣāmaviṣayatvāt /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "taḍidvalayakakṣyāṇāṃ balākāmālabhāriṇām /"
            },
            {
              "tag": "l",
              "attributes": {},
              "text": "payomucāṃ dhvanirdhoro dunoti mama tāṃ priyām // VjivC_3.88 //"
            }
          ]
        },
        {
          "tag": "p",
          "attributes": {},
          "text": "iti /\natra vidyudvalayasya kakṣyātvena, balākānāṃ tanmālātvena rūpaṇaṃ vidyate; payomucāṃ punardantibhāvena nāstītyeka (deśa) vivartirūpakamalaṅkāraḥ /\ntadatyarthaṃ yuktiyuktam /\nyasmādalaṅkāraṇasyālaṅkāryaśobhātiśayotpādanameva prayojanaṃ nānyatkiñciditi /\ntaduktarūpakaprikārāpekṣayā kiñcidvilakṣaṇametena yadi saṃpādyate tadetasya rūpakaprakārāntaratvopapattiḥ syāt /\ntadetadāstāṃ tāvat ;pratyuta kakṣyādirūpaṇocitamukhyavastuviṣaye vighaṭamānatvādalaṅkāradoṣatvaṃ durnivāratāmavambate /\ntasmādanyathaivaitadasmābhiḥ samādhīyate /\nrūpakālaṅkārasya paramārthastāvadayaṃ, yatprasiddhasaundaryātiśayapadārthasaukumāryanibandhanaṃ varṇanīyasya vastunaḥ sāmyasamullikhitaṃ svarūpasamarpaṇagrahaṇasāmarthyamavisaṃvādi /\ntena mukhamindurityatra mukhamevenduḥsaṃpadyate tena rūpeṇa vivartate /\ntadevamayamalaṅkāraḥ (padapūrvārdhavakratānibandhanaḥ pa) dārthamātravṛtti) \"alaṅkāropasaṃskāra-\"ityādinā paryāyavakrabhāvāntarbhāvāt vākyavakrabhāvavicārāvasare vaktavyatāmeva kadācinnādhigacchediti /\ndvaividhyamasyopapādayati---(samastavastuviṣayaṃ ekadeśavivarti ceti) sarve vākyopayoginaḥ padārthāḥ (pratyekaṃ) vibhūṣyatayā viṣayā yasyeti pratyekaṃ yathāyogametasminnupanibadhyamāne samaste 'pi vartanterūpāntareṇāvatiṣṭhanti /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mṛdutanulatāvasantaḥ sundaravadanendubimbasitapakṣaḥ /"
            },
            {
              "tag": "l",
              "attributes": {},
              "text": "manmathamātaṅgamado jayatyaho taruṇatārambhaḥ // VjivC_3.89 //"
            }
          ]
        },
        {
          "tag": "p",
          "attributes": {},
          "text": "atraiva prakārāntaraṃ vicārayati--- \"ekadeśavivarti ca\" iti /\natra pūrvācāryairvyākhyātam---yathā yadekadeśena vivartate vighaṭate viśeṣeṇa vā vartate tattathoktamiti /\nubhayathāpyetaduktaṃ bhavati---yadvākyasya kasmiṃścideva sthāne svaparispandasamarpaṇātmakaṃ rūpaṇamādadhāti /\nkvacideveti tadekadeśavivartirūpakam /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "himācalasutāvallīgāḍhāliṅgitamūrtaye /"
            },
            {
              "tag": "l",
              "attributes": {},
              "text": "saṃsāramarumārgaikakalpavṛkṣāya te namaḥ // VjivC_3.90 //"
            }
          ]
        },
        {
          "tag": "p",
          "attributes": {},
          "text": "ekadeśavivarto yatra tattathoktam, ekadeśa eva vivartate yatra rūpāntareṇāvatiṣṭhate (vā tadekadeśavivarti) rityarthaḥ /\nteṣāṃ viśeṣaṇasāmarthyanibandhanāyāḥ padārthaśobhāyāḥ (atra) rūpātiśayakārirūpakālaṅkāraniṣpatteḥ /\nyathā \"upoḍharāgeṇa\" ityādau timirāṃśukamityatraikadeśavivarti(rūpaṇaṃ) vidyate /\nśiṣṭaṃ punaḥ śaśinaḥ kāmukatvaṃ, niśāyāśca kāminītvaṃ rūpaṇīyamapi pratītyantaravidhāyi viśeṣaṇaviśiṣṭiliṅgasāmarthyamātrasamadhigamyaṃ śabdenābhi(dhīyamānaṃ) punaruktatā grāmyatā cādhirohati /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasmāt vācyaṃ sāmarthyalabhyaṃ ca pratītyā ca samarpitam /"
            },
            {
              "tag": "l",
              "attributes": {},
              "text": "alaṅkṛtīnāmātmānaṃ trividhaṃ tadvido viduḥ // Vjiv_3.23 //"
            }
          ]
        },
        {
          "tag": "p",
          "attributes": {},
          "text": "tatra vācyaṃ samastavastuviṣayaṃ rūpakaṃ pūrvamevodāhṛtam /\nsāmarthyalabhyaṃ tad (tu) ekadeśavivarti tadeva \"upoḍharāgeṇe\"tyādi /\npratīyamānaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lāvaṇyakāntiparipūritadiṅmukhe 'smin smere 'dhunā tava mukhe taralāyatākṣi /"
            },
            {
              "tag": "l",
              "attributes": {},
              "text": "kṣobhaṃ yadeti na manāgapi tena manye suvyaktameva jala (ḍa) rāśirayaṃ payodhiḥ // VjivC_3.91 //"
            }
          ]
        },
        {
          "tag": "p",
          "attributes": {},
          "text": "atra tvanmukhaminduriti rūpakaṃ pratīyamānatayā kavinopanibaddham /\nekadeśavṛttitvamanekadeśavṛttitvaṃ ca rūpakasya dīpakatvameva samālakṣyamiti tadanantaramasyopanibandhanam /\ntadeva vicchittyantareṇa viśinaṣṭi---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nayanti rūpakaṃ kāñcidvakrabhāvarahasyatām /"
            },
            {
              "tag": "l",
              "attributes": {},
              "text": "alaṅkārāntarollekhasahāyaṃ pratibhāvaśāt // Vjiv_3.24 //"
            }
          ]
        },
        {
          "tag": "p",
          "attributes": {},
          "text": "etadeva rūpakākhyamalaṅkaraṇaṃ \"kāñcit\" = alaukikīṃ \"vakrabhāvarahasyatāṃ\" vakratvaparamārthatāṃ kavayo \"nayanti\" (prāpayanti) /\ntatropanibandhanavakratāvicchittyantarādhirūḍhāyāḥ ramaṇīyatā(yāḥ) tadeva tattvaṃ paraṃ pratibhāsate /\nkīdṛśam ?\"alaṅkārāntarollekhasahāyam\"---alaṅkārāntarasya\" = anyasya sasandehotprekṣāprabhṛteḥ, \"ullekhaḥ\", samudbhedaḥ, (tatra)\"sahayaḥ\"kāvyaśobhotpādane sahakārī yasya (tattathoktam) /\nkasmānnayanti---\"pratibhāvaśāt\"---svaśakterāyattatvāt /\ntathāvidhe lokātikrāntakāntigocare viṣaye tasyopanibandho vidhīyate /\nyatra tathāprasiddhyabhāvāt siddhavyavahārāvataraṇaṃ sāhasamivāvabhāsate /\nvibhūṣaṇāntarasahāyasya punarullekhatvena vidhīyamānatvāt sahṛdayahṛdayasaṃvādasundarī parā prauḍhirutpadyate /\nyathā"
        },
        {
          "tag": "l",
          "attributes": {},
          "text": "nirmokamuktiriva gaganoragasya līlālalāṭikāmiva triviṣṭapaviṭasya // VjivC_3.92 //"
        },
        {
          "tag": "p",
          "attributes": {},
          "text": "iti /\natra kavipratibhāpratibhāsasyāyamabhiprāyaḥ---yat lokottarasaundaryātiśayaślāghitayā varṇanīyasya vastunaḥ prakārāntareṇābhidhātumaśakyatvam /\nevaṃvidhayā rūpakālaṅkārarekhayāpi tathā prasiddhyabhāvādeva niṣkampatayā vyavahartuṃ na yujyate /\ntasmādasmākamevaṃsvarūpamevedaṃ varṇanīyaṃvastu pratibhātītyalaṅkārāntaramutprekṣālakṣaṇamatra sahāyatvenollikhitam /\nyathā vā"
        },
        {
          "tag": "l",
          "attributes": {},
          "text": "\"kiṃ tāruṇyataroḥ\" // VjivC_3.93 //"
        },
        {
          "tag": "p",
          "attributes": {},
          "text": "ityādi /\natrāpyayameva nyāyo 'nusandheyaḥ /\nkevalamanena kavinā sarvātiśāyitayā varṇanīyasya prakārāntarasya prastutasaukumāryasamarpaṇasāmarthyāsaṃbhavādevaṃsvarūpasya rūpakasya mukhendurityādivadaprasiddheḥ /\nkevalasyopanibandhe \"cakitatvādevaṃvidhaṃ kimatadvastu syāditi sandihyate mama cetasā\" iti vicchittyā sasandehālaṅkārasahāyametadevopanibaddhamiti cetasvināṃ svasaṃvedanamevātra pramāṇam /\nrūpakarūpaṅka nāma---"
        },
        {
          "tag": "l",
          "attributes": {},
          "text": "\"bhrūlatānartakī\" // VjivC_3.94 //"
        },
        {
          "tag": "p",
          "attributes": {},
          "text": "ityādi lakṣaṇāntarasyāsaṃbhavāt udāharaṇamātrādeva pṛthaṅ nopapadyate, lakṣaṇānantyaprasaṅgāt, punarapi rūpakāntarāvatāropapatteścānavasthāpravartanāt /\nevaṃ rūpakaṃ vicārya tatsadṛśasāmyanirvacanāmaprastutapraśaṃsāṃ prastauti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aprastuto 'pi vicchittiṃ prastutasyāvatārayan /"
            },
            {
              "tag": "l",
              "attributes": {},
              "text": "padārtho vātha vākyārthaḥ prāpyate varṇanīyatām // Vjiv_3.25 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra tatsāmyamāśritya saṃbandhāntarameva vā /"
            },
            {
              "tag": "l",
              "attributes": {},
              "text": "aprastutapraśaṃseti kathitāsāvalaṅkṛtiḥ // Vjiv_3.26 //"
            }
          ]
        },
        {
          "tag": "p",
          "attributes": {},
          "text": "aprastutetyādi /\n\"aprastutapraśaṃseti (kathitāsāva) laṅkṛtiḥ\" \"aprastutapraśaṃseti\" nāmnāsau kathitālaṅkāravidbhiralaṅkṛtiḥ /\nkīdṛśī---\"yatra'-yasyām\"aprastuto 'pi'---avivakṣitaḥ (api) padārthaḥ \"varṇanīyatām prāpyate\"---varṇanāviṣayaḥ saṃpadyate /\nkiṃ kurvan ?\"prastutasya'-vivakṣitasyārthasya \"vicchittim'-upaśobhām \"avatārayan'-samullāsayan /\ndvividho hi tattvabhūtaḥ padārthaḥ saṃbhavati /\nvākyāntarbhūtapadamātrasiddhor'thaḥ sakalavākyavyāpakakāryo vividhasvaparispandātiśayatvaviśiṣṭaprādhānyena vartamānaśca /\ntadubhayarūpamapi prastutaṃ pratīyamānatayā cetasi nidhāya padārthāntaramaprastutaṃ tadvicchittisaṃpattaye varṇanīyatāmasyāmalaṅkṛtau kavayaḥ prāpayanti /\nkiṃ kṛtvā ? \"tatsāmyamāśritāya\"--\"tat\"---anantaroktaṃ rūpakālaṅkāropakāri \"sāmyaṃ\"---samatvaṃ, āśritya---nimittīkṛtya, \"saṃbandhāntarameva vā \" \"saṃbandhāntaram\"---aparaṃ vā (saṃbandhaṃ) nimittabhāvādi saṃśritya /\n\"vākyārthaḥ\"---asatya (bhū) to vā parasparānvitapadasamudāyalakṣaṇavākyakāryabhūtaḥ /\nsāmyaṃ saṃbandhāntaraṃ vā samāśrityāprastutaṃ prastutaśobhāyai varṇanīyatāṃ yatra nayantīti /\ntatra sāmyasamāśrayaṇādvākyāntarbhūtāprastutapadārthapraśaṃsodāharaṇaṃ yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lāvaṇyasindhuraparaiva hi keyamatra yatrotpalāni śaśinā saha saṃplavante /"
            },
            {
              "tag": "l",
              "attributes": {},
              "text": "unmajjati dviradakumbhataṭī ca yatra yatrāpare kadalikāṇḍamṛṇāladaṇaḍāḥ // VjivC_3.96 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "iti /"
            },
            {
              "tag": "l",
              "attributes": {},
              "text": "atra sāmyasamāśrayaṇāt vākyāntarbhūtāprastuta (praśaṃsayā) kavivivakṣitamukhyapadārthaḥ pratīyate /"
            },
            {
              "tag": "l",
              "attributes": {},
              "text": "sakalavākyavyāpakāprastutārthapraśaṃsodāharaṇaṃ yathā--- chāyā nātmana eva yā kathamasāvanyasya niṣpragrahā grīṣmoṣmāpadi śītalastalakṣuvi sparśo 'nilādeḥ kutaḥ /"
            },
            {
              "tag": "l",
              "attributes": {},
              "text": "vārtā varṣaśate gate kila phalaṃ bhāvīti vārteva sā drāghimṇā muṣitāḥ kiyacciramaho tālena bālā vayam // VjivC_3.96 //"
            }
          ]
        },
        {
          "tag": "p",
          "attributes": {},
          "text": "ṭhṭha //"
        },
        {
          "tag": "p",
          "attributes": {},
          "text": "saṃbandhāntarasamāśrayaṇāt vākyāntarbhūtāprastutapadārthapraśaṃsodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "indurlipta ivāñjanena jaḍitā dṛṣṭirmṛgīṇāmiva pramlānāruṇimeva vidrumalatā śyāmeva hemaprabhā /"
            },
            {
              "tag": "l",
              "attributes": {},
              "text": "kārkaśyaṃ kalayā ca kokilavadhūkaṇṭheṣviva prastutaṃ sītāyāḥ purataśca hanta śikhināṃ barhāḥ saharhā iva // VjivC_3.97 //"
            }
          ]
        },
        {
          "tag": "p",
          "attributes": {},
          "text": "atra induprabhṛtīnāṃ nimittināṃ vicchāyatā nimittam /\nsītāyāḥ saṃbandhī śobhātiśayasaukumāryamanoharo mukhādyavayavasamūhaḥ prakṛtāṅgabhūtabhūṣaṇāntaropanibandhasahāyaḥ prastutapraśaṃsāṃ samarpayan sotkarṣaḥ pratīyate /\nevamasmādeva saṃbandhā (ntara) samāśrayaṇāt sakalavākya-vyāpakāprastutapraśaṃsodāharaṇam yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "parāmṛśita sāyakaṃ kṣipati locanaṃ kārmuke vilokayati vallabhāsmitasudhārdravaktraṃ smaraḥ /"
            },
            {
              "tag": "l",
              "attributes": {},
              "text": "madhoḥ kimapi bhāṣate bhuvananirjayāyāvaniṃ gato 'hamiti harṣitaḥ spṛśati gātralekhāmaho // VjivC_3.98 //"
            }
          ]
        },
        {
          "tag": "p",
          "attributes": {},
          "text": "atra prakārāntarapratipādanāgocarastaruṇītāruṇyāvatārastathāvidhamanmathaceṣṭātiśayanimittavataḥ tannimitta(rūpasaṃbandhāśrayaṇāt pratīyate) /\nasatyabhūtavākyārthatātparyaprastutapraśaṃsodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "taṇṇatthi kiṃpi paiṇo pakappiaṃ jaṃ ṇa ṇiai gharaṇīe /"
            },
            {
              "tag": "l",
              "attributes": {},
              "text": "aṇavaraagaaṇasīlassa kālapahiassa pāhijjaṃ // VjivC_3.99 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tannāsti kimapi patyuḥ prikalpitaṃ yanna niyatigehinyā /"
            },
            {
              "tag": "l",
              "attributes": {},
              "text": "anavaratagamanaśīlasya kālapathikasya pātheyam //"
            }
          ]
        },
        {
          "tag": "p",
          "attributes": {},
          "text": "(chāyā)"
        },
        {
          "tag": "p",
          "attributes": {},
          "text": "atra sāmyaṃ, nimittanimittibhāvaḥ, sāmānyaviśeṣabhāvaśceti tritayamapi antarbhāvayituṃ yujyate /\nyasmāt prahastavadhe śrāvayitavye sākṣādabhidhānānucitatvāt vicchittyaivamabhidhīyate /\ntadevamayamaprastutapraśaṃsāvyavahāraḥ kavīnāmativitataprapañcaḥ paridṛśyate /\ntasmāt sahṛdayaiśca svayamevotprekṣaṇīyaḥ /\npraśaṃsāśabdo 'trārthaprakāśādivat viparītalakṣaṇayā garhāyāmapi vartate /\nvarṇanā sāmānyamātravṛttirvā /\nevamaprastutapraśaṃsāṃ vicārya vivakṣitārthapratipādanāya prakārāntarābhidhānatvādanayaiva samacchāyaprāyaṃ paryāyoktaṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yadvākyāntaravaktavyaṃ tadanyena samarpyate /"
            },
            {
              "tag": "l",
              "attributes": {},
              "text": "yenopaśobhāniṣpattyai paryāyoktaṃ taducyate // Vjiv_3.27 //"
            }
          ]
        },
        {
          "tag": "p",
          "attributes": {},
          "text": "yadvākyāntaretyādi---\"paryāyoktaṃ taducyate\" = paryāyoktābhidhānamalaṅkaraṇaṃ tadabhidhīyate /\n\"yadvākyāntaravaktavyaṃ\" = vastu vākyārthalakṣaṇaṃ padasamudāyāntarābhidheyaṃ \"tadanyena\" = vākyāntareṇa yena \"samarpyate\" = pratipādyate /\nkimartham ?\"upaśobhāniṣpattyai\" = vicchitti (viśeṣa) saṃpattaye /\ntatparyāyoktamityarthaḥ /\nnanvevaṃ paryāyavakratvāt kimatrātiricyate ? paryāyavakratvasya padārthamātraṃ vācyatayā viṣayaḥ, paryāyoktasya punarvākyārtho 'pyaṅgatayeti tasmāt pṛthagabhidhīyate /\nudāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cakrābhighātaprasabhājñayaiva cakāra yo rāhuvadhūjanasya /"
            },
            {
              "tag": "l",
              "attributes": {},
              "text": "āliṅganoddāmavilāsavandhyaṃ ratotsavaṃ cumbanamātraśeṣam iti // VjivC_3.100 //"
            }
          ]
        },
        {
          "tag": "p",
          "attributes": {},
          "text": "evam---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra vācyatayā nindā vicchittyai prastutasya sā /"
            },
            {
              "tag": "l",
              "attributes": {},
              "text": "stutirvyaṅgyatayā caiva vyājastutirasau matā // Vjiv_3.28 //"
            }
          ]
        },
        {
          "tag": "p",
          "attributes": {},
          "text": "\"yatra' = yasyāṃ, \"vācyatayā' = śabdābhidheyatvena \"nindā' = garhā, \"vyaṅgyatayā stutiḥ' = pratīyamānatvena praśaṃsā \"prastutasya vicchittyai' = śobhāyai, tadevamasau dviprakārā \"vyājastutiḥ' alaṅkṛtiḥ \"matā' = smṛtā /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhūbhārodvahanāya śeṣaśirasāṃ sārthena saṃnahyate viśvasya sthitaye svayaṃ sa bhagavān jāgarti devo hariḥ /"
            },
            {
              "tag": "l",
              "attributes": {},
              "text": "adyāpyatra ca nābhimānamasamaṃ rājaṃstvayā tanvatā viśrāntiḥ kṣaṇamekameva na tayorjāteti ko 'yaṃ kramaḥ // VjivC_3.101 //"
            }
          ]
        },
        {
          "tag": "p",
          "attributes": {},
          "text": "yathā vā"
        },
        {
          "tag": "l",
          "attributes": {},
          "text": "indorlakṣma // VjivC_3.102 //"
        },
        {
          "tag": "p",
          "attributes": {},
          "text": "ityādi /\nviparyaye vibhūṣyasyālaṅkṛtireṣaiva vihitā /\nyathā"
        },
        {
          "tag": "l",
          "attributes": {},
          "text": "he helājita // VjivC_3.103 //"
        },
        {
          "tag": "p",
          "attributes": {},
          "text": "ityādi /\nyathā vā"
        },
        {
          "tag": "l",
          "attributes": {},
          "text": "nāmāpyantataroḥ // VjivC_3.104 //"
        },
        {
          "tag": "p",
          "attributes": {},
          "text": "iti /\nyathā vā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dinamavasitaṃ viśrāntāḥ smastvayā marukūpa he paramupakṛtaṃ vaktuṃ roṣaṃ hriyā na vayaṃ kṣamāḥ /"
            },
            {
              "tag": "l",
              "attributes": {},
              "text": "bhavatu sukṛtairadhvanyānāmaśoṣajalo bhavā- niyamapi punaśchāyābhūyā tavopataṭaṃ śamī // VjivC_3.105 //"
            }
          ]
        },
        {
          "tag": "p",
          "attributes": {},
          "text": "atra stutiśabdaḥ pūrvavadviparītalakṣaṇayā nindāyāmapi vartate /\nevaṃ vyājastutiṃ vyākhyāya prakramopasaṃhārānanyatvasāmānyāt anayopa(mā)samānakakṣyāṃ (utprekṣāṃ) vivakṣurāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "saṃbhāvanānumānena sādṛśyenobhayena vā /"
            },
            {
              "tag": "l",
              "attributes": {},
              "text": "nirvarṇyātiśayodrekapratipādanavāñchayā // Vjiv_3.29 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vācyavācakasāmarthyākṣiptasvārthairivādibhiḥ /"
            },
            {
              "tag": "l",
              "attributes": {},
              "text": "tadiveti tadeveti vādibhirvācakaṃ vinā // Vjiv_3.30 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "samullikhitavākyārthavyatiriktārthayojanam /"
            },
            {
              "tag": "l",
              "attributes": {},
              "text": "utprekṣā, (kāvyatattvajñairalaṅkaraṇamucyate) // Vjiv_3.31 //"
            }
          ]
        },
        {
          "tag": "p",
          "attributes": {},
          "text": "saṃbhāvanetyādi /\n\"samullikhitavākyārthavyatiriktārthayojanamutprekṣā\"---\"samullikhitaḥ\"---samyagullikhitaḥ, svābhāvikatvena samarpayituṃ prastāvitaḥ /\n\"vākyārthaḥ\"---padasamudāyābhidheyaṃ vastu, tasmād \"vyatiriktasyārthasya\"--vākyāntaratātparyalakṣaṇasya, \"yojanam\"---upapādanam /\n\"utprekṣā\"---utprekṣābhidhānamalaṅkaraṇam /\nutprekṣaṇamutprekṣeti vigṛhyate /\n(ke) na sādhanenetyāha---\"saṃbhāvanānumānena\" saṃbhāvanayā yadanumānaṃ, saṃbhāvyamānasyārthasya ūhanaṃ tena /\ntadavaśyaṃ tasya vastvantaratvāpādanaṃ tatsamānakāryadarśanāditi bhāvaḥ /\nprakārāntareṇāpyeṣā saṃbhavatītyāha---sādṛśyeneti /\n\"sādṛśyena\"---sāmyenāpi hetunā \"samullikhitavākyārthavyatiriktārthayojanam\" utprekṣaiva /\ndvividhaṃ sādṛśyaṃ saṃbhavati vāstavaṃ kālpanikaṃ ceti /\ntatra vāstavamupamādiviṣayam, kālpanikamihāśrīyate, sātiśayatvena prastāvāt /\nsādṛśyasyobhayāśrayatvāvinābhāvāt, prastutavyatiriktasya padārthāntarasyāsaṃbhavāt, tasya ca dharmatve sati parāśritatvāt kevalasya kalpya(tva) mevānupapannamiti tadāśrayaḥ kaścidaparaḥ kalpanīyaḥ /\nso 'pi ko 'sāviti niyamāsiddhiḥ /\nekasya kasyāpi kalpane 'pyanavasthāprasaṅgāt, guṇasamanvayābhāvādapratipatteśca vāstavasādṛśyādhārabhūtadharmyantarasadṛśaḥ pāriśeṣyāt parikalpanīyatāmarhatīti sacetasaḥ pramāṇam /\ntasmāttathāvidhadharmiṇaḥ sādṛśyeneti vyaktam /\nkvacidavāstavenāpi prauḍhivādena uktavidhaprakārāntaramamaparamasyāḥ pratipādayati---\"ubhayena vā\" saṃbhāvanānumānasādṛśyalakṣaṇobhayena vā kāraṇadvitayena saṃvalivṛttinā prastutavyatiriktārthāntarayojanamutprekṣā /\nprakārātritayasyāpyasya kenābhiprāyeṇopanibandhanamityāha---\"nirvarṇyātiśayodrekapratipādanavāñchayā\"---varṇanīyotkarṣakāṣṭhādhirūḍhisamarpaṇākāṅkṣayā /\nkatham ? \"tadiveti tadeveti vā \"dvābhyāṃ prakārābhyām /\n\"tadiva\" aprastutamiva /\ntadatiśayapratipādanāya (yā) prastutasādṛśyopanibandhaḥ /\n\"tadeveti\"---aprastutameva prastutamiti /\n(samāropita) svarūpaprasaraṇapūrvakamaprastutasvarūpasamāro(pasya) prastutotkarṣadhārādhirohapratipattaye tātparyāntarayojanam /\nkaiḥ utprekṣā prakāśyata ityāha---\"ivādibhiḥ\"---ivaprabhṛtibhiḥ śabdaiḥ yathāyogaṃ prayujyamānairityarthaḥ /\n\"vācyā\" iti /\npakṣāntaramabhidhatte---\"vācyavācakasāmarthyākṣiptasvārthaiḥ \" taireva prayujyamānaiḥ pratīyamānavṛttibhirvā /\ntatra saṃbhāvanānumānodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āpīḍalobhādupakarṇametya pratyāhitopāṃśurutairdvirephaiḥ /"
            },
            {
              "tag": "l",
              "attributes": {},
              "text": "abhyasyamāneva mahīpatīnāṃ saṃmohamantraṃ makaradhvajena // VjivC_3.106 //"
            }
          ]
        },
        {
          "tag": "p",
          "attributes": {},
          "text": "kālpanikasādṛśyodāharaṇaṃ yathā---"
        },
        {
          "tag": "l",
          "attributes": {},
          "text": "\"rāśībhūtaḥ pratidinamiva tryaṃbakasyāṭṭahāsaḥ\" // VjivC_3.107 //"
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "l",
          "attributes": {},
          "text": "\"nirmokamuktiriva gaganoragasya\" // VjivC_3.108 //"
        },
        {
          "tag": "p",
          "attributes": {},
          "text": "ityādi /\nvāstavasādṛsyodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ākarṇakisalayakara alamalaṃ ca calaṃ tāraādi /"
            },
            {
              "tag": "l",
              "attributes": {},
              "text": "hindu alīlaṃ vasa sa cāla bhavādihi āsati // VjivC_3.109 //"
            }
          ]
        },
        {
          "tag": "p",
          "attributes": {},
          "text": "(chāyā ?) ubhayodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tikkhāruṇaṃ tathāraṇṇa aṇajaaṃ rāṇti pralāri /"
            },
            {
              "tag": "l",
              "attributes": {},
              "text": "antire ude aase avandilagga riurūḍhirale savva mahureuṇā // VjivC_3.110 //"
            }
          ]
        },
        {
          "tag": "p",
          "attributes": {},
          "text": "(chāyā ?) (tikkhāruṇaṃ tam iti /\nārāt dūrāt bheda eva bhedo drutireva vidāraṇaṃ tatretyarthaḥ /\nloke hi tīkṣṇaḥ śarādipadārtho 'ṅgavidāraṇe lagnarudhiraleśo dṛśyate /\niti taddharmasādṛśye nayanayugagatatīkṣṇāruṇāttatvasya vidyamāne prastutavastudharmo 'prastutavastudharmatvena saṃbhāvita ityubhayasādhaneyamutprekṣā /\nyathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ṇīsāsā khaṇavirahe phuranti ramaṇīṇasurahiṇo tassa /"
            },
            {
              "tag": "l",
              "attributes": {},
              "text": "kaḍḍhia hiaaṭṭhia kusumabāṇamaarandalesavva // VjivC_3.111 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "niḥśvāsā kṣaṇavirahe sphuranti ramaṇīnāṃ surabhayastasya /"
            },
            {
              "tag": "l",
              "attributes": {},
              "text": "kṛṣṭahṛdayasthitakusumabāṇamakarandaleśā iva //"
            }
          ]
        },
        {
          "tag": "p",
          "attributes": {},
          "text": "chāyā /"
        },
        {
          "tag": "p",
          "attributes": {},
          "text": "atra vāstavasādṛśyodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "utphullacārukusumastabakena namrā yeyaṃ dhutā ruciracūtalatā mṛgākṣyā /"
            },
            {
              "tag": "l",
              "attributes": {},
              "text": "śaṅke na vā virahiṇīmṛdumardanasya mārasya tarjitamidaṃ pratipuṣpacāpam // VjivC_3.112 //"
            }
          ]
        },
        {
          "tag": "p",
          "attributes": {},
          "text": "atrāsūtritārthavyatirekivastvantaravidhānādapahnutibhrāntirna vidhātavyā, yatastasyāḥ prathamodbhedajīvitamutprekṣā na punarapahnutiretasyāḥ /\ntadevānantaraṃ vyaktimāyāsyati /\ntadivetyatra vādibhirvinodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "candanāsaktabhujaganiḥśvāsānilamūrchitaḥ /"
            },
            {
              "tag": "l",
              "attributes": {},
              "text": "mūrcchayatyeṣa pathikān madhau malayamārutaḥ // VjivC_3.113 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "l",
          "attributes": {},
          "text": "\"devi tvanmukhapaṅkajena\" // VjivC_3.114 //"
        },
        {
          "tag": "p",
          "attributes": {},
          "text": "ityādi /\nyathā vā---"
        },
        {
          "tag": "l",
          "attributes": {},
          "text": "\"tvaṃ rakṣasā bhīru\" // VjivC_3.115 //"
        },
        {
          "tag": "p",
          "attributes": {},
          "text": "ityādi /\ntadevetyatra vācakaṃ vinodāharaṇam /\nyathā---"
        },
        {
          "tag": "l",
          "attributes": {},
          "text": "\"ekaikaṃ dalamunnamayya\" // VjivC_3.116 //"
        },
        {
          "tag": "p",
          "attributes": {},
          "text": "ityādi /\netasyāḥ prakārāntaramupakramate---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratibhāsāttathā boddhuḥ svaspandamahimocitam /"
            },
            {
              "tag": "l",
              "attributes": {},
              "text": "vastuno niṣkriyasyāpi kriyāyāṃ kartṛtārpaṇam // Vjiv_3.32 //"
            }
          ]
        },
        {
          "tag": "p",
          "attributes": {},
          "text": "\"pratibhāsādityādi\" /\ntadidamutprekṣāyāḥ prakārāntaraṃ paridṛśyate-\"kriyāyām\"---sādhyasvarūpāyāṃ, \"kartṛtārpaṇam\"---svatantratvasamāropaṇaṃ /\nkasya ? \"vastunaḥ\"---padārthasya /\n\"niṣkriyasyāpi\" kriyāvirahitasyāpi /\nkīdṛśaṃ ? \"svabhāvotkarṣaḥ, tasyocitamanurūpam /\nkasmāt ? (\"boddhuḥ tathā pratibhāsāt\") \"boddhuḥ\"---anubhavituḥ \"tathā\"---tena prakāreṇa /\n\"pratibhāsāt\"---avabodhanāt /\n\"nirvarṇyātiśayodrekapratipādanavāñchayā /\ntadiveti tadeveti vādibhirvācakaṃ vinā\" iti pūrvavadihāpi saṃbandhanīye /\nudāharaṇaṃ yathā---"
        },
        {
          "tag": "l",
          "attributes": {},
          "text": "\"limpatīva tamo 'ṅgāni varṣatīvāñjanaṃ nabhaḥ \" // VjivC_3.117 //"
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "l",
          "attributes": {},
          "text": "tarantīvāṅgāni skhaladamalalāvaṇyajaladhau // VjivC_3.118 //"
        },
        {
          "tag": "p",
          "attributes": {},
          "text": "yathā vāḥ---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "viyati visarpatīva kumudeṣu bahubhavatīva yoṣitām pratiphalatīva jaraṭhaśarakāṇḍapāṇḍuṣu gaṇḍabhittiṣu /"
            },
            {
              "tag": "l",
              "attributes": {},
              "text": "ambhasi vikasatīva hasatīva sudhādhavaleṣu dhāmasu dhvajapaṭapallaveṣu lalatīva samīracaleṣu candrikā // VjivC_3.119 //"
            }
          ]
        },
        {
          "tag": "p",
          "attributes": {},
          "text": "(utprekṣāvācakānāmi) vādīnāṃ parigaṇanamatra daṇḍinā vihitamiti na punarvidhīyate /\nseyamutprekṣā varṇanīyasya svabhāvavisaṃvādasundaraṃ kamapyatiśayamullāsayati /\nkavipratibhāsāparaparyāyaprāyāṇāmanyeṣāmapi bhūṣaṇānāṃ keṣāñcidiyaṃ sārasvarūpamāsūtrayantī prathamollekhakāraṇatāṃ svayameva samākrāmati, tannibandhanatvādvicchittiviśeṣānām /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "apahṛtyālaṅkāralāvaṇyātiśayaśriyaḥ /"
            },
            {
              "tag": "l",
              "attributes": {},
              "text": "utprekṣā prathamollekhajīvitatvena jṛmbhate // VjivC_3.120 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /\nevamutprekṣāṃ vyākhyāya sātiśayatvāsādṛśyasamullasitāvasarām atiśayoktiṃ prastauti /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ucyate 'tiśayoktiḥ sā sarvālaṅkārajīvitam /"
            },
            {
              "tag": "l",
              "attributes": {},
              "text": "yasyāmatiśayaḥ ko 'pi vicchittyā pratipādyate /"
            },
            {
              "tag": "l",
              "attributes": {},
              "text": "varṇanīyasya dharmāṇāṃ tadvidāhlādadāyinām // Vjiv_3.33 //"
            }
          ]
        },
        {
          "tag": "p",
          "attributes": {},
          "text": "\"ucyate 'tiśayoktiḥ sā\"---atiśayoktiralaṅkṛtirabhidhīyate /\nkīdṛśī? \"yasyāmatiśayaḥ\"---prakarṣakāṣṭhādhirūḍhaḥ ko 'pyatikrāntaprasiddhavyavahārasaraṇiḥ /\n\"vicchittyā pratipādyate\"---vaidagdhyabhaṅgyā samarpyate /\nkasya ? \"varṇanīyasya dharmāṇāṃ\"---prastāvādhikṛtasya vastunaḥ svabhāvānusaṃbandhināṃ parispandānām /\nkīdṛśānāṃ ? \"tadvidāhlādadāyināṃ\"---kāvyavidānandakāriṇām /\nyasyāt sahṛdayāhlādakārisvaspandasundaratvameva vākyārthaḥ, tatastadatiśayaparipoṣikāyām atiśayoktāvalaṅkārakṛtaḥ kṛtādarāḥ /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "evaṃvidhasvarūpās te yathollāsitakāntayaḥ /"
            },
            {
              "tag": "l",
              "attributes": {},
              "text": "rasasvabhāvālaṃkārāḥ parāṃ puṣṇanti vaktratāṃ // Vjiv_3.34 //"
            }
          ]
        },
        {
          "tag": "p",
          "attributes": {},
          "text": "\"evaṃvidhasvarūpāste yathollāsitakāntayaḥ\" samuddīpitaśobhātiśayāstrayo 'pi\" parāṃ vakratāṃ\"---alaukikaṃ kāvyarahasyabhūtavakrabhāvaṃ \"puṣṇanti\" udbhāsayanti /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "candrakāntamaṇidurdine (sadmani ?)tyajad rājahaṃsamanubadhnatī girā /"
            },
            {
              "tag": "l",
              "attributes": {},
              "text": "jyotsnayā janitasaṃśayā punaḥ vakradūtiriva rauti sārasī // VjivC_3.121 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "khapuṣpacchavihāriṇyā candrabhāsā tirohitāḥ /"
            },
            {
              "tag": "l",
              "attributes": {},
              "text": "anvamīyanta bhṛṅgālivācā saptacchadadrumāḥ // VjivC_3.122 //"
            }
          ]
        },
        {
          "tag": "p",
          "attributes": {},
          "text": "atra bhāvasvabhāvātiśayaḥ paraṃ paripoṣamadhiropitaḥ /\nyathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yasya prajvalati pratāpatapane tejasvināmityalaṃ lokālokadharādhare 'pyatiśayaḥ śītāṃśubimbe vṛthā /"
            },
            {
              "tag": "l",
              "attributes": {},
              "text": "trailokyaprathitāpadānamahite kṣoṇīśavaṃśodbhave sūryācandramasau svayaṃ kṛśataracchāyāṃ samārohataḥ // VjivC_3.123 //"
            }
          ]
        },
        {
          "tag": "p",
          "attributes": {},
          "text": "yathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "himāmbunirvṛttanimajjanānāṃ bālātapasparśananirmalānām /"
            },
            {
              "tag": "l",
              "attributes": {},
              "text": "sāvitrabhāsā vihatāṅgaraga- maṅgaṃ kimapyaṅkuritaṃ sthalīnām // VjivC_3.124 //"
            }
          ]
        },
        {
          "tag": "p",
          "attributes": {},
          "text": "atra pūrvasmin rūpakālaṅkārātiśayaparipoṣaprakarṣaḥ /\ntathā prathame 'parasmiṃśca rasavadalaṅkāraparipuṣṭiḥ /\ntathā ca tuhinasalilakṣālanakṣapitakalaṅkitayā nūtanātapapihatāṃśukenābhivyaktavimalabhāvenāṃbhaḥ snānādisarasaramaṇīvyapārasamāropaṇena kimapi saukumāryamāropitam /\nyatā ca--"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śakyamoṣadhipaternavodayāḥ karṇapūraracanākṛte tava /"
            },
            {
              "tag": "l",
              "attributes": {},
              "text": "apragalbhayavasūcikomalā chettumagranakhasaṃpuṭaiḥ karāḥ // VjivC_3.125 //"
            }
          ]
        },
        {
          "tag": "p",
          "attributes": {},
          "text": "atra rasaparispandasaundaryātiśayaḥ samudbhāsate /\ntathā ca nūtanodayānāṃ darśitasaukumāryāṇāṃ śaśāṅkakiraṇānāmanyādṛśaḥ ko 'pyatiśayaḥ saṃprati samujjṛmbhate, yenātyarthaṃ kapolakarṇālakasaṃparkaślāghanīyāṃ karṇapūraracanāvicchittimarhatīti pārvatīpatiḥ priyāyāḥ pratipādayaṃstadvadanendusaundaryadarśanena tatkāloditaśaśāṅkakarāvalokanena ca rasoccalitacittavṛttiḥ pratīyate /\nevamalaṅkāryasya vastunaḥ pradhānabhūtasyāṅgabhāvena vya (vasthi)-to 'pyalaṅkāravargaḥ kiñcidatiriktavṛttitayopanibadhyamānaḥ saṃniveśasaukumāryamāhātmyādudriktabhāvena parisphuran guṇabhūto 'pi mukhyatāmivāpadyamānaḥ nibandhanaprabhāvāttu prādhānyenāvabhāsamāno vyākhyātaḥ /\nidānīṃ sāmyasamudbhāsino vibhūṣaṇavargasya vinyāsavicchittiṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vivakṣitaparispandamanohāritvasiddhaye /"
            },
            {
              "tag": "l",
              "attributes": {},
              "text": "vastunaḥ kenacitsāmyaṃ tadutkarṣavatopamā // Vjiv_3.35 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tāṃ sādhāraṇadharmoktau vākyārthe vā tadanvayāt /"
            },
            {
              "tag": "l",
              "attributes": {},
              "text": "ivādirapi vicchittyā yatra vakti kriyāpadam // Vjiv_3.36 //"
            }
          ]
        },
        {
          "tag": "p",
          "attributes": {},
          "text": "vivakṣitetyādi---\"yatra\"---yasyāṃ, \"vastunaḥ\"---prastāvādhikṛtasya, \"kenacit\"---aprastutena padārthāntareṇa, \"sāmyam\" sopamā---upamālaṅkṛtirityucyate /\nkimarthamaprastutena sāmyamityāha---\"vivakṣitaparispandamanohāritvasiddhaye\" \"vivakṣitaḥ\"---vaktumabhipreto yo 'sau \"parispandaḥ\"---kaścideva dharmaviśeṣaḥ (tasya \"manohāritvaṃ\"---hṛdayāhlādakatvaṃ tasya \"siddhiḥ\"---niṣpattiḥ) tadartham /\nkīdṛśena padārthāntareṇa---\"tadutkarṣavatā\"; taditi manohāritvaṃ parāmṛśyate, tasya \"utkarṣaḥ\" (atiśayaḥ) sa vidyate yasya sa tathoktaḥ, tena tadutkarṣavatā, manohāritvātiśayavatā /\ntadidamatra tātparyam---varṇanīyasya vivakṣitadharmasaundaryasiddhyarthaṃ aprastutapadārthena dharmiṇā sāmyaṃ yuktiyuktatāmarhati /\ndharmeṇeti noktaṃ, kevalasya tasyāsaṃbhavāt; tadevamayaṃ dharmadvārako dharmiṇorupamānopameyalakṣaṇayoḥ phalata; sāmyasamuccayaḥ paryavasyati /\nevaṃvidhāmupamāṅkaḥ pratipādayatītyāha---kriyāpadamityādi /\n\"kriyā\"---dhātvarthaḥ /\n(kriyāpadaśabdena) vācakasāmānyamātramatrābhipretaṃ na punarākhyātapadameva /\nyasmāt amukhyabhāvenāpi kriyā yatra vartate tadapyupamāvācakameva /\ntathā ca pācakaḥ ityatra pākaśakteḥ prādhānyena tadantarlonavṛttiḥ prakṛtyartho vidyata eva, pacati iti pācaka iti /\ntathā pacatītyatra kriyāyāḥ prādhānye 'pi kārakārtha api antarlonaḥ /\ntadevamubhayarūpamapi kriyāpadaparispandaspandinī \"tāṃ\"---apamāṃ, \"vakti\"---abhidhatte /\nkathaṃ ?\"vicchittyā\"---vaidagdhyabhahgyā /\nvicchittiviraheṇābhidhānena tadvidāhlādakatvaṃ na saṃbhavatīti bhāvaḥ /\nkriyāpadaṃ na kevalaṃ tāṃ vakti yāvad \"ivādirapi\"(ivṛ) prabhṛtirapi tatsamarpaṇasāmarthyasamanvito yaḥ kaścideva śabdaviśeṣaḥ, samāso bahubrīhayādiḥ, pratyayo 'pi vatyādiḥ vicchityā tāṃ vaktīti /\napiḥ samuccaye /\nkasmin sati ?\"sādhāraṇadharmoktau\"---\"sādhāraṇaḥ\" samānaḥ yo (' sau) tayorupamānopameyayorubhayoranuyāyī dharmaḥ (taduktau) /\ndharmānvayayoḥ kriyāyoḥ kartṛbhedena subantasyopamā /\nkutra ? \"vākyārthe vā \"---parasparānvayasaṃbandhena padasamūho vākyaṃ, tadabhidheyaṃ vā vastu vibhūṣyatvena viṣayo gocaraḥ tasmin /\nkathaṃ ? \"tadanvayāt\"---taditi padārthaparāmarśaḥ, teṣāṃ padārthānāṃ \"samanvayāt\" anyonyamabhisaṃbadhyamānatvāt /\nvākye hi bahavaḥ padārthāḥ saṃbhavanti /\ntatra parasparābhisaṃbandhamāhātmyāt kasyacidekena kenacideva sāmyanibandhana)mupamotprekṣayoḥ) /\ntadevaṃ tulye 'smin vastusāmye sati, upamotprekṣāvastunoḥ kīdṛk pṛthaktvamityāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "l",
          "attributes": {},
          "text": "utprekṣāvastusāmye 'pi tātparyāntaragocaraḥ // Vjiv_3.37 //"
        },
        {
          "tag": "p",
          "attributes": {},
          "text": "utprekṣāyāḥ sāmyasaṃbandhe vidyamāne 'pi \"tātparyaṃ\" padārthavyatiriktavṛtti vākyārthajīvitabhūtaṃ vastvantarameva \"gocaro\" viṣayaḥ tadvidāmantaḥ pratibhāsaḥ yasya, tathā caivodāhṛtaḥ /\nupamotprekṣāvastunoratra kevale karaṇe karmaṇi vā avartinorubhayorapi tulyatvenābhisaṃbadhyamānatvāt /\nevamupamitirupameti bhāvamātre vyavatiṣṭhate /\ntathā ca varṇyasya ni (tarām avarṇanīye) na sāmyaṃ yasyāmiti lakṣaṇatātparyam /\nubhayameva niścitaṃ pratipādayati /\namukhyakriyāpadapratipanna /\npadārthānāmudāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pūrṇendostava saṃvādi vadanaṃ vanajekṣaṇe /"
            },
            {
              "tag": "l",
              "attributes": {},
              "text": "puṣṇāti puṣpacāpasya jagattrayajigīṣutām // VjivC_3.126 //"
            }
          ]
        },
        {
          "tag": "p",
          "attributes": {},
          "text": "ivādipratipādyapadārthopamodāharaṇaṃ yathā"
        },
        {
          "tag": "l",
          "attributes": {},
          "text": "\"nipīyamānastabakā śilīmukhaiḥ\" // VjivC_3.127 //"
        },
        {
          "tag": "p",
          "attributes": {},
          "text": "ityādi /\nākhyātapadapratipādyapadārthopamodāharaṇa yathā---"
        },
        {
          "tag": "l",
          "attributes": {},
          "text": "tato 'ruṇaparispandetyādi // VjivC_3.128 //"
        },
        {
          "tag": "p",
          "attributes": {},
          "text": "tathāvidhavākyopamodāharaṇaṃ yathā--"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mukhena sā ketakapatrapāṇḍunā kṛśāṅgayaṣṭiḥ kapimeyabhūṣaṇā /"
            },
            {
              "tag": "l",
              "attributes": {},
              "text": "sthitālpatārāṃ taruṇendumaṇḍalāṃ vibhātakalpāṃ rajanīṃ vyaḍambayat // VjivC_3.129 //"
            }
          ]
        },
        {
          "tag": "p",
          "attributes": {},
          "text": "ivādipratipādyapadārthopamodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cumban kapolatalamutpulakaṃ priyāyāḥ sparśollasannayanamāmukulīcakāra /"
            },
            {
              "tag": "l",
              "attributes": {},
              "text": "āvirbhavanmadhuranidramivāravinda- minduraspṛśāstamitamutpalamutpalinyāḥ // VjivC_3.130 //"
            }
          ]
        },
        {
          "tag": "p",
          "attributes": {},
          "text": "tathāvidhavākyopamodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pāṇḍyo 'yamaṃsārpitalambahāraḥ /"
            },
            {
              "tag": "l",
              "attributes": {},
              "text": "kḷptāṅgarāgo haricandanena //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ābhāti bālātaparaktasānuḥ /"
            },
            {
              "tag": "l",
              "attributes": {},
              "text": "sanirjharodgāra ivādrirājaḥ // VjivC_3.131 //"
            }
          ]
        },
        {
          "tag": "p",
          "attributes": {},
          "text": "etayordvayorapi vākyayoḥ yadyapyupameyenopamānaiḥ saha pratyekaṃ svasaṃbandhinaṃ prati paraspara (sāmya) samanvayalakṣaṇasaṃbandhinābhisaṃbandhaḥ, tathāpi pūrvasmin sāmyasamanvayāvasāyapūrvako vākyārthāvasāyaḥ, parasmin punaḥ vākyārthāvasitapūrvakasāmyasamanvayāvasitiḥ /\nasmin vākye samāsādi /\nviṣayapratyayāntaranirapekṣatvāt padārthāvabodhasamanantaratayā parasparasāmyasamanvayasyāpyudbhidyamānatvāt, padārthopamāvyapadeśaḥ pravartate /\nnātra prathamārdhe eva vākyārthaparisamāptirveditavyā, kavivivakṣāviṣayārthaniṣpatterananubhūtatvāt /\ntatra \"sālaṅkārasya kāvyatā\" iti ca nyāyaḥ /\naparasmin punaḥ parasparānvayalakṣaṇasaṃbandhanibandhanavākyārthāvadhāraṇapūrvakatvāt upamānopameyaparasparasāmyasamanvayāvagateḥ vākyopamāvyapadeśaḥ yuktatāṃ pratipadyate /\n(kriyāpadapratipādyopamodāharaṇānāmupamāvārtādyuktamityalamatiprasaṅgena) /\nādigrahaṇādivādivyatiriktenāpi yathādinā śabdāntareṇopamāpratītirbhavatīti (uktameva) /\n(samāse 'nuktau uktau) vādvayaṃ yathā---"
        },
        {
          "tag": "l",
          "attributes": {},
          "text": "pūrṇendukāntivadanā nīlotpalavilocanā // VjivC_3.132 //"
        },
        {
          "tag": "p",
          "attributes": {},
          "text": "yathā ca---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yāntyā muhurvalitakandharamānanaṃ ta- dāvṛttavṛttaśatapatranibhaṃ vahantyā /"
            },
            {
              "tag": "l",
              "attributes": {},
              "text": "digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ // VjivC_3.133 //"
            }
          ]
        },
        {
          "tag": "p",
          "attributes": {},
          "text": "pratyayapratipādyopamodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "māñjiṣṭhīkṛtapadmasūtrasadṛśaḥ pādānayaṃ puñjayan yātyastācalacumbinīṃ pariṇatiṃ svairaṃ grahagrāmaṇīḥ /"
            },
            {
              "tag": "l",
              "attributes": {},
              "text": "vātyā cakravivartitāmbujarajacchatrāyamāṇaḥ kṣaṇaṃ kṣīṇajyotirito 'pyayaṃ sa bhagavānambhonidhau majjati // VjivC_3.134 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ityākarṇitakālanemivacanā (dāghargharo) durdharo huṅkāraḥ padayo.....puraḥ prakhyāpitasyāgamaḥ /"
            },
            {
              "tag": "l",
              "attributes": {},
              "text": "dhairyastambhavijṛmbhitoddhuramadapronmāthaparyākulaṃ krodhaḥ kuñjaravanmahāsurapateḥ svacchandamā (lokyate) // VjivC_3.135 //"
            }
          ]
        },
        {
          "tag": "p",
          "attributes": {},
          "text": "yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "itidamākarṇya tapasvikanyā (vilola) mudvīkṣitamutsukasya /"
            },
            {
              "tag": "l",
              "attributes": {},
              "text": "tasyātimuktākulapuṣpakālaṃ gatāgatāsyā hṛdayaṃ mumoha (?) // VjivC_3.136 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rāmeṇa mugdhamanasā vṛṣabhadhvajasya yajjarjaraṃ dhanurabhāji mṛṇālabhañjam /"
            },
            {
              "tag": "l",
              "attributes": {},
              "text": "tenāmunā trijagadarpitakīrtibhāro rakṣaḥ patirnanu manāṅ na viḍambito 'būt // VjivC_3.137 //"
            }
          ]
        },
        {
          "tag": "p",
          "attributes": {},
          "text": "pratīyamānopamodāharaṇe parasya rasasya saṃbandhasamanvitānyūnāmatiriktaparispandobhayapadārthavācakavācyasāmarthyādeva kriyāpadādipratipādakavidhīnāpyupamāpratītirupapadyate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mahībhṛtaḥ putravato 'pi dṛṣṭi- stasminnapatye na jagāma tṛptim /"
            },
            {
              "tag": "l",
              "attributes": {},
              "text": "anantapuṣpasya madhorhi cūte dvirephamālā saviśeṣasaṅgā // VjivC_3.138 //"
            }
          ]
        },
        {
          "tag": "p",
          "attributes": {},
          "text": "atra yasmāttathāvidhānantasāmagrīkasya madhorapi tatsamānopa (nītacūte pratītirupa) lapsyate iti nyāyyametayoḥ suvyaktameva sāmyamupagamayati, tathācāsaṃkhyakusumatvādidharmasaukumāryātirekāt sāmyasaṃpattyādirvivakṣitetyādyupamālakṣaṇatātparya (ma) vikalpamevātra samarpyate /\nna cārthāntaranyāsabhrāntiratrodbhāvanīyā, tasya vākyārthatātparya (sāmya) lakṣaṇasāmānyamātraviṣayatvāt /\ntasmādanena nyāyena samānavastunyāsopanibandhanā prativastūpamāpi na pṛthagvaktavyatāmarhati, pūrvodāharaṇenaiva samānayogakṣematvāt /\ntathā ca lakṣaṇodāharaṇe tasyāḥ samānavastunyāsena prativastūpamā yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kiyantaḥ santi guṇinaḥ sādhusādhāraṇaśriyaḥ /"
            },
            {
              "tag": "l",
              "attributes": {},
              "text": "svadupākaphalānamrāḥ kiyanto vādhvaśākhinaḥ // VjivC_3.139 //"
            }
          ]
        },
        {
          "tag": "p",
          "attributes": {},
          "text": "atra samānavilasitānāmubhayeṣāmapi kavivikṣita (tā) viralatvalakṣaṇasāmyavyatireki (na) kiñcidanyanmanohāri jīvitamatiricyamānamupalabhyate /\ntadevaṃ prativastūpamāyāḥ pratīyamānopamāyāmantarbhāvopapattau satyāmidānīmupameyopamāderupamāyāmantarbhāvo vicāryate /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "upameyomapā yeyamupamānopameyayoḥ /"
            },
            {
              "tag": "l",
              "attributes": {},
              "text": "sāmānyā prastutatvāttu lakṣaṇānanyathāstiteḥ // Vjiv_3.38 //"
            }
          ]
        },
        {
          "tag": "p",
          "attributes": {},
          "text": "upameyopametyādi---\"upameyopamā nāma\" = kācidalaṅkṛtiḥ \"sāmānyā\"---na vyatiriktā /\nkutaḥ---prastutatvādupamāyāḥ /\nkasmāt kāraṇāt ? \"lakṣaṇānanyathāsthiteḥ\"---tatsvarūpasya asādhāraṇamabhidhānaṃ lakṣaṇaṃ, tasya ananyathāsiddherapi = atiriktabhāvānavasthānāt /\ntathā copameyamupamānaṃ yasyāmiti vigrahe (sva) yamupamānamupameyaṃ saṃpadyate, yadupamānaṃ tadupameyamuditam /"
        },
        {
          "tag": "l",
          "attributes": {},
          "text": "\"prasuptamathāvā nidrā ca śokātmatāmāpannasya hṛdayahārīti raterāśvāsanābhūmayaḥ\" // VjivC_3.140 //"
        },
        {
          "tag": "p",
          "attributes": {},
          "text": "etadādestulyayogitāprakāratvamupapadyate na vetyāha--"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tattulyayogitā nāma nāsau pṛthagalaṅkṛtiḥ /"
            },
            {
              "tag": "l",
              "attributes": {},
              "text": "etasyāṃ bahavo dvau padārthāstulyayoginaḥ // Vjiv_3.39 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prakāratvaṃ prapadyante prādhānyasya nivartanāt /"
            },
            {
              "tag": "l",
              "attributes": {},
              "text": "(vastu mukhyatayā varṇyaṃ, kiṃ syāt kasya bhūṣaṇam) // Vjiv_3.40 //"
            }
          ]
        },
        {
          "tag": "p",
          "attributes": {},
          "text": "yeyaṃ tulyayogitā nāma nāsāvalaṅkṛtiḥ yasmāt \"etasyāṃ dvau bahavo vā padārthāḥ tulyayoginaḥ prakāratvamupapadyante, \"varṇanīyatāṃ nīyante /\natra varṇyate mukhyatayā varṇanīyaṃ vastu (iti) kiṃ kasya vibhūṣaṇaṃ syāt alaṅkaraṇaṃ bhavet /\npratyekaṃ prādhānye niyamā niściteḥ na kiṃcit kasyacidityarthaḥ /\nyadi vā sarvasya kasyacidbhūṣaṇatvaṃ syādityabhidhīyate, tatraitadapi nopapadyate /\nkasmāt---\"prādhānyasya\" = parito mukhyabhāvasya \"nivartanāt \" /\nyasmādbhūṣaṇatve sati parāṅgatvameva /\ntena vastunaḥ prādhānyaṃ nivartate /\nmukhyaṃ hi vastu yenaiva rūpeṇaprādhānyamanubhavati, na tenaiva parāṅgatvamanubhavitumarhati, rūpāntaraṃ vinā parasparāviruddhayorekatrānupapatteḥ /\nyadi vā rājānucarādāvekasmin mukhyatvaṃ guṇabhāvaśca saṃbhavatītyabhidhīyate, tatra rūpadvayasya saṃbhāvta, tathā ca rājānucareṣu svāmyapekṣayā bhṛtyabhāvaḥ svabhṛtyāpekṣayā svāmibhāvaśceti dharmadvayaṃ viruddhavyapekṣādvitayalakṣaṇasya rūpadvayasya vidyamānatvādupapannameva /\ntadevamihāpi svarūpāntarasadbhāve bhūṣaṇatvaṃ kena vāryate /\nsatyametatat /\nbhūṣaṇatvaṃ na vāryate tulyayogitāprakāratvaṃ punarapasāryate ityāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "varṇyatvameṣāmathavā sāmyaṃ yadyatiricyate /"
            },
            {
              "tag": "l",
              "attributes": {},
              "text": "eteṣāṃ prastutānāṃ sā bhavatyupamitiḥ sphuṭam // Vjiv_3.41 //"
            }
          ]
        },
        {
          "tag": "p",
          "attributes": {},
          "text": "varṇyatvamityādi = \"athavā\" ityanena prakārāntarasyopapatteḥ /\navarṇyatve 'pi varṇanīyabhāve bhavatyapyeteṣāṃ prastutānāṃ padārthānāṃ yadi \"sāmyaṃ\" = sādṛśyaṃ kadācitatiricyate = varṇyamānatvādadhikatāṃ pratipadyate /\ntataḥ kiṃ syādityatrāha---\"sā bhavatyupamitiḥ sphuṭam\" prakaṭā cāsāvalaṅkṛtiḥ sāmyasamanvayādisaṃvādādupamaiva nānyā kācidityarthaḥ /\ntathā samuccitopamāyāṃ---samuccitena varṇyamānatayār'thenābhisaṃbadhyamāne sati samuccitā upamā yasyāṃ sā tathoktā samuccitopamā, tadvattayā tulyaṃ vartate /\nupamābhidhānamatropamāne vartate na samuccitopamāyām /\nupamānaṃ prastutatvāt varṇanīyaṃ sāmyasamanvayātirekāt alaṅkaraṇāya kalpate yathā---"
        },
        {
          "tag": "l",
          "attributes": {},
          "text": "pararaimattaa amahe puṇo ssaṇo dei dāri aar pasaṇanu vinudi khilāsiṇio aṇo hucchaṇaṃ yadusadaṃ ca dappaṇo bahuṇi are (?) // VjivC_3.141 //"
        },
        {
          "tag": "p",
          "attributes": {},
          "text": "tadetadevamihāpi varṇyamānatve 'pi sāmyātirekādupamaiva bhavatumarhatīti bhāvaḥ /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "janasya sāketanivāsinastau dvāvapyabhūtāmabhinandyasattvau /"
            },
            {
              "tag": "l",
              "attributes": {},
              "text": "gurupradeyādhikaniḥ spṛho' rtho nṛpo 'rthikāmādadhikapradaśca // VjivC_3.142 //"
            }
          ]
        },
        {
          "tag": "p",
          "attributes": {},
          "text": "rucirasaukumāryātirekasubhagadharmāntaraviṣayamupamānaṃ kalpitaṃ vivakṣitopameyātiśayanvasaṃpattaye samullasati yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ubhau yadi vyomni pṛthak-pravāhā- vākāśagaṅgāpayasaḥ patetām /"
            },
            {
              "tag": "l",
              "attributes": {},
              "text": "tenopamīyeta tamālanīla- māmuktamuktālatamasya vakṣaḥ // VjivC_3.143 //"
            }
          ]
        },
        {
          "tag": "p",
          "attributes": {},
          "text": "(e) taddvayorapi nidarśanam /\ntadevamananvaye 'pi varṇyamānasaukumāryamāhātmyāt kālpanikamapyumānaṃ nopapannamiti manyamānāḥ tatsvarūpasamāropitavyatirekāmupamāṃ tāṃ varṇyanti /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tatpūrvānubhave bhavanti laghavo bhāvāḥ śaśāṅkādayaḥ tadvaktropamite paraṃ pariṇamecceto rasāyāmbujāt /"
            },
            {
              "tag": "l",
              "attributes": {},
              "text": "evaṃ niścinute manastava mukhaṃ saundaryasārāvadhi badhnāti vyavasāyametumupamotkarṣaṃ svakāntyā svayam // VjivC_3.144 //"
            }
          ]
        },
        {
          "tag": "p",
          "attributes": {},
          "text": "tadevamabhidhāvaicitryaprakārāṇāmevaṃvidhaṃ vaiśvarūpyaṃ na pūnarlakṣaṇabhedānām /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "abhidhāyāḥ prakārāṇāmānantyaṃ pratibhodbhavam /"
            },
            {
              "tag": "l",
              "attributes": {},
              "text": "vaktuṃ na pāryate kāntālīlāvaicitryavatsphuṭam // VjivC_3.145 //"
            }
          ]
        },
        {
          "tag": "p",
          "attributes": {},
          "text": "antaraślokaḥ /\ntulyayogitāpyatraivāntarbhāvānnātiricyate /\ntathā ca lakṣaṇaṃ nidarśanaṃ caitasyāḥ---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nyūnasyāpi viśiṣṭena guṇasāmyavivakṣayā /"
            },
            {
              "tag": "l",
              "attributes": {},
              "text": "tulyakālakriyāyogādityuktā tulyayogitā // VjivC_3.146 //"
            }
          ]
        },
        {
          "tag": "p",
          "attributes": {},
          "text": "iti /\ntaiḥ pratipāditā, yasmāt sāmyātiśayāt /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śeṣo himagiristvaṃ ca mahānto guravaḥ sthirāḥ /"
            },
            {
              "tag": "l",
              "attributes": {},
              "text": "jātvalaṅghitamaryādāḥ calantīṃ bibhṛtha kṣitim // VjivC_3.147 //"
            }
          ]
        },
        {
          "tag": "p",
          "attributes": {},
          "text": "atra lakṣaṇe tāvadupamāntarbhāvaṃ tulyayogitāyāḥ pratipādayati-(asi)-dvātiśayasya vastunaḥ siddhātiśayena sādharmyasamanvayo nibandhanamupamāyāḥ; purarasyā guṇasāmyavivakṣayā tulyakālakriyāyogaḥ prastutāprastutasāmyavyatirekeṇa na kiñcidatra tātparyaṃ pratipādayati /\nnidarśanamapyevaṃprāyameva /\nvarṇanāviṣayasya varṇyamānavṛttiśleṣādisāmyavyatirekeṇa atiriktatayā na kiñcidapi pratibhāsate /\ntena caitadudāharaṇaṃ vivaktārthavṛttiśliṣṭatāpratibhāsamāhātmyāt na ca nidarśanāntaramiti yadabhiyuktataraiḥ tairevābhyadhāyita, na tadapi yuktiyuktam /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yairdṛṣṭā sā na vā dṛṣṭā muṣitāḥ samameva te /"
            },
            {
              "tag": "l",
              "attributes": {},
              "text": "hṛtaṃ hṛdayamekeṣāmanyeṣāṃ cakṣuṣaḥ phalam // VjivC_3.148 //"
            }
          ]
        },
        {
          "tag": "p",
          "attributes": {},
          "text": "etadalaṅkāravārtāmātrānabhijñasya kasyacitpralapitamiti sacetasāṃ pratibhāsate /\nyasmādvaidagdhyasya bhaṅgyā taruṇīlāvaṇyātiśayapratipādanapareyaṃ aprastutapraśaṃsā kavicetasi parisphurati /\nyadi vā nidarśanāntaraviṣayatvena tulyayogitā saṃbhavati /\nyathā---"
        },
        {
          "tag": "l",
          "attributes": {},
          "text": "yatkāvyārthanirūpaṇaṃ prayikathālāpā raho 'vasthitaṃ kaṇṭhāntaṃ mṛdugītamādṛtasuhṛdaduḥkhāntarāvedanam // VjivC_3.149 //"
        },
        {
          "tag": "p",
          "attributes": {},
          "text": "ananvayo 'pyupamāyāmevāntarbhavatīti vivecyate /\ntathā cāsya lakṣaṇamudāharaṇaṃ ca---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra tenaiva tasya syādupamānopameyatā /"
            },
            {
              "tag": "l",
              "attributes": {},
              "text": "asādṛśyavivakṣātastamityāhurananvayam // VjivC_3.150 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tāmbūlarāgavalayaṃ sphuraddaśanadīdhiti /"
            },
            {
              "tag": "l",
              "attributes": {},
              "text": "indīvarābhanayanaṃ taveva vadanaṃ tava // VjivC_3.151 //"
            }
          ]
        },
        {
          "tag": "p",
          "attributes": {},
          "text": "etasya lakṣaṇānanyatvameva (vaṃ) (tatsahāya) mabhidhāvaicitryavidhāyakatvaṃ ceti dvitayamapyupamāntarbhāvameva sādhayati /\ntatropamānopameyabhāvavyavasthiteḥ /\nupamāntareṇa saha lakṣaṇānvitatvamananvayasya na saṃbhavatītyabhīdhīyate tadapi na samādhānaṃ, yasmātsamāropitarūpasya (dvitvasyābhyupagamādu) pamānopameyabhāvasaṃbandhanibandhanameva (sāmyaṃ) bhavatāmananvayalaśraṇasya pravṛttinimittam, asmākaṃ kevalenāpi sādhyate tadityāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "l",
          "attributes": {},
          "text": "kalpitopamayā tulyaṃ kavayo 'nanvayaṃ viduḥ // Vjiv_3.42 //"
        },
        {
          "tag": "p",
          "attributes": {},
          "text": "\"kalpitā\"---ullikhitā (vā) \"upamā\" yasyāḥ sā tathoktā /\ntathā kalpitopamayā \"tulyaṃ\" anyūnānatiriktamananvayamalaṅkaraṇaṃ \"kavayaḥ\"---tadvidaḥ \"viduḥ\"---jānanti /\ntathā ca kalpitopamāyāṃ varṇanāviṣayasya vastunaḥ saundaryadhārādhirūḍhasvasāmya samanvayaḥ samudbhavati /\nsātiśayatvasamarpaṇasāmarthyavirahāt sarveṣāṃ padārthānāṃ bhūtānāmasadbhataṃ kimapi kālpanikamupamānamullikhanto yathāruci rucirāśayāḥ kavayaḥ paridṛśyante /\n(asadbhūtaṃ) samullikhitamiti ca punarapi parasparasāmyanibandhanastayorupamānopameyabhāvaḥ paryavasyāti, nānyatkiñcidatiriktaṃ manohāritāyāḥ kāraṇam /\ntathā ca lakṣaṇamudāharaṇaṃ ca"
        },
        {
          "tag": "l",
          "attributes": {},
          "text": "upameyopamāṃ nāma bruvate tāṃ yathoditām // VjivC_3.152 //"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sugandhi nayanānandi madirāmadapāṭalam /"
            },
            {
              "tag": "l",
              "attributes": {},
              "text": "ambhojamiva te vaktraṃ tvadāsyamiva paṅkajam // VjivC_3.153 //"
            }
          ]
        },
        {
          "tag": "p",
          "attributes": {},
          "text": "nāpyatra lakṣaṇamupamālaṅkārādalaṅkārāntarasya kāraṇam /\npūrvoktayā nītyā tasya nirākṛtatvāt /\n(upamānopameyabhāvaścātra paryāyato bhavet) /\n(te) nopamānopameyabhāve (bheda) pratibhāso 'bhedapratibhāso 'pi sapra (māṇaḥ) /\nna ca upamānāntaranirāsalakṣaṇatātparyādalaṅkārāntaratvam, mukhamindurityādau upamānetarasvabhāvagandhasyāpyavidyamānatvā (t) /\n(pratibhā) pratibhāsi prauḍhipratipāditamabhidhāprakāravaicitryamātramevātra vijṛmbhate na punaralaṅkaraṇāntaratvam /\nvācyāntareṣvapi vaicitryāntaradar (śanāt) /\nyathā---"
        },
        {
          "tag": "p",
          "attributes": {},
          "text": "tadvalgunā yugapadunmiṣitena tāvat sadyaḥ parasparatulāmādhirohatāṃ dve //"
        },
        {
          "tag": "l",
          "attributes": {},
          "text": "praspandamānaparuṣetaratāramantaḥ cakṣustava pracalitabhramaraṃ ca padmam // VjivC_3.154 //"
        },
        {
          "tag": "p",
          "attributes": {},
          "text": "yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "janasya sāketanivāsinastau dvāvapyabhūtāmabhinandyasattvau /"
            },
            {
              "tag": "l",
              "attributes": {},
              "text": "gurupradeyādhikaniḥ spṛho' rtho nṛpo 'rthikāmādadhikapradaśca // VjivC_3.155 //"
            }
          ]
        },
        {
          "tag": "p",
          "attributes": {},
          "text": "atra dvayorapi prastutatvādvarṇanīyasāmyasadbhāvaḥ (na) punaralaṅkārabhāvaḥ /\nyathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "helāvabhagnaharakārmuka eṣa so 'pi helā (padāna) paritoṣitacandracūḍaḥ /"
            },
            {
              "tag": "l",
              "attributes": {},
              "text": "tasyaiva so 'sya ca....sakhya vā syāt ślāghyaṃ dvayorubhayathāpi tavādya teṣām // VjivC_3.156 //"
            }
          ]
        },
        {
          "tag": "p",
          "attributes": {},
          "text": "atra pūrvoktamevānusandheyam /\nyadyapyupamālakṣaṇāvasare bhāvamātramityubhayaniṣṭhamalaṅkaraṇa mākhyātam, tathāpi tatrāprastutatvādupamānasya parāṅgatvamupapannam /\niha punaḥ prastutasya mukhyatvam /\nkathaṃ taditi vicāritameva /\nparivṛttirapyanena nyāyena pṛthaṅ nāstīti nirūpyate /\ntathā ca lakṣaṇaṃ parivṛtteḥ---"
        },
        {
          "tag": "l",
          "attributes": {},
          "text": "\"arthānāṃ yo vinamayaḥ parivṛttistu sā matā \" // VjivC_3.157 //"
        },
        {
          "tag": "p",
          "attributes": {},
          "text": "iti /\nparivartanaṃ ca sāvantarāvakāśe vastvantarasyāvasthānam /\nasau parivṛttiralaṅkāro 'bhidhīyate /\nsā ca bahuprakārā---ekasyaiva viṣayiṇā samucitaviṣayāvakāśe viṣayāntaraṃ parivartate /\nyathā---"
        },
        {
          "tag": "l",
          "attributes": {},
          "text": "svalpaṃ jalpa bṛhaspate suraguro naiṣā sabhā vijriṇaḥ // VjivC_3.158 //"
        },
        {
          "tag": "p",
          "attributes": {},
          "text": "kvacidekasyaiva krameṇa samuccitadharmagocare dharmāntaraṃ parivartate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "visṛṣṭarāgādadharānnivartitaḥ stanāṅgarāgāruṇitācca kandukāt /"
            },
            {
              "tag": "l",
              "attributes": {},
              "text": "kuśāṅkurādānapikṣatāṅguliḥ kṛto 'kṣasūtrapraṇayī tayā karaḥ // VjivC_3.159 //"
            }
          ]
        },
        {
          "tag": "p",
          "attributes": {},
          "text": "atra gauryāḥ karakalalakṣaṇo dharmaḥ parivartitaḥ kvacidekasyaiva dharmiṇaḥ sucitasvasaṃvādidharmāvakāśe dharmāntaraṃ parivartate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kimityapāsyābharaṇāni yauvane /"
            },
            {
              "tag": "l",
              "attributes": {},
              "text": "tvayā dhṛtaṃ vārdhakaśobhi valkalam // VjivC_3.160 //"
            }
          ]
        },
        {
          "tag": "p",
          "attributes": {},
          "text": "kvacidvahūnāmapi dharmiṇāṃ parispardhinā pūrvoktāḥ sarve 'pi parivartante /\ntathā ca lakṣaṇakāreṇātraivodāharaṇaṃ darśitam /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "yathā---"
                },
                {
                  "tag": "l",
                  "attributes": {},
                  "text": "śastraprahāraṃ dadatā bhujena tava bhūbhujā /"
                },
                {
                  "tag": "l",
                  "attributes": {},
                  "text": "cirārjitaṃ hṛtaṃ teṣāṃ yaśaḥ kumudapāṇḍuram // VjivC_3.161 //"
                }
              ]
            }
          ]
        },
        {
          "tag": "p",
          "attributes": {},
          "text": "tadevaṃ parivṛtteralaṅkaraṇatvaṃ (na) yuktamityāha---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vinivartanamekasya yattadanyasya vartanam /"
            },
            {
              "tag": "l",
              "attributes": {},
              "text": "tadalaṅkaraṇaṃ na syāt pūrvavat parivartanāt // Vjiv_3.43 //"
            }
          ]
        },
        {
          "tag": "p",
          "attributes": {},
          "text": "vinivartanamityādi---\"yadekasya\" padārthasya \"vinivartanaṃ\" apākaraṇaṃ \"tadanyasya\" tadvyatiriktasya parasya, \"vartanaṃ\" tadupanibandhanaṃ tadalaṅkaraṇaṃ na bhavati /\nkasmāt ubhayoḥ \"parivartamānatvāt\" mukhyenābhidhīyamānatvāt /\nkathaṃ \"pūrvavat\" yathāpūrvaṃ pratyekaṃ prādhānyānniyamāniściteśca (yathā) na kiñcit kasyacidalaṅkaraṇaṃ, tadvadihāpi vicāritam /\nna ca tāvanmātrarūpatayā tayoḥ parasparavibhūṣaṇa (vibhūṣya) bhāvaḥ, (tathā sati) prādhānyanivartanaprasaṅgāt /\nrūpāntarānirodheṣu punaḥ sāmyasadbhāve bhavatyupamitireṣā cālaṅkṛtiḥ samuccitopamāvat pūrvavadeva /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sadayaṃ bubhaje mahābhujaḥ sahasodvegamiyaṃ vrajediti /"
            },
            {
              "tag": "l",
              "attributes": {},
              "text": "aciropanatāṃ sa medinīṃ navapāṇigrahaṇāṃ vadhūmiva // VjivC_3.162 //"
            }
          ]
        },
        {
          "tag": "p",
          "attributes": {},
          "text": "atra samatayā (dhriyamāṇaḥ) sānurāgaḥ pṛthivī (vadhūbhoga) yatnaḥ pārthivasya pratīyate, dvayorapi varṇyamānatvāt, tathā parivṛttāvapi sāmyapratiterupamaiva /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ayaṃ raṇaścāraṇajīvitāntakṛt nananda (tuścaiva) narasya sainikāḥ /"
            },
            {
              "tag": "l",
              "attributes": {},
              "text": "iha vrato śaktiśirobhirādarāt navāsidhārā na khalūtpalastrajaḥ // VjivC_3.163 //"
            }
          ]
        },
        {
          "tag": "p",
          "attributes": {},
          "text": "sāmyapratibhāsamātraṃ (atra) manohāritāyāḥ kāraṇamityalaṅkaraṇam /\nyasmādevaṃvidhe viṣaye vicchittividhānasya saṃniyata (sāmyaṃ) pratīyamānamalaṅkaraṇamupanibadhnanti, na punarabhidhīyamānameva /\npratīyamānatvaṃ parivṛtterapi dṛśyate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nirdiṣṭāṃ kulapatinā sa parṇaśālā- madhyāsya prayataparigrahadvitīyaḥ /"
            },
            {
              "tag": "l",
              "attributes": {},
              "text": "tacchiṣyādhyayananiveditāvasānāṃ saṃviṣṭaḥ kuśaśayane niśāṃ nināya // VjivC_3.164 //"
            }
          ]
        },
        {
          "tag": "p",
          "attributes": {},
          "text": "atra sarvāṇyapi padāni yathāsvamākṣiptaparivartanīyapadārthāntarāṇyupanibaddhāni, tataḥ pratīyamānatvāttadvidāhlādakāritvamapi ( na ca) saṃvādinī parivṛttiḥ katham amupapadyamānatvāt anyathā ? (satyaṃ) yuktametat /\nna parivṛtteratyantābhāvo 'smābhirabhidhīyate, varṇanīyatvādalaṅkṛtirna bhavatītyasmākamabhiprāyaḥ /\nna ca pratīyamānatāmātramalaṅkaraṇasādhanam, alaṅkāryavastumātre 'pi tasyāḥ saṃbhavāt /\ntathācaitadevodāharaṇam /\nna ca yatpratīyamānaṃ tadalaṅkaraṇaṃ tadvidāhlādakāritvāt iti yujyate vaktum /\nalaṅkārye 'pi tadvidāhlādakāritvasya darśanāt /\nvastumātramalaṅkāro rasādayaśceti bhedatritayānupapatteśca /\nkiṃ ca parivṛtteralaṅkāratve tadupaśobhāyai bhūṣaṇāntaraṃ nopayujyate, \"kimityapāsyābharaṇāni\" ityādau /\nyadi vā \"vada pradoṣe sphuṭacandratārakā vibhāvarī yadyaruṇāya kalpate\" iti /\nyadi vā bhūṣaṇe 'pi vibhūṣaṇāntaramasantoṣādupanibadhnantītyabhidhīyate, tadapi na yuktiyuktam /\nyasmādanyasmin vibhūṣye saṃbhavati yatra bhūṣaṇopanibandhaḥ, tatra bhūṣaṇāntaramasantoṣādupapadyate, na punaranyasmin /\nneyaṃ pūrvoktayā nītyā pratyekameva parasparaṃ dvayorapi bhūṣaṇabhāve pratyārakhāte parivṛttervibhūṣā saṃbhavati, yatra bhūṣaṇatvamevāvaśiṣyate /\ntasmādupaśobhārthamupamākhyamalaṅkaraṇamupanibaddham /\ntathā cāyamatra vākyārthaḥ---yauvanodbhedasamayasamucitābharaṇāpasāraṇapūrvakaṃ vārdhakopapannacīraparidhānagrahaṇaṃ prakaṭaśaśāṅkatārakayā (vibhāvaryā pradoṣe 'ruṇasamāgamakalpamiti) kimapi kāvyasphuritabhūtaṃ tadvidāhlādakāritvamunmīlayati /\ntadayamatra paramārthaḥ---lakṣaṇollikhitarekhayā vibhūṣaṇavinyāso vidhātavyaḥ /\npratibhāpratibhāsamānabhaṇitivakratāprakāravaicitryeṇāpi yathā---"
        },
        {
          "tag": "l",
          "attributes": {},
          "text": "siviṇavivkheṇa...(?) // VjivC_3.165 //"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kriyayaiva viśiṣṭasya tadarthasyopadarśanāt /"
            },
            {
              "tag": "l",
              "attributes": {},
              "text": "jñeyā nidarśanaivāsau yathevavatibhirvinā // VjivC_3.166 //"
            }
          ]
        },
        {
          "tag": "p",
          "attributes": {},
          "text": "iti (lakṣitā) nidarśanāpyupamitireva /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ayaṃ mandadyutirbhāsvānastaṃ prati yiyāsati /"
            },
            {
              "tag": "l",
              "attributes": {},
              "text": "udayaḥ patanāyeti śrīmato bodhayannarān // VjivC_3.167 //"
            }
          ]
        },
        {
          "tag": "p",
          "attributes": {},
          "text": "atra tathaiveti kavipratibhārpitatātparyāntaraniścayalakṣaṇasya vastunaḥ tadiveti tadeveti vā sādṛśyasya pratipādakaṃ vinā tatpratipādanapragalbhavākya prayogamāhātmyādutprekṣāyāḥ pratīyamānatvāt /\nyathā--- pavāṇa cala vijju ca duliṃ rāiāsu khanaanti me aāso uvāṇa urulisavdayami hiḷiāsuka jillai virahae /"
        },
        {
          "tag": "l",
          "attributes": {},
          "text": "(?) // VjivC_3.168 //"
        },
        {
          "tag": "p",
          "attributes": {},
          "text": "atra garjitaśabdaṃ śrutvā mahilāsu kāsucit...calavidyudbhāvikā (la) rātriṣu meghān vilokayantīti....mahilānāmabhiprāyaniścayasyāgocaratvāt vākyārthasyānyathānupapatteśca pūrvoktamanusartavyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tamindurardhoditabimbaśobhā .........śo 'pi /"
            },
            {
              "tag": "l",
              "attributes": {},
              "text": "mandaprabhālaṅghitakāmapāla- lalāṭapaṭṭaśriyamācakarṣa // VjivC_3.169 //"
            }
          ]
        },
        {
          "tag": "p",
          "attributes": {},
          "text": "atrārdhoditendubimbaśobhāyāḥ sādṛśyollaṅghitakāmapālalalāṭapaṭṭaśriyaḥ.....tadapyatiriktavṛttidhamyarntareṇa camatkārakāraṇamanyathā na kiñcanāpi upapadyate /\nnānārthamupamāyāḥ kriyāpadamevaṃvidhapratipādakatāṃ prāpnoti /\ntataśca gatārthatvābhidhāyinaḥ śabdasyāprayogaḥ sākṣādvilocanarathavṛttirna bhavatītyupacārapāraṃparyeṇa tadviśeṣaṇatāṃ prāpyate /\ntathā ca dharmadharmibhāvalakṣaṇāyāḥ pratyāsatteḥ prathamaṃ svābhidheyalakṣaṇalakṣaṇāyā guṇamātreṇaiva tataśca sādṛśyanibandhanāyāḥ pratyāsattereva tatsadṛśe vilocanacchāyātiśayavṛttimāsādayati /\ntadviśeṣaṇatvādeva samāse 'smin nīlotpalaśabdasya pūrvanipātaḥ saptamīviśeṣaṇe bahuvrīhāviti /\nindumukhītyatra induriva mukhaṃ yasyāḥ sā tathoktā /\nsakalalokavilokyamānākhilamṛgāṅkamaṇḍalasaṃsthānasādṛśye nimittabhāve pūrvoktayaiva (nītyā) induśabdasyaiva viśeṣaṇatvamiti pūrvavadeva samāsopapattiḥ /\nyadi vā indumukhamiva mukhaṃ yasyāḥ sā tathoktetyatra induśabdastadekadeśe mukhe viśeṣaṇam (bhavati) yathā grāmo dagdha iti /\nśiṣṭaṃ pūrvoktamevānusandheyam /\n\"puruṣavyāghraḥ\" ityatra sādhāraṇadharmo 'pi pratīyate /\nsaṃbandhaṃ vinopamānopameyabhāvasyānupapatteḥ; padābhisaṃbandhasāmarthyāttasyāvagatau gatārthatvāt sāmānyaśabdasyāprayogaḥ /\ntadidamuktam \"upamitaṃ vyāghrādibhiḥ sāmānyāprayoge\" iti /\ninduriva kāntaṃ mukhaṃ yasyāḥ sā indukāntamukhītyatra sāmānyaśabdasya śrūyamāṇatayā yuktirabhidhīyate /\n\"induriva kāntamindukāntam\" iti \"upamānāni sāmānyavacanaiḥ\" ityanena samāse vihite paścādindukāntaṃ mukhaṃ yasyāḥ sā tathokteti /\nsāmānyaśabdasya vṛttivākyayordvayorapi upapadyamānatvānna kenacinnyāyena śrūyamāṇatā vicārayituṃ pāryate, yatastenaiva saha padāntaraṃ samasyate, na punaranyeneti kutastasya śrūyamāṇavṛtteḥ pratīyamānatā kalpeta ? /\ntadevaṃ vivakṣāvaśāt kvacidgamyamānatā, kvacitprayujyamānatvam /\nevamādīnāṃ sādṛśyanibandhanobhayaviṣaya (sāmānya) saṃbandhābhidhāyināṃ gamyamānatvāda prayujyamānatvam /\narthapratyāyanārthaṃ hi śabdasya prayogaḥ kriyate /\nsa cet kavikauśalakalpitāt prākārāntarāt pratipannaḥ tataḥ kiṃ śabdaprayogeṇa ? /\ntathāca yatra anyūnātiriktacchāyāviśeṣamarthataḥ śabdataścopamānopameyayoḥ sāmyasamarpaṇa sāmarthya subhagaprasādasundaramupanibandhabandhuraṃ vākyaṃ śrutisamanantarameva varṇānupūrvyāḥ pratibhāsavadarthapratipattipūrvakamalaṅkāra pratīti mutpādayati, tatra tadupapādakānāmivādīnāṃ gatārthatvādaprayuktiḥ /\nyathā--"
        },
        {
          "tag": "l",
          "attributes": {},
          "text": "mahībhṛtaḥ putravato 'pi // VjivC_3.170 //"
        },
        {
          "tag": "p",
          "attributes": {},
          "text": "yatrāpyalaṅkārāntarabhedanibandhanamantareṇa padārthaparivartanādau kavikauśalollāsitātiriktasāmyasamanvaya māhātmyādupamānopameyabhāvāvagatirudbhidyate, tatrāpyabhidhānaprakāravaicitryavaśādalaṅkaraṇavicchittireva tadvidāṃ tatpratītikāriṇāñcamatkṛtikāritāmāvahatīti pratīyamānatvamalaṅkārasya /\ntadabhidhāyināmivādīnāmaprayogo yathā---"
        },
        {
          "tag": "l",
          "attributes": {},
          "text": "mahāsidadhārā na khalūtpalastrajaḥ // VjivC_3.171 //"
        },
        {
          "tag": "p",
          "attributes": {},
          "text": "/iti"
        },
        {
          "tag": "p",
          "attributes": {},
          "text": "yatra punarvācyamalaṃ (karaṇaṃ), tatrevādikaṃ pratipādanavaicitryāt bahuprakāraṃ prayogamarhati /\ntathāca padārthaviṣayāyāmupamāyāṃ vākyaikadeśavartinorupamānopameyayoḥ parasparasāmyavācke prayukte, tasminneva vākye stanāntaravartinorupamānopameyayoḥ sādṛśyasaṃbandhābhidhāyī punarivādiḥ prayujyate /\n(yadyapi) pratiyugalamupamānopameyabhāvasya parisamāptiḥ, tathāpi vākyārthaniṣpattāvupamānopameyabhāvasya saṃbhave prathamābhihitaiva yuktiranusartavyā /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tataḥ pratasthe kauberīṃ bhāsvāniva raghurdiśam /"
            },
            {
              "tag": "l",
              "attributes": {},
              "text": "śarairustrairivodīcyānuddhariṣyan rasāniva // VjivC_3.172 //"
            }
          ]
        },
        {
          "tag": "p",
          "attributes": {},
          "text": "kvacitpadārthopamāyāmeva vākyaikadeśavyavasthitayorupamānopameyayoḥ sādṛśyasamanvayaḥ vācikaḥ /\nvācakayukte tasminneva vākye tayorekatarasya dharmyantareṇa saha dharmāntaraṃ (ra) sādṛśyanibandhanatvāt upamānopameyabhāvaḥ saṃbhavati /\npūrvoktayā nītyā tadabhidhāyī punarivādiḥ prayujyate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "niryāya vidyātha dinādiramyā- dvimbādivārkasya mukhanmaharṣeḥ /"
            },
            {
              "tag": "l",
              "attributes": {},
              "text": "pārthānanaṃ vahnikaṇāvadātā dīptiḥ sphuratpadmamivābhipede // VjivC_3.173 //"
            }
          ]
        },
        {
          "tag": "p",
          "attributes": {},
          "text": "kvacitpadārthopamāyāmupameyānāmupamānānāṃ ca samasaṃkhyākānāṃ sūhadvaye prathamaṃ vivakṣitasamūhasaṃkhyābhedasamāhi (ta) dvitvameva samāśritya parasparasāmyasamanvayādupamānopameyabhāvamabhidhātumekasmin vācake prayukte samudāyadharmāṇāṃ samudāyapūrvakatvāttu paścādeteṣāṃ pratyekaṃ svasaṃbandhinaṃ prati sādhāraṇadharmasaṃbandhasāmarthyādupamānopameyabhāvaḥ paryavasyati /\nyathā---"
        },
        {
          "tag": "l",
          "attributes": {},
          "text": "\"cumban kapolam\" // VjivC_3.174 //"
        },
        {
          "tag": "p",
          "attributes": {},
          "text": "ityādau /\natra sparśollasaditi kriyāviśeṣaṇaṃ ceti dvābhyāṃ prakārābhyāmubhayaniṣṭhatayānyonyaṃ (sādhāraṇadharmasaṃbandhādupamānopameyabhāvaḥ) /\nkvacitpadārthopamāyām ekasya vastunaḥ bahuvidhapadārthaviśeṣaṇaviśiṣṭatayā mukhyabhāvena varṇyamānavṛtterupameyatve tāvanmātraviśeṣaṇaiḥ svairviśiṣṭaṃ padārthāntaramupamānatāṃ yadā prāpnoti, tadā tayorubhayorapi tathāvidhayaiva parasparasāmyadharmatayānvayāt upamānopameyabhāvaḥ /\ntadabhidhānārthamivādireva priyujyamānatāmarhati /\ntadviśeṣaṇānāṃ parasparasāmyasaṃbandhābhidhāne pūrvoktaiva yuktiranusandheyā /\nyathā---"
        },
        {
          "tag": "l",
          "attributes": {},
          "text": "\"pāṇḍyo 'yam\" ityādau // VjivC_3.175 //"
        },
        {
          "tag": "p",
          "attributes": {},
          "text": "tadevaṃvi(dha)pakṣe abhidhāprikāravaicitryāt vācakaśaktivaicitryācca sarvametadupapadyate /\nupamādoṣaṇāṃ tu lakṣaṇasyeva sughaṭitatvāt dūrotsāritatvena neyārthādivadaparigaṇanam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "(vivakṣāviṣayo dharmaścetohārī yadocyate /"
            },
            {
              "tag": "l",
              "attributes": {},
              "text": "tadā doṣā bhavantyete dūrotsāritavṛttayaḥ) // VjivC_3.176 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /\nevaṃ prasutāprastutavācyasādṛśyajīvitamupamākhyamalaṅkaraṇamabhidhāya samānacchāyāprāyaṃ vācakasādṛśyasarvasvaṃ śleṣamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadekaśabdavācyatvamarthayordhāryate dvayoḥ /"
            },
            {
              "tag": "l",
              "attributes": {},
              "text": "śleṣābhidhāno 'laṅkāraḥ tādṛgvācakavācyatā // Vjiv_3.44 //"
            }
          ]
        },
        {
          "tag": "p",
          "attributes": {},
          "text": "tadekaśabdavācyatvamityādi tadityanena śleṣopanibadhyamānavṛttervācakasya parāmarśaḥ /\ntena tasyaivoktasya śabdasya padātmano vācakatvam /\ntena \"vācyatvam\" abhidheyatvam /\n\"arthayoḥ\" = vastunorabhidhīyamānayoḥ dvayoḥ satyabhūtayoḥ vākyārthatātparyasvarūpayoḥ \"dhāryate\" yasmin sa śleṣābhidhāno 'laṅkāraḥ /\n\"tādṛgvācakavācyatā\" = sa iva dṛśyate yaḥ sa tādṛgucyate, tādṛkcāsau vācakaśca sa tathoktaḥ, tena vācyatā vācyatvaṃ abhidheyatvam /\ntādṛśārthavācakatvaṃ yatra yasmin so 'pi śleṣa ucyate /\nyaḥ śrutisāmyāt sa ivānubhūyate 'sau tādṛgucyate /\npunaḥ sa eva svarādidharmāṇāmudāttādīnāmanyatvād bhidyate /\natra parasparāpekṣatvameva dvayorapi sādṛśyam /\nyādṛgeko 'sya vācakaḥ tādṛk evāsāviti samāśrito vāstavapadavṛrtirvā yatraikasmin kvacidvākyaikadeśe, tadekaśabdavācyatvaṃ dvayoḥ /\natha tayoḥ tādṛgvācakavācyatvāviśeṣe 'pi śleṣa eveti katham /\natastribhiḥ prakāraistrividhaiḥ padārthaireva tatpratīteḥ /\narthaśleṣaḥ śabdaśleṣaḥ ubhayaśleṣaḥ iti /\ntadevaṃvidhasyāsya pratipādakaṃ kimityāhaḥ---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "padārthāntarametasya kavayaḥ pratipādakam /"
            },
            {
              "tag": "l",
              "attributes": {},
              "text": "vācyasāmarthyamaparamivādi pratijānate // Vjiv_3.45 //"
            }
          ]
        },
        {
          "tag": "p",
          "attributes": {},
          "text": "padārthāntaramityādi /\n\"padārthāntaraṃ\" = śliṣṭapadavyatiriktaṃ \"aparaṃ\" tatsamarpaṇasāmarthyasametametasya śleṣālaṅkārasya pratipādakaṃ samarpakaṃ kavayastadvidaḥ\"pratijānate\" pratyavabuddhyanti /\nvācakaviśeṣa \"maparaṃ ivādi\" ivaprabhṛti vā padārthāntarādivyatiriktaṃ vācyasāmarthyamevavā kevalaṃ vākyaṃ sakṛtpratipāditam /\ntasya svarūpasāmarthyavivakṣitārtha samarpaṇaśaktiyuktārthaṃ pratijānate /\npratipādakamiti saṃbandhaḥ /\ntriṣvapyeteṣu prakāreṣu dvayorarthayoḥ prādhānyena ca varṇyamānatve tathāvidhaśabdavācyatvalakṣaṇasāmyasamanvayasvarūpaṃ śobhānimittaṃ vākyasāmarthyalabhyaṃ pratīyamānamalaṅkaraṇaṃ, vācakasadbhāve punaḥ vācyameva /\nprastutāprastutayorarthayoḥ pradhānaguṇabhāve sati tathaiva tathāvidhaśabdavācyatvasāmyasamanvaya eva /\nmukhyatayā varṇyamānasyāpyekatarasyopamānatve samuccitopamādyā(locanayānyasyopameyatvasamanvayo 'nu) sandheyaḥ /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "arthayorekamullekhi padaṃ śabdatadarthayoḥ /"
            },
            {
              "tag": "l",
              "attributes": {},
              "text": "ekāvabhāsayoḥ sāmyaṃ tantratvādatra jṛmbhate // Vjiv_3.46 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tulyaśabdasmṛterarthaḥ tasmādanyaḥ pratīyate /"
            },
            {
              "tag": "l",
              "attributes": {},
              "text": "śabdasyodbhūtanaṣṭatvāt smṛtiḥ sarvatra vācikā // Vjiv_3.47 //"
            }
          ]
        },
        {
          "tag": "p",
          "attributes": {},
          "text": "tatra prathamasyodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svābhiprāyasamarpaṇapravaṇayā mādhuryamudrāṅkayā vicchittyā hṛdaye 'bhijātamanasāmantaḥ kimapyullikhat /"
            },
            {
              "tag": "l",
              "attributes": {},
              "text": "ārūḍhaṃ rasavāsanāpariṇateḥ kāṣṭhāṃ kavīnāṃ paraṃ kāntānāṃ ca vilokitaṃ vijayate vaidagdhyavakraṃ vacaḥ // VjivC_3.177 //"
            }
          ]
        },
        {
          "tag": "p",
          "attributes": {},
          "text": "dvidīyasya yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yena dhvastamanobhavena balijitkāyaḥ purāstrīkṛtaḥ yaścodvṛttabhujaṅgāharavalayo gaṅgāṃ ca yo 'dhārayat /"
            },
            {
              "tag": "l",
              "attributes": {},
              "text": "yasyāhuḥ śaśimacchirohara iti stutyaṃ ca nāmāmarāḥ pāyātsa svayamandhakakṣayakarastvāṃ sarvado-mādhavaḥ // VjivC_3.178 //"
            }
          ]
        },
        {
          "tag": "p",
          "attributes": {},
          "text": "tṛtīyasya yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mālāmutpalakandalaiśca vikacairāyojitāṃ bibhratī netreṇāsamadṛṣṭipātasubhagenoddīpayantī smaram /"
            },
            {
              "tag": "l",
              "attributes": {},
              "text": "kāñcīdāmanibaddhabhaṅgi dadhatī vyalambinā vāsasā mūrtiḥ kāmaripoḥ sitāmbaradharā pāyādapāyājjagat // VjivC_3.179 //"
            }
          ]
        },
        {
          "tag": "p",
          "attributes": {},
          "text": "asatyabhūtārthaśleṣodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dṛṣṭyā keśava goparāgahṛtayā kiñcinna dṛṣṭaṃ mayā tenaiva skhalitāsmi nātha patitāṃ kiṃ nāma nālambase /"
            },
            {
              "tag": "l",
              "attributes": {},
              "text": "ekastvaṃ viṣameṣu khinnamanasāṃ sarvābalānāṃ gatiḥ gopyevaṃ gaditaḥ sa leśamavatādgoṣṭhe hasantyā hariḥ // VjivC_3.180 //"
            }
          ]
        },
        {
          "tag": "p",
          "attributes": {},
          "text": "evaṃ vākyabandhavaicitryaśaktabuddhiviracitaṃ carvaṇīyaṃ śleṣamabhidhāya, sāmyaikanibandhanatvādupamārūpakaśleṣakāraṇaikaṃ vyatirekamabhidhatte--- sati tacchabdavācyatve dharmasāmye 'nyathāsthiteḥ /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vyatirecanamanyasmāt prastutotkarṣasiddhaye /"
            },
            {
              "tag": "l",
              "attributes": {},
              "text": "śābdaḥ pratīyamāno vā vyatireko 'bhidhīyate // Vjiv_3.48 //"
            }
          ]
        },
        {
          "tag": "p",
          "attributes": {},
          "text": "satītyādiḥ /\nsa cāsau śabdaśceti vigṛhya tacchabdena śaktyā śleṣanimittabhūtaḥ śabdaḥ parāmṛśyate, tasya \"vācyatve\" abhidheyatve \"sati\" \"dharmasāmye\" parasparaparispandasādṛśye vidyamāne, (vikalpanā) yāṃ tathāvidhaśabdavācyatvasya dharmasāmyasya cobhayaniṣṭhatvādubhayoḥ prakṛtatvāt /\nprastutāprastutayoreva tayoḥ dharmādekasya yathāruci kenāpi vivakṣi(tadharmānta) reṇa \"anyathāsthaiteḥ\" anyathābhāvenāvasthiteḥ \"vyatirecanaṃ\"---pṛthakkaraṇaṃ \"anyasmāt\" upameyasyopamānāt, upamānasya vā tasmāt /\nsaḥ \"vyatirekaḥ\" vyatirekanāmā alaṅkāro \"'bhidhīyate\" kathyate /\nkimarthaṃ---\"prastutotkarṣasiddhaye\", \"prastutasya\" varṇyamānavṛtteḥ \"utkarṣasiddhaye\" chāyātiśayaniṣpattaye /\nsa dvividhaḥ saṃbhavati \"śābdaḥ pratīyamāno vā\" = \"śābdaḥ\" = kavipravāhaprasiddhaḥ tatsamarpaṇasamarthābhidhānenābhidhīyamānaḥ /\n\"pratīyamānaḥ\" = vākyārthasāmarthyamātrāvabodhyaḥ /\ntatra prathamatāratamyādupamāvyatireko yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "emea jaṇo tissā dei kavolovamāi sasibiṃbam /"
            },
            {
              "tag": "l",
              "attributes": {},
              "text": "paramatthaviāre uṇa cando via varāo // VjivC_3.181 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "evameva janastasyā dadāti kapolopamāyāṃ śaśibimbam /"
            },
            {
              "tag": "l",
              "attributes": {},
              "text": "paramārthavicāre punaścandraścandra iva varākaḥ //"
            }
          ]
        },
        {
          "tag": "p",
          "attributes": {},
          "text": "(chāyā)"
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "didṛkṣavaḥ pakṣmalatāvilāsamakṣṇāṃ sahastrasya manoharaṃ te /"
            },
            {
              "tag": "l",
              "attributes": {},
              "text": "vāpīṣu nīlotpalinī-vikāsaramyāsu nandanti na ṣaṭpadaughāḥ // VjivC_3.182 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prāptaśrīreṣa kasmāt puranapi mayi te manthakhedaṃ vidadhyāt nidrāmapyasya pūrvāmanalasamanaso naiva saṃbhāvayāmi /"
            },
            {
              "tag": "l",
              "attributes": {},
              "text": "setuṃ badhnāti bhūyaḥ kimiti ca sakaladvīpanāthānuyātaḥ tvayyāyāte vikalpāniti dadhata ivābhāti kampaḥ payodheḥ // VjivC_3.183 //"
            }
          ]
        },
        {
          "tag": "p",
          "attributes": {},
          "text": "atra varṇyamānasya nārāyaṇatvasamāropaṃ vinā tadārambhasaṃbhāvanā na saṃbhavatīti tasya tattvādhyāropaṇāt pratīyamānatayā rūpakameva pūrvasūribhiḥ samāmnātam; vācyavyatirekaḥ tatkathamasyopapadyate /\nsatyamuktam, kintu yuktiratrābhidhīyate, tasmāddividhaṃ pratīyamānaṃ vastu, pratipādanaguṇībhūtasvārthavācakavyāpāragocaraḥ, tathāvidhārthasāmarthyaviṣayo vā /\ntatra vācakamupamānamityālocya vivakṣitārthopapattinimittaṃ vācyasāmarthyameva samāśritya pūrvasūribhiratadāmnātam /\nvācakavyāpāraḥ punaranyathaiva vyavasthitaḥ /\ntathā ca prāpta(śrī) prabhṛtīni padāni ākṣiptapratiyogitayopanibaddhāni, prastutasya prāktanaparispandaviśiṣṭataradevatātvapratipādakaparāṇi prakaṭameva rūpakavyatirekaṃ gamayanti /\ntadidamuktam--"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatrārthaḥ śabdo vā tamarthamupasarjanīkṛtasvārthau /"
            },
            {
              "tag": "l",
              "attributes": {},
              "text": "vyaṅktaḥ kāvyaviśeṣaḥ sadhvaniriti sūribhiḥ kathitaḥ // VjivC_3.184 //"
            }
          ]
        },
        {
          "tag": "p",
          "attributes": {},
          "text": "tasmānna kiñcidanupapannam /\nśleṣavyatireko yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ślāghyāseṣatanuṃ sudarśanakaraḥ sarvaṅgalīlājita- tryailokyāṃ caraṇāravindalalitenākrāntaloko hariḥ /"
            },
            {
              "tag": "l",
              "attributes": {},
              "text": "bibhrāṇā mukhamindurūpamakhilaṃ candrātmacakṣurdadhat sthāne yāṃ svatanorapaśyadadhikāṃ sā rukmiṇīvo 'vatāt // VjivC_3.185 //"
            }
          ]
        },
        {
          "tag": "p",
          "attributes": {},
          "text": "ayaisva prakārāntaramāha--"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lokaprasiddhasāmānyaparispandādviśeṣataḥ /"
            },
            {
              "tag": "l",
              "attributes": {},
              "text": "vyatireko yadekasya parastadavivakṣayā // Vjiv_3.49 //"
            }
          ]
        },
        {
          "tag": "p",
          "attributes": {},
          "text": "lokaprasiddhetyādiḥ---\"paraḥ\" anyaḥ sa vyatirekālaṅkāraḥ /\nkīdṛśaḥ \"yadekasya\" vastunaḥ \"vyatirekaḥ \"pṛthakkaraṇaṃ /\nkasmāt \"lokaprasiddhasāmānyaparispandāt = \"lokaprasiddhaḥ \"---jagatpratītaḥ sāmānyabhūtaḥ sarvasādhāraṇaḥ yaḥ\"parispandaḥ \" vyāpāraḥ tasmāt /\nkuto hetoḥ \"viśeṣataḥ\" kutaścidatiśayāt /\nkathaṃ \"tadavivakṣayā\" tadityupamādīnāṃ parāmarśaḥ, teṣām \"avivakṣayā\" tānyavivikṣitvā yo vihitaḥ /\nayamatrābhiprāyaḥ---yadayameva (vivakṣitaḥ) sāmānyabhūtatvena te punarasyaiva śeṣāḥ prastāvapūrvamabhihitāḥ /\nparasyodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cāpaṃ puṣpitabhūtalaṃ suracitā maurvo dvirephāvalī pūrṇendorudaye 'bhiyogasamayaḥ puṣpākaro 'pyāsaraḥ /"
            },
            {
              "tag": "l",
              "attributes": {},
              "text": "śastrāṇyutpalaketakīsumanaso yodhātmanaḥ kāmināṃ trailokye madanasya ko 'pi lalitollekho jīgiṣāgrahaḥ // VjivC_3.186 //"
            }
          ]
        },
        {
          "tag": "p",
          "attributes": {},
          "text": "atra sakalalokaprasiddhaśastrādyupakaraṇakalāpājjigīṣā vyavahārānmanmathasya sukumāropakaraṇatvājjigīṣāvyavahāro vyatiricyate /\nnanu bhūtalādīnāṃ cāpādirūpaṇādrūpakavyatireka evāyam ? naitadasti /\nrūpakavyatireke hi rūpaṇaṃ vidhāya tasmādeva vyatirecanaṃ vidhīyate ; etasmina punaḥ sakalalokaprasiddhāt sāmānyatātparyādvyatirecanam /\nbhūtalādīnāṃ cāpādirūpaṇaṃ viśeṣaṇāntaranimittamātramavadhāryatām /\nevaṃ vyatirekaṃ vicārya śleṣābhisaṃbhinnatvāducitāvasaraṃ virodhaṃ vicārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "virodho yo viruddhārthavācināṃ saṃgatiṃ punaḥ /"
            },
            {
              "tag": "l",
              "attributes": {},
              "text": "samarpayannullikhati pratīteryuktiyuktatām // Vjiv_3.50 //"
            }
          ]
        },
        {
          "tag": "p",
          "attributes": {},
          "text": "virodhetyādi /\nyo 'laṅkāraḥ parasparaviruddhārthapratītyā, \"viruddhārthavācināṃ\" viruddhavastuvacanānāṃ yuktiyuktatāmullikhati tadabhidhāyinā padāntareṇa arthasāmarthyena vā samarpayan yuktyā prakāreṇopapadyamānatayā saṅgatiṃ vidadhāti /\ntasya padārthatvāt samanvayaṃ karoti virodhābhidhānaḥ sa bhaṇyate /\nyathā"
        },
        {
          "tag": "l",
          "attributes": {},
          "text": "\"kupatimapi kalatravallabham, mahādoṣamapi sakalakalādhiṣṭhānam\" // VjivC_3.187 //"
        },
        {
          "tag": "p",
          "attributes": {},
          "text": "atra \"api\" śabdena virodhapratipattiḥ /\nkvacidarthasāmarthyena virodhaḥ pratīyate /\nyathā"
        },
        {
          "tag": "l",
          "attributes": {},
          "text": "\"gauryādi bhavatā\" // VjivC_3.188 //"
        },
        {
          "tag": "p",
          "attributes": {},
          "text": "śleṣādisaṃbhede 'pi virodhaḥ saṃbhavati /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "\"maulāvartāntamate vicittoyare aṇaṃ aparihatvena pari lañcitakamantā visesasāhoti ahaṃ /"
            },
            {
              "tag": "l",
              "attributes": {},
              "text": "\" (?) // VjivC_3.189 //"
            }
          ]
        },
        {
          "tag": "p",
          "attributes": {},
          "text": "rūpakādiṣvapyete bhedāḥ saṃbhavantīti svayamutprekṣaṇīyam /\nevaṃ virodhaṃ vicārya samāsoktyādervirodhacchāyānupraveśaprasaṅgataḥ tadvicāramāracayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "samāsoktiḥ sahoktiśca nālaṅkāratayā matā /"
            },
            {
              "tag": "l",
              "attributes": {},
              "text": "alaṅkārāntaratvena śobhāśūnyatayā tathā // Vjiv_3.51 //"
            }
          ]
        },
        {
          "tag": "p",
          "attributes": {},
          "text": "samāsoktirityādi /\nyeyaṃ \"samāsoktiḥ\" alaṅkṛtira (bhihitā) (sā) \"nālaṅkāratayā matā\" na vibhūṣaṇabhāvena pratibhātā, yasmāt pṛthaṅ nopapadyate /\nkena hetunā \"alaṅkārāntaratvena\" vibhūṣaṇāntarabhāvena /\n\"śobhāśūnyatayā tathā\" kāntirahitatvena ca /\ntadidamuktaṃ bhavati--yadi rāmaṇīyakatvaṃ saṃbhavati prakarāntaravihite tasmin bhūṣaṇāntare 'ntarbhavati /\nramaṇīyatvābhāve śobhāśūnyatvaṃ paryavasyati tasyāḥ /\ntathā ca lakṣaṇodāharaṇe---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatroktergamyate 'nyor'thastatsamānaviśeṣaṇaḥ /"
            },
            {
              "tag": "l",
              "attributes": {},
              "text": "sā samāsoktiruditā saṃkṣiptārthatayā yathā // VjivC_3.190 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "skandhavān ṛjuravyālaḥ sthiro 'nekamahāphalaḥ /"
            },
            {
              "tag": "l",
              "attributes": {},
              "text": "jātastarurayaṃ coccaiḥ pātitaśca nabhasvatā // VjivC_3.191 //"
            }
          ]
        },
        {
          "tag": "p",
          "attributes": {},
          "text": "atra taroḥ mahāpuruṣasya ca dvayorapi mukhyatve mahāpuruṣapakṣe viśeṣaṇāni santīti viśeṣyābhidhāyi padāntaramabhidhātavyam /\nathavā viśeṣaṇānyathānupapattyā pratīyamānatayā viśeṣyaṃ parikalpyate /\ntadevaṃvidhakalpanasya sphuritaṃ na kiñciditi sphuṭameva śobhāśūnyatā /\ntathāvidhasvabhāvayoranayoḥ prādhānyenaikavākyopāvarohayuktirabhidheyā, yataḥ parasparābhidhānasaṃbandhaṃ vinā na kiñcidetadupapadyate /\nna ca kāmaripormūrtirumā vā jagat pāyādityanena nyāyena tayoḥ saṅgatirghaṭate, yasmāttatra dvayorapi parameśvarayoḥ pālanasāmarthyopapatteḥ tathāvidhasyāpyarthasyāpyucitatvenāśaṃsanīyatvāttathāvidhaśabdavācyatvānna kiñcidanupapannam /\netasmin punaḥ parasparābhisaṃbandhaṃ vinā tulyakālamekavākyopāvarohe na kiñcinnabandhanamiti yatkiṅkacidetat /\natha tathā kaścidevaṃvidho vidhinā pumān pātitaḥ, yathāyaṃ nabhasvatā taruḥ ityāśrīyate, tadevaṃ sphuṭamevopamānopameyabhāvaḥ /\ntasmādalaṅkārānta (rāntar) bhāvaḥ (kena) vāryate /\nyadi vā mahāpuruṣasya pratīyamāna (tve), vācyatayā tarurupapadyate, tadevamaprastutaprasaṃsaiṣā /\ntasmātpunarapitadeva vyavasthitam /\nviśeṣaṇā(nā)mubhayārthatve śleṣānupraveśo durnivāraḥ (iti) tenāpi tadevāpatati /\nnidarśanāntaramapi samāsokteḥ pṛthakkṛtanibandhanaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anurāgavatī sandhyā divasastatpuraḥ saraḥ /"
            },
            {
              "tag": "l",
              "attributes": {},
              "text": "aho daivagatiścitrā tathāpi na samāgamaḥ // VjivC_3.192 //"
            }
          ]
        },
        {
          "tag": "p",
          "attributes": {},
          "text": "atra sandhyādivasayormukhyatayā prastutatvena, samānaviśeṣaṇaprastutakāntāvṛttāntapratītiḥ prastutayoḥ sāmyasamanvayāttathābhāvaṃ samarpayantī pratīyamānopamāsvarūpaṃ nāti vartate /\nkāntāvṛttāntasya vā mukhyatayā pratīyamānatve sandhyādivasayorupadiśyamānatvamityaprastutapraśaṃsaiva /\n\"sahoktiśca nālaṅkāratayā matā\" pūrvoktenaiva hetudvayena /\ntathā ca lakṣaṇamudāharaṇaṃ caitasyāḥ---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tulyakālakriye yatra vastudvayasamāśraye /"
            },
            {
              "tag": "l",
              "attributes": {},
              "text": "vākyenaikena kathyete sā sahoktirmatā yathā // VjivC_3.193 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "himapātāviladiśo gāḍhāliṅganahetavaḥ /"
            },
            {
              "tag": "l",
              "attributes": {},
              "text": "vṛddhimāyānti yāminyaḥ kāmināṃ prītibhiḥ saha // VjivC_3.194 //"
            }
          ]
        },
        {
          "tag": "p",
          "attributes": {},
          "text": "atra parasparasāmyasamanvayo manohāritānibandha (na) mityupamaiva tadabhāve, \"śiṣyeṇa sahopādhyāyaḥ paṭhati\", \"putreṇa saha pitā tiṣṭhati \" ityādau śobhāśūnyatve 'pi sā syāt /\ntadevametayoḥ yuktiyuktamalaṅkaraṇatvamapasārya pramāṇopapannamabhidhatte /\ntatra sahoktestāvat---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatraikenaiva vākyena varṇanīyārthasiddhaye /"
            },
            {
              "tag": "l",
              "attributes": {},
              "text": "uktiryugapadarthānāṃ sā sahoktiḥ satāṃ matā // Vjiv_3.52 //"
            }
          ]
        },
        {
          "tag": "p",
          "attributes": {},
          "text": "yatretyādi /\nsā sahoktiralaṅkṛtiḥ, \"matā\" = pratibhātā, \"satāṃ\" tadvidāṃ saṃmatetyarthaḥ /\nkīdṛśī---\"yatra\" = yasyāṃ, \"ekenaiva vākyena\" abhinnenaiva padasamūhena \"arthānāṃ\" vākyārthatātparyabhūtānāṃ vastūnāṃ \"yugapat\" = tulyakālam \"uktiḥ\" = abhihitiḥ /\nkimarthaṃ---\"varṇanīyārthasiddhaye\" = \"varṇanīyasya\" = pradhānatvena vivakṣitasyārthasya \"siddhaye\" = saṃpattaye /\ntadidamuktaṃ bhavati---yatra vākyāntaravaktavyamapi vastu prastutārthaniṣpattaye vicchittyā tenaiva vākyenābhidhīyate /\nyathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "he hasta dakṣiṇa mṛtasya śiśordvijasya jīvātave visṛja śūdramunau kṛpāṇam /"
            },
            {
              "tag": "l",
              "attributes": {},
              "text": "rāmasya pāṇirasi nirbharagarbhakhinna- devīvivāsanapaṭoḥ karuṇā kutaste // VjivC_3.195 //"
            }
          ]
        },
        {
          "tag": "p",
          "attributes": {},
          "text": "atra mukhyārthasiddhaye yad(vākyāṃntarā)bhidheyaṃ vastu vicchittyā tadekenaiva (vākyeno) panibaddham /\nyadi ca nyāyyatvā davaśyaṃ karaṇīyamapi nikṛtilakṣaṇaṃ vastu karuṇāspadatvādakaraṇīyakalpaṃ (tathāpi) naivopekṣaṇīyānuṣṭhānam; nirbharagarbhakhinnadevīvivāsanapaṭoḥ dāśaratheḥ pāṇirasītyucitānurodhitvāt kutaste karuṇā(saṃbhavaḥ)tadavadhyasyāpi śūdramuneḥ brāhmaṇaśiśujīvitarakṣaṇāya maṇḍalāgraṃ samarpayetyekaṃ vastu /\ndvitīyaṃ, yadi nyāyyamavaśyakaraṇīyamapi tathāvidhakāruṇikatvādudāracetasā na karaṇīyameveti manyase, tathāpi rāmasya nirbharagarbhakhinnadevīvivāsanapaṭoḥ niṣkaruṇacūḍāmaṇeḥ karastvamiti munimāraṇaṃ kiyanmātraṃ taveti vipralambhaśṛṅgāraparipoṣāt kimapi rāmaśabdasya rūḍhivaicitryavakratvamubhayatrāpi sphurati /\ntathā ca---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ucyatāṃ sa vacanīyamaśeṣaṃ neśvare paruṣatā sakhi sādhvī /"
            },
            {
              "tag": "l",
              "attributes": {},
              "text": "ānayainamanunīya kathaṃ vā vipriyāṇi janayannanuneyaḥ // VjivC_3.196 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kiṃ gatena na hi yuktamupaituṃ kaḥ priye subhagamānini mānaḥ /"
            },
            {
              "tag": "l",
              "attributes": {},
              "text": "yoṣitāmiti kathāsu sametaiḥ kāmibhirbahurasā dhṛtirūhe // VjivC_3.197 //"
            }
          ]
        },
        {
          "tag": "p",
          "attributes": {},
          "text": "atra vicchittyā tātparyārthavācakamupanibaddham /\ntathāhi---nāyikāyāḥ sakhyāścāvabaddhayorapi pratyekaṃ vallabhatatsandhānapravaṇatayā sakalameva vākyaṃ (vācaka) miti pratīyate /\nyathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvakṣitibhṛtāṃ nātha dṛṣṭā sarvāṅgasundarī /"
            },
            {
              "tag": "l",
              "attributes": {},
              "text": "rāmā ramyā vanoddeśe mayā virahitā tvayā // VjivC_3.198 //"
            }
          ]
        },
        {
          "tag": "p",
          "attributes": {},
          "text": "atra pradhānabhūtavipralambhaśṛṅgārarasaparipoṣa (vicchitta) ye vākyārthadvayamupanibaddham /\nnanu cānekārthasaṃbhave 'tra śleṣānupraveśaḥ kathaṃ na bhavatīti ? abhidhīyate /\ntatra yasmāt dvayorekatarasya vā mukhyabhāve śleṣaḥ, atra punastathāvidhābhāvāt, bahūnāṃ dvayorvā sarveṣāṃ guṇabhāvaḥ pradhānārthaparatvenāvasānāt /\nanyacca tasminnekenaiva śabdena yugapat pradīpaprakāśavadarthadvayaprakāśanaṃ śabdārthadvayaprakāśanaṃ veti śābdastatra sāmānyārtho vijṛmbhate /\nsahoktau punastathāvidhasyāṅgabhāvādekenai(va) vākyena punaḥ punarāvartamānatayā vastvantaraprakāśanaṃ vidhīyate, tasmādāvṛttiratra śabda (sya) prādhānyatāṃ pratipadyate /\n(yadi) \"sarvakṣitibhṛtāṃ nātha\" ityatra vākyaikadeśe śleṣānupraveśaḥ saṃbhavatītyucyate, tathāpi na kaściddoṣaḥ, yasmādalaṅkaraṇamalaṅkaraṇāntaraṃ kvacidaṅgabhāvaṃ gamayatīti /\natra vākyaikadeśe śleṣasyāṅgatvaṃ, mukhyabhāvaḥ punaḥ sahoktereva /\n(nanu) tadevamāvṛttyā vastvantarāvagatau sahokteḥ sahabhāvābhāvādarthānyeparihāṇiḥ prasajyate, naitadasti /\nyasmāt sahoktirityuktam, na punaḥ sahapratipattiriti /\ntenātyantasahabhāvābhidhānameva (saṃ) pratipannamutkarṣāvagateriti na kiñcidasaṃbaddham /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kaiścideṣā samāsoktiḥ sahoktiḥ kaiściducyate /"
            },
            {
              "tag": "l",
              "attributes": {},
              "text": "arthānvayātsā vidvadbhiranyairanyatvametayoḥ // VjivC_3.199 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /\nevaṃ guṇabhūtādapi svarūpotkarṣamāhātmyādalaṅkārasāmānyasvabhāvāt /\nkāṃścidalaṅkārānamidhāyedānīṃ vibhūṣaṇatvādeva tathavidhān guṇabhūtānupakramate /\ntatra dṛṣṭāntaṃ tāvadabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vastusāmyaṃ samāśritya yadanyasyopadarśanam /"
            },
            {
              "tag": "l",
              "attributes": {},
              "text": "ivādyasaṃbhave tatra dṛṣṭāntaḥ so 'bhidhīyate // Vjiv_3.53 //"
            }
          ]
        },
        {
          "tag": "p",
          "attributes": {},
          "text": "vastusāmyetyādi /\n\"yadanyasya\" (\"yasmāt\") varṇyāt prastutāt \"anyasya\" vyatiriktavṛtteḥ padārthāntarasya \"upadarśanam\" = upanibandhanaṃ sa dṛṣṭāntanāmālaṅkāro 'bhidhīyate /\nkathaṃ \"vastusāmyaṃ samāśritya\" \"vastunoḥ\" padārthayoḥ dṛṣṭāntadārṣṭāntikayoḥ \"sāmyaṃ\" sādṛśyaṃ \"samāśritāya\" nimittīkṛtya /\nliṅgasaṃkhyāvibhaktisvarūpalakṣaṇasāmyavarjitamiti (bodhanārthaṃ) vastugrahaṇam /\n\"tatra\" upante \"ivādyasaṃbhave\" sādṛśyābhidhāyināmivaprabhṛtīnāṃ virahe /\ntadevamupamāyāḥ vācakamagre vyatiricyate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarasijamanuviddhaṃ śaivalenāpi ramyaṃ malinamapi himāṃśorlakṣma lakṣmīṃ tanoti /"
            },
            {
              "tag": "l",
              "attributes": {},
              "text": "iyamadhikamanojñā valkalenāpi tanvī kimiva hi madhurāṇāṃ maṇḍanaṃ nākṛtīnām // VjivC_3.200 //"
            }
          ]
        },
        {
          "tag": "p",
          "attributes": {},
          "text": "(atra) pādatrayamevodāharaṇaṃ, caturthe bhūṣaṇāntarasaṃbhavāt /\ndṛṣṭāntamabhidhāya tatsaṃbhaddhavibhūṣaṇaprastāvāt samānacchāyamarthāntaranyāsamabhidhatte /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vākyārthāntaravinyāso mukhyatātparyasāmyataḥ /"
            },
            {
              "tag": "l",
              "attributes": {},
              "text": "jñeyaḥ sor'thāntaranyāsaḥ yaḥ samarpakatayāhitaḥ // Vjiv_3.54 //"
            }
          ]
        },
        {
          "tag": "p",
          "attributes": {},
          "text": "vākyārthetyādi /\n\"jñeyaḥ sor'thāntaranyāsaḥ\" = (arthāntaranyāsa) nāmālaṅkāro \"jñeyaḥ\" = parijñātavyaḥ /\nkīdṛśaḥ---\"vākyārthāntaravinyāsaḥ\"---parasparānvitapadasamudāyābhidheyaṃ vastu vākyārthaḥ tasmādanyasmāt = aprakṛtatvāt prastutavyatireki vākyārthāntaraṃ, tasya \"vinyāsaḥ\" = viśiṣṭaṃ nyasanaṃ = tadvidāhlādakāritayopanibandhaḥ /\nkasmāt kāraṇāt \"mukhyatātparyasāmyataḥ\",\" mukhyaṃ\" = prastāvādhikṛtatvāt pradhānabhūtaṃ vastu, tasya \"tātparyaṃ\" = yatparatvena tatsaṃmataṃ, tasya \"sāmyataḥ\" = sādṛśyāt /\nkathaṃ \"samar(pakata) yāhitaḥ\" = samarpakatvenopanibaddhaḥ, tadupapattiyojaneneti yāvat /\natra sāmānye samarthanīye viśeṣaḥ samarthako, viśeṣe vā sāmānyaṃ, (ta) yoḥ parasparāvyabhicārāt /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asaṃśayaṃ kṣatraparigrahakṣamā yadāryamasyāmabhilāṣi me manaḥ /"
            },
            {
              "tag": "l",
              "attributes": {},
              "text": "satāṃ hi sandehapadeṣu vastuṣu pramāṇamantaḥ karaṇapravṛttayaḥ // VjivC_3.201 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "l",
          "attributes": {},
          "text": "\"kimiva hi madhurāṇaāṃ maṇḍanaṃ nākṛtīnām // VjivC_3.202 //"
        },
        {
          "tag": "p",
          "attributes": {},
          "text": "evamarthāntaranyāsamabhidhāya (tatsamānacchāyaṃ viśeṣaviṣayavā) kyasamanvayādākṣepamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "niṣedhacchāyayākṣepaḥ kāntiṃ prathayituṃ parām /"
            },
            {
              "tag": "l",
              "attributes": {},
              "text": "ākṣepa iti sa jñeyaḥ prastutasyaiva vastunaḥ // Vjiv_3.55 //"
            }
          ]
        },
        {
          "tag": "p",
          "attributes": {},
          "text": "niṣedhacchāyayetyādi /\n\"ākṣepa iti sa jñeyaḥ\" = so 'pyamākṣepālaṅkārojñātavyaḥ /\nsa kīdṛśaḥ---\"prastutasyaiva vastunaḥ ākṣepaḥ\" = prakṛtasyaivārthasya ākṣepaḥ = apākaraṇam = abhipretasyārthasyāpi nivartanamiti (yāvat) /\nkayā ? \"niṣedhacchāyayā\" = pratiṣedhavicchittyā /\nkimartham ? \"kāntiṃ prathayituṃ parāṃ\" = prakṛṣṭāmupaśobhāṃ prakaṭayitum /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "suhaa vilaṃvasu thoaṃ jāva imaṃ virahakāaraṃ hiaaṃ /"
            },
            {
              "tag": "l",
              "attributes": {},
              "text": "saṃṭhaviūṇa bhaṇissaṃ ahavā volesu kiṃ bhaṇimo // VjivC_3.203 //"
            }
          ]
        },
        {
          "tag": "p",
          "attributes": {},
          "text": "subhaga vilambasva stokaṃ yāvadidaṃ virahakātaraṃ hṛdayam /\nsaṃsthāpya bhaṇiṣyāmyathavāpakrama kiṃ bhaṇāmaḥ /\n(iti chāyā)"
        },
        {
          "tag": "p",
          "attributes": {},
          "text": "atra vākyārthaḥ--- subhageti bahuvallabhatāpratipādanaparamāmantraṇapadam /\n(nāyikāprativacanaṃ) nāsūtritam, (taddhi) sākṣādabhidhīyamānatayā na tathā cetanacamatkāritāṃ pratipadyate, yathaitadākṣepamātraṃ bhaṇitivaicitryeṇa pratīyamānatayā niyamāt tadvidāhlādavidhāyitvaṃ puṣṇāti /\ntadevamākṣepasvarūpamabhidhāya sādhāraṇavaktavyaśeṣameteṣāmabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vakṣyamāṇoktaviṣayāḥ saṃbhavanti vivakṣayā /"
            },
            {
              "tag": "l",
              "attributes": {},
              "text": "dṛṣṭāntādyāstrayo 'pyete hetau satyathavāsati // Vjiv_3.56 //"
            }
          ]
        },
        {
          "tag": "p",
          "attributes": {},
          "text": "vakṣyamāṇetyādi /\nvakṣyamāṇoktau viṣayau yeṣāṃ te vakṣyamāṇoktaviṣayāḥ, \"dṛṣṭāntaprabhṛtayaśca \"trayo 'pyete\" abhidhāsyamānābhihitagocarāḥ saṃbhavantīti saṃbandhaḥ /\nkena hetunā\"vivakṣayā\" = vaktumicchayā = kaveryathāpratibhāsamabhidhātuṃ vāñchayā /\ntadidamatra tātparyam---yadā saṃniveśavaicitryamātrametanna punaratra lakṣaṇātirekaḥ kaścidasti /\nmadhyamasya viśeṣāntaramabhidhātumāha--- \"hetau satyathavāsati\" hetāviti /\n\"hetau\" hetuvācini hiśabdādau \"sati\" saṃbhavati = pramujyamāne, \"athavā\" kadācit, \"asati\" asabhavati---aprayujyamāne /\nevaṃ (hetorabhidhānenānabhidhānena) vārthāntaranyāsaḥ prakāradvayena vidyate /\narthāntaranyāsamātramabhibhūṣaṇamityarthaḥ /\nnidarśanajātamatra pūrvoktavyatireki na pradarśitam, tasmātsvayamevotprekṣaṇīyam /\nevaṃ svarūpaviśeṣapratiṣedhabodhitachāyātiśayamalaṅkaraṇamabhidhāya kāraṇapratiṣedhottejita(chāyā)tiśayamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svakāraṇaparityāgapūrvakaṃ kāntipuṣṭaye /"
            },
            {
              "tag": "l",
              "attributes": {},
              "text": "bhāvanārthasya kenāpi viśeṣeṇa vibhāvanā // Vjiv_3.57 //"
            }
          ]
        },
        {
          "tag": "p",
          "attributes": {},
          "text": "svakāraṇetyādi /\n\"arthasya\" varṇanīyasya = prastutasya, \"viśeṣeṇa kenāpi\" alaukikena rūpāntareṇa \"bhāvanā\" = \"vibhāvanā\" vibhāvanetyalaṅkṛtirabhidhīyate /\ntadayamatrārthaḥ---yā vinā bhāvyate, kā sā ? tatsamarthakāraṇarūpaprayojakavyāpāralakṣaṇāṃ kriyāṃ (vinā bhāvyate sā) vibhāvanā /\n\"svakāraṇaparityagapūrvakam\" = tasya viśeṣasya svamātmīyaṃ kāraṇaṃ yannimittaṃ tasya parityāgaḥ prihāṇaṃ pūrvaṃ prathamaṃ yatra tatkṛtetyarthaḥ /\nkimarthaṃ \"kāntipuṣṭaye\" śobhā(vṛddhaye) /\ntadidamuktaṃ bhavati---yathā lokottaraviśiṣṭatāṃ varṇanīyaṃ nīyate iti /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asaṃbhṛtaṃ maṇḍanamaṅgayaṣṭe- ranāsavākhyaṃ karaṇaṃ madasya /"
            },
            {
              "tag": "l",
              "attributes": {},
              "text": "kāmasya puṣpavyatiriktamastraṃ bālyātparaṃ sātha vayaḥ prapede // VjivC_3.204 //"
            }
          ]
        },
        {
          "tag": "p",
          "attributes": {},
          "text": "atra kṛtrimakāraṇaparityāgapūrvakaṃ lokottarasahajaviśeṣaviśiṣṭatā varṇanīyasya kaverabhipretā /\ntadevamasaṃbhāvyakāraṇatvādavibhāvyamānasvabhāvāṃ vibhāvanāṃ vicārya vicāragocarasvarūpatayā svarūpasandehasamarpitātiśayaṃ sasandehamabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yasminnutprekṣitaṃ rūpamutprekṣāntarasaṃbhavāt /"
            },
            {
              "tag": "l",
              "attributes": {},
              "text": "sandehamete vicchittyai sasandehaṃ vadanti tam // Vjiv_3.58 //"
            }
          ]
        },
        {
          "tag": "p",
          "attributes": {},
          "text": "yasminnityādi /\n\"yasmin\" = alakāre, \"utprekṣitaṃ\" saṃbhāvanānumānāt sāmyasamanvayācca svarūpāntarasamāropadvāreṇa pratibhollekhitaṃ \"rūpaṃ\" padārthaparispandalakṣaṇaṃ \"sandehameti\" saṃśayaṃ samārohati /\nkasmāt kāraṇāt---\"utprekṣāntarasaṃbhavāt\" = utprekṣāprakarṣaparasyāparasyāpitadviṣayasya sadbhāvāt /\nkimarthaṃ---\"vicchittyai\" = śobhāyai /\ntadevamabhidhāvaicitryaṃ sasandehābhidhānaṃ vadanti /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rañjitā nu vividhāstaruśailāḥ nāmitaṃ nu gaganaṃ sthāgitaṃ nu /"
            },
            {
              "tag": "l",
              "attributes": {},
              "text": "pūritā nu viṣameṣu dharitrī saṃhṛtā nu kakubhastimireṇa // VjivC_3.205 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nimīladākekaralolacakṣuṣāṃ priyopakaṇṭhaṃ kṛtagātravepathuḥ /"
            },
            {
              "tag": "l",
              "attributes": {},
              "text": "nimajjatīnāṃ śvasitoddhatastanaḥ śramo nu tāsāṃ madano nu paprathe // VjivC_3.206 //"
            }
          ]
        },
        {
          "tag": "p",
          "attributes": {},
          "text": "yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "avibhāviacharabhaañjavaiṇa jaṇatsamayamantharaṃ hi avaram /"
            },
            {
              "tag": "l",
              "attributes": {},
              "text": "bhisvai śiśāve guṇaā muhā sarvayanti ahaṇarai tam // VjivC_3.207 //"
            }
          ]
        },
        {
          "tag": "p",
          "attributes": {},
          "text": "(chāyā ?) yathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kiṃ saundaryamahārthasañcitajagatkośaikaratnaṃ vidheḥ kiṃ śṛṅgārasarassaroruhamidaṃ syātsaukumāryāvadhi /"
            },
            {
              "tag": "l",
              "attributes": {},
              "text": "kiṃ lāvaṇyapayonidherabhinavaṃ bimbaṃ sudhādīdhiter- vaktuṃ kāntatatamānanaṃ tava mayā sāmyaṃ na niścīyate // VjivC_3.208 //"
            }
          ]
        },
        {
          "tag": "p",
          "attributes": {},
          "text": "sasandehasyaikavidhatvamutprekṣāmūlakatvāt /\nevaṃ svarūpasandehasundaraṃ sasandehamabhidhāya svarūpāpahnavaramaṇīyāmapahnutimabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anyadarpayituṃ rūpaṃ varṇanīyasya vastunaḥ /"
            },
            {
              "tag": "l",
              "attributes": {},
              "text": "svarūpāpahnavvo yasyāmapahnutirasau matā // Vjiv_3.59 //"
            }
          ]
        },
        {
          "tag": "p",
          "attributes": {},
          "text": "anyādityādi /\npūrvavadutprekṣāmūlatvamevāsyāḥ /\nsaṃbhāvanānumānāt sādṛśyasamanvayācca \"varṇanīyasya vastunaḥ\" = prastutasyārthasya, \"anyat\" = kimapyapūrvaṃ, \"rūpamarpayitum\" = rūpāntaraṃ samāropayituṃ, \"svarūpāpahnavaḥ\" = svabhāvāpalāpaḥ saṃbhavati, \"yasyām\" \"asau\" = eṣā evaṃvidhabhaṇitireva, \"apahnatiḥ\" \"matā\" = pratibhātā tadvidām /\nyathā--"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhāsvāneṣa jagatyaśeṣanayanaṃ tejasvināmagraṇīḥ nāyaṃ kāntatamānanāptasurucirnetrotsavaścandramāḥ /"
            },
            {
              "tag": "l",
              "attributes": {},
              "text": "paryāyeṇa manobhuvā virahiṇāṃ veddhuṃ mano nirdayaṃ puṣpeṣūnniśitāgratāṃ vijayinī netuṃ niyakto mama // VjivC_3.209 //"
            }
          ]
        },
        {
          "tag": "p",
          "attributes": {},
          "text": "svarūpeṇa dharmiṇaḥ tādavasthye dharmamātrāpahnutiryathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tava kusumaśaratvaṃ śītaraśmitvamindoḥ dvayamidamayathārthaṃ dṛśyate madvidheṣu /"
            },
            {
              "tag": "l",
              "attributes": {},
              "text": "visṛjati himagarbhairagnimindurmayūkhaistvamapi kusubhabāṇān vajrasārīkaroṣi // VjivC_3.210 //"
            }
          ]
        },
        {
          "tag": "p",
          "attributes": {},
          "text": "atra bhaṇitivaicitryavaśādaśābdam apahnavapratipādanaṃ vihitam, yasmāddharmasya kusumaśaratvādeḥ svabhāvasamucitaṃ sukumārakāryakāritvamapasārya tadviruddhamatikarālakāryakāritvamupanibaddham /\nkvacicca sādṛśyasamanvayādapahnatiryathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pūrṇendoḥ paripoṣakāntavapuṣaḥ sphāraprabhābhāsuraṃ nedaṃ maṇḍalamabhuyudeti gaganābhoge jigīṣorjagat /"
            },
            {
              "tag": "l",
              "attributes": {},
              "text": "mārasyocitamātapatramadhunā pāṇḍu pradoṣaśriyā mānonnaddhajanābhimānadalanodyogaikahevākinaḥ // VjivC_3.211 //"
            }
          ]
        },
        {
          "tag": "p",
          "attributes": {},
          "text": "evamalaṅkārāṇāṃ tantratayā pratyekamalaṅkāryaṃ prati vicchittividhāyitvamabhidhāyedānīṃ samuditānāṃ tadevābhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rājanti yatrālaṅkārā anyonyānvitavṛttayaḥ /"
            },
            {
              "tag": "l",
              "attributes": {},
              "text": "yathā padārthā vākyārthe saṃsṛṣṭiḥ sābhidīyate // Vjiv_3.60 //"
            }
          ]
        },
        {
          "tag": "p",
          "attributes": {},
          "text": "rājantītyādi /\n\"yatra\" = yasyām,\"alaṅkārāḥ\" = prastutasaṃpadupetāḥ santaḥ \"rājanti\" śobhante, \"saṃsṛṣṭiḥ sābhidhīyate\" saṃsṛṣṭisaṃjñālaṅkṛtiḥ socyate /\nkathaṃ rājantītyāha---\"yatā padārthā vākyārthe\" = tātparyalakṣaṇe vastuni \"yathā\" = yena prikāreṇa \"padārthāḥ\" pravibhaktasvarūpāḥ vākyaikadeśabhūtapadābhidheyāḥ santovā svātmanā sphuranto 'pi parasparānvayalakṣaṇasaṃbandhanibandhanasvabhāvāḥ pradhāne hi pāratantryamanubhavantastadeva samudāyātmakamekavākyārthatātparyaṃ pratipādayanti, yathā tena prakāreṇa yadetayoravisaṃvādisamavāye saṃbandhitayā saṃsṛṣṭāvanyonyānvitavṛttayaḥ parasparasaṃbandhāvagatasāmarthyāt pṛthagbhūtavākyārthāvayavaikadeśavartino 'pyalaṅkārāḥ kāmapi sahṛdayasaṃvedyaparasparasaṃsargātmatāmevaṃ (va) sakalavākyārthaviṣayāṃ vicchittimupapādayantaḥ paratantrāḥ parisphuranti ityabhiprāyaḥ /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āśliṣṭo navakuṅkumāruṇaravivyālokitairvistṛto lambāntāmbarayā sametya bhuvane dhyānāntare sandhyayā /"
            },
            {
              "tag": "l",
              "attributes": {},
              "text": "candrāṃśūtkarakorakākulapataddhvāntadvirepho 'dhunā devyevārpitadohadaḥ kuravake bhāti pradoṣagamaḥ // VjivC_3.212 //"
            }
          ]
        },
        {
          "tag": "p",
          "attributes": {},
          "text": "atra rūpakādinā svātmanā pṛthakkṛtakṛtyena parasparasaṃsargasaṃpadupārjitā vākyārthavakratāvicchittiḥ kācideva parisphurati /\nyathā vā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mlāniṃ vāntaviṣānalena nayanavyāpāralabdhātmanā nītā rājabhujaṅga pallavamṛdū rambhā tatheyaṃ tvayā /"
            },
            {
              "tag": "l",
              "attributes": {},
              "text": "adyāpīśvaraśekharendukiraṇasmerasthalīlāñchite kailāsopavane yathā sugahane naiti prarohaṃ punaḥ // VjivC_3.213 //"
            }
          ]
        },
        {
          "tag": "p",
          "attributes": {},
          "text": "atra pūrvavadeva rūpakādīnāṃ parasparasaṃsargasaṃpadupārjitā vakratāvicchittiḥ vibhāvyate /\nevaṃ saṃsṛṣṭimabhidhāya tathāvidhacchāyāvicchittividhāyinaṃ saṃkarālaṅkāramabhidhatte---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "alaṅkārakalāpo 'yamanyaiḥ saṃkīrṇatāṃ gataḥ /"
            },
            {
              "tag": "l",
              "attributes": {},
              "text": "sphurannanekadhā vākye saṃkaraḥ so 'bhidhīyate // Vjiv_3.61 //"
            }
          ]
        },
        {
          "tag": "p",
          "attributes": {},
          "text": "alaṅkāretyādi /\npūrvoktalakṣaṇamākrāntavṛttiḥ \"alakārakalāpo 'yaṃ\" rasavadādyalaṅkāranikurambaḥ \"saṃkarākhyo 'bhidhīyate\" saṃkaranāmā nigadyate /\nkīdṛśaḥ---\"saṃkīrṇatāṃ gataḥ\" = saṃmiśratāṃ prāptaḥ, sabalatvena pratibhāsatvamadhirūḍhaḥ /\nkiṃ kurvan---\"sphuran\" = ātmanaḥ sphuritaṃ samupadarśayan---pratibhāsamānatāmupasaran,\"vākye\" saṃkīrṇatāmupapadyate /\ntatsaṃveśanaviśeṣasyānupapatteḥ bhaṇitāntarvarto yaḥ kaścidalaṅkāro yathopapatti vibhūṣaṇāntareṇa saṃkīrṇaḥ saṃkara saṃjñāviṣayatāṃ pratipadyate /\ntena sakalasyāpyalaṅkārakalāpasya (saṃkara ityabhidhānaṃ saṃpadyate) /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rohanmūlātigaurairuragapatiphaṇaistatra pātālakukṣau prodyadvālaṅkuraśrīḥ diśi diśi daśanairebhirāśāgajānām /"
            },
            {
              "tag": "l",
              "attributes": {},
              "text": "asminnākāśadeśe vikasitakusumā rāśibhistārakāṇaāṃ nātha tvatkīrtivallī phalati phalamidaṃ bimbamindoḥ sudhārdram // VjivC_3.214 //"
            }
          ]
        },
        {
          "tag": "p",
          "attributes": {},
          "text": "atra kīrtivallīti rūpakālaṅkāraḥ siddhabaddhatatsāmyāśaṅkāṃ vinā na yuktayuktatāṃ pratipadyate /\ntena tadāśaṅkānibandhanatathāvidhaparispandakīrtisandarśitasamudbhutatasaṃbhāvanānumānamāhātmyāt pratīyamānavṛttirutprekṣātra kaverabhipretā /\nyasmādetayordvayorapi parasparasaṃbhāvanāṃ vinā svarūpalabdhireva na (parya) vasyatīti, saṃkīrṇayoratha saṃvādādevaṃvidhaviṣaye saṃkaroktiḥ pravartate /\nvākyaikadeśe yathā \"nirmokamuktiriva gaganoragasya\" iti niṣkampatayā vyavahartumaśakyatvāt, nirmokamuktirivetyutprekṣayā rūpakālaṅkārasya svarūpalābhāvakāśaḥ (samarpyate) /\ntathaivotprekṣāyāḥ, yasmādatrāpi saṃkarālaṅkāravyavahāraḥ /\nnanu cānenanyāyena \"asyāḥ sargavidhau\" iti \"kiṃ tāruṇyataroḥ\" ityādeḥ saṃkarālaṅkāroktiḥ pravartatām ? na pravartate, yasmādatrār (thasāmarthyāvagato) tprekṣāyāḥ sasandehaṃ vinānupapatteḥ, parasmiṃśca tathaiva rūpakasyeti dvayorapyetayoḥ tattvaṃ tulyam /\nsasandehasya punastadvibhūṣaṇatvenāntarvidhāne maṇimayapadakabandhabandhurahārādiramaṇīyatvamityuktameva /\nsaṃsṛṣṭernānāvidhacchāyamaṇimālāmanoharatā, saṃṅkarālaṅkārasya vividhakāntiratnavinyāsavictrabahulātulakāntikalpatvamiti sarvameva vibhaktam /\nevaṃ yathopapattyalaṅkārān lakṣayitvā keṣāñcidalakṣitatvāt lakṣaṇāvyāptidoṣaṃ parihartumupakramate /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhūṣaṇāntarabhāvena śobhāśūnyatayā tathā /"
            },
            {
              "tag": "l",
              "attributes": {},
              "text": "alaṅkārāstu ye kecinnālaṅkāratayā manāk // Vjiv_3.62 //"
            }
          ]
        },
        {
          "tag": "p",
          "attributes": {},
          "text": "bhūṣaṇetyādi /\n\"ye\" = pūrvoktavyatiriktāḥ\"kecidalaṅkārāḥ\" te \"nālaṅkāratayā manāk\" na vibhūṣaṇatvenābhyupagatāḥ /\nkena hetunā \"bhūṣaṇāntarabhāvena\" = anyadbhūṣaṇaṃ \"bhūṣaṇāntaraṃ\", tebhyo vyatiriktam; \"tadbhāvena\" = tatsvabhāvatvena tadananyatvena pūrvoktānāmevānyatamatvenetyarthaḥ /\n\"śobhāśūnyatayā tathā\" = śobhā kānatiḥ tayā śūnyaṃ rahitaṃ śobhāśūnya tasya bhāvaḥ śobhāśūnyatā tayā hetubhūtayā /\nna kevalaṃ tābhyāmeva, yāvadalaṅkāryatayā vibhūṣyatvenāpi teṣāmalaṅkaraṇatvamanupapannam /\nevaṃ ca---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yathāsaṃkhyamalaṅkāraḥ pūrvairāmnāt eva yaḥ /"
            },
            {
              "tag": "l",
              "attributes": {},
              "text": "kāraṇadvitayenāpi nālaṅkāraḥ sa saṃmataḥ // Vjiv_3.63 //"
            }
          ]
        },
        {
          "tag": "p",
          "attributes": {},
          "text": "\"yathāsaṃkhyamalaṅkāraḥ pūrvairāmnātaḥ\" tulya (kramaṃ) kaiścitsvaśabdenābhihitaḥ svanāmnā \"sa nālaṅkāraḥ,kāraṇadvitayenāpi\" bhūṣaṇāntarabhāvena śobhāśūnyatayā ca /\ntathā ca tasyodāharaṇam---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "padmendubhṛṅgamātaṅgapuṃskokilakalāpinaḥ /"
            },
            {
              "tag": "l",
              "attributes": {},
              "text": "vaktra kāntīkṣaṇagatisvarakeśaistvayā jitā // VjivC_3.215 //"
            }
          ]
        },
        {
          "tag": "p",
          "attributes": {},
          "text": "atrātmakṛtalakṣye bhaṇitivaicitryavirahāt na kācit kāntirvidyate /\nsatyāmapyetasyāṃ sāmyaṃ vyatireko vā jīvitamāmnātaṃ na punaḥ samānasaṃkhyātvam /\n(kevala) samānasaṃkhyātve \"yathāsaṃkhyamanudeśaḥ samānām\" iti sūtrodāharaṇanyāyāt saṃkhyātānudeśāt na kiñcidatiricyate /\nkeṣāñcidāśīḥ prabhṛtīnāmalaṅkāratayā matānāṃ bhūṣaṇatvānupapatteḥ /\nāsiṣastu lakṣaṇodāharaṇāni neha paṭhyante /\nteṣu cāśaṃsanīyasyaivārthasya mukhyatayā varṇanīyatvādalaṅkāryatvamiti preyolaṅkāroktāni dūṣaṇānyāpatanti /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "na preyaso viruddhaḥ syādalaṅkārāntare sati /"
            },
            {
              "tag": "l",
              "attributes": {},
              "text": "saṃsṛṣṭisaṃkarau syātāmanyatrādarśanādapi // VjivC_3.216 //"
            }
          ]
        },
        {
          "tag": "p",
          "attributes": {},
          "text": "(antaraślokaḥ) /\nviśeṣokterapyuktālaṅkārāntarbhāvenālaṅkāryatayā ca bhūṣaṇatvānupapattiḥ /\ntathā codāharaṇametasyāḥ---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sa ekastrīṇi jayati jaganti kusumāyudhaḥ /"
            },
            {
              "tag": "l",
              "attributes": {},
              "text": "haratāpi tanuṃ yasya śambhunā na hṛtaṃ balam // VjivC_3.217 //"
            }
          ]
        },
        {
          "tag": "p",
          "attributes": {},
          "text": "atra sakalalokaprasiddhajayitvavyatirekikandarpasvabhāvamātraṃ lokottaratvena vākyārthaḥ /\n(evaṃ) sūkṣmaleśahetavaḥ (nālaṅkārāḥ /\ntathā ca) bhāmahaḥ---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "hetuśca sūkṣmo leśo 'tha nālaṅkāratayā mataḥ /"
            },
            {
              "tag": "l",
              "attributes": {},
              "text": "samudāyābhidheyasya vakroktyanabhidhānataḥ // VjivC_3.218 //"
            }
          ]
        },
        {
          "tag": "p",
          "attributes": {},
          "text": "tathā ca sūkṣmasyodāharaṇam---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "saṃketakālamanasaṃ viṭaṃ jñātvā vidagdhayā /"
            },
            {
              "tag": "l",
              "attributes": {},
              "text": "hasannetrārpitākūtaṃ līlāpadmaṃ nimīlitam // VjivC_3.219 //"
            }
          ]
        },
        {
          "tag": "p",
          "attributes": {},
          "text": "atra varṇanīyātmā sūkṣmo na punaralaṅkāraṇam, kasmāt---sākṣādabhidhayā vaktavyārthastathāvidhayā yuktyā pratipādyate /\nleśasyodāharaṇaṃ yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rājakanyānuraktaṃ māṃ romodbhedena rakṣakāḥ /"
            },
            {
              "tag": "l",
              "attributes": {},
              "text": "avagaccheyurā jñātamaho śītānilaṃ vanam // VjivC_3.220 //"
            }
          ]
        },
        {
          "tag": "p",
          "attributes": {},
          "text": "atrāpyetadeva vaktavyaṃ vastu kathaṃ vibhūṣaṇatāmarhati ? /\n\"yatparaḥ śabdaḥ sa śabdārthaḥ\" iti nyāyāt /\nhetorudāharaṇam---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ayamāndolitaprauḍhacandanadrumapallavaḥ /"
            },
            {
              "tag": "l",
              "attributes": {},
              "text": "utpādayati sarvasya prītiṃ malayamārutaḥ // VjivC_3.221 //"
            }
          ]
        },
        {
          "tag": "p",
          "attributes": {},
          "text": "evamupamārūpakamapi nālaṅkaraṇam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "samagragaganāyāmamānadaṇḍo rathāṅginaḥ /"
            },
            {
              "tag": "l",
              "attributes": {},
              "text": "pādo jayati siddhastrīmukhendunavadarpaṇaḥ // VjivC_3.222 //"
            }
          ]
        },
        {
          "tag": "p",
          "attributes": {},
          "text": "atra rasavadalaṅkāra (vat) vācyavācakayoḥ saṃgatireva nāsti /\ntathā ca upamā ca rūpakaṃ ceti vigrahe dvandvo vā vivakṣitaḥ syāt, viśeṣaṇasamāso vā /\ntatra dvandvapakṣe kvacidvākyaikadeśe rūpakaṃ kvacidupameti (dvitiya) praṇibandhanaṃ na kiñcidekasmin /\ntatrāpi pratyekaṃ parispandatayā svasthāne samaṃ vibhātīti parasparāpekṣāṃ vinā samudāyātmakasya viśeṣyasyāsaṃbhavāt dvandvapakṣo 'nupapannaḥ /\nviśeṣaṇasamāse 'pi sarvasmin vākye, ekadeśe vā dvitayamapīti dvayorekasmin vastuni yugapat parasparaviruddhayośchāyātapayoriva samāveśānupapattiḥ /\nekatarapakṣāvalambinyā vācā pratyekaṃ vācyavācakasvarūpaniścitāvaparasyāvakāśabhaṅgo 'pi na sambhavatīti parasparāpekṣāṃ vinā samudāyātmakaviśeṣaṇasamāso 'pyakicitkaraḥ /\nkathañcittatraikataraniścaye pramāṇābhāvādanyatarakalpanena doṣāyogātsaṃkaravyavahāraḥ /\nprastute punarevaṃvidhasvarūpaniṣpattāvapi saṃsiddhivivakṣayā yasyātmasiddhaāvapi sandehadolādhirūḍhistatrāpyasambhūtādvastuto 'vyavasthitaiva kadācidastīti yatkiñcideva vākyasāmarthyādavaseyaḥ /\npratīyamānaprakārāttṛtīyaṃ ramaṇīyamalaṅkaraṇakalāpamiti vākyavakratāsarvasvaṃ samākhyeyam /\nsamudāyātmakavākyavakratāsvarūpamāsūtrayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lāvaṇyādiguṇojjvalā pratipadanyāsairvilāsāñcitā vicchittyā racitairvibhūṣaṇabharairalpainohāriṇī /"
            },
            {
              "tag": "l",
              "attributes": {},
              "text": "atyarthaṃ rasavattayārdrahṛdayā (śaknotyudārābhidhā vāgvakrā sukavestathaiva ca) mano hartuṃ yathā nāyikā // Vjiv_3.64 //"
            }
          ]
        },
        {
          "tag": "p",
          "attributes": {},
          "text": "lāvaṇyādītyādi /\nāsāmevaṃvidhavākyasvarūpāyattāvagamanodāharaṇaṃ pravakṣyati /\ntatsamudāyātmakasya (vākyasya) rasavattayā (manaḥ cetaḥ) hartuṃ ca saknoti yatā nāyikā tathā /\nkīdṛśī---\"lāvaṇyādiguṇojjvalā\" (lāvaṇyādibhiḥ) lāvaṇyaprabhṛtibhiḥ \"guṇaiḥ\" prathamollekhalakṣaṇairguṇaiḥ \"ujjvalā\" bhrājiṣṇuḥ \"pratipadanyāsaiḥ\" \"pratipadanyāsaḥ\" pratisuptiṅantopanibandhānāni, taiḥ \"vilāsāñcitā\" śobhātiśayenābhyañcitā \"vicchittyā\" vaidagdhyabhaṅgyā kayācit \"racitaiḥ\" upanibaddhaiḥ \"alpaiḥ\" parimitaiḥ (vibhūṣaṇabharaiḥ) alaṅkaraṇairupamādibhiḥ, \"manohāriṇī\" hṛyaparañjikā vāk vicchittivihitaparimitālaṅkāraṇavinmayāsā śobhātiśayanidhānatāṃ pratipadyate /\nkīdṛśī vāk---\"udārābhidhā\" audāryaguṇayuktābhihitā /\n\"atyarthaṃ rasavattayā\" rāgādimattvena \"ārdrahṛdayā\" sarasābhiprāyā kāntāpi tathāvidhavilāsāñcitā bhavati /\nnāyikāpakṣe lāvaṇyādayaḥ saundaryaprabhṛtayaḥ, padanyāsaḥ pādavikṣepaḥ, vilāsaḥ ceṣṭāviśeṣaḥ (vākpakṣe) vicchittiḥ vaidagdhyam, vāk vākyam, bhūṣaṇāni alaṅkārāḥ, kavyabhidhā vacanam /\nprabandhasāmarthyamiti /\niti śrīrājānakakuntakaviricite vakroktijīvite kāvyālaṅkāre tṛtīya unmeṣaḥ /"
        },
        {
          "tag": "p",
          "attributes": {},
          "text": "===================================================================="
        },
        {
          "tag": "p",
          "attributes": {},
          "text": "vakroktijīvitam caturthonmeṣaḥ evaṃ sakalasāhityasarvasvakalpavākyavakratāprakāśanānantaramavasaraprāptāṃ prakaraṇavakratāmavatārayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatra niryantraṇotsāhaparispandopaśobhinī /"
            },
            {
              "tag": "l",
              "attributes": {},
              "text": "vṛttirvyavahartṝṇāṃ svāśayollekhaśālinī // Vjiv_4.1 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "apyāmūlādanāśaṅkyasamutthāne manorathe /"
            },
            {
              "tag": "l",
              "attributes": {},
              "text": "kāpyunmīlati niḥsīmā sā prabandhāṃśavakratā // Vjiv_4.2 //"
            }
          ]
        },
        {
          "tag": "p",
          "attributes": {},
          "text": "yatretyādi /\n---\"prabandhāṃśavakratā\" (prakaraṇa) vakrabhāvo bhavatīti sambandhaḥ /\nkīdṛśī---\"niḥsīmā\"---niravadhiḥ, \"yatra\"---yasyāṃ \"vyavahartṝṇāṃ\"---tattadvyāpāraparigrahavyagrāṇāṃ pravṛttiḥ \"kāpi\"---alaukikī \"unmīlati\"---udbhidyate /\nkiṃviśiṣṭā---\"niryantraṇotsāhaparispandopaśobhinī\"---nirargalavyavasāyasphuritasphāravicchittiḥ, ata eva \"svāśayollekhaśālinī\" nirupamani (ja) hṛdayollāsitālaṅkṛtiḥ, kasmin sati---\"apyāmūlādanāśaṅkyasamutthāne manorathe\"---kandāt prabhṛtyasaṃbhāvyasamudbhede samīhite /\ntadayamamatrārthaḥ---yatra manāṅmātramapyanunmīlitamanorathe kathāmadhye nirupadhimānadhanānāmadhyavasāyapaddhatiḥ nirantaravyavasāyātisphārā cetanacamatkāriṇī tadvihitavakratāvicchittiḥ prikaraṇasyālaṅkaraṇāyate, prabandhasya ca /\nyathā abhijñānajānakīnāmni nāṭaketṛtīye 'ṅke setubandhe 'nākalitavidyābalānāmaviditavaidehīdayitadivyāstra prabhāvasaṃpadāṃ vānarapravīrāṇāṃ prathamameva makarākaramālokayatāṃ bandhādhyavasāyaḥ /\ntathāhi---tatra nīlasya senāpatervacanam---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śailāḥ santi sahastraśaḥ pratidiśaṃ valmīkakalpā ime dordaṇḍāśca kaṭhoravikramarasakrīḍhāsamutkaṇṭhitāḥ /"
            },
            {
              "tag": "l",
              "attributes": {},
              "text": "karṇāsvāditakumbhasaṃbhavakathāḥ kiṃ nāma kallolinī- kānte goṣpadapūraṇe 'pi kapayaḥ kautūhalaṃ nāsti vaḥ // VjivC_4.1 //"
            }
          ]
        },
        {
          "tag": "p",
          "attributes": {},
          "text": "vānarāṇāmuttaravākyaṃ nepathye kalakalānantaram---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āndolyante kati na girayaḥ kandukānandamudrāṃ vyātanvānāḥ kapiparisare kautukotkarṣatarṣāt /"
            },
            {
              "tag": "l",
              "attributes": {},
              "text": "lopāmudrāparivṛḍhakathābhijñatāpyasti kiṃ tu vrīḍāveśaḥ pavanatanayocchiṣṭasaṃsparśanena // VjivC_4.2 //"
            }
          ]
        },
        {
          "tag": "p",
          "attributes": {},
          "text": "atraiva pavanatanayocchiṣṭe adhivācini paryāyavakratāprikāraḥ smartavyaḥ /\nārya, duṣkaro 'yamebhirmakarākarabandhādhyavasāya iti rāmeṇa paryanuyuktasya jāmbavato 'pi vākyam---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anaṅkuritanissīmamanorathapatheṣvapi /"
            },
            {
              "tag": "l",
              "attributes": {},
              "text": "kṛtinaḥ kṛtyasaṃrambhamārabhante jayanti ca // VjivC_4.3 //"
            }
          ]
        },
        {
          "tag": "p",
          "attributes": {},
          "text": "evaṃvidhamaparamapi tata eva vibhāvanīyamabhinavādbhutābhogabhaṅgīsubhagaṃ subhāṣitasarvasvam /\nyathā vā raghuvaṃśe pañcame sarge caturu (da) dhikāñcīkalāpālaṅkaraṇakāśyapīparivṛḍhasya viśvajidākhyamakhadīkṣādakṣiṇīkṛtasamastasaṃpadaḥ sahajaudāryarahasyodāharaṇasya raghorarghasaṃpāditamṛṇmayapātrasamālokanasamunmūlitamanorathāḍambare varatantorantevāsini niṣiddhagamane munau"
        },
        {
          "tag": "l",
          "attributes": {},
          "text": "\"kiṃ vastu vidvan gurave pradeyaṃ tvayā kiyadveti\" // VjivC_4.4 //"
        },
        {
          "tag": "p",
          "attributes": {},
          "text": "praśnasamanantaraṃ samāveditacaturdaśakoṭiparimāṇacāmīkarāmācāryapradadakṣiṇā (mākalayya)"
        },
        {
          "tag": "l",
          "attributes": {},
          "text": "dvitrāṇyahānyarhasi soḍhumarhan yāvadyate sādhayituṃ tvadartham // VjivC_4.5 //"
        },
        {
          "tag": "p",
          "attributes": {},
          "text": "iti nirargalagambhīrato dāragarimāgopāyitāntargatayā giragnyagāramalaṅkurvati kuberaṃ prati sāmantasaṃbhāvanayā jayādhyavasāyaḥ kāmapi sahṛdayahṛdayāhlādakāritāṃ pratipadyate /\nsūktisudhāvīcayo 'pyatra tata (evā) svādanīyāḥ /\netatprakaraṇaprāṇaparispandasundaraṃ ca kiñcidudāhriyate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "taṃ bhūpatirbhāsurahemarāśiṃ labdhaṃ kuberādabhiyāsyamānāt /"
            },
            {
              "tag": "l",
              "attributes": {},
              "text": "dideśa kautsāya samastameva pādaṃ sumeroriva vajrabhinnam // VjivC_4.6 //"
            }
          ]
        },
        {
          "tag": "p",
          "attributes": {},
          "text": "atra dambholidalitakāñcanācalapādasādṛśyapratīyamānāparimitasya tapanīyakūṭasya sarvasyāpi (viśrā)ṇanāt, anya eva tādṛśadraviṇavyasanavartino dilīpanandanasya, kalpanākalaṅkakadarthitārthavitaraṇānuccatarān kalpatarūpanapi tiraskurvāṇaḥ sa koṣyaudāryasīmāviśeṣaḥ samujjṛmbhate, yena garbhokṛtagarvagarimagranthīśithilādvitīyayaśassandohadohadasya dātrantarāsahiṣṇoḥ \"gurvartham\" ityādeḥ prathamoditavākyaprakāṇḍasya prāṇaparispandaparipoṣaṇamevādhīyate /\nanyacca---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "janasya sāketanivāsinastau dvāvapyabhūtāmabhinandyasattvau /"
            },
            {
              "tag": "l",
              "attributes": {},
              "text": "gurupredayādhikanispṛhor'tho nṛpo 'rthikāmādadhikapradaśca // VjivC_4.7 //"
            }
          ]
        },
        {
          "tag": "p",
          "attributes": {},
          "text": "ityādi /\natrāpi gurupradeyadakṣiṇātiriktaṃ kārtasvaramapratigṛhṇataḥ kautsasya, raghorapi prāthitāt śataguṇaṃ sahastraguṇaṃ vā prayacchataḥ (parasparaṃ kalahāyamānayo) rniravadhi(ni) spṛhatvaudāryasaṃpat sāketanivāsinām aśrutapūrvāṃ kāmapi mahotsavamudrāmātatāna /\nevameṣā mahākaviprabandheṣu prakaraṇavakratāvicchittiḥ rasaniṣyandinī sahṛdayaiḥ svayamutprekṣaṇīyā /\nimāmeva prakārāntareṇa prakāśayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "itivṛttaprayukte 'pi kathāvaicitryavartmani /"
            },
            {
              "tag": "l",
              "attributes": {},
              "text": "utpādyalavalāvaṇyādanyā lasati vakratā // Vjiv_4.3 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathā yathā, prabandhasya sakalasyāpi jīvitam /"
            },
            {
              "tag": "l",
              "attributes": {},
              "text": "bhāti prakaraṇaṃ kāṣṭhādhirūḍharasanirbharam // Vjiv_4.4 //"
            }
          ]
        },
        {
          "tag": "p",
          "attributes": {},
          "text": "itivṛtteti /\n---\"tathā utpādyalavalāvaṇyādanyā bhavati vakratā\" = tena prakāreṇa kṛtrisaṃvidhānakāmanīyakādalaukikī vakrabhāvabhaṅgī samujjṛmbhate sahṛdayānāvarjayatīti yāvat /\n(kasmin--) \"kathāvaicitryavartmani\"---kāvyasya kathāvicitrabhāvamārge /\nkiṃviśiṣṭe \"itivṛttaprayukte 'pi\"---itihāsaparigrahe 'pi /\ntatheti tathāprayogamapekṣata ata āha---\"yathā prabandhasya sakalasyāpi jīvitam /\nbhāti prakaraṇaṃ\" yena prakāreṇa sargabandhādeḥ samagrasyāpi prāṇapradaṃ bhāsate 'ṅgam /\nkīdṛgbhūtaṃ---\"kāṣṭhādhirūḍharasanirbhara (m) = prathamadhārodbhāsitaśṛṅgārādiparipūrṇam /\ntadayamatra paramārthaḥ = vikhyātavicitrarucirakathākaraṇḍakāyamā(ne)mahābhāratādau rasasamudramudritāyāmapi kathāyāṃ kasyaciduttarādharavicchittikāraṇavikalpakābhāvāt, savi(śeṣa)rasabhāvajanakāścaryajananakāryajātāni atibandhuranijapratibhāsamunmīlitasamucitanirupamānanimittāni nibandhanīyānīti /\ntadatiśayavakratāprakāreṇa prakaraṇena vyavaharan kaviḥ sakalakavirasikapariṣatparitoṣaṇamāvahati /\nprabandhe 'pi pravaranavasaṃskārakāraṇaramaṇīyakāntiparipoṣaḥ rekhārājamānapurātanatruṭitacitradaśāspadasaubhāgyamanubhavati /\nabhijñānaśākuntale nāṭake itarataruṇītiraskārakāraṇāvirodhakatvenekṣaṇakṣaṇākalitalalitalāvaṇyalakṣmīlalāmanirupamarūparekhā sukhapratyabhijñā samujjṛmbhate /\nvistrambhasaṃbhāvanāsanāthakathārahasyaramyaparasparānurūpapremaprakarṣapravartitacirataravicitraviharaṇavyāpārasuprāptapratyabhijñāṃ tāṃśakuntalāṃ prati duṣyantasya vismaraṇakāraṇamitivṛttāgaditamapi alpamātrāparādhapravartamānakrūrakrudhaḥ karuṇāparāṅmukhasyamunerduvāsasaḥ śāpamutpāditavān kaviḥ /\ntatra hi prakaraṇaprakāṇḍe śakuntalā kila prathamapriyapravāsavāsaravitīrṇavirahaduḥsahaduḥkhāveśavivaśāntaḥkaraṇavṛttiruṭaja(saṃnihitā) paryākulena prāṅgaṇaprānte sthite (na) maharṣiṇā manyusaṅgāt---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vicintayantī yamananyamānasā taponidhiṃ vetsi na māmupasthitam /"
            },
            {
              "tag": "l",
              "attributes": {},
              "text": "smariṣyati tvāṃ sa na bodhito 'pi san kathāṃ pramattaḥ prathamaṃ kṛtāmiva // VjivC_4.8 //"
            }
          ]
        },
        {
          "tag": "p",
          "attributes": {},
          "text": "itthaṃ śaptā /\ntacchravaṇaparyākulābhyāṃ sakhībhyāṃ (anunītaḥ) pravāsyamāno 'pi munipravaraḥ priyatamanyāsāṅgulīyakavilokanaṃ (śāpā) vasānā (vadhi) makārṣot /\npriyaṃ prati yāntyāśca muniduhituralaṅkṛtāṅgulīkisalayasyāṅgalīyakasya kutracit kuṭilatarataraṅgiṇīpayovatārādantarjalamalakṣitaṃ paribhraṣṭasya sasaṃbhramamadabhramarīcimaṇḍalamāṇikyasamullasitasarasāmiṣaviśaṅkākulaśakalīkavalitasya kālāntare tadantakāriṇā kaivartanena punarapi (samarpaṇam) /\nevaṃvidhasya saṃvidhānakasya rasanidhānakalaśāyamānasya māhātmyādikhilasyāpi nāṭakasya kāpi (vicchittiḥ) samaye cañcarīkopālambhagarbhagītyavagamanāt muniśāpāpasāritapreyasīsmṛterapi tadadhivāsavāsanāpi ca parisphurantī pauravasya pāravaśyaṃ niścayāmāsa /\ntathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ramyāṇi vīkṣya madhurāṃśca niśamya śabdān paryutsukībhavati yatsukhito 'pi jantuḥ /"
            },
            {
              "tag": "l",
              "attributes": {},
              "text": "taccetasā smarati nūnamabodhapūrvaṃ bhāvasthirāṇi jananāntarasauhṛdāni // VjivC_4.9 //"
            }
          ]
        },
        {
          "tag": "p",
          "attributes": {},
          "text": "atra saṃmugdhasubhagamenakānandinīsmaraṇalekhālāvaṇyamanyadeva camatkārakāraṇaṃ sahṛdayānāṃ samudyotate /\naparaṃ ca parāvartitāyāmapi vyalīkamabhijñakaṃ ca, maharṣiśiṣyasamākhyātakaragrahaṇagarbhādhānāyāṃ mahāmanyusamunmeṣaḥ /\nmanāgullaṅghitasahajalajjāvatāratāpasaśīghrāpanītāvaguṇṭhanena (parāṅganāracita)tathāvidhasakalalalanālāvaṇyāvalepasaṃpadi saṃpāditavipañciṭaṅkāravalguvāgvilāsavyāhṛtavanaviharaṇarahasyābhi jñāyāṃ bharatamātari tathārūpaṃ pratyākhyānapāruṣyamapi rājñaḥ śāpasya saṃpatsyamānānutāpaṃ parasparaṃ prakāśībhavadanargalānurāgapragbhārasaṅgādatīva sahṛdayāhlādakāri /\nśāpāvasānasamutpattaye prasiddhasyaraṇasamullāsiduḥsahavirahajvarapātāvegavikalatvaṃ ca samanantaramevāṅgulīyasaṅgamādatīva sahṛdayānāhlādayati /\nnarapatestatra kañcukino vacanam---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratyādiṣṭaviśeṣamaṇḍanavidhirvāmaprakoṣṭhārpitaṃ bibhratkāñcanamekameva valayaṃ śvāsoparaktādharaḥ /"
            },
            {
              "tag": "l",
              "attributes": {},
              "text": "cintājāgaraṇapratāntanayanastejoguṇādātmanaḥ saṃskārollikhito mahāmaṇiriva kṣīṇo 'pi nālakṣyate // VjivC_4.10 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ramyaṃ dveṣṭi yathā purā prakṛtibhirna pratyahaṃ sevyate śayyāprāntavivartanairvigamayatyunnidra eva kṣapāḥ /"
            },
            {
              "tag": "l",
              "attributes": {},
              "text": "dākṣiṇyena dadāti vācamucitāmantaḥ purebhyo yadā gotreṣu skhalitastadā bhavati ca vrīḍāvilakṣaściram // VjivC_4.11 //"
            }
          ]
        },
        {
          "tag": "p",
          "attributes": {},
          "text": "atra rājño viśeṣaṇavakratā, gotreṣviti vacanavakratvaṃ ca kimapi cittacamatkārakāri /\nrājño 'pi svayaṃlikhitālekhyālokamānavilocanasya smaraṇātmaka dayitātmamudrāmudritaṃ sahṛdayavacanam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "akliṣṭabālatarupallavalobhanīyaṃ pītaṃ mayā sadayameva ratotsaveṣu /"
            },
            {
              "tag": "l",
              "attributes": {},
              "text": "bimbādharaṃ spṛśasi cet bhramara priyāyāḥ tvāṃ kārayāmi kamalodarabandhanastham // VjivC_4.12 //"
            }
          ]
        },
        {
          "tag": "p",
          "attributes": {},
          "text": "ityudita evāsvādanīyaḥ /\navidyamāne punaretasmin tatpādyalavalāvaṇyallāmni prakaraṇe niṣkāraṇavismaraṇavairasyamitihāsāṃsyeva rūpakasyāpi virūpakatāpattinimittatāmavagāhate /\nutpādyalavalāvaṇyāditi dvidhā vyākhyeyam = yathā kvacidasadevotpādyam, kvacidaucityatyaktaṃ sadapyanyathāsaṃpādyam sahṛdayahṛdayāhlādanāya /\nyathādāttarāghave mārīcavadhaḥ /\ntacca prāgeva vyākhyātam /\nevamanyadapyasyā vakratāvicchitterudāharaṇaṃ mahākaviprabandheṣu svayamutprekṣaṇīyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nirantararasodgāragarbhasandarbhanirbharāḥ /"
            },
            {
              "tag": "l",
              "attributes": {},
              "text": "giraḥ kavīnāṃ jīvanti na kathāmātramāśritāḥ // VjivC_4.13 //"
            }
          ]
        },
        {
          "tag": "p",
          "attributes": {},
          "text": "(ityantaraślokaḥ) /\naparamapi prakaraṇavakratāprakāramāvirbhāvayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prabandhasyaikadeśānāṃ phalabandhānubandhavān /"
            },
            {
              "tag": "l",
              "attributes": {},
              "text": "upakāryopakartṛtvaparispandaḥ parisphuran // Vjiv_4.5 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asāmānyasamullekhapratibhāpratibhāsinaḥ /"
            },
            {
              "tag": "l",
              "attributes": {},
              "text": "sūte nūtanavakratvarahasyaṃ kasyacitkaveḥ // Vjiv_4.6 //"
            }
          ]
        },
        {
          "tag": "p",
          "attributes": {},
          "text": "\"sūte\"---samunmīlayati /\n(kiṃ) \"nūtanakratvarahasyaṃ\"---abhinavavakrabhāvopaniṣadaṃ /\n\"kasyācit\"---(na) sarvasya /\n\"kaveḥ\"---kavayituḥ, prastutau (citya) cāruracanāvicakṣaṇasyeti yāvat /\nkaḥ \"upakāryopakartṛtvaparispandaḥ\"---anugrāhyanugrahakatvamahimā /\nkiṃ kurvan \"parisphuran\"---samunmīlayan /\nkiṃviśiṣṭaḥ---\"phalabandhānubandhavān\" = pradhānakāryānusandhānavān kāryānusandhānanipuṇa(iti bhāvaḥ) /\nkathamevaṃvidhasya hatyāha---\"asāmānyasamullekhapratibhāpratibhāsinaḥ\"---nirupamonmīlitaśakti vibhavabhrājiṣṇoḥ /\nkeṣāṃ \"prabandhasyaikadeśānāṃ\" = prakaraṇānām /\ntadidamuktaṃ bhavati---prātisvikasaṃniveśaśobhināmapi prabandhāvayavānāṃ pradhānaphalasaṃbandhanibandhānugrāhyānugrāhakabhāvaḥ svabhāvasubhagapratibhāprakāśyamānaḥ kasyacidvicakṣaṇasya vakratācamatkāriṇaḥ kaveralaukikaṃ (kathāprāṇaprauḍhiprarūḍha) vakratollekhalāvaṇyaṃ samullāsayati /\nyathā puṣpadūṣitake dvitīye 'ṅke--- prasthānāt pratinivṛtya nibiḍānurāgāt (andhakārāvṛtāyāṃ) vibhāvaryāmamandamadanonmādamudreṇa samudradattena nijabhāryāniketanaṃ tulyadivasaṃ nandayantīsaṃgamāya malīmluceneva praviśatā prakampāvegavikalālasakāyanipātananihatanidrasya dvāradeśaśāyinaḥ kalahāyamānasya kuvalayasyotkocakāraṇaṃ svakarādaṅgulīyakadānaṃ yat kṛtaṃ, taccaturthe 'ṅke mathurāpratinivṛttena tenaiva śvaśurasya samāveditasamudradattavṛttāntena kulakalaṅkātaṅkakadarthyamānasya sārthavāhasāgaradattasya svatanayasparśa (samāhita) māna (sasya) snuṣāśīlaśuddhimunmīlayattadupakārāya kalpate /\ntathā ca sāgaradattasya vacanam"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadaṅgulīyaṃ sutanāmacihnaṃ caritrasuddhiṃ viśadīkaroti /"
            },
            {
              "tag": "l",
              "attributes": {},
              "text": "mamāpi sāmānyasamudyato 'nu- tāpastu pāpasya bhavetsa śuddhiḥ // VjivC_4.14 //"
            }
          ]
        },
        {
          "tag": "p",
          "attributes": {},
          "text": "atra bhṛtya, kimiti tvayā prathamamasmākaṃ (noktamiti pṛṣṭasya) kuvalayasyottaraṃ---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadopaṇikamante rāma paṇi yāta ta hiṃ evva pavisaṃti /"
            },
            {
              "tag": "l",
              "attributes": {},
              "text": "dgdhācchāditaṃ ca mae sa aṃ evva pekhkhiaṃ chanvāhanasaṃpadaṃ putana vedaissadi // VjivC_4.15 //"
            }
          ]
        },
        {
          "tag": "p",
          "attributes": {},
          "text": "tata evāvadhāryam /\nyathottararāmacarite--- pṛthugarbhabharakheditadehāyā videharājaduhiturvinodāya dāśarathinā cirantanarājacaritacitraruciṃ darśayatā nirvyājavijayavijṛmbhamāṇajṛmbhakāstrāṇyuddiśya \"sarvathedānīṃ tvatprasūtimupasthāsyanti\" iti yadabhihitaṃ tatpañcamāṅke pravīracaryācatureṇa candraketunā kṣaṇaṃ samarakelimākāṅkṣatā tadantarāyakalitakalakalāḍambarāṇāṃ varūthinīnāṃ sahajajayotkaṇṭhābhrājiṣṇorjānakīnandanasya jṛmbhakāstravyāpāreṇa kamapyupakāramutpādayati /\ntathā ca tatra lavaḥ--- \"bhavatu, kālaharaṇapratiṣedhāya jṛmbhakāstreṇa tāvat sainyāni saṃstambhayāmi\" sumantraḥ---tatkimakasmādullolāḥ sainyayodhāḥ praśāmyanti /\nlavaḥ---paśyāmyenamadhunā pragalbham /\nsumantraḥ---(sasaṃbhramam) vatsa, sumāreṇānena jṛmbhakāstramabhimantritam /\ncandraketuḥ---ārya, kaḥ sandehaḥ---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vyatikara iva bhīmo vaidyutastāmasaśca praṇihitamapi cakṣurgrastamuktaṃ hinasti /"
            },
            {
              "tag": "l",
              "attributes": {},
              "text": "abilikhitamivaitat sainyamaspandamāste niyatamajitavīryaṃ jṛmbhate jṛmbhakāstram // VjivC_4.16 //"
            }
          ]
        },
        {
          "tag": "p",
          "attributes": {},
          "text": "ārścaryam (āścaryam)---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pātālodarakuñjapuñjitatamaḥ śyāmairnabho jṛmbhakai- ruttaptasphuradārakūṭakapilajyotirjvaladdīptibhiḥ /"
            },
            {
              "tag": "l",
              "attributes": {},
              "text": "kalpakṣepakaṭhorabhairavamaruddhvastairavastīryate nīlāmbhodataḍitkaḍārakuharairvindhyādrikūṭairiva // VjivC_4.17 //"
            }
          ]
        },
        {
          "tag": "p",
          "attributes": {},
          "text": "ityādi /\neka evāyamekadeśānāmiti bahuvacanam /\natra dvayorapi bahūnāmupakāryopakārakatvaṃ svayamutprekṣaṇīyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ekaprakaraṇaprāptaprakārāntaraśobhitaḥ /"
            },
            {
              "tag": "l",
              "attributes": {},
              "text": "prabandho bhāsate nūtnaparispanda ivoditaḥ // VjivC_4.18 //"
            }
          ]
        },
        {
          "tag": "p",
          "attributes": {},
          "text": "(ityantaraślokaḥ) /\nasyā eva prakārāntaraṃ prakāśayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratiprakaraṇaṃ prauḍhapratibhābhogayojitaḥ /"
            },
            {
              "tag": "l",
              "attributes": {},
              "text": "eka evābhidheyātmā badhyamānaḥ punaḥ punaḥ // Vjiv_4.7 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anyūnanūtanollekharasālaṅkaraṇojjvalaḥ /"
            },
            {
              "tag": "l",
              "attributes": {},
              "text": "badhnāti vakratodbhedabhaṅgīmutpāditādbhutām // Vjiv_4.8 //"
            }
          ]
        },
        {
          "tag": "p",
          "attributes": {},
          "text": "\"badhnāti\"---niyantrayati nibandhayatīti yāvat /\nkāṃ---\"vakratodbhedabhaṅgīm\"---gambhīravakrabhāvāvirbhāvitāṃ śobhām /\nkiṃviśiṣṭāṃ---\"udbhāvitādbhutām\" = kandalitakutūhalām /\nkaḥ \"eka evābhidheyātmā\"---tadeva vastusvarūpam /\nkiṃ kriyamāṇaḥ---\"badhyamānaḥ\"---prastutaucityacāruracanāmātraspandamānaḥ /\nkathaṃ \"punaḥ punaḥ\"---vāraṃ vāraṃ /\nkva---\"pratiprakāraṇam\" = prakaraṇe prakaraṇe, sthāne sthāne iti yāvat /\nnanvevaṃ punaruktatāpātratāṃ samāsādayatītyāha---\"anyūnanūtanollekharasālaṅkaraṇojjvalaḥ\"---avikalābhinavollāsaśṛṅgārarūpakādiparispandabhrājiṣṇuḥ /\nkīdṛśaḥ---\"prauḍhapratibhābhogayojitaḥ\" pragalbhataraprajñāprakāraprakāśitaḥ /\nayamasya paramārthaḥ---tadevaṃ sakalacandrodayā (di) prakaraṇaprakāreṣu vastu prastutakathāsaṃvidhānakānurodhāt muhurmuhurupanibadhyamānaṃ yadi paripūrṇapūrvavirūparasālaṅkārarāmaṇīyakanirbharaṃ bhavati tadā kāmapi rāmaṇīyakamaryādāṃ vakratāmavatārayati /\nyathā harṣacarite--abhinavabhaṅgīparigrahagrathitasaubhāgyopasaṃpat (dharā) dhara-vibhāvarīvirām(di) rāmaṇīyakakartro naikasthāneṣu camatkurute /\ntata eva ca tadāsvādanīyam /\nbahutvādatra varṇayitumaśakyam /\nrājā---(sakaruṇaṃ puro 'valokya) hā devi pādapairapyapagatāsi"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kuravakatarurgāḍhāśleṣaṃ, mukhāsavalālanāṃ bakulaviṭapī, raktāśokastathā caraṇāhatim /"
            },
            {
              "tag": "l",
              "attributes": {},
              "text": "tava sukṛtinaḥ saṃbhāvyaite prasādamahotsavān anugatadaśāḥ sarve, sarvaśśaṭho na yathā vayam // VjivC_4.19 //"
            }
          ]
        },
        {
          "tag": "p",
          "attributes": {},
          "text": "yathā anyatra hi--- pradīptāntaḥ pureṇa kṛśānunā kavalitān vilāsaśākhinaḥ paśyannabhinavaśokāveśavivaśāntaḥ karaṇa; \"sākṣāddevīmanusarantaste\" iti samutpannamatinirvikalpamavayavaikaikaprasādapātrebhyo 'pi avidvadbhyo 'pi samanuṣṭhitasamucitasāhasebhyaḥ samucitatādṛśaprasādasādhanamabhyastatadāsvādānubhavasarvasvamapyātmānaṃ tatsamaya eva priyānugamanamanācarantamadhamaṃ manyamāno nirupamavrīḍāniveśanirbharaṃ nirbhartsayati vatsarājaḥ /\n\"dhārāveśma' ityādi, \"karṇa' ityādi ca ślokadvayaṃ prāgudāhṛtamatra yojyam /\ntṛtīye 'ṅke rājā---(sāstraṃ niśvasya)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvatra jvaliteṣu veśmasu bhayādālījane vidrute trāsotkampavihastayā pratipadaṃ devyā patantyā tadā /"
            },
            {
              "tag": "l",
              "attributes": {},
              "text": "hā nātheti muhuḥ pralāpaparayā dagdhaṃ varākyā tathā śāntenāpi vayaṃ tu tena dahanenādyāpi dahyāmahe // VjivC_4.20 //"
            }
          ]
        },
        {
          "tag": "p",
          "attributes": {},
          "text": "atra śāntenāpi nirvāṇenāpi tenāmlānamālatīmukulakomaladehavidāhānumīyamānanairghṛṇyena dahanenāpyekavyāpārā(napagata)karaṇā vayamadyāpi dahyāmahe iti nūtanollekhavirodhālaṅkāreṇa karuṇā pūrvaṃ niviṣṭāpi vakratāṃ nīyate /\napi ca tathā vidhātuṃ komalatvādeva devyā tadaiva dagdhaṃ, vayaṃ punarvajrasārātikaṭorimāṇo 'dyāpi dahyāmahe na bhasmībhavāma iti viśeṣaṇaṃ prastutamevollāsayati /\ncaturthe 'ṅke rājā---(sakaruṇamātmagatam) hā devi"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cakṣuryasya tavānanādapagataṃ nābhūtkvacinnarvṛtaṃ yenaiṣā satataṃ tvadekaśayanaṃ vakṣaḥsthalī kalpitā /"
            },
            {
              "tag": "l",
              "attributes": {},
              "text": "yenoktāsi vinā tvayā bata jagacchūnyaṃ kṣaṇājjāyate so 'yaṃ dambhadhṛtavrataḥ priyatame kartuṃ kimapyudyataḥ // VjivC_4.21 //"
            }
          ]
        },
        {
          "tag": "p",
          "attributes": {},
          "text": "iti sakhedamāste /\natra hi kvaciditi keliklamāpanodananimittaṃ niketapṛṣṭhasaṃcāraṇīyāsu līlāsu aprayatnasulabhadarśane tanumātronmīlitasaṃpātabimbalāvaṇyaleśaśaṅkamānatvadānanāntevāsitve candramasi darśitanijavākyopārūḍhapadārthatvāt paryālocanayā (karuṇameva) pratyāyayati /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "yeneti paryaṅkārdhaśayanamapi pravāsapadamiva pariharatīti tadeva vyanakti /"
                },
                {
                  "tag": "l",
                  "attributes": {},
                  "text": "kṣaṇāditi etāvantamapi kālaṃ tvayā virahitasya jīvataḥ kiyadaugyaṃ mama /"
                },
                {
                  "tag": "l",
                  "attributes": {},
                  "text": "(evaṃ) punaḥ sakalo 'pyalīka evāyaṃ premabandho 'vadhāryatāmiti tathaiva pratipādayati /"
                },
                {
                  "tag": "l",
                  "attributes": {},
                  "text": "so 'yamityādi prāgeva vyākhyātam //"
                }
              ]
            }
          ]
        },
        {
          "tag": "p",
          "attributes": {},
          "text": "evametat, antaravākyakadambakābhivyaktayābhinavabhaṅgyā pūrvasmātsvādādāsvādāntarasampadaṃ kāmapi karuṇasya kurute /\npañcame 'ṅke--- rājā--(saviśeṣotkaṇṭhaṃ niśvasya)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhrūbhaṅgaṃ rucire lalāṭaphalake tāraṃ samāropayet bāṣpāmbuplutapītapatraracanāṃ kuryātkapolasthalīm /"
            },
            {
              "tag": "l",
              "attributes": {},
              "text": "vyāvṛttairvinibaddhacāṭumahimāmālokya lajjānatā tiṣṭhet kiṃ kṛtakopacārakaruṇairāśvāsayaināṃ priyām // VjivC_4.22 //"
            }
          ]
        },
        {
          "tag": "p",
          "attributes": {},
          "text": "atrādhigamapratyāśāsaṃbhāvitapadmāvatīpāṇipīḍasyānaṅkuritamanorathaleśasyāpi tatkālakandalitautsukyaparavaśīkṛtāntaḥ karaṇavṛtterunmādyata iva prāptāmeva pradyotarājaputrīṃ (manvānasya) rājñaḥ prasādasamayasamucitaprakāra (cintanaṃ kāṣṭhāṃ) karuṇasyāvatārayati /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tatraivāṅke"
                },
                {
                  "tag": "l",
                  "attributes": {},
                  "text": "kiṃ prāṇā na mayā tavānugamanaṃ kartuṃ samutsāhitā baddhā kiṃ na jaṭā na vā praruditaṃ bhrāntaṃ vane nirjane /"
                },
                {
                  "tag": "l",
                  "attributes": {},
                  "text": "tvatsaṃprāptivilobhanena punarapyūnena pāpena kiṃ kiṅkṛtvā kupitā yadadya na vacastvaṃ me dadāsi priye // VjivC_4.23 //"
                }
              ]
            }
          ]
        },
        {
          "tag": "p",
          "attributes": {},
          "text": "\"iti roditi\" ityantena manāgunmādamudrāpyunmīlitā tameva proddīpayati /\nṣaṣṭhe 'ṅke rājā---hā devi !"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tvatsaṃprāptivilobhanena sacivaiḥ prāṇā mayā dhāritāḥ tanmatvātyajataḥ śarīrakamidaṃ me nāsti niḥsnehatā /"
            },
            {
              "tag": "l",
              "attributes": {},
              "text": "āsanno 'vasarastadānugamane jātā dhṛtiḥ kiṃ tvayaṃ khedo yacchatadhā gataṃ na hṛdayaṃ tadvatkṣaṇe dāruṇe // VjivC_4.24 //"
            }
          ]
        },
        {
          "tag": "p",
          "attributes": {},
          "text": "atra nairāśyena rāśībhūtabhūritaraśokāvegavedanādahyamānamānasapratīkārakāraṇaṃ kālindīnāmanimnagāsaṃgamanam /\ntasya priyānugamamapi vastu vācyavistaraṃ prakaraṇābharaṇāyate /\n\"procyate kiyat\" ityuktyā vividhairvā vilāsaiḥ, kutaḥ kathopakārakāditi kathāyāḥ samāśaṅkitavicchedāyāḥ prarohayatīti (?) /\nkimuktaṃ bhavati---svalpo 'pi vācyaviśeṣaḥ saviśeṣavisphāritaḥ samuddhāṭitarasakavāṭadvārasarasoktivisaravikāsinyā prakaraṇavicchittyā vitanyamānaḥ kamapi vakrimāṇamāsādayati /\nyathā raghuvaṃśe mṛgayāprakaraṇe--- atra hi taraṅgiṇītīralekhāsvākheṭavāṭodyatena pramādyatā daśarathena rājñā sthavirāndhatapasvibālavadho vyadhīyateti ekavākyaśakyapratipādano 'pyayamarthaḥ punaḥ paramārthasarasasarasvatīsarvasvāyamānapratibhāvidhānakuśale kavinā tādṛśyā prakaraṇavicchittyā visphāritaścetanacamatkārakāraṇatāmadhitiṣṭhati /\ntathāhi---yadyatrānekanaktandinānubandhivividhamṛgayāvyāpāraparavaśīkṛtāntaḥ karaṇakavalitasakalataditara (vyāpāra) vyāvṛttyavasaraprasaradabhyāsarasasodarātmakamṛgayānurāgagarimātaḥ prāṇyetādṛgrūpo na pratihanyeta, tadā sadācārasaṃpādanacaṇe tribhuvanābhayadīkṣādhikāriṇi kiraṇamālinaḥ kule tilakāyamānasyākhilavidyāpārāvārapāradṛśvanaḥ kīrtidhanasya dhanya(daśaratha) nāmno dharitrīpateḥ pavitritatridivādhipārdhāsanasya tathāvidhākaraṇīyakaraṇaṃ maharṣiṇāpyudāhriyamāṇamanupapannaprāyameva pratibhāsetāpātataḥ /\nidaṃ ca tatraiva sakalamunmīlitaṃ manāgudāhriyate /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vyāghrānabhīrabhimukhotpatitān guhābhyaḥ phullāsanāgraviṭapāniva vāyurugṇān /"
            },
            {
              "tag": "l",
              "attributes": {},
              "text": "śikṣāviśeṣalaghuhastatayā sa dhanvī tūṇīcakāra śarapūritavaktrarandhrān // VjivC_4.25 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "api turagasamīpādutpatantaṃ mayūraṃ na sa rucirakalāpaṃ bāṇalakṣīcakāra /"
            },
            {
              "tag": "l",
              "attributes": {},
              "text": "sapadi gatamanaskaśchinnamālyānukīrṇe rativigalitabandhe keśahaste priyāyāḥ // VjivC_4.26 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lakṣyīkṛtasya hariṇasya hariprabhāvaḥ prekṣya sthitāṃ sahacarīṃ vyavadhāya dehāt /"
            },
            {
              "tag": "l",
              "attributes": {},
              "text": "ākarṇakṛṣṭamapi kāmitayā sa dhanvī bāṇaṃ kṛpāmṛdumanāḥ pratisaṃjahāra // VjivC_4.27 //"
            }
          ]
        },
        {
          "tag": "p",
          "attributes": {},
          "text": "ityādi /\netairhi vicitravācyavācakaucityacārubhirvākyaviśeṣairvivadhavyāpārapāravaśyamati tarāṃ pratīyate /\nyathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sa lalitakusumapravālaśayyāṃ jvalitamahauṣadhidīpikāsanāthām /"
            },
            {
              "tag": "l",
              "attributes": {},
              "text": "vanarati rativāhayāṃbabhūva kvacidasametaparicchadastriyāmām // VjivC_4.28 //"
            }
          ]
        },
        {
          "tag": "p",
          "attributes": {},
          "text": "atra vanaratiriti viśeṣaṇavakratā vane sthityā vilāsagṛhakelīparyaṅke preyasī sametya madhugoṣṭhīprabhṛtyupabhogapratītipratyākhyātapratītiṃ pratipādayantyā prastutarasāveśa eva vitanyate /\ntriyāmeti vacanavakratollekhena ciratarasamayamandha (kāraḥ) samunmīlyate /\nrūḍhivakratāmahimnā ca nirbharāndhakāranivāritaruciravyāpāraprakārāntarasāntarāyakāritvāt tatpratikūlatā pratipādyate /\nata evātivāhayāṃbabhūveti kriyāvakratvavaicitryeṇa dāruṇadehavedanāṃ śayanagataḥ apagamayāmāsa, paramapariśramavidhāne nidrā rasadāyinītyabhinananda /\nyathā ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "iti vismṛtānyakaraṇīyamātmanaḥ sacivāvalambitadhuraṃ dharāpatim /"
            },
            {
              "tag": "l",
              "attributes": {},
              "text": "parivṛddharāgamanubandhasevayā mṛgayā jahāra catureva kāminī // VjivC_4.29 //"
            }
          ]
        },
        {
          "tag": "p",
          "attributes": {},
          "text": "atra jahāreti kriyāvakratvavicchittyā, mṛgayāyā karaṇīyetarabhāvanāsuvikalāntaḥ karaṇatvamaṅkuritaṃ mahībhartuḥ /\ntathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "atha jātu rurorgṛhītavartmā vipine pārśvacarairalakṣyamāṇaḥ /"
            },
            {
              "tag": "l",
              "attributes": {},
              "text": "śramaphenamucā tapasvigāḍhāṃ tamasāṃ prāpa nadīṃ turaṅgameṇa // VjivC_4.30 //"
            }
          ]
        },
        {
          "tag": "p",
          "attributes": {},
          "text": "atra tapasvigāḍhāmiti viśeṣaṇavakratayā vividhadharmācāraparāyaṇatāpasasaṃkulāṃ tamasāṃ paśyannapi śabdaśravaṇamātrāt śaraṃ vyākṛṣya śaramokṣamavikalāntaḥ karaṇaḥ kathamakurvateti prakāśyate /\n\"apathe padamarpayanti hi śrutavanto 'pi rajonimīlitāḥ\" ityanena nyāyena paradhārādhirūḍhadurdharavyasanarāgāndakārakavalitavivekadṛṣṭayastathāvidhā aśuddhādhvani sañcaranta ityupapattirapyupapāditā /\nuttarakathopakāro 'pyekadeśasyāstyeva /\ntathā hi---"
        },
        {
          "tag": "l",
          "attributes": {},
          "text": "diṣṭāntamāpsyati bhavānapi putraśokā- dante vayasyahamiveti tamuktavantam // VjivC_4.31 //"
        },
        {
          "tag": "p",
          "attributes": {},
          "text": "iti viśīrṇatāpasavitīrṇaśāpasya tāpasaṃ prati prativacanaṃ kausalyāpateḥ---tathā hi"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śāpo 'pyadṛṣṭatanayānanapadmaśobhe sānugraho bhagavatā mayi pātito 'yam /"
            },
            {
              "tag": "l",
              "attributes": {},
              "text": "kṛṣyāṃ dahannapi khalu kṣitimindhaneddhaḥ bījaprarohajananīṃ dahanaḥ karoti // VjivC_4.32 //"
            }
          ]
        },
        {
          "tag": "p",
          "attributes": {},
          "text": "atra śāpa iti evaṃvidhāpacāraprāgbhāraprabhavo bhavatu nāma /\nsānugraha iti anugrahaḥ punarayamanupapanna evāsyāmavasthāyām /\nbhagavatetyanarthadarśanena sahajadayālunā /\nyadi vā bhagavatā śāpo 'pi iti śāpānugrahayordahanavāriṇorivaikakālamekaviṣayavartitvamasatorapi bhagavat(svarūpa)saṃpatsāmarthyādeva saṃbhāvyate, adṛṣṭatanayānanapadmaśobhe mayi etasmādevānugrahādavaśyaṃbhāvinaḥ sucirakālābhikāṅkṣitasya sutāvalambanatanorjovitaphalasya vilokanotkaṇṭhāpāravaśyāt (sārthakyam) ityalamatiprasaṅgena /\nasyā eva prabhedāntaramunmīlayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kathāvaicitryapātraṃ tadvakrimāṇaṃ prapadyate /"
            },
            {
              "tag": "l",
              "attributes": {},
              "text": "yadaṅgaṃ sargabandhādeḥ saundaryāya nibadhyate // Vjiv_4.9 //"
            }
          ]
        },
        {
          "tag": "p",
          "attributes": {},
          "text": "\"tadvakrimāṇaṃ(prapadyate)\" kiṃvisiṣṭaṃ---\"kathavaicitryapātraṃ\" = prastutasaṃvidhānakabhaṅgībhājanaṃ /\nkiṃ tat ? \"yadaṅkaṃsargabandhādeḥ saundaryāya nibadhyate\" = \"yat\"---jalakrīḍādiprakaraṇaṃ (\"sargabandhādeḥ\") mahākāvyaprabhṛteḥ (\"saundaryāya\")---upaśobhāniṣapattyai (\"nibadhyate\") niveśyate /\nayamasya paramārthaḥ---prabandheṣu jalakelikusumāpacayaprabhṛti prakaraṇaṃ prakrāntasaṃvidhānakānubandhi nibadhyamānaṃ nidhānamiva kamanīyasaṃpadaḥ saṃpadyate /\nyathā raghuvaṃśe---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "athormilolonmadarājahaṃse rodholatāpuṣpavahe sarayvāḥ /"
            },
            {
              "tag": "l",
              "attributes": {},
              "text": "vihartumicchā vanitāsakhasya tasyāmbhasi grīṣmasukhe babhūva // VjivC_4.33 //"
            }
          ]
        },
        {
          "tag": "p",
          "attributes": {},
          "text": "ityādi /\njalakrīḍāsparśānantaralakṣitatvāt akhilamadavikala(lalanā)vilāsamūlādhyāsyamānotsavākulasya(kumudakanyā)kandukakrīḍālakṣaṇamutsavāntaramuttarakathopakāryupapadyate, tadvidāmāhlādamāvaiti ca /\ntathā hi rājñaḥ karā(sphālanābhyukṣaṇā)divārivihārarasaparavaśāntaḥ karaṇasya (karāravindā) dalaṅkaraṇamalakṣitapatanamutpannakutūhalā kumudvatī nāma nāgakanyā jagṛhe /\ntatastasminnādarodrekādanviṣṭe 'pyanāsādite pāthontarvartinaṃ nāganāyakamānīya niveditaṃ kumudamuddiśya daśānanāntakanandanaḥ samadhatta dhanuṣi dhanvī gārutmatamastram /\natha paritrāṇaparyākulaḥ kumudaḥ kumudvatīṃ svasāramābharaṇena samaṃ karakamalālaṅkāriṇā videhanandinīnandanasyār (payāmāsa) /\natra sūktāni kānicidudāhriyante /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "avaimi kāryantaramānuṣasya viṣṇoḥ sutākhyāmaparāṃ tanuṃ tvām /"
            },
            {
              "tag": "l",
              "attributes": {},
              "text": "so 'haṃ kathaṃ nātha tavācareya- mārādhanīyasya dhṛtervighātam // VjivC_4.34 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karābhighātottthitakandukeya- mālokya bālātikutūhalena /"
            },
            {
              "tag": "l",
              "attributes": {},
              "text": "hradātpatajjyotirivāntarikṣā- dadatta jaitrābharaṇaṃ tvadīyam // VjivC_4.35 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadetadājānuvilambinā te jyāghātarekhākiṇalāñchanena /"
            },
            {
              "tag": "l",
              "attributes": {},
              "text": "bhujena rakṣāparigheṇa bhūme- rupaitu yogaṃ punaraṃsalena // VjivC_4.36 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "imāṃ svasāraṃ ca yavīyasīṃ me kumudvatīṃ nārhasi nānumantum /"
            },
            {
              "tag": "l",
              "attributes": {},
              "text": "ātmāparādhaṃ nudatīṃ cirāya śuśrūṣayā pārthiva pādayoste // VjivC_4.37 //"
            }
          ]
        },
        {
          "tag": "p",
          "attributes": {},
          "text": "eteṣu bhujaṅgarājavākyeṣu ādye \"viṣṇo'riti rūḍhivakratayā vaktṛprabhāvāt paryaṅkībhūya bhuvanādhāreṇa anantena niṣevyamāṇasya sakalājñāpālanasaṃpādane sajjo bhujaṅgāntaro bhaviṣyatīti pratipādyate /\n\"sa' iti saṃvṛtivakratvena yaḥ satatameva tava vāstavyaviṣayaḥ sa evetyabhivyajyate /\nkatham iti padavakratayā (tvayi) bhaktiriti vidheyatāniyantritasya mama na kenāpi prakāreṇa duścaritāpannaṃ śīlamāśaṅkyamiti /\ndvitīye 'pi \"autpātikajyotirivāntarikṣāt\" ityupamayā na kathaṃ kisalayitadigantarālataralitamarīcimaṇḍalatayā yāvadasmākaṃ akāraṇakamahābhayasaṃśayasaṃpādanamapītyavagamyate /\ntṛtīye 'pi tadetaditi saṃvṛtivakratayā yasya tvatpitururasthalamiva kaustubhasya bhadrajayavibhūṣyatāviṣayaḥ iti \"rakṣāparigheṇa bhūmeḥ\" iti rūpakeṇa nivāritanikhilavasundharāduḥkhasya tvadvāhoralaṅkaraṇam, \"śuśrūṣayā pādayo' riti caraṇaśuśrūṣāpavitreṇa pāṇināṃ saṃpāditapariṇayotsavāṃ \"yaviyasī' miti drutataratāruṇyāvatāritatvadanurāgaprāgbhārām /\nata eva nārhasi nānumantumapi /\ntarhyarhasyaiva gatyantarābhāvāditi pratīyate /"
        },
        {
          "tag": "l",
          "attributes": {},
          "text": "\"atithiṃ nāma kākutsthāt putramāpa kumudvatī\" // VjivC_4.38 //"
        },
        {
          "tag": "p",
          "attributes": {},
          "text": "ityanantaraprakaraṇe kathopakāro 'pi prakaṭameva vārivihārasya darśitaḥ /\nnasmādeva ca tadavasaranidānatayā nidāghavarṇanamapi atra---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "athāsya ratnagrathitottarīya- mekāntapāṇḍustanalambihāram /"
            },
            {
              "tag": "l",
              "attributes": {},
              "text": "niśvāsahāryāṃśukamājagāma gharmaḥ priyāveṣamivopadeṣṭum // VjivC_4.39 //"
            }
          ]
        },
        {
          "tag": "p",
          "attributes": {},
          "text": "ityādinā nibadhyamānaṃ na kathāvaicitryamātramatikrāmati /\n(asmin samasta) prabandhe prakaraṇaṃ prakrāntasaṃvidhānamapi (nānāpriyakāryatantumilitarūpakāraṇaṃ prasaktam /\nasyā nidarśanānyapi svayamanyānyudāharaṇaṇīyāni /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "jalakrīḍādikākhyānamapi saṃdarbhasundaram /"
            },
            {
              "tag": "l",
              "attributes": {},
              "text": "prabandhasya kathāprāṇaparispandaparaṃ sukham // VjivC_4.40 //"
            }
          ]
        },
        {
          "tag": "p",
          "attributes": {},
          "text": "(ityantaraślokaḥ) punarapyasyāḥ prabhedāntaramudbhāvayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatrāṅgirasaniṣyandanikaṣaḥ ko 'pi lakṣyate /"
            },
            {
              "tag": "l",
              "attributes": {},
              "text": "pūrvottarairasaṃpādyaḥ sāṅkādeḥ kāpi vakratā // Vjiv_4.10 //"
            }
          ]
        },
        {
          "tag": "p",
          "attributes": {},
          "text": "\"sāṅkādeḥ kāpi vakratā\" \"aṅkādeḥ\" = aṅkasargādeḥ prakaraṇasya \"sā kāpi\" = alaukikī \"vakratā\" = vakrabhāvo bhavatīti saṃbandhaḥ /\n\"yatrāṅgirasaniṣyandanikaṣaḥ ko 'pi\" lakṣyate\" \"yatra\"---yasyāṃ aṅgī yaḥ \"rasaḥ\" prāṇarūpaḥ, tasya niṣyandaḥ pravāhaḥ tasya, kāñcanasyeva nikaṣaḥ parīkṣopalavadviṣayaviśeṣaḥ \"ko 'pi\" abhūta---nirmāṇanirupamo lakṣyate (nikaṣa) yojane (kāñcanasya rekho) dayairiva viśeṣaḥ /\nkiṃ viśiṣṭaḥ \"pūrvottarairasaṃpādyaḥ\"---prakparavṛttibhiraṅkādyaiḥ saṃpādayitumaśakyaḥ /\nidamatra tātparyam /\npradhānarasasarvasvakrīḍāniketanaṃ tātkimapi prakaraṇaṃ (yatra) prakaṭataraṃ ca vakratāvicchittirvidyotate /\nyadīyalāvaṇyātiśayaṃ manāṅmātramapi pūrvāṇyaparāṇi vā prakaraṇāntarāṇi nānukartuṃ śakruvanti /\nyathā vikramorvaśyāmunmattāṅkaḥ--- tatra hi prastutarasāsādhāraṇa(vibhāvānubhāva) mādhuryasaṃpattyā vipralambhaśṛṅgārasyāṅginaḥ sa ko 'pi (sahṛdayahṛdayā) deḥ rasaniṣyandaparispandaḥ paristīryate, yaḥ na kevalaṃ prakaraṇāntare prabandhāntare 'pyaśakyakāmanīyakakaṇikānukāraḥ /\ntathā ca tadupakrama eva--- rājā (sasaṃbhramam)---ā durātman, tiṣṭha tiṣṭha ! kva nu khalu priyatamāmādāya gacchisi ?(vilokya) kathaṃ śailaśikharāt gaganamutplutya bāṇairmāmabhivarṣati ? (vibhāvya sabāṣpam) kathaṃ vipralabdho 'smi---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "navajaladharaḥ saṃnaddho 'yaṃ na dṛptaniśācaraḥ suradhanuridaṃ dūrākṛṣṭaṃ na nāma śarāsanam /"
            },
            {
              "tag": "l",
              "attributes": {},
              "text": "ayamapi paṭurdhārāsāro na bāṇaparamparā kanakanikaṣasnigdhā vidyut priyā na mamorvaśī // VjivC_4.41 //"
            }
          ]
        },
        {
          "tag": "p",
          "attributes": {},
          "text": "anenonmīlitonmādadaśāvaiśasasya rājñaḥ, kavacitaḥ śiñcitakodaṇḍadaṇḍo darpādāpatan naktañcaro 'pi śakyapratīkāro na tvasau navāmbhoda iti, nārācanicayo 'pi na tathā marmāṇi kṛntati yathāyamāsāradhārānikara iti /\nkiṃ ca nabhasi vā bhūyaḥ saudāminyāḥ anvīkṣaṇadṛṣṭanaṣṭāyāḥ kṣaṇāntare darśanamāsādyate, tathāvidhasthairyāsaṃbhāvitabhūmerapi priyāyāḥ tatkimidamiti cābhiprāyo vākyena pratipādyate /\n\"tiṣṭhetkopavaśādi\"tyādi, \"padbhyā'-miti, \"taraṅge' tyādikaṃ (ca) prāgudāhṛtamasmābhiranusandheyam /\nyathā vā kirātārjunīye bāhuyuddhaprakaraṇam---tatrāpi kavacādikāyarakṣaṇādyupakaraṇamantareṇāpi sahajabāhubalāvalepaprakāśanaprastāvaprāptipramodamānamānasasya nirupamaniyuddhanirmāṇanirmaryādanivedyamānasāhasasāhāyyasya pāṇḍusūnoḥ sa ko 'pi vīrarasasyotkarṣaḥ prakāśate /\n(tiṣṭhatu tāvat sarvamitaraṃ sacetasāmityabhiprāyaḥ) /\nparameśvarasyāpi kevalamānuṣasya bāhubalādevaṃ dūramutkṣipya viyatyāndolyamānasya kavikalpitacamatkārāntarakāraṇam (spaṣṭam) /\nevamanyadapyudāhāryam /\npunarimāmevānyathā prathayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pradhānavastuniṣpattyai vastvantaravicitratā /"
            },
            {
              "tag": "l",
              "attributes": {},
              "text": "yatrollasati sollekhā sāparāpyasya vakratā // Vjiv_4.11 //"
            }
          ]
        },
        {
          "tag": "p",
          "attributes": {},
          "text": "\"aparāpyasya\" prakaraṇasya \"vakratā\" vakrabhāvo bhavatīti saṃbandhaḥ /\n\"yatrollasati\" = unmīlati /\n(kīdṛśī) \"sollekhā\"---abhinavodbhedabhaṅgī /\n(subhagā cāsau sundarapratirūpā) \"vastvantaravicitratā\" = vastvantaramitaradvastu, tasya vicitratā vaicitryaṃ nūtanacamatkāra iti yāvat /\nkimarthaṃ \"pradhānavastuniṣpattyai\" /\npradhānamadhikṛtaṃ prakaraṇaṃ kamapi vakrimāṇamākrāmati /\nyathā mudrārākṣase ṣaṣṭhe 'ṅke \"tataḥ praviśati rajjuhastaḥ puruṣaḥ\" ityādi prakaraṇam /\ntatra hi sa pumān nirupamānanayakelikuśalakauṭilyaprayojyamāno nipuṇamatirjorṇodyāne mudrodgalanasamuccalitavipakṣatārūkṣaṃ rākṣasamākṛṣṭakṛpāṇapāṇimāpatantamapaśyanniva svayamudagragrīvāvalambinā rajjuvalayena vyāpādayitum (ātmānaṃ) ārebhe /\nrākṣasenāpi kautukakaruṇākrāntamanasā bhadramukha kimidamiti pṛṣṭam /\nāḥ kiṃ mama mahāduḥkhapraśamakāraṇe maraṇe 'ntarāyamācarasītyācacakṣe /\ntannirbandhācca vadhyabhūmimānītasya mahāsattva(mukuṭa)maṇermaṇikāraśreṣṭhinaścandanadāsasya priyasuhṛdo duḥkhāvegamasahiṣṇurviṣṇudāso 'pi matpriyamitraṃ puro 'sya pāvakaṃ praviṣṭumudyataḥ /\ntato 'hamapi tadvadeva śokāvegamasahamānaḥ prathamamevātmānaṃ vyāpādayāmītyāvedayāmāsa /\nkiṃ bahunā, vicitrasaṃbhāvanāgahane nītivartmani vicakṣaṇaṃmanyasya rākṣasasyāpi tathā saṃbhramaḥ santāpamujjanayāṃbabhūve, yathā vā saḥ svadehadānena candanadāsadehamocanāyopacakrame /\natrāpi kiñcidudāhriyate yathā---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "chagguṇasaṃjoadiḍhā uvāaparivāḍidhaḍiapāsamuhī /"
            },
            {
              "tag": "l",
              "attributes": {},
              "text": "cāṇakkaṇītirajjū ripusaṃjamaajjaā jaadi // VjivC_4.42 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ṣaṅgaṇasaṃyogadṛḍhā upāyaparipāṭighacitapāśamukhī /"
            },
            {
              "tag": "l",
              "attributes": {},
              "text": "cāṇakyanītirajjū ripusaṃyamanodyatā jayati //"
            }
          ]
        },
        {
          "tag": "p",
          "attributes": {},
          "text": "iti chāyā //"
        },
        {
          "tag": "p",
          "attributes": {},
          "text": "viśeṣaṇavakratāviśiṣṭena rūpakeṇa puruṣasyāyamabhiprāyaḥ prakāśyate /\nyathā--- ta eva guṇāsta evābhyupāyāstadeva ca nītitantram, tathāpi kasyacidevāvikalakauśalaprasāritā ripukulasaṃyamanāya saṃghaṭanā aviditavividhabandhayuktā nītiprayuktā tadvidāmapi vimohamāvahati, ata eva jayatīti /\ntathā ca--- \"rākṣasaḥ---bhadramukha asyāgnipraveśe suhṛdaste ko hetuḥ ? kimauṣadhapathātigairupahato mahāvyādhibhiḥ ? puruṣaḥ---ajja ṇahi ṇahi (ārya na hi na hi) rākṣasaḥ---kimagniviṣakalpayā narapaternirastaḥ krudhā ? puruṣaḥ---santaṃ pāvaṃ santaṃ pāvaṃ, candauttassa jaṇavade ṇa ṇisaṃsā paḍivattī /\n(śāntaṃ pāpaṃ, śāntaṃ pāpam /\ncandraguptasya janapadeṣvanṛśaṃsā pratipattiḥ) rākṣasaḥ---alabhyamanuraktavān kathaya kiṃ nu nārījanam ? puruṣaḥ---(karṇau pidhāya) santaṃ pāvaṃ, abhūmi kkhu eso aviṇaassa /\n(śāntaṃ pāpam /\nabhūmiḥ khalveṣa avinayasyaḥ rākṣasaḥ---"
        },
        {
          "tag": "l",
          "attributes": {},
          "text": "kimasya bhavato yathā suhṛda eva nāśo viṣam // VjivC_4.43 //"
        },
        {
          "tag": "p",
          "attributes": {},
          "text": "puruṣaḥ---ajja aha iṃ ? (ārya atha kim)\" atra mahāvyādhibhiriti bahuvacanavakratvaṃ, agniviṣakalpayeti ca (viśeṣaṇavakratvaṃ) tathāvidhārājāpathyavidhāyī vadhyasthānasthāpito 'pi candanadāsaḥ tatkalatramadyāpi yācito na samarpayatīti vyāpādyata ityasya vakṣyamāṇasya pradhānābhidheyasya nimittamādatte /\nasyeti sahajasauhārdanibarhaṇanihanyamānasya /\n\"bhavato yathā\" vitatavyatikarotsekakāriṇaḥ sāvatmahatyecchā /\nanenaiva vividhavikalpanena yo 'yamarthaḥ samuddīpyamāno navatābhājanaṃ vibhūṣyamāṇaḥ san prikāśate /\nevamanyadapi tata eva vibhāvya vyākhyeyam /\npradhānaphalasiddhaścātra \"...vyāpattiṃ jñātamasya svatanumahamimāṃ niṣkrayaṃ kalpayami\" ityunmīlitā tatastadanantaraprakaraṇe \"tasyeyaṃ mama mṛtyulokapadavī vadhyastragābadhyatām\" ityādinā niṣpāditā /\ntāmeva bhaṅgyantareṇa vyācaṣṭe /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sāmājikajanāhlādanirmāṇanipuṇairnaṭaiḥ /"
            },
            {
              "tag": "l",
              "attributes": {},
              "text": "tadbhūmikāṃ samāsthāya nirvartitanacāntaram // Vjiv_4.12 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kvacitprakaraṇasyāntaḥ smṛtaṃ prakaraṇāntaram /"
            },
            {
              "tag": "l",
              "attributes": {},
              "text": "sarvaprabandhasarvasvakalpāṃ puṣṇāti vakratām // Vjiv_4.13 //"
            }
          ]
        },
        {
          "tag": "p",
          "attributes": {},
          "text": "\"sarvaprabandhasarvasvakalpāṃ puṣṇāti vakratām\" = sakalarūpakaprāṇarūpaṃ samullāsayati vakrimāṇam /\n\"kvacitprakaraṇasyāntaḥ smṛtaṃ prakaraṇāntaram\" kasmiṃmaścit kavikauśalonmeṣaśālini nāṭake, na sarvatra /\nekasya madhyavartyaṅkāntaragarbhokṛtaṃ garbho vā nāmeti yāvat /\nkiṃviśiṣṭaṃ \"nirvartitanaṭāntaraṃ\" = vibhāvitānyanartakaṃ /\nnaṭaiḥ kīdṛgbhiḥ \"sāmājikajanāhlādanirmāṇanipuṇaiḥ\"---sahṛdayapariṣatparitoṣapoṣaṇaniṣṇātaiḥ /\n(kiṃ kṛtvā) \"tadbhūmikāṃ samāsthāya\" sāmājikībhūya /\nidamatra tātparyam--kutracideva niraṅkuśakauśalāḥ kuśīlavāḥ svīyabhūmikāparigraheṇa raṅgamalaṅkurvāṇā nartakāntaraprayujyamāne prakṛtārthajīvita iva garbhavartinyaṅkāntare taraṅgitavakratāmahimni sāmājikībhavanto vividhābhirbhāvanābhaṅgībhiḥ sākṣātsāmājikānāṃ kimapi cittacamatkāravaicitryamāsūtrayanti /\nyathā bālarāmāyaṇe caturthe 'ṅkelaṅkeśvarānukārī prahastānukāriṇā naṭo naṭenānuvartamānaḥ---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karpūra iva dagdho 'pi śaktimān yo jane jane /"
            },
            {
              "tag": "l",
              "attributes": {},
              "text": "namaḥ śṛṅgārabījāya tasmai kusumadhanvane // VjivC_4.44 //"
            }
          ]
        },
        {
          "tag": "p",
          "attributes": {},
          "text": "ityādinā naṭāntarābhinīyamāna (vividhabhāvanāḥ bhaṅgītaraṅgitavakratāgarimaṇi garbhāṅke sāmājikībhūya (sītā) sakhībhirvibhāvanavikriyābhirabhinīyamāno manorathātiriktamānandamutpādayati sahṛdayānām /\ntatsūktisarvasvaṃ ca svayamevotprekṣya vyākhyeyam /\nprabandhāntaḥ prakaraṇavakratāpyasya prakaraṇasya tatraiva---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śravaṇaiḥ peyamanekairdṛśyaṃ dīrghaiśca locanairbahubhiḥ /"
            },
            {
              "tag": "l",
              "attributes": {},
              "text": "bhavadarthamiva nibaddhaṃ nāṭyaṃ sītāsvayaṃvaraṇam // VjivC_4.45 //"
            }
          ]
        },
        {
          "tag": "p",
          "attributes": {},
          "text": "ityanena prakāśyate /\nyathā vā uttararāmacarite saptame 'ṅke rāmabhadrā (nukārī) lakṣmaṇāsahakāriṇā nartako nartakenopāsyamānaḥ"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "\"(nepathye) ajjautta, hā kumāra ukkhaṇa, eāiṇiṃ asaraṇaṃ araṇṇe āsaṇṇapasavaveaṇaṃ hadāsaṃ sāvadā maṃ ahilasanti /"
            },
            {
              "tag": "l",
              "attributes": {},
              "text": "sāhaṃ dāṇiṃ mandabhāiṇī bhārirarie attāṇaṃ ṇikkhivissāmi\" // VjivC_4.46 //"
            }
          ]
        },
        {
          "tag": "p",
          "attributes": {},
          "text": "(hā aryaputra, hā kumāralakṣmaṇ, ekākinīṃ mandabhāginīmaśaraṇāmaraṇye āsannaprasavavedanāṃ hatāśāṃśvāpadā māmabhilaṣanti /\nsāhamidānīṃ mandabhāginī bhāgīrathyāmātmānaṃ nikṣipāmi) /\nityādinā naṭāntaretyādi pūrvavat /\naparamapi prakaraṇavakratāyāḥ prakāramāviṣkaroti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mukhābhisandhisaṃhlādi saṃvidhānakabandhuram /"
            },
            {
              "tag": "l",
              "attributes": {},
              "text": "pūrvottarādisaṃgatyādaḍgānāṃ viniveśanam // Vjiv_4.14 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "na tvamārgagrahagrastavarṇakāṅgaiḥ kadarthitam /"
            },
            {
              "tag": "l",
              "attributes": {},
              "text": "vakratollekhalāvaṇyamullāsayati nūtanam // Vjiv_4.15 //"
            }
          ]
        },
        {
          "tag": "p",
          "attributes": {},
          "text": "\"vakratollekhalāvaṇyamullāsayati nūtanam\" = vakratonmeṣakāmanīyakamunmīlayatyabhinavam /\n\"aḍgānāṃ viniveśanam\"---prakaraṇānāṃ viśeṣeṇa nyāsaḥ /\nkasmāt---\"pūrvottarādisāṃgatyāt\"---pūrvasya pūrvasyottarottareṇa yatsāṃgatyamatiśayitasaṃbandhatvamupajīvyopajīvakabhāvalakṣaṇaṃ tasmāt /\nkiṃbhūtaṃ \"mukhābhisandhisaṃhlādi\" = mukhāni ca tāni abhisandhīni, taiḥ saṃhlādi sundaraṃ hṛdayahāri /\n(punaḥ kīdṛśaṃ)\"saṃvidhānakabandhuram\" = prastutasaṃvidhānaramaṇīyam /\nidamuktaṃ bhavati---prabandheṣu pūrvaṃ pūrvaṃ prakaraṇaṃ parasya parasya prakaraṇāntarasya sarasasaṃpāditasandhisaṃbandhasaṃvidhānakasamarpyamāṇa(kāmanīyaka)tāprāṇaprauḍhiprarūḍhavakratollekhamāhlādayati /\nyathā puṣpadūṣitake prathamaṃ prakaraṇam--atidāruṇābhinavavipravāsavedanānirānandasya nandayantīmasaṃmānya samāgatasya samudratīre samudradattasyotkaṇṭhāprakāraprakāśanam /\ndvitīyamapi--prasthānāt pratinivṛtya niśīthinyāmutkocālaṅkāradānamūkīkṛtakuvalayasya kusumavāṭikāyāmanākalitānanasya sahacarīsaṃgamanam /\ntṛtīyamapi---saṃbhāvitadurvinyavijayadattanandinīnirvāsanavyasanani bandhanam /\ncaturthamapi--mathurāpratinivṛttakuvalayapradarśyamānāṅgulīyakasamāveditavimalaśīlasaṃpadaḥ kaṭhorataragarbhabhārakhinnāyāḥ snuṣāyā niṣkāraṇaniṣkāsanādanāsāditatatpravṛttermahāpātakinamātmānaṃ manyamānasya sārthavāhasāgaradattasya tīrthayātrāpravartanam /\npañcamamapi---vanāntare vanapālapālitāyā nandayantyāḥ kuvalayena samudradattakuśalodantakathanam /\nṣaṣṭhamapi---vicitrasaraṇyā samāgamābhyupāyasaṃpādanamiti /\nevameteṣāmanantopāyānāṃ kathārasaniṣyandatatparāṇāṃ paripāṭiḥ kāmapi kāmanīyakasaṃpadamudbhāvayati /\nyathā vā kumārasaṃbhave--- pārvatyāḥ prathamatāruṇyāvatāravarṇanam, śaṅkaraśuśrūṣā, dustaratārakaparābhavapārāvārottārakāraṇamaravindasūterupadeśaḥ, kusumākarasuhṛdaḥ kandarpasya purandaroddeśāt gauryāḥ saundaryabalādvipraharato haravilocanavicitrabhānunā bhasmīkaraṇaṃ, duḥkhāveśavivaśāyā ratyā vilāpanam, vikṣatavikalamanaso menātmajāyāstapaścaraṇam, ādṛtavṛddhā (cārayā saha) manasijaviṣūdanasaṃvādanirūpaṇaṃ, citraśikhaṇḍibhiḥ śikharināthābhyarthanam, nirargalānurāgaprāgbhāraparimṛṣṭacetasā (parameśvareṇa) pāṇipīḍanam, iti prakaraṇāni paurvāparyaparyavasitasundarasamāveśasaṃbandhabandhurāṇi rāmaṇīyakadhāramadhirohanti /\nevamanyeṣvapi mahākaviprabandheṣu prakaraṇavaicitryamevameva vivecanīyam /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "asyaiva prādhānyamabhidhātuṃ vyatirekamāha--- \"na tvamārgagrahagrastavarṇakāṅgaiḥ kadarthitam\"---na tvaṅgānāṃ viniveśanaṃ vakratollāsabhāgbhavati /"
                },
                {
                  "tag": "l",
                  "attributes": {},
                  "text": "kiṃ bhūtam---amārgagrahagrastavarṇakāntarakadarthitam /"
                },
                {
                  "tag": "l",
                  "attributes": {},
                  "text": "uttarottaraparasparānvayalakṣaṇasaṃbandhanibandhanam etadvākyārthatātparyamiti vākyavicāralakṣaṇasyopayogaḥ, pramāṇena pratyakṣādinaitat, upapannamiti pramāṇalakṣaṇasyopayogaḥ /"
                },
                {
                  "tag": "l",
                  "attributes": {},
                  "text": "yuktiyuktatvaṃ nāma grathanāveśakalitaṃ bharatādilakṣaṇayojanāvilambitaṃ, saṃdhyaṅgaprabhṛtipratipādanāya kathānupayuktairvarṇakairākīrṇam //"
                }
              ]
            }
          ]
        },
        {
          "tag": "p",
          "attributes": {},
          "text": "yathā veṇīsaṃhāre pratimukhasandhyaṅgabhāgini dvitīye 'ṅke bhānumatyāḥ svapnavṛttāntaśravaṇasamutpannadurvinayabuddherduryodhanasya vividhavipakṣavailakṣye tādṛśi samarasaṃmarde samudvṛtte, śaraśayyāśāyini mandākinīnandane, nihanyamāneṣu ca kumārasodarasaṃbandhisuhṛtsu, tathāvidhavīravṛtterabhimānino 'spandamavasthitirapyanucitā kiṃ punarvilāsavyāpṛtiḥ, tatrāpi veśyāyāmiva vilāsaḥ mahārājasya mahiṣyāṃ, (vi) cāramantareṇa taducitacittaparicitiṃ vinā ca durvinayādhyāsaḥ sakalamidamasamañjasatābhājanamupekṣyameva /\nyathā śiśupālavadhe--- upendrasyendraprasthaṃ prati pratiṣṭhamānasya dvāravatīvyāvarṇanam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aucityacāruvacanairanyaiḥ prakaraṇaiḥ kaveḥ /"
            },
            {
              "tag": "l",
              "attributes": {},
              "text": "ratnairalaṅkāra iva prabandhaḥ puṣyati śriyam // VjivC_4.47 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vicitrabhaṅgīsaṃcārakathāmūrtyekajīvitam /"
            },
            {
              "tag": "l",
              "attributes": {},
              "text": "rasāyanaṃ rasasyeva svānuprakaraṇaṃ viduḥ // VjivC_4.48 //"
            }
          ]
        },
        {
          "tag": "p",
          "attributes": {},
          "text": "(ityantaraślokau) evamanekaprakārāṃ prakaraṇavakratāṃ pratipādya samudāyātmakasya prabandhasya tāmabhidadhāti---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "itivṛttānyathāvṛttarasasaṃpadupekṣayā /"
            },
            {
              "tag": "l",
              "attributes": {},
              "text": "rasāntareṇa ramyeṇa yatra nirvahaṇaṃ bhavet // Vjiv_4.16 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasyā eva kathāmūrterāmūlovanamīlitāśriyaḥ /"
            },
            {
              "tag": "l",
              "attributes": {},
              "text": "vineyānandaniṣpattyai sā prabandhasya vakratā // Vjiv_4.17 //"
            }
          ]
        },
        {
          "tag": "p",
          "attributes": {},
          "text": "\"sā\" \"prabandhasya\"---nāṭakasargabandhādeḥ \"vakratā\"---vakrabhāvo bhavatīti saṃbandhaḥ /\n\"yatra nirvahaṇaṃ bhavet\" = yasyāmupasaṃharaṇaṃ syāt /\n\"rasāntareṇa ramyeṇa\" itareṇa rasena rāmaṇīyaka (tva) vidhāyinā /\nkayā \"itivṛttānyathāvṛttarasasaṃpadupekṣayā\"---\"itivṛtte\" itihāse 'nyathā---apareṇaprakāreṇa \"vṛttā\" nirvyūḍhā yā \"rasasaṃpat\" śṛṅgārādibhaṅgī \"tadupekṣayā\"---tadanādareṇa tāṃ parityajyeti yāvat /\nkasyāḥ \"tasyā eva kathāmūrteḥ\" tasyaiva kāvyaśarīrasya /\nkiṃbhūtāyāḥ---\"āmūlonmīlitaśriyaḥ\"---\"āmūlaṃ\" prārambhāt unmīlitā śrīḥ = vācyavācakaracanāvaicitryasaṃpat yasyāḥ sā tathoktā tasyāḥ /\nkimarthaṃ \"vineyānandaniṣpattyai\" = pratibodhyapārthivādipramodasaṃpādanāya /\nanenedamabhihitaṃ bhavati--itivṛttāntarvṛttāyāḥ kasyāścidekasyāḥ kathāyāḥ kavistannibandhanirvahaṇagatarasapaddhatiṃ parityajyābhijātānāmāhlādakāriṇā kāmanīyakena kenāpyanyena rasenopasaṃharaṇamupapādayan prabandhe kamapi vakrimāṇamādadhāti /\nyathā veṇīsaṃhāre-- sa hi kāmāntarakavalitasakalabhāvabhāvanāvāritaniḥsārasaṃsāravāsanāmahimani mahābhārate śāntarasavināsinā nibandhani r(vahaṇa)paddhatau pāṇḍavakathāyāstathāvidhādbhutābhogaśobhinā vīreṇa raṇaprāṅgaṇanihatākhilārāticakradhārādhiṣṭhitarājadharmadharmarājābhyudayasaṃpāditāṃ samāptamupapādayan prabandhaprarūḍhaprauḍhavakratāvicchittyācchinnamabhijātānāmāhlādamāvahati /\nte hi tathāvidhavyasanakṣetrībhūtairapi punaḥ svapakṣopabṛṃhitaparākramaparājitaparipanthibhirbhujyata eṣā rājyaśrīriti akhidyamānā vipatsvapi vipulotsāhabhājo bhavantī /\nyathā vottararāmacaritam--rāmāyaṇe 'pyaṅginā karuṇena dāruṇavirahavedanābhājanajanakarājaputrīpātālapraveśāt, prabāhodara (patitasya) sodarasahitasya raghupaternibandhanirvahaṇaviparyastakathāyāḥ sakaladivyāstrakuśalalavabaladarśanotsavāntaropabṛṃhitatvena videhanandinīsaṃbhogaśṛṅgāraḥ upasaṃharaṇamātre vicchittiviśeṣapoṣaṇa (padavīṃ) bhajan abhijātānāmabhinandanīyo bhavati /\nevamanyadapi svayamūhyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vidhvastavyasanānāṃ yo nāyakābhyudayāvahaḥ /"
            },
            {
              "tag": "l",
              "attributes": {},
              "text": "prabandhaḥ pratipādyānāṃ prītibandhāya jāyate // VjivC_4.49 //"
            }
          ]
        },
        {
          "tag": "p",
          "attributes": {},
          "text": "(ityantaraślokaḥ) rāmāyaṇamahābhāratayośca karuṇaśāntāṅgitvaṃ pūrvasūribhireva nirūpitam /\nasyāḥ prakārāntaramapyavatārayatiḥ---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "trailokyābhinavollekhanāyakotkarṣapoṣiṇā /"
            },
            {
              "tag": "l",
              "attributes": {},
              "text": "itihāsaikadeśena prabandhasya samāpanam // Vjiv_4.18 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "taduttarakathāvartivirasatvajihāsayā /"
            },
            {
              "tag": "l",
              "attributes": {},
              "text": "kurvota yatra sukaviḥ sā vicitrāsya vakratā // Vjiv_4.19 //"
            }
          ]
        },
        {
          "tag": "p",
          "attributes": {},
          "text": "\"sā vicitrā\"---vividhabhaṅgībhrājiṣṇuḥ /\n\"asya\"---prabandhasya /\n\"vakratā\"---vakrabhāvo bhavatīti saṃbandhaḥ /\n\"kurvota yatra sukaviḥ\" \"kurvota\"---vidadhīta /\n\"yatra\"---yasyāṃ /\n\"sukaviḥ\"---aucityapaddhati-prabhāvacaturaḥ /\n\"prabandhasya samāpanam\" (\"prabandhasya\")sargabandhādeḥ, \"samāpanam\"--upasaṃharaṇaṃ samarthanamiti yāvat /\n\"itihāsaikadeśena\" itivṛttasyāvayavena /\nkiṃbhūtena \"trailokyābhinavollekhanāyakotkarṣapoṣiṇā\" jagadasādhāraṇasphuritanetṛprakarṣaprakāśakena /\nkimarthaṃ---taduttarakathāvartivirasatvajihīrṣayā--tasmāduttarā yā kathā tadvṛtti tadantargataṃ yadvirasatvaṃ vairasyamanārjavaṃ, tasya \"jihāsayā\" parijihīrṣayā /\nidamuktaṃ bhavatiḥ---itihāsodāhṛtāṃ kāñcana mahākaviḥ sakalāṃ kathāṃ prārabhyāpi, tadavayavena trailokyacamatkārakāraṇanirupamānanāyakayaśaḥ samutkarṣodayadāyinā tadagrimagranthaprasaṅgataḥ saṃbhāvitavirasabhāvabhayāt upasaṃhāramāṇaḥ tasya prabandhasya kāmanīyakaniketanāyamānaṃ vakrimāṇamādadhāti /\nyathā kirātārjunīye---"
        },
        {
          "tag": "l",
          "attributes": {},
          "text": "sa hi sargabandhaḥ dviṣāṃ vighātāya vidhātumicchato rahasyanujñāmadhigamya bhūbhṛtaḥ // VjivC_4.50 //"
        },
        {
          "tag": "l",
          "attributes": {},
          "text": "... riputimiramudasyodīyamānaṃ dinādau dinakṛtamiva lakṣmīstvāṃ samabhyetu bhūyaḥ // VjivC_4.51 //"
        },
        {
          "tag": "l",
          "attributes": {},
          "text": "ete durāpaṃ samavāpya vīryamunmūlitāraḥ kapiketanena // VjivC_4.52 //"
        },
        {
          "tag": "p",
          "attributes": {},
          "text": "ityādinā duryodhananidhanāntāṃ dharmarājābhyudayadāyinīṃ sakalāmapi kathāmupakramya kavinā nibadhyamānatvāt tejasvivṛndārakasya durodaradvārā dūrīkṛtavibhūteḥ prabhūtadrupadātmajānikāraniratiśayoddīpitamanyoḥ kṛṣṇadvaipāyanopadiṣṭavidyāyogasaṃpadaḥ pāśupatādidivyāstraprāptaye tapasyato gāṇḍīvasuhṛdaḥ pāṇḍunandanasyāntarā kirātarājasaṃpraharaṇāt samunmīlitānupamavikramollekhaṃ kamapyabhiprāyaṃ prakāśayati /\ntathāhi--- yatprathamam---prāptapāśupataprabhṛtiparamāstrasaṃbhāreṇāpyekākinā (pārthena) pinākinā (saha) mahāhavaḥ, yasmin bhujayorādāyāndolyamāno viyati viṣamalocano 'pi vismayāveśavikalatāṃ vilakṣatāṃ cālabdhapūrvāṃ lambhitaḥ /\ntasya pratyakṣīkṛtatryakṣasya tatprasādāsāditadivyāstrasaṃpado vyāpadāpātarakṣaṇavicakṣaṇacakradharasārathestathāvidharathottamamāsth itasya sthiratarasamarasaṃrambhabhīmasenādyupetānīkinīparaṃparāparivāritasya puruskṛtaśikhaṇḍinaḥ parāṅmukhe varṣoyasyapi pitāmahe, mahādayāloḥ\"arjunasya ime bāṇāḥ neme bāṇāḥ syapi pitāmahe, mahādayāloḥ \"arjunasya hame bāṇāḥ neme bāṇāḥ śikhaṇḍinaḥ\" ityādinārṣeṇa vacasā sūcitam śvapacādapi (nṛśaṃsavṛttācāraṇam) /\nauctiyapradhānapaddhatipravardhamānavīrarasaparivṛḍhaprabandhanibadhyamānamayaśasyamevānyathā vyāpṛtasya pṛthivīpateḥ bhūriśravaso 'pyadhīravartmanā bhujadaṇḍocchedanam /\ntadvanmedinīnimagnasyandanābhyuddharaṇavyāpṛtasya vyāhṛtavirodhitāhavapaddhaterapyaṅgabharturuttamāṅgakartanam /\nevamanyadapyūhyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sātirekarasotsekakarmanirmāṇakarmaṇaḥ /"
            },
            {
              "tag": "l",
              "attributes": {},
              "text": "pratyuhadūrīkaraṇāt kāntiṃ puṣṇāti nāyakaḥ // VjivC_4.53 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /\nbhūyo 'pi bhedāntaramasyāṃ saṃbhāvayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pradhānavastusaṃbandhatirodhānavidhāyinā /"
            },
            {
              "tag": "l",
              "attributes": {},
              "text": "kāryāntarāntarāyeṇa vicchinnavirasā kathā // Vjiv_4.20 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tatraiva tasya niṣpatternirnibandharasojjvalām /"
            },
            {
              "tag": "l",
              "attributes": {},
              "text": "prabandhasyānubadhnāti navāṃ kāmapi vakratām // Vjiv_4.21 //"
            }
          ]
        },
        {
          "tag": "p",
          "attributes": {},
          "text": "\"prabandhasya\"---sargabandhādeḥ, \"anubadhnāti\"---draḍhayati /\n\"navām\"---apūrvollekhāṃ, \"kāmapi\" sahṛdayānubhūyamānāṃ na punarabhidhāgocaracamatkārāṃ, \"vakratāṃ\"---vakrimāṇaṃ /\nkāsau \"kāryāntarāntarāyeṇa vicchinnavirasā kathā\" \"kāryāntarāntarāyeṇa\"---anyakāryakṛtena ādhikārikakathāpratyūhena \"vicchinnavirasā\" vicchinnā cāsau virasā ca sā, vicchidyamāna (rasa) tvāt anāvarjanasaṃjñetyarthaḥ /\nkimabhūtena \"pradhānavastusaṃbandha(tirodhāna) vidhāyinā\"---ādhikārikaphalasiddhayupāyanirodhinā /\nkutaḥ \"tatraiva tasya niṣpatteḥ\" \"natraiva\" kāryāntarānuṣṭhāne \"tasyā\" dhikārikasya \"niṣpatteḥ\"---saṃsiddheḥ /\ntata eva \"nirnibandharasojjvalām\"---nirantarāyataraṅgitāṅgirasaprāgbhārabhrājiṣṇum /\nayamasya paramārthaḥ---yā kilādhikārikakathāniṣedhikāryāntaravyavadhānāt jhagiti vighaṭamānālabdhāvakāśāpi vikāśyamānā sā prastutetaravyāpārādeva prastutavastuniṣpannendīvarasitarasanirbharā prabandhasya rāmaṇīyakavakrimāṇamādadhāti /\nyathā śiśupālavadhe /\nsa hi sargabandhaḥ /\ntrailokyarakṣādhikāravyāpṛtabāhunā vāsudevena devarṣimukhāt"
        },
        {
          "tag": "l",
          "attributes": {},
          "text": "\"tadindrasandiṣṭamupendra yadvacaḥ kṣaṇaṃ mayā viśvajanīnamucyate\" // VjivC_4.54 //"
        },
        {
          "tag": "p",
          "attributes": {},
          "text": "ityādinā purandarasaṃdeśaṃ"
        },
        {
          "tag": "l",
          "attributes": {},
          "text": "\"omityuktavato 'thaśārṅgiṇaḥ // VjivC_4.55 //"
        },
        {
          "tag": "p",
          "attributes": {},
          "text": "ityādinā tatkālakandalitakrodhānubhāvabhaṅgyā niśamyāṅgīkṛtamādhikārikaṃ māhiṣmatīnāthamanādṛtya, iṃndraprasthaṃ prati pratiṣṭhāsyamānena nimagnanikhilavīrasthitirviṣayatāmanīyata /\ntatastasminneva saṃśritasakalarājake dharmarājasya rājasūyamaṇḍape madhuripora (grapūjāsaṃ) mānamasahamānenātiduḥsahavākyapāruṣyāvarodhaparaṃparāviracanacatureṇa cedirājena \"kṛtārthokṛta\" ityantena ca /\nprabandhavakratāmeva prikārāntareṇa vyācaṣṭe---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yatraikaphalasaṃpattisamudyukto 'pi nāyakaḥ /"
            },
            {
              "tag": "l",
              "attributes": {},
              "text": "phalāntareṣvananteṣu tattulyapratipattiṣu // Vjiv_4.22 //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhatte nimittatāṃ sphārayaśaḥ saṃbhārabhājanam /"
            },
            {
              "tag": "l",
              "attributes": {},
              "text": "svamāhātmyacamatkārāt sā parāpyasya vakratā // Vjiv_4.23 //"
            }
          ]
        },
        {
          "tag": "p",
          "attributes": {},
          "text": "\"sā parāpi\"--anyāpi na kevalaṃ prāguktā, \"asya\" rūpakādeḥ, \"vakratā\"---vakrabhāvo bhavatīti saṃbandhaḥ /\n\"yatraikaphalasaṃpattisamudyukto 'pi nāyakaḥ\", \"yatra\"---yasyāṃ, \"ekaphalasaṃpattisamudyukto 'pi\"--parābhimatavastusādhanavyavasito 'pi nāyakaḥ, \"phalāntareṣvananteṣu\" \"phalāntareṣu\"---sādhyarūpeṣu vastuṣu, \"ananteṣu\"---gaṇanātīteṣu /\n\"tattulyapratipattiṣu dhatte nimittatām\" \"tattulyapratipattiṣu\"---ādhikārikaphalasamānopapattiṣu, prastutārthasiddherevādhigatasiddhiṣvati (yāvat) /\nkiṃbhūtaḥ \"spharāyaśaḥsaṃbhārabhājanam\" \"sphārasya\" brahmāṇḍodarabharitvādatiriktasya, \"yaśasaḥ\"---kīrteḥ yaḥ \"saṃbhāraḥ\"---samudayaḥ, tasya \"bhājanaṃ\" pātraṃ bhūmiriti yāvat /\nkuto hetoḥ \"svamāhātmyacamatkārāt\" \"svamāhātmyaṃ\" svasya prabhāvaḥ, tasya \"camatkāraḥ\" āścaryakāritvaṃ, tasmāt /\netaduktaṃ bhavati--niḥsīmamanorathamalaṅkariṣṇunaikenāṃśakena phalena saṃyuto 'pyaparimitāni tādṛśasvarūpāṇi phalānyagamyānyadhyavasāyādanicchannapi svaprabhāvasaṃpadā saṃpādayannāyakaḥ kamapi kāmanīyakanidhānakalaśaṃ prabandhasya vakrimāṇamāvahati /\nyathā nāgānande tatra durnivāravairādapi vainateyāntakāde (kākinam) sakalakāruṇikacūcamaṇiḥ śaṅkhacūḍaṃ jīmūtavāhano nijadehadānādabhirakṣanna (kevalaṃ taṃ) rakṣitavān apitu sakalaṃ tatkulameva---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āstāṃ vastuṣu vaidagdhī kāvye kāmapi vakratām /"
            },
            {
              "tag": "l",
              "attributes": {},
              "text": "pradhānasaṃvidhānāṅkanāmnāpi kurute kaviḥ // Vjiv_4.24 //"
            }
          ]
        },
        {
          "tag": "p",
          "attributes": {},
          "text": "\"āstāṃ vastuṣu vaidagdhī\" \"āstām\"---dūrata eva vartatām, \"vastuṣu\"---abhidheyeṣu prakaraṇapratipādyeṣu, \"vaidagdhī\"--vicchittiḥ, \"kāvyaṃ kāmapi vakratāṃ kurute kaviḥ\" ṭhakāvye'---nāṭake sargabandhādau ca, kāmapi vakratāṃ \"kurute\"---vidadhāti /\n\"kaviḥ'---adbhutapratibhāprasāraprakāśakaḥ /\nkena---\"pradhānasaṃvidhānāṅkanāmnāpi\" \"pradhānaṃ\"--prabandhaprāṇaprāyaṃ, \"yatsaṃvidhānaṃ'---kathāyojanaṃ, \"nadaṅkaḥ\" cihnamupalakṣaṇaṃ yasya yatra vā tattathoktaṃ, tacca tannāma ca, tenāpi /\napiśabdo vismayamuddyotayati /\nidamasya rahasyam---vicāritavicitravastuvicchitteḥ prabandhasya vakratāvirbhavati (iti) kimadbhutam /\nadbhutaṃ punaridaṃ yatsāratarasaṃvidhānakanibandhalakṣaṇā (yojitasara) sākṣareṇa nāmnāpi sā niveśyate /\nyathā---abhijñānaśākuntala--mudrārākṣasa--pratimāniruddha---māyāpuṣpaka---kṛtyārāvaṇa--chalitarāma---puṣpadūṣitakādīni nāmāni /\nevaṃvidhāni kāvyabandhānāṃ nāmadheyānyapi nirupamollekhāni (vilakṣaṇavakratāsarasā) kṣarāṇi niveditāntargataviśiṣṭasaṃbandhatayā nibadhnantyeva vakrimāṇam, na punarhayagrīvavadha--śiśupālavadha--pāṇḍavābhyudaya--rāmānanda--rāmacaritaprāyāṇi saralasvarūpāṇi /"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "apyekakakṣayā baddhāḥ kāvyabandhāḥ kavīśvaraiḥ /"
            },
            {
              "tag": "l",
              "attributes": {},
              "text": "puṣṇantyanarghāmanyonyavailakṣaṇyena vakratām // Vjiv_4.25 //"
            }
          ]
        },
        {
          "tag": "p",
          "attributes": {},
          "text": "\"puṣṇanti\"--ullāsayanti, \"anarghām\"---aparicchedyām, \"vakratāṃ\"---vakrabhavam /\nkena--\"anyonyavailakṣaṇyena\"---parasparavaisādṛśyena /\nke te \"kāvyabandhāḥ\"---rūpakapuraḥsarāḥ /\nkiṃviśiṣṭāḥ---\"apyekakakṣayā baddhāḥ\"---ekenāpītivṛttena yojitāḥ /\nkaiḥ---\"kavīśvaraiḥ'---anyatra vistīrṇaṃ vastu saṃkṣipadbhiḥ saṃkṣiptaṃ vā vistārayadbhiḥ, vicitravācyavācakālaṅkaraṇasaṃkalanayā navatāṃ nayādbhirityarthaḥ /\nidamatra tātparyam---ekāmeva kāmapi kandalitakāmanīyakāṃ kathāṃ nirvahadbhirbahubhirapi kavikuñjarairnibadhyamānā bahavaḥ prabandhā manāgapyanyonyasaṃvādamanāsādayantaḥ sahṛdayahṛdayāhlādakaṃ kamapi vakrimāṇamādadhati /\nyathā ekasyāmeva dāśarathikathāyāṃ rāmābhyudaya---udāttarāghavavīracarita--bālarāmāyaṇa---kṛtyārāvaṇa--māyāpuṣpakaprabhṛtayaḥ /\nte hi prabandhapravarāstenaiva kathāmārgeṇa nirargalarasāsāragarbhasandarbhasaṃpadā pratipadaṃ prativākyaṃ pratiprakaraṇaṃ ca prakāśamānābhinavabhaṅgīprāyāḥ bhrājiṣṇavo navonabonmīlitanāyakādbhutaguṇotkarṣākarṣāḥ harṣātirekamanekaśo 'pyāsvādyamānāḥ samutpādayanti sahṛdayānām /\nevamanyadapi nidarśanāntaramudbhāvanīyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kathonmeṣe samāne 'pi vapuṣīva nijairguṇaiḥ /"
            },
            {
              "tag": "l",
              "attributes": {},
              "text": "prabandhāḥ prāṇina iva prabhāsānte pṛthak pṛthak // VjivC_4.56 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /\nbhūyo 'pyasyā bhedamupapādayati---"
        }
      ]
    },
    {
      "tag": "div",
      "attributes": {},
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mahākaviprabandhānāṃ sarveṣāmasti vakratā /"
            },
            {
              "tag": "l",
              "attributes": {},
              "text": "nūtanopāyaniṣpannanayavartmopadeśinām // Vjiv_4.26 //"
            }
          ]
        },
        {
          "tag": "p",
          "attributes": {},
          "text": "\"mahākaviprabandhanām\"---navanirmāṇanipuṇanirupamakaviprakāṇḍa (viracitānāṃ) \"sarveṣāṃ\" /\n(kiṃbhūtānāṃ)--\"nūtanopāyaniṣapannanayavartmo padeśināṃ\"---\"nūtanāḥ\"---pratyagrāḥ, \"upāyāḥ\"---sāmādiprayogaprakārāḥ tadvidāṃ gocarā ye \"tairniṣpannaṃ' siddhaṃ yat \"nayavartma\" nīti (mārgaḥ) tadupadiśanti śikṣayanti ye (te) tathoktāsteṣām /\nkimuktaṃ bhavati---sakaleṣvapi satkaviprabandhaṣu abhinavabhaṅgīniveśapeśalinyā nītyāḥ phalamupapadyamānaṃ pratipādyopadeśadvāreṇa kimapi camatkāraṇamupalabhyata eva /\nyathā mudrārākṣase--- tatra hi pravaraprajñāprabhāvaprapañcitavicitranītivyāpārāḥ pragalbhanta eva /\nyathā ca tāpasavatsarājoddeśa eva vyākhyātaḥ /\nevamanyadapyutprekṣaṇīyam /"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vakratollekhavaikalya (masatkāvye vi) lokyate /"
            },
            {
              "tag": "l",
              "attributes": {},
              "text": "prabandheṣu kavīndrāṇāṃ kīrtikandeṣu kiṃ punaḥ // VjivC_4.57 //"
            }
          ]
        },
        {
          "tag": "p",
          "attributes": {},
          "text": "ityantaraślokaḥ /\nsamāptaprāyo 'yaṃ granthaḥ /"
        }
      ]
    }
  ]
}