{
  "title": "sa_śaṃkara-vivekacuḍāmaṇi",
  "body": "<body xmlns='http://www.tei-c.org/ns/1.0'>\n  <div>\n<p>  vivekacuḍāmaṇi</p>\n\n<p>sarva-vedānta-siddhānta-gocaraṃ tamagocaram &amp;\n<l>govindaṃ paramānandaṃ sad-guruṃ praṇato 'smy aham // 1 //</l></p>\n\n<p>jantūnāṃ narajanma durlabhamataḥ puṃstvaṃ tato vipratā\n<lg>\n<l>tasmādvaidikadharmamārgaparatā vidvattvamasmātparam &amp;</l>\n<l>ātmānātma-vivecanaṃ svanubhavo brahmātmanā saṃsthitiḥ</l>\n<l>muktir no śata-janma-koṭi-sukṛtaiḥ puṇyair vinā labhyate // 2 //</l>\n</lg></p>\n\n<p>durlabhaṃ trayam evaitaddevānugrahahetukam &amp;\n<l>manuṣyatvaṃ mumukṣutvaṃ mahāpuruṣasaṃśrayaḥ // 3 //</l></p>\n\n<p>labdhvā kathaṃcin narajanma durlabhaṃ\n<lg>\n<l>  tatrāpi puṃstvaṃ śrutipāradarśanam &amp;</l>\n<l>yastv ātma-muktau na yateta mūḍhadhīḥ</l>\n<l>  sa hy ātma-hā svaṃ vinihantyasadgrahāt // 4 //</l>\n</lg></p>\n\n<p>itaḥ ko nvasti mūḍhātmā yas tu svārthe pramādyati &amp;\n<l>durlabhaṃ mānuṣaṃ dehaṃ prāpya tatrāpi pauruṣam // 5 //</l></p>\n\n<p>vadantu śāstrāṇi yajantu devān\n<lg>\n<l>  kurvantu karmāṇi bhajantu devatāḥ &amp;</l>\n<l>ātmaikyabodhena vināpi muktiḥ</l>\n<l>  na sidhyati brahmaśatāntare 'pi // 6 //</l>\n</lg></p>\n\n<p>amṛtatvasya nāśāsti vittenety eva hi śrutiḥ &amp;\n<l>bravīti karmaṇo mukterahetutvaṃ sphuṭaṃ yataḥ // 7 //</l></p>\n\n<p>ato vimuktyai prayatet vidvān\n<lg>\n<l>  saṃnyastabāhyārthasukhaspṛhaḥ san &amp;</l>\n<l>santaṃ mahāntaṃ samupetya deśikaṃ</l>\n<l>  tenopadiṣṭārthasamāhitātmā // 8 //</l>\n</lg></p>\n\n<p>uddharedātmanātmānaṃ magnaṃ saṃsāravāridhau &amp;\n<l>yogārūḍhatvamāsādya samyagdarśananiṣṭhayā // 9 //</l></p>\n\n<p>saṃnyasya sarvakarmāṇi bhavabandhavimuktaye &amp;\n<l>yatyatāṃ paṇḍitair dhīrair ātmābhyāsa upasthitaiḥ // 10 //</l></p>\n\n<p>cittasya śuddhaye karma na tu vastūpalabdhaye &amp;\n<l>vastusiddhirvicāreṇa na kiṃcit karmakoṭibhiḥ // 11 //</l></p>\n\n<p>samyagvicārataḥ siddhā rajjutattvāvadhāraṇā &amp;\n<l>bhrāntoditamahāsarpabhayaduḥkhavināśinī // 12 //</l></p>\n\n<p>arthasya niścayo dṛṣṭo vicāreṇa hitoktitaḥ &amp;\n<l>na snānena na dānena prāṇāyamaśatena vā // 13 //</l></p>\n\n<p>adhikāriṇamāśāste phalasiddhirviśeṣataḥ &amp;\n<l>upāyā deśakālādyāḥ santyasminsahakāriṇaḥ // 14 //</l></p>\n\n<p>ato vicāraḥ kartavyo jijñāsor ātmavastunaḥ &amp;\n<l>samāsādya dayāsindhuṃ guruṃ brahmaviduttamam // 15 //</l></p>\n\n<p>medhāvī puruṣo vidvānuhāpohavicakṣaṇaḥ &amp;\n<l>adhikāryātmavidyāyāmuktalakṣaṇalakṣitaḥ // 16 //</l></p>\n\n<p>vivekino viraktasya śamādiguṇaśālinaḥ &amp;\n<l>mumukṣor eva hi brahmajijñāsāyogyatā matā // 17 //</l></p>\n\n<p>sādhanānyatra catvāri kathitāni manīṣibhiḥ &amp;\n<l>yeṣu satsv eva sanniṣṭhā yadabhāve na sidhyati // 18 //</l></p>\n\n<lg>\n<l>ādau nityānityavastuvivekaḥ parigamyate &amp;</l>\n<l>ihāmutraphalabhogavirāgastadanantaram \\</l>\n<l>śamādiṣaṭkasampattirmumukṣutvamiti sphuṭam // 19 //</l>\n</lg>\n\n<p>brahma satyaṃ jaganmithyety evaṃrūpo viniścayaḥ &amp;\n<l>so 'yaṃ nityānityavastuvivekaḥ samudāhṛtaḥ // 20 //</l></p>\n\n<p>tadvairāgyaṃ jihāsā yā darśanaśravaṇādibhiḥ &amp;\n<l>dehādibrahmaparyante hyanitye bhogavastuni // 21 //</l></p>\n\n<p>virajya viṣayavrātāddoṣadṛṣṭyā muhurmuhuḥ &amp;\n<l>svalakṣye niyatāvasthā manasaḥ śama ucyate // 22 //</l></p>\n\n<lg>\n<l>viṣayebhyaḥ parāvartya sthāpanaṃ svasvagolake &amp;</l>\n<l>ubhayeṣāmindriyāṇāṃ sa damaḥ parikīrtitaḥ \\</l>\n<l>bāhyānālambanaṃ vṛttereṣoparatiruttamā // 23 //</l>\n</lg>\n\n<p>sahanaṃ sarvaduḥkhānāmapratīkārapūrvakam &amp;\n<l>cintāvilāparahitaṃ sā titikṣā nigadyate // 24 //</l></p>\n\n<p>śāstrasya guruvākyasya satyabuddhyavadhāraṇam &amp;\n<l>sā śraddhā kathitā sadbhiryayā vastūpalabhyate // 25 //</l></p>\n\n<p>sarvadā sthāpanaṃ buddheḥ śuddhe brahmaṇi sarvadā &amp;\n<l>tatsamādhānamityuktaṃ na tu cittasya lālanam // 26 //</l></p>\n\n<p>ahaṃkārādidehāntān bandhānajñānakalpitān &amp;\n<l>svasvarūpāvabodhena moktumicchā mumukṣutā // 27 //</l></p>\n\n<p>mandamadhyamarūpāpi vairāgyeṇa śamādinā &amp;\n<l>prasādena guroḥ seyaṃ pravṛddhā sūyate phalam // 28 //</l></p>\n\n<p>vairāgyaṃ ca mumukṣutvaṃ tīvraṃ yasya tu vidyate &amp;\n<l>tasminnevārthavantaḥ syuḥ phalavantaḥ śamādayaḥ // 29 //</l></p>\n\n<p>etayor mandatā yatra viraktatvamumukṣayoḥ &amp;\n<l>marau salīlavattatra śamāderbhānamātratā // 30 //</l></p>\n\n<p>mokṣakāraṇasāmagryāṃ bhaktir eva garīyasī &amp;\n<l>svasvarūpānusandhānaṃ bhaktirityabhidhīyate // 31 //</l></p>\n\n<lg>\n<l>svātmatattvānusandhānaṃ bhaktirityapare jaguḥ &amp;</l>\n<l>uktasādhanasaṃpannastattvajijñāsurātmanaḥ \\</l>\n<l>upasīdedguruṃ prājñyaṃ yasmādbandhavimokṣaṇam // 32 //</l>\n</lg>\n\n<lg>\n<l>śrotriyo 'vṛjino 'kāmahato yo brahmavittamaḥ &amp;</l>\n<l>brahmaṇy uparataḥ śānto nirindhana ivānalaḥ \\</l>\n<l>ahetukadayāsindhurbandhurānamatāṃ satām // 33 //</l>\n</lg>\n\n<p>tamārādhya guruṃ bhaktyā prahvapraśrayasevanaiḥ &amp;\n<l>prasannaṃ tamanuprāpya pṛcchejjñātavyamātmanaḥ // 34 //</l></p>\n\n<p>svāmin namaste natalokabandho\n<lg>\n<l>  kāruṇyasindho patitaṃ bhavābdhau &amp;</l>\n<l>māmuddharātmīyakaṭākṣadṛṣṭyā</l>\n<l>  ṛjvyātikāruṇyasudhābhivṛṣṭyā // 35 //</l>\n</lg></p>\n\n<p>durvārasaṃsāradavāgnitaptaṃ\n<lg>\n<l>  dodhūyamānaṃ duradṛṣṭavātaiḥ &amp;</l>\n<l>bhītaṃ prapannaṃ paripāhi mṛtyoḥ</l>\n<l>  śaraṇyamanyadyadahaṃ na jāne // 36 //</l>\n</lg></p>\n\n<p>śāntā mahānto nivasanti santo\n<lg>\n<l>  vasantavallokahitaṃ carantaḥ &amp;</l>\n<l>tīrṇāḥ svayaṃ bhīmabhavārṇavaṃ janān</l>\n<l>  ahetunān yān api tārayantaḥ // 37 //</l>\n</lg></p>\n\n<p>ayaṃ svabhāvaḥ svata eva yatpara-\n<lg>\n<l>  śramāpanodapravaṇaṃ mahātmanām &amp;</l>\n<l>sudhāṃśureṣa svayamarkakarkaśa-</l>\n<l>  prabhābhitaptāmavati kṣitiṃ kila // 38 //</l>\n</lg></p>\n\n<p>brahmānandarasānubhūtikalitaiḥ pūrtaiḥ suśītair yutaiḥ\n<lg>\n<l>yuṣmadvākkalaśojjhitaiḥ śrutisukhair vākyāmṛtaiḥ secaya &amp;</l>\n<l>saṃtaptaṃ bhavatāpadāvadahanajvālābhirenaṃ prabho</l>\n<l>dhanyāste bhavadīkṣaṇakṣaṇagateḥ pātrīkṛtāḥ svīkṛtāḥ // 39 //</l>\n</lg></p>\n\n<p>kathaṃ tareyaṃ bhavasindhumetaṃ\n<lg>\n<l>  kā vā gatirme katamo 'sty upāyaḥ &amp;</l>\n<l>jāne na kiñjcitkṛpayāva māṃ prabho</l>\n<l>  saṃsāraduḥkhakṣatimātanuṣva // 40 //</l>\n</lg></p>\n\n<p>tathā vadantaṃ śaraṇāgataṃ svaṃ\n<lg>\n<l>  saṃsāradāvānalatāpataptam &amp;</l>\n<l>nirīkṣya kāruṇyarasārdradṛṣṭyā</l>\n<l>  dadyādabhītiṃ sahasā mahātmā // 41 //</l>\n</lg></p>\n\n<p>vidvān sa tasmā upasattimīyuṣe\n<lg>\n<l>  mumukṣave sādhu yathoktakāriṇe &amp;</l>\n<l>praśāntacittāya śamānvitāya</l>\n<l>  tattvopadeśaṃ kṛpayaiva kuryāt // 42 //</l>\n</lg></p>\n\n<p>mā bhaiṣṭa vidvaṃstava nāsty apāyaḥ\n<lg>\n<l>  saṃsārasindhostaraṇe 'sty upāyaḥ &amp;</l>\n<l>yenaiva yātā yatayo 'sya pāraṃ</l>\n<l>  tam eva mārgaṃ tava nirdiśāmi // 43 //</l>\n</lg></p>\n\n<p>asty upāyo mahān kaścitsaṃsārabhayanāśanaḥ &amp;\n<l>tena tīrtvā bhavāmbhodhiṃ paramānandamāpsyasi // 44 //</l></p>\n\n<p>vedāntārthavicāreṇa jāyate jñānamuttamam &amp;\n<l>tenātyantikasaṃsāraduḥkhanāśo bhavatyanu // 45 //</l></p>\n\n<p>śraddhābhaktidhyānayogāmmumukṣoḥ\n<lg>\n<l>  mukterhetūnvakti sākṣācchrutergīḥ &amp;</l>\n<l>yo vā eteṣv eva tiṣṭhatyamuṣya</l>\n<l>  mokṣo 'vidyākalpitāddehabandhāt // 46 //</l>\n</lg></p>\n\n<p>ajñānayogātparamātmanastava\n<lg>\n<l>  hyanātmabandhastata eva saṃsṛtiḥ &amp;</l>\n<l>tayor vivekoditabodhavanhiḥ</l>\n<l>  ajñānakāryaṃ pradahetsamūlam // 47 //</l>\n</lg></p>\n\n<p>śiṣya uvāca</p>\n\n<p>kṛpayā śrūyatāṃ svāmin praśno 'yaṃ kriyate mayā &amp;\n<l>yaduttaramahaṃ śrutvā kṛtārthaḥ syāṃ bhavanmukhāt // 48 //</l></p>\n\n<p>ko nāma bandhaḥ katham eṣa āgataḥ\n<lg>\n<l>  kathaṃ pratiṣṭhāsya kathaṃ vimokṣaḥ &amp;</l>\n<l>ko 'sāvanātmā paramaḥ ka ātmā</l>\n<l>  tayor vivekaḥ katham etaducyatām // 49 //</l>\n</lg></p>\n\n<p>śrīguruvāca</p>\n\n<p>dhanyo 'si kṛtakṛtyo 'si pāvita te kulaṃ tvayā &amp;\n<l>yadavidyābandhamuktyā brahmībhavitumicchasi // 50 //</l></p>\n\n<p>ṛṇamocanakartāraḥ pituḥ santi sutādayaḥ &amp;\n<l>bandhamocanakartā tu svasmādanyo na kaścana // 51 //</l></p>\n\n<p>mastakanyastabhārāderduḥkhamanyair nivāryate &amp;\n<l>kṣudhādikṛtaduḥkhaṃ tu vinā svena na kenacit // 52 //</l></p>\n\n<p>pathyamauṣadhasevā ca kriyate yena rogiṇā &amp;\n<l>ārogyasiddhirdṛṣṭāsya nānyānuṣṭhitakarmaṇā // 53 //</l></p>\n\n<p>vastusvarūpaṃ sphuṭabodhacakṣuṣā\n<lg>\n<l>  svenaiva vedyaṃ na tu paṇḍitena &amp;</l>\n<l>candrasvarūpaṃ nijacakṣuṣaiva</l>\n<l>  jñātavyamanyair avagamyate kim // 54 //</l>\n</lg></p>\n\n<p>avidyākāmakarmādipāśabandhaṃ vimocitum &amp;\n<l>kaḥ śaknuyādvinātmānaṃ kalpakoṭiśatair api // 55 //</l></p>\n\n<p>na yogena na sāṃkhyena karmaṇā no na vidyayā &amp;\n<l>brahmātmaikatvabodhena mokṣaḥ sidhyati nānyathā // 56 //</l></p>\n\n<p>vīṇāyā rūpasaundaryaṃ tantrīvādanasauṣṭhavam &amp;\n<l>prajārañjjanamātraṃ tan na sāmrājyāya kalpate // 57 //</l></p>\n\n<p>vāgvaikharī śabdajharī śāstravyākhyānakauśalam &amp;\n<l>vaiduṣyaṃ viduṣāṃ tadvadbhuktaye na tu muktaye // 58 //</l></p>\n\n<p>avijñāte pare tattve śāstrādhītistu niṣphalā &amp;\n<l>vijñāte 'pi pare tattve śāstrādhītistu niṣphalā // 59 //</l></p>\n\n<p>śabdajālaṃ mahāraṇyaṃ cittabhramaṇakāraṇam &amp;\n<l>ataḥ prayatnājjñātavyaṃ tattvajñaistattvam ātmanaḥ // 60 //</l></p>\n\n<p>ajñānasarpadaṣṭasya brahmajñānauṣadhaṃ vinā &amp;\n<l>kimu vedaiśca śāstraiśca kimu mantraiḥ kimauṣadhaiḥ // 61 //</l></p>\n\n<p>na gacchati vinā pānaṃ vyādhirauṣadhaśabdataḥ &amp;\n<l>vināparokṣānubhavaṃ brahmaśabdair na mucyate // 62 //</l></p>\n\n<p>akṛtvā dṛśyavilayamajñātvā tattvam ātmanaḥ &amp;\n<l>brahmaśabdaiḥ kuto muktiruktimātraphalair nṛṇām // 63 //</l></p>\n\n<p>akṛtvā śatrusaṃhāramagatvākhilabhūśriyam &amp;\n<l>rājāhamiti śabdānno rājā bhavitumarhati // 64 //</l></p>\n\n<p>āptoktiṃ khananaṃ tathopariśilādyutkarṣaṇaṃ svīkṛtiṃ\n<lg>\n<l>nikṣepaḥ samapekṣate nahi bahiḥ śabdaistu nirgacchati &amp;</l>\n<l>tadvadbrahmavidopadeśamananadhyānādibhirlabhyate</l>\n<l>māyākāryatirohitaṃ svamamalaṃ tattvaṃ na duryuktibhiḥ // 65 //</l>\n</lg></p>\n\n<p>tasmātsarvaprayatnena bhavabandhavimuktaye &amp;\n<l>svair eva yatnaḥ kartavyo rogādāv iva paṇḍitaiḥ // 66 //</l></p>\n\n<p>yastvayādya kṛtaḥ praśno varīyāñjchāstravinmataḥ &amp;\n<l>sūtraprāyo nigūḍhārtho jñātavyaśca mumukṣubhiḥ // 67 //</l></p>\n\n<p>śṛṇuṣvāvahito vidvanyanmayā samudīryate &amp;\n<l>tadetacchravaṇātsadyo bhavabandhādvimokṣyase // 68 //</l></p>\n\n<p>mokṣasya hetuḥ prathamo nigadyate\n<lg>\n<l>  vairāgyamatyantamanityavastuṣu &amp;</l>\n<l>tataḥ śamaścāpi damastitikṣā</l>\n<l>  nyāsaḥ prasaktākhilakarmaṇāṃ bhṛśam // 69 //</l>\n</lg></p>\n\n<p>tataḥ śrutis tanmananaṃ satattva-\n<lg>\n<l>  dhyānaṃ ciraṃ nityanirantaraṃ muneḥ &amp;</l>\n<l>tato 'vikalpaṃ parametya vidvān</l>\n<l>  ihaiva nirvāṇasukhaṃ samṛcchati // 70 //</l>\n</lg></p>\n\n<p>yadboddhavyaṃ tavedānīmātmān ātmavivecanam &amp;\n<l>taducyate mayā samyak śrutvātmanyavadhāraya // 71 //</l></p>\n\n<p>majjāsthimedaḥpalaraktacarma-\n<lg>\n<l>  tvagāhvayair dhātubhirebhiranvitam &amp;</l>\n<l>pādor uvakṣobhujapṛṣṭhamastakaiḥ</l>\n<l>  aṅgair upāṅgair upayuktametat // 72 //</l>\n</lg></p>\n\n<p>ahaṃmametiprathitaṃ śarīraṃ\n<lg>\n<l>  mohāspadaṃ sthūlamitīryate budhaiḥ &amp;</l>\n<l>nabhonabhasvaddahanāmbubhūmayaḥ</l>\n<l>  sūkṣmāṇi bhūtāni bhavanti tāni // 73 //</l>\n</lg></p>\n\n<p>parasparāṃśair militāni bhūtvā\n<lg>\n<l>  sthūlāni ca sthūlaśarīrahetavaḥ &amp;</l>\n<l>mātrāstadīyā viṣayā bhavanti</l>\n<l>  śabdādayaḥ pañca sukhāya bhoktuḥ // 74 //</l>\n</lg></p>\n\n<p>ya eṣu mūḍhā viṣayeṣu baddhā\n<lg>\n<l>  rāgorupāśena sudurdamena &amp;</l>\n<l>āyānti niryāntyadha ūrdhvamuccaiḥ</l>\n<l>  svakarmadūtena javena nītāḥ // 75 //</l>\n</lg></p>\n\n<p>śabdādibhiḥ pañcabhir eva pañca\n<lg>\n<l>  pañcatvamāpuḥ svaguṇena baddhāḥ &amp;</l>\n<l>kuraṅgamātaṅgapataṅgamīna-</l>\n<l>  bhṛṅgā naraḥ pañcabhirañcitaḥ kim // 76 //</l>\n</lg></p>\n\n<p>doṣeṇa tīvro viṣayaḥ kṛṣṇasarpaviṣād api &amp;\n<l>viṣaṃ nihanti bhoktāraṃ draṣṭāraṃ cakṣuṣāpyayam // 77 //</l></p>\n\n<p>viṣayāśāmahāpāśādyo vimuktaḥ sudustyajāt &amp;\n<l>sa eva kalpate muktyai nānyaḥ ṣaṭśāstravedy api // 78 //</l></p>\n\n<p>āpātavairāgyavato mumukṣūn\n<lg>\n<l>  bhavābdhipāraṃ pratiyātumudyatān &amp;</l>\n<l>āśāgraho majjayate 'ntarāle</l>\n<l>  nigṛhya kaṇṭhe vinivartya vegāt // 79 //</l>\n</lg></p>\n\n<p>viṣayākhyagraho yena suviraktyasinā hataḥ &amp;\n<l>sa gacchati bhavāmbhodheḥ pāraṃ pratyūhavarjitaḥ // 80 //</l></p>\n\n<p>viṣamaviṣayamārgair gacchato 'nacchabuddheḥ\n<lg>\n<l>  pratipadamabhiyāto mṛtyurapyeṣa viddhi &amp;</l>\n<l>hitasujanaguruktyā gacchataḥ svasya yuktyā</l>\n<l>  prabhavati phalasiddhiḥ satyam ity eva viddhi // 81 //</l>\n</lg></p>\n\n<p>mokṣasya kāṃkṣā yadi vai tavāsti\n<lg>\n<l>  tyajātidūrādviṣayānviṣaṃ yathā &amp;</l>\n<l>pīyūṣavattoṣadayākṣamārjava-</l>\n<l>  praśāntidāntīrbhaja nityamādarāt // 82 //</l>\n</lg></p>\n\n<p>anukṣaṇaṃ yatparihṛtya kṛtyaṃ\n<lg>\n<l>  anādyavidyākṛtabandhamokṣaṇam &amp;</l>\n<l>dehaḥ parārtho 'yamamuṣya poṣaṇe</l>\n<l>  yaḥ sajjate sa svamanena hanti // 83 //</l>\n</lg></p>\n\n<p>śarīrapoṣaṇārthī san ya ātmānaṃ didṛkṣati &amp;\n<l>grāhaṃ dārudhiyā dhṛtvā nadi tartuṃ sa gacchati // 84 //</l></p>\n\n<p>moha eva mahāmṛtyurmumukṣorvapurādiṣu &amp;\n<l>moho vinirjito yena sa muktipadamarhati // 85 //</l></p>\n\n<p>mohaṃ jahi mahāmṛtyuṃ dehadārasutādiṣu &amp;\n<l>yaṃ jitvā munayo yānti tadviṣṇoḥ paramaṃ padam // 86 //</l></p>\n\n<p>tvaṅmāṃsarudhirasnāyumedomajjāsthisaṃkulam &amp;\n<l>pūrṇaṃ mūtrapurīṣābhyāṃ sthūlaṃ nindyamidaṃ vapuḥ // 87 //</l></p>\n\n<lg>\n<l>pañcīkṛtebhyo bhūtebhyaḥ sthūlebhyaḥ pūrvakarmaṇā &amp;</l>\n<l>samutpannamidaṃ sthūlaṃ bhogāyatanam ātmanaḥ \\</l>\n<l>avasthā jāgarastasya sthūlārthānubhavo yataḥ // 88 //</l>\n</lg>\n\n<p>bāhyendriyaiḥ sthūlapadārthasevāṃ\n<lg>\n<l>  srakcandanastryādivicitrarūpām &amp;</l>\n<l>karoti jīvaḥ svayametad ātmanā</l>\n<l>  tasmātpraśastirvapuṣo 'sya jāgare // 89 //</l>\n</lg></p>\n\n<p>sarvāpi bāhyasaṃsāraḥ puruṣasya yadāśrayaḥ &amp;\n<l>viddhi dehamidaṃ sthūlaṃ gṛhavadgṛhamedhinaḥ // 90 //</l></p>\n\n<p>sthūlasya saṃbhavajarāmaraṇāni dharmāḥ\n<lg>\n<l>  sthaulyādayo bahuvidhāḥ śiśutādyavasthāḥ &amp;</l>\n<l>varṇāśramādiniyamā bahudhāmayāḥ syuḥ</l>\n<l>  pūjāvamānabahumānamukhā viśeṣāḥ // 91 //</l>\n</lg></p>\n\n<p>buddhīndriyāṇi śravaṇaṃ tvagakṣi\n<lg>\n<l>  ghrāṇaṃ ca jivhā viṣayāvabodhanāt &amp;</l>\n<l>vākpāṇipādā gudamapyupasthaḥ</l>\n<l>  karmendriyāṇi pravaṇena karmasu // 92 //</l>\n</lg></p>\n\n<p>nigadyate 'ntaḥkaraṇaṃ manodhīḥ\n<lg>\n<l>  ahaṃkṛtiścittamiti svavṛttibhiḥ &amp;</l>\n<l>manastu saṃkalpavikalpanādibhiḥ</l>\n<l>  buddhiḥ padārthādhyavasāyadharmataḥ // 93 //</l>\n</lg></p>\n\n<p>atrābhimānādahamityahaṃkṛtiḥ &amp;\n<l>  svārthānusandhānaguṇena cittam // 94 //</l></p>\n\n<p>prāṇāpānavyānodānasamānā bhavatyasau prāṇaḥ &amp;\n<l>svayam eva vṛttibhedādvikṛtibhedātsuvarṇasalilādivat // 95 //</l></p>\n\n<p>vāgādi pañca śravaṇādi pañca\n<lg>\n<l>  prāṇādi pañcābhramukhāni pañca &amp;</l>\n<l>buddhyādyavidyāpi ca kāmakarmaṇī</l>\n<l>  puryaṣṭakaṃ sūkṣmaśarīramāhuḥ // 96 //</l>\n</lg></p>\n\n<p>idaṃ śarīraṃ śṛṇu sūkṣmasaṃjñitaṃ\n<lg>\n<l>  liṅgaṃ tvapañcīkṛtasaṃbhavam &amp;</l>\n<l>savāsanaṃ karmaphalānubhāvakaṃ</l>\n<l>  svājñānato 'nādirupādhir ātmanaḥ // 97 //</l>\n</lg></p>\n\n<p>svapno bhavatyasya vibhaktyavasthā\n<lg>\n<l>  svamātraśeṣeṇa vibhāti yatra &amp;</l>\n<l>svapne tu buddhiḥ svayam eva jāgrat</l>\n<l>  kālīnanānāvidhavāsanābhiḥ // 98 //</l>\n</lg></p>\n\n<p>kartrādibhāvaṃ pratipadya rājate\n  yatra svayaṃ bhāti hyayaṃ parātmā &amp;\ndhīmātrakopādhiraśeṣasākṣī\n<lg>\n<l>  na lipyate tatkṛtakarmaleśaiḥ \\</l>\n<l>yasmādasaṅgastata eva karmabhiḥ</l>\n<l>  na lipyate kiṃcid upādhinā kṛtaiḥ // 99 //</l>\n</lg></p>\n\n<p>sarvavyāpṛtikaraṇaṃ liṅgamidaṃ syāccid ātmanaḥ puṃsaḥ &amp;\n<l>vāsyādikam iva takṣṇastenaivātmā bhavatyasaṅgo 'yam // 100 //</l></p>\n\n<p>andhatvamandatvapaṭutvadharmāḥ\n<lg>\n<l>  sauguṇyavaiguṇyavaśāddhi cakṣuṣaḥ &amp;</l>\n<l>bādhiryamūkatvamukhāstathaiva</l>\n<l>  śrotrādidharmā na tu vettur ātmanaḥ // 101 //</l>\n</lg></p>\n\n<p>ucchvāsaniḥśvāsavijṛmbhaṇakṣut\n<lg>\n<l>  prasyandanādyutkramaṇādikāḥ kriyāḥ &amp;</l>\n<l>prāṇādikarmāṇi vadanti tajñāḥ</l>\n<l>  prāṇasya dharmāvaśanāpipāse // 102 //</l>\n</lg></p>\n\n<p>antaḥkaraṇameteṣu cakṣurādiṣu varṣmaṇi &amp;\n<l>ahamityabhimānena tiṣṭhatyābhāsatejasā // 103 //</l></p>\n\n<p>ahaṃkāraḥ sa vijñeyaḥ kartā bhoktābhimānyayam &amp;\n<l>sattvādiguṇayogena cāvasthātrayamaśnute // 104 //</l></p>\n\n<p>viṣayāṇāmānukūlye sukhī duḥkhī viparyaye &amp;\n<l>sukhaṃ duḥkhaṃ ca taddharmaḥ sadānandasya nātmanaḥ // 105 //</l></p>\n\n<lg>\n<l>ātmārthatvena hi preyānviṣayo na svataḥ priyaḥ &amp;</l>\n<l>svata eva hi sarveṣāmātmā priyatamo yataḥ \\</l>\n<l>tata ātmā sadānando nāsya duḥkhaṃ kadācana // 106 //</l>\n</lg>\n\n<p>yatsuṣuptau nirviṣaya ātmānando 'nubhūyate &amp;\n<l>śrutiḥ pratyakṣamaitihyamanumānaṃ ca jāgrati // 107 //</l></p>\n\n<p>avyaktanāmnī parameśaśaktiḥ\n<lg>\n<l>  anādyavidyā triguṇātmikā parā &amp;</l>\n<l>kāryānumeyā sudhiyaiva māyā</l>\n<l>  yayā jagatsarvamidaṃ prasūyate // 108 //</l>\n</lg></p>\n\n<p>sannāpyasannāpyubhayātmikā no\n<lg>\n<l>  bhinnāpyabhinnāpyubhayātmikā no &amp;</l>\n<l>sāṅgāpyanaṅgā hyubhayātmikā no</l>\n<l>  mahādbhutānirvacanīyarūpā // 109 //</l>\n</lg></p>\n\n<p>śuddhādvayabrahmavibhodhanāśyā\n<lg>\n<l>  sarpabhramo rajjuvivekato yathā &amp;</l>\n<l>rajastamaḥsattvamiti prasiddhā</l>\n<l>  guṇāstadīyāḥ prathitaiḥ svakāryaiḥ // 110 //</l>\n</lg></p>\n\n<p>vikṣepaśaktī rajasaḥ kriyātmikā\n<lg>\n<l>  yataḥ pravṛttiḥ prasṛtā purāṇī &amp;</l>\n<l>rāgādayo 'syāḥ prabhavanti nityaṃ</l>\n<l>  duḥkhādayo ye manaso vikārāḥ // 111 //</l>\n</lg></p>\n\n<p>kāmaḥ krodho lobhadambhādyasūyā\n<lg>\n<l>  ahaṃkārerṣyāmatsarādyāstu ghorāḥ &amp;</l>\n<l>dharmā ete rājasāḥ pumpravṛttiḥ</l>\n<l>  yasmādeṣā tadrajo bandhahetuḥ // 112 //</l>\n</lg></p>\n\n<p>eṣāvṛtirnāma tamoguṇasya\n<lg>\n<l>  śaktirmayā vastvavabhāsate 'nyathā &amp;</l>\n<l>saiṣā nidānaṃ puruṣasya saṃsṛteḥ</l>\n<l>  vikṣepaśakteḥ pravaṇasya hetuḥ // 113 //</l>\n</lg></p>\n\n<p>prajñāvān api paṇḍito 'pi caturo 'py atyantasūkṣmātmadṛg-\n<lg>\n<l>vyālīḍhas tamasā na vetti bahudhā saṃbodhito 'pi sphuṭam &amp;</l>\n<l>bhrāntyāropitam eva sādhu kalayatyālambate tadguṇān</l>\n<l>hantāsau prabalā durantatamasaḥ śaktirmahatyāvṛtiḥ // 114 //</l>\n</lg></p>\n\n<p>abhāvanā vā viparītabhāvanā\n<lg>\n<l>  asaṃbhāvanā vipratipattirasyāḥ &amp;</l>\n<l>saṃsargayuktaṃ na vimuñcati dhruvaṃ</l>\n<l>  vikṣepaśaktiḥ kṣapayatyajasram // 115 //</l>\n</lg></p>\n\n<p>ajñānamālasyajaḍatvanidrā-\n<lg>\n<l>  pramādamūḍhatvamukhāstamoguṇāḥ &amp;</l>\n<l>etaiḥ prayukto nahi vetti kiṃcin</l>\n<l>  nidrāluvatstambhavad eva tiṣṭhati // 116 //</l>\n</lg></p>\n\n<p>sattvaṃ viśuddhaṃ jalavattathāpi\n<lg>\n<l>  tābhyāṃ militvā saraṇāya kalpate &amp;</l>\n<l>yatrātmabimbaḥ pratibimbitaḥ san</l>\n<l>  prakāśayatyarka ivākhilaṃ jaḍam // 117 //</l>\n</lg></p>\n\n<p>miśrasya sattvasya bhavanti dharmāḥ\n<lg>\n<l>  tvamānitādyā niyamā yamādyāḥ &amp;</l>\n<l>śraddhā ca bhaktiśca mumukṣatā ca</l>\n<l>  daivī ca sampattirasannivṛttiḥ // 118 //</l>\n</lg></p>\n\n<p>viśuddhasattvasya guṇāḥ prasādaḥ\n<lg>\n<l>  svātmānubhūtiḥ paramā praśāntiḥ &amp;</l>\n<l>tṛptiḥ praharṣaḥ paramātmaniṣṭhā</l>\n<l>  yayā sadānandarasaṃ samṛcchati // 119 //</l>\n</lg></p>\n\n<p>avyaktametattriguṇair niruktaṃ\n<lg>\n<l>  tatkāraṇaṃ nāma śarīram ātmanaḥ &amp;</l>\n<l>suṣuptiretasya vibhaktyavasthā</l>\n<l>  pralīnasarvendriyabuddhivṛttiḥ // 120 //</l>\n</lg></p>\n\n<p>sarvaprakārapramitipraśāntiḥ\n<lg>\n<l>  bījātmanāvasthitir eva buddheḥ &amp;</l>\n<l>suṣuptiretasya kila pratītiḥ</l>\n<l>  kiṃcin na vedmīti jagatprasiddheḥ // 121 //</l>\n</lg></p>\n\n<p>dehendriyaprāṇamano 'ham ādayaḥ\n<lg>\n<l>  sarve vikārā viṣayāḥ sukhādayaḥ &amp;</l>\n<l>vyomādibhūtānyakhilaṃ na viśvaṃ</l>\n<l>  avyaktaparyantamidaṃ hyanātmā // 122 //</l>\n</lg></p>\n\n<p>māyā māyākāryaṃ sarvaṃ mahadādidehaparyantam &amp;\n<l>asadidamanātmatattvaṃ viddhi tvaṃ marumarīcikākalpam // 123 //</l></p>\n\n<p>atha te saṃpravakṣyāmi svarūpaṃ param ātmanaḥ &amp;\n<l>yadvijñāya naro bandhānmuktaḥ kaivalyamaśnute // 124 //</l></p>\n\n<p>asti kaścitsvayaṃ nityamahaṃpratyayalambanaḥ &amp;\n<l>avasthātrayasākṣī saṃpañcakośavilakṣaṇaḥ // 125 //</l></p>\n\n<p>yo vijānāti sakalaṃ jāgratsvapnasuṣuptiṣu &amp;\n<l>buddhitadvṛttisadbhāvamabhāvamahamityayam // 126 //</l></p>\n\n<p>yaḥ paśyati svayaṃ sarvaṃ yaṃ na paśyati kaścana &amp;\n<l>yaścetayati buddhyādi na tadyaṃ cetayatyayam // 127 //</l></p>\n\n<p>yena viśvamidaṃ vyāptaṃ yaṃ na vyāpnoti kiṃcana &amp;\n<l>abhārūpamidaṃ sarvaṃ yaṃ bhāntyamanubhātyayam // 128 //</l></p>\n\n<p>yasya sannidhimātreṇa dehendriyamanodhiyaḥ &amp;\n<l>viṣayeṣu svakīyeṣu vartante preritā iva // 129 //</l></p>\n\n<p>ahaṅkārādidehāntā viṣayāśca sukhādayaḥ &amp;\n<l>vedyante ghaṭavad yena nityabodhasvarūpiṇā // 130 //</l></p>\n\n<p>eṣo 'ntarātmā puruṣaḥ purāṇo\n<lg>\n<l>  nirantarākhaṇḍasukhānubhūtiḥ &amp;</l>\n<l>sadaikarūpaḥ pratibodhamātro</l>\n<l>  yeneṣitā vāgasavaścaranti // 131 //</l>\n</lg></p>\n\n<p>atraiva sattvātmani dhīguhāyāṃ\n<lg>\n<l>  avyākṛtākāśa uśatprakāśaḥ &amp;</l>\n<l>ākāśa uccai ravivatprakāśate</l>\n<l>  svatejasā viśvamidaṃ prakāśayan // 132 //</l>\n</lg></p>\n\n<p>jñātā mano 'haṃkṛtivikriyāṇāṃ\n<lg>\n<l>  dehendriyaprāṇakṛtakriyāṇām &amp;</l>\n<l>ayo 'gnivattānanuvartamāno</l>\n<l>  na ceṣṭate no vikaroti kiṃcana // 133 //</l>\n</lg></p>\n\n<p>na jāyate no mriyate na vardhate\n<lg>\n<l>  na kṣīyate no vikaroti nityaḥ &amp;</l>\n<l>vilīyamāne 'pi vapuṣyamuṣmin</l>\n<l>  na līyate kumbha ivāmbaraṃ svayam // 134 //</l>\n</lg></p>\n\n<p>prakṛtivikṛtibhinnaḥ śuddhabodhasvabhāvaḥ\n<lg>\n<l>  sadasadidamaśeṣaṃ bhāsayannirviśeṣaḥ &amp;</l>\n<l>vilasati paramātmā jāgradādiṣvavasthā-</l>\n<l>  svahamahamiti sākṣātsākṣirūpeṇa buddheḥ // 135 //</l>\n</lg></p>\n\n<p>niyamitamanasāmuṃ tvaṃ svamātmānam ātmany\n<lg>\n<l>  ayamahamiti sākṣādviddhi buddhiprasādāt &amp;</l>\n<l>janimaraṇataraṅgāpārasaṃsārasindhuṃ</l>\n<l>  pratara bhava kṛtārtho brahmarūpeṇa saṃsthaḥ // 136 //</l>\n</lg></p>\n\n<p>atrānātmanyahamiti matirbandha eṣo 'sya puṃsaḥ\n<lg>\n<l>  prāpto 'jñānājjananamaraṇakleśasaṃpātahetuḥ &amp;</l>\n<l>yenaivāyaṃ vapuridamasatsatyamity ātmabuddhyā</l>\n<l>  puṣyatyukṣatyavati viṣayaistantubhiḥ kośakṛdvat // 137 //</l>\n</lg></p>\n\n<p>atasmiṃstadbuddhiḥ prabhavati vimūḍhasya tamasā\n<lg>\n<l>vivekābhāvādvai sphurati bhujage rajjudhiṣaṇā &amp;</l>\n<l>tato 'narthavrāto nipatati samādāturadhikaḥ</l>\n<l>tato yo 'sadgrāhaḥ sa hi bhavati bandhaḥ śṛṇu sakhe // 138 //</l>\n</lg></p>\n\n<p>akhaṇḍanityādvayabodhaśaktyā\n<lg>\n<l>  sphurantamātmānamanantavaibhavam &amp;</l>\n<l>samāvṛṇotyāvṛtiśaktireṣā</l>\n<l>  tamomayī rāhurivārkabimbam // 139 //</l>\n</lg></p>\n\n<p>tirobhūte svātmanyamalataratejovati pumān\n<lg>\n<l>  anātmānaṃ mohādahamiti śarīraṃ kalayati &amp;</l>\n<l>tataḥ kāmakrodhaprabhṛtibhiramuṃ bandhanaguṇaiḥ</l>\n<l>  paraṃ vikṣepākhyā rajasa uruśaktirvyathayati // 140 //</l>\n</lg></p>\n\n<p>mahāmohagrāhagrasanagalitātmāvagamano\n<lg>\n<l>  dhiyo nānāvasthāṃ svayamabhinayaṃstadguṇatayā &amp;</l>\n<l>apāre saṃsare viṣayaviṣapūre jalanidhau</l>\n<l>  nimajyonmajyāyaṃ bhramati kumatiḥ kutsitagatiḥ // 141 //</l>\n</lg></p>\n\n<p>bhānuprabhāsaṃjanitābhrapaṅktiḥ\n<lg>\n<l>  bhānuṃ tirodhāya vijṛmbhate yathā &amp;</l>\n<l>ātmoditāhaṃkṛtir ātmatattvaṃ</l>\n<l>  tathā tirodhāya vijṛmbhate svayam // 142 //</l>\n</lg></p>\n\n<p>kavalitadinanārthe durdine sāndrameghaiḥ\n<lg>\n<l>  vyathayati himajhaṃjhāvāyurugro yathaitān &amp;</l>\n<l>aviratatamasātmanyāvṛte mūḍhabuddhiṃ</l>\n<l>  kṣapayati bahuduḥkhaistīvravikṣepaśaktiḥ // 143 //</l>\n</lg></p>\n\n<p>etābhyām eva śaktibhyāṃ bandhaḥ puṃsaḥ samāgataḥ &amp;\n<l>yābhyāṃ vimohito dehaṃ matvātmānaṃ bhramatyayam // 144 //</l></p>\n\n<p>bījaṃ saṃsṛtibhūmijasya tu tamo dehātmadhīraṅkuro\n<lg>\n<l>rāgaḥ pallavamambu karma tu vapuḥ skandhoo 'savaḥ śākhikāḥ &amp;</l>\n<l>agrāṇīndriyasaṃhatiśca viṣayāḥ puṣpāṇi duḥkhaṃ phalaṃ</l>\n<l>nānākarmasamudbhavaṃ bahuvidhaṃ bhoktātra jīvaḥ khagaḥ // 145 //</l>\n</lg></p>\n\n<p>ajñānamūlo 'yamanātmabandho\n<lg>\n<l>  naisargiko 'nādirananta īritaḥ &amp;</l>\n<l>janmāpyayavyādhijarādiduḥkha-</l>\n<l>  pravāhapātaṃ janayatyamuṣya // 146 //</l>\n</lg></p>\n\n<p>nāstrair na śastrair anilena vanhinā\n<lg>\n<l>  chettuṃ na śakyo na ca karmakoṭibhiḥ &amp;</l>\n<l>vivekavijñānamahāsinā vinā</l>\n<l>  dhātuḥ prasādena śitena mañjunā // 147 //</l>\n</lg></p>\n\n<p>śrutipramāṇaikamateḥ svadharma\n<lg>\n<l>  niṣṭhā tayaivātmaviśuddhirasya &amp;</l>\n<l>viśuddhabuddheḥ param ātmavedanaṃ</l>\n<l>  tenaiva saṃsārasamūlanāśaḥ // 148 //</l>\n</lg></p>\n\n<p>kośair annamayādyaiḥ pañcabhirātmā na saṃvṛto bhāti &amp;\n<l>nijaśaktisamutpannaiḥ śaivālapaṭalair ivāmbu vāpīstham // 149 //</l></p>\n\n<p>tacchaivālāpanaye samyak salilaṃ pratīyate śuddham &amp;\n<l>tṛṣṇāsantāpaharaṃ sadyaḥ saukhyapradaṃ paraṃ puṃsaḥ // 150 //</l></p>\n\n<p>pañcānām api kośānāmapavāde vibhātyayaṃ śuddhaḥ &amp;\n<l>nityānandaikarasaḥ pratyagrūpaḥ paraḥ svayaṃjyotiḥ // 151 //</l></p>\n\n<p>ātmānātmavivekaḥ kartavyo bandhamuktaye viduṣā &amp;\n<l>tenaivānandī bhavati svaṃ vijñāya saccidānandam // 152 //</l></p>\n\n<p>muñjādiṣīkām iva dṛśyavargāt\n<lg>\n<l>  pratyañcamātmānamasaṅgamakriyam &amp;</l>\n<l>vivicya tatra pravilāpya sarvaṃ</l>\n<l>  tad ātmanā tiṣṭhati yaḥ sa muktaḥ // 153 //</l>\n</lg></p>\n\n<p>deho 'yamannabhavano 'nnamayastu kośaḥ\n<lg>\n<l>  cānnena jīvati vinaśyati tadvihīnaḥ &amp;</l>\n<l>tvakcarmamāṃsarudhirāsthipurīṣarāśiḥ</l>\n<l>  nāyaṃ svayaṃ bhavitumarhati nityaśuddhaḥ // 154 //</l>\n</lg></p>\n\n<p>pūrvaṃ janeradhimṛter api nāyamasti\n<lg>\n<l>  jātakṣaṇaḥ kṣaṇaguṇo 'niyatasvabhāvaḥ &amp;</l>\n<l>naiko jaḍaśca ghaṭavatparidṛśyamānaḥ</l>\n<l>svātmā kathaṃ bhavati bhāvavikāravettā // 155 //</l>\n</lg></p>\n\n<p>pāṇipādādimāndeho nātmā vyaṅge 'pi jīvanāt &amp;\n<l>tattacchakteranāśācca na niyamyo niyāmakaḥ // 156 //</l></p>\n\n<p>dehataddharmatatkarmatadavasthādisākṣiṇaḥ &amp;\n<l>sata eva svataḥsiddhaṃ tadvailakṣaṇyam ātmanaḥ // 157 //</l></p>\n\n<p>śalyarāśirmāṃsalipto malapūrṇo 'tikaśmalaḥ &amp;\n<l>kathaṃ bhavedayaṃ vettā svayametadvilakṣaṇaḥ // 158 //</l></p>\n\n<p>tvaṅmāṃsamedo 'sthipurīṣarāśā-\n<lg>\n<l>  vahaṃmatiṃ mūḍhajanaḥ karoti &amp;</l>\n<l>vilakṣaṇaṃ vetti vicāraśīlo</l>\n<l>  nijasvarūpaṃ paramārtha bhūtam // 159 //</l>\n</lg></p>\n\n<p>deho 'ham ity eva jaḍasya buddhiḥ\n<lg>\n<l>  dehe ca jīve viduṣastvahaṃdhīḥ &amp;</l>\n<l>vivekavijñānavato mahātmano</l>\n<l>  brahmāham ity eva matiḥ sadātmani // 160 //</l>\n</lg></p>\n\n<p>atrātmabuddhiṃ tyaja mūḍhabuddhe\n<lg>\n<l>  tvaṅmāṃsamedo 'sthipurīṣarāśau &amp;</l>\n<l>sarvātmani brahmaṇi nirvikalpe</l>\n<l>  kuruṣva śānti paramāṃ bhajasva // 161 //</l>\n</lg></p>\n\n<p>dehendriyādāvasati bhramoditāṃ\n<lg>\n<l>  vidvānahaṃ tāṃ na jahāti yāvat &amp;</l>\n<l>tāvan na tasyāsti vimuktivārtāpy</l>\n<l>  astveṣa vedāntanayāntadarśī // 162 //</l>\n</lg></p>\n\n<p>chāyāśarīre pratibimbagātre\n<lg>\n<l>  yatsvapnadehe hṛdi kalpitāṅge &amp;</l>\n<l>yathātmabuddhistava nāsti kācij</l>\n<l>  jīvaccharīre ca tathaiva māstu // 163 //</l>\n</lg></p>\n\n<p>dehātmadhīr eva nṛṇāmasaddhiyāṃ\n<lg>\n<l>  janmādiduḥkhaprabhavasya bījam &amp;</l>\n<l>yatastatastvaṃ jahi tāṃ prayatnāt</l>\n<l>  tyakte tu citte na punarbhavāśā // 164 //</l>\n</lg></p>\n\n<p>karmendriyaiḥ pañcabhirañcito 'yaṃ\n<lg>\n<l>  prāṇo bhavetprāṇamayastu kośaḥ &amp;</l>\n<l>yenātmavānannamayo 'nupūrṇaḥ</l>\n<l>  pravartate 'sau sakalakriyāsu // 165 //</l>\n</lg></p>\n\n<p>naivātmāpi prāṇamayo vāyuvikāro\n<lg>\n<l>  gantāgantā vāyuvadantarbahireṣaḥ &amp;</l>\n<l>yasmāt kiṃcit kvāpi na vettīṣṭamaniṣṭaṃ</l>\n<l>  svaṃ vānyaṃ vā kiṃcana nityaṃ paratantraḥ // 166 //</l>\n</lg></p>\n\n<p>jñānendriyāṇi ca manaśca manomayaḥ syāt\n<lg>\n<l>  kośo mamāhamiti vastuvikalpahetuḥ &amp;</l>\n<l>saṃjñādibhedakalanākalito balīyāṃs</l>\n<l>  tatpūrvakośamabhipūrya vijṛmbhate yaḥ // 167 //</l>\n</lg></p>\n\n<p>pañcendriyaiḥ pañcabhir eva hotṛbhiḥ\n<lg>\n<l>  pracīyamāno viṣayājyadhārayā &amp;</l>\n<l>jājvalyamāno bahuvāsanendhanaiḥ</l>\n<l>  manomayāgnirdahati prapañcam // 168 //</l>\n</lg></p>\n\n<p>na hyasty avidyā manaso 'tiriktā\n<lg>\n<l>  mano hyavidyā bhavabandhahetuḥ &amp;</l>\n<l>tasminvinaṣṭe sakalaṃ vinaṣṭaṃ</l>\n<l>  vijṛmbhite 'sminsakalaṃ vijṛmbhate // 169 //</l>\n</lg></p>\n\n<p>svapne 'rthaśūnye sṛjati svaśaktyā\n<lg>\n<l>  bhoktrādiviśvaṃ mana eva sarvam &amp;</l>\n<l>tathaiva jāgraty api no viśeṣaḥ</l>\n<l>  tatsarvametanmanaso vijṛmbhaṇam // 170 //</l>\n</lg></p>\n\n<p>suṣuptikāle manasi pralīne\n<lg>\n<l>  naivāsti kiṃcit sakalaprasiddheḥ &amp;</l>\n<l>ato manaḥkalpit eva puṃsaḥ</l>\n<l>  saṃsāra etasya na vastuto 'sti // 171 //</l>\n</lg></p>\n\n<p>vāyunānīyate medhaḥ punastenaiva nīyate &amp;\n<l>manasā kalpyate bandho mokṣastenaiva kalpyate // 172 //</l></p>\n\n<p>dehādisarvaviṣaye parikalpya rāgaṃ\n<lg>\n<l>  badhnāti tena puruṣaṃ paśuvadguṇena &amp;</l>\n<l>vairasyamatra viṣavat suvudhāya paścād</l>\n<l>  enaṃ vimocayati tanmana eva bandhāt // 173 //</l>\n</lg></p>\n\n<p>tasmānmanaḥ kāraṇamasya jantoḥ\n<lg>\n<l>  bandhasya mokṣasya ca vā vidhāne &amp;</l>\n<l>bandhasya heturmalinaṃ rajoguṇaiḥ</l>\n<l>  mokṣasya śuddhaṃ virajastamaskam // 174 //</l>\n</lg></p>\n\n<p>vivekavairāgyaguṇātirekāc\n<lg>\n<l>  chuddhatvamāsādya mano vimuktyai &amp;</l>\n<l>bhavatyato buddhimato mumukṣos</l>\n<l>  tābhyāṃ dṛḍhābhyāṃ bhavitavyamagre // 175 //</l>\n</lg></p>\n\n<p>mano nāma mahāvyāghro viṣayāraṇyabhūmiṣu &amp;\n<l>caratyatra na gacchantu sādhavo ye mumukṣavaḥ // 176 //</l></p>\n\n<p>manaḥ prasūte viṣayānaśeṣān\n<lg>\n<l>  sthūlātmanā sūkṣmatayā ca bhoktuḥ &amp;</l>\n<l>śarīravarṇāśramajātibhedān</l>\n<l>  guṇakriyāhetuphalāni nityam // 177 //</l>\n</lg></p>\n\n<p>asaṅgacidrūpamamuṃ vimohya\n<lg>\n<l>  dehendriyaprāṇaguṇair nibaddhya &amp;</l>\n<l>ahaṃmameti bhramayatyajasraṃ</l>\n<l>  manaḥ svakṛtyeṣu phalopabhuktiṣu // 178 //</l>\n</lg></p>\n\n<p>adhyāsadoṣātpuruṣasya saṃsṛtiḥ\n<lg>\n<l>  adhyāsabandhastvamunaiva kalpitaḥ &amp;</l>\n<l>rajastamodoṣavato 'vivekino</l>\n<l>  janmādiduḥkhasya nidānametat // 179 //</l>\n</lg></p>\n\n<p>ataḥ prāhurmano 'vidyāṃ paṇḍitāstattvadarśinaḥ &amp;\n<l>yenaiva bhrāmyate viśvaṃ vāyunevābhramaṇḍalam // 180 //</l></p>\n\n<p>tanmanaḥśodhanaṃ kāryaṃ prayatnena mumukṣuṇā &amp;\n<l>viśuddhe sati caitasminmuktiḥ karaphalāyate // 181 //</l></p>\n\n<p>mokṣaikasaktyā viṣayeṣu rāgaṃ\n<lg>\n<l>  nirmūlya saṃnyasya ca sarvakarma &amp;</l>\n<l>sacchraddhayā yaḥ śravaṇādiniṣṭho</l>\n<l>  rajaḥsvabhāvaṃ sa dhunoti buddheḥ // 182 //</l>\n</lg></p>\n\n<p>manomayo nāpi bhavetparātmā\n<lg>\n<l>  hyādyantavattvātpariṇāmibhāvāt &amp;</l>\n<l>duḥkhātmakatvādviṣayatvahetoḥ</l>\n<l>  draṣṭā hi dṛśyātmatayā na dṛṣṭaḥ // 183 //</l>\n</lg></p>\n\n<p>buddhirbuddhīndriyaiḥ sārdhaṃ savṛttiḥ kartṛlakṣaṇaḥ &amp;\n<l>vijñānamayakośaḥ syātpuṃsaḥ saṃsārakāraṇam // 184 //</l></p>\n\n<p>anuvrajaccitpratibimbaśaktiḥ\n<lg>\n<l>  vijñānasaṃjñaḥ prakṛtervikāraḥ &amp;</l>\n<l>jñānakriyāvānahamityajasraṃ</l>\n<l>  dehendriyādiṣvabhimanyate bhṛśam // 185 //</l>\n</lg></p>\n\n<p>anādikālo 'yamahaṃsvabhāvo\n<lg>\n<l>  jīvaḥ samastavyavahāravoḍhā &amp;</l>\n<l>karoti karmāṇy api pūrvavāsanaḥ</l>\n<l>  puṇyānyapuṇyāni ca tatphalāni // 186 //</l>\n</lg></p>\n\n<p>bhuṅkte vicitrāsv api yoniṣu vrajan\n<lg>\n<l>  nāyāti niryātyadha ūrdhvameṣaḥ &amp;</l>\n<l>asyaiva vijñānamayasya jāgrat-</l>\n<l>  svapnādyavasthāḥ sukhaduḥkhabhogaḥ // 187 //</l>\n</lg></p>\n\n<p>dehādiniṣṭhāśramadharmakarma-\n  guṇābhimānaḥ satataṃ mameti &amp;\nvijñānakośo 'yamatiprakāśaḥ\n<lg>\n<l>  prakṛṣṭasānnidhyavaśātparātmanaḥ &amp;</l>\n<l>ato bhavatyeṣa upādhirasya</l>\n<l>  yad ātmadhīḥ saṃsarati bhrameṇa // 188 //</l>\n</lg></p>\n\n<p>yo 'yaṃ vijñānamayaḥ prāṇeṣu hṛdi sphuratyayaṃ jyotiḥ &amp;\n<l>kūṭasthaḥ sannātmā kartā bhoktā bhavatyupādhisthaḥ // 189 //</l></p>\n\n<p>svayaṃ paricchedamupetya buddheḥ\n<lg>\n<l>  tādātmyadoṣeṇa paraṃ mṛṣātmanaḥ &amp;</l>\n<l>sarvātmakaḥ sann api vīkṣate svayaṃ</l>\n<l>  svataḥ pṛthaktvena mṛdo ghaṭān iva // 190 //</l>\n</lg></p>\n\n<p>upādhisaṃbandhavaśātparātmā\n<lg>\n<l>  hyupādhidharmānanubhāti tadguṇaḥ &amp;</l>\n<l>ayovikārānavikārivanhivat</l>\n<l>  sadaikarūpo 'pi paraḥ svabhāvāt // 191 //</l>\n</lg></p>\n\n<p>śiṣya uvāca</p>\n\n<p>bhrameṇāpyanyathā vāstu jīvabhāvaḥ parātmanaḥ &amp;\n<l>tadupādheranāditvānnānādernāśa iṣyate // 192 //</l></p>\n\n<p>ato 'sya jīvabhāvo 'pi nityā bhavati saṃsṛtiḥ &amp;\n<l>na nivarteta tanmokṣaḥ kathaṃ me śrīguro vada // 193 //</l></p>\n\n<p>śrīgururuvāca</p>\n\n<p>samyakpṛṣṭaṃ tvayā vidvansāvadhānena tacchṛṇu &amp;\n<l>prāmāṇikī na bhavati bhrāntyā mohitakalpanā // 194 //</l></p>\n\n<p>bhrāntiṃ vinā tvasaṅgasya niṣkriyasya nirākṛteḥ &amp;\n<l>na ghaṭetārthasaṃbandho nabhaso nīlatādivat // 195 //</l></p>\n\n<p>svasya draṣṭurnirguṇasyākriyasya\n<lg>\n<l>  pratyagbodhānandarūpasya buddheḥ &amp;</l>\n<l>bhrāntyā prāpto jīvabhāvo na satyo</l>\n<l>  mohāpāye nāsty avastusvabhāvāt // 196 //</l>\n</lg></p>\n\n<p>yāvadbhrāntistāvadevāsya sattā\n<lg>\n<l>  mithyājñānojjṛmbhitasya pramādāt &amp;</l>\n<l>rajjvāṃ sarpo bhrāntikālīna eva</l>\n<l>  bhrānternāśe naiva sarpo 'pi tadvat // 197 //</l>\n</lg></p>\n\n<p>anāditvamavidyāyāḥ kāryasyāpi tatheṣyate &amp;\n<l>utpannāyāṃ tu vidyāyāmāvidyakamanādy api // 198 //</l></p>\n\n<p>prabodhe svapnavatsarvaṃ sahamūlaṃ vinaśyati &amp;\n<l>anādyapīdaṃ no nityaṃ prāgabhāva iva sphuṭam // 199 //</l></p>\n\n<p>anāder api vidhvaṃsaḥ prāgabhāvasya vīkṣitaḥ &amp;\n<l>yadbuddhyupādhisaṃbandhātparikalpitam ātmani // 200 //</l></p>\n\n<p>jīvatvaṃ na tato 'nyastu svarūpeṇa vilakṣaṇaḥ &amp;\n<l>saṃbandhastv ātmano buddhyā mithyājñānapuraḥsaraḥ // 201 //</l></p>\n\n<p>vinivṛttirbhavettasya samyagjñānena nānyathā &amp;\n<l>brahmātmaikatvavijñānaṃ samyagjñānaṃ śrutermatam // 202 //</l></p>\n\n<p>tadātmānātmanoḥ samyagvivekenaiva sidhyati &amp;\n<l>tato vivekaḥ kartavyaḥ pratyagātmasadātmanoḥ // 203 //</l></p>\n\n<p>jalaṃ paṅkavadatyantaṃ paṅkāpāye jalaṃ sphuṭam &amp;\n<l>yathā bhāti tathātmāpi doṣābhāve sphuṭaprabhaḥ // 204 //</l></p>\n\n<p>asannivṛttau tu sadātmanā sphuṭaṃ\n<lg>\n<l>  pratītiretasya bhavetpratīcaḥ &amp;</l>\n<l>tato nirāsaḥ karaṇīya eva</l>\n<l>  sadātmanaḥ sādhvahamādivastunaḥ // 205 //</l>\n</lg></p>\n\n<lg>\n<l>ato nāyaṃ parātmā syādvijñānamayaśabdabhāk &amp;</l>\n<l>vikāritvājjaḍatvācca paricchinnatvahetutaḥ &amp;</l>\n<l>dṛśyatvādvyabhicāritvānnānityo nitya iṣyate // 206 //</l>\n</lg>\n\n<p>ānandapratibimbacumbitatanurvṛttistamojṛmbhitā\n<lg>\n<l>syādānandamayaḥ priyādiguṇakaḥ sveṣṭārthalābhodayaḥ &amp;</l>\n<l>puṇyasyānubhave vibhāti kṛtināmānandarūpaḥ svayaṃ</l>\n<l>sarvo nandati yatra sādhu tanubhṛnmātraḥ prayatnaṃ vinā // 207 //</l>\n</lg></p>\n\n<p>ānandamayakośasya suṣuptau sphūrtirutkaṭā &amp;\n<l>svapnajāgarayorīṣadiṣṭasaṃdarśanāvinā // 208 //</l></p>\n\n<p>naivāyamānandamayaḥ parātmā\n<lg>\n<l>  sopādhikatvātprakṛtervikārāt &amp;</l>\n<l>kāryatvahetoḥ sukṛtakriyāyā</l>\n<l>  vikārasaṅghātasamāhitatvāt // 209 //</l>\n</lg></p>\n\n<p>pañcānām api kośānāṃ niṣedhe yuktitaḥ śruteḥ &amp;\n<l>tanniṣedhāvadhi sākṣī bodharūpo 'vaśiṣyate // 210 //</l></p>\n\n<lg>\n<l>yo 'yamātmā svayaṃjyotiḥ pañcakośavilakṣaṇaḥ &amp;</l>\n<l>avasthātrayasākṣī sannirvikāro nirañjanaḥ \\</l>\n<l>sadānandaḥ sa vijñeyaḥ svātmatvena vipaścitā // 211 //</l>\n</lg>\n\n<p>śiṣya uvāca</p>\n\n<lg>\n<l>mithyātvena niṣiddheṣu kośeṣveteṣu pañcasu &amp;</l>\n<l>sarvābhāvaṃ vinā kiṃcin na paśyāmyatra he guro \\</l>\n<l>vijñeyaṃ kimu vastvasti svātmanātmavipaścitā // 212 //</l>\n</lg>\n\n<p>śrīgururuvāca</p>\n\n<p>satyamuktaṃ tvayā vidannipuṇo 'si vicāraṇe &amp;\n<l>ahamādivikārāste tadabhāvo 'yamapyanu // 213 //</l></p>\n\n<p>sarve yenānubhūyante yaḥ svayaṃ nānubhūyate &amp;\n<l>tamātmānaṃ veditāraṃ viddi buddhyā susūkṣmayā // 214 //</l></p>\n\n<p>tatsākṣikaṃ bhavettattadyadyadyenānubhūyate &amp;\n<l>kasyāpyananubhūtārthe sākṣitvaṃ nopayujyate // 215 //</l></p>\n\n<p>asau svasākṣiko bhāvo yataḥ svenānubhūyate &amp;\n<l>ataḥ paraṃ svayaṃ sākṣātpratyagātmā na cetaraḥ // 216 //</l></p>\n\n<p>jāgratsvapnasuṣuptiṣu sphuṭataraṃ yo 'sau samujjṛmbhate\n<lg>\n<l>pratyagrūpatayā sadāhamahamityantaḥ sphurannaikadhā &amp;</l>\n<l>nānākāravikārabhāgina imān paśyannahaṃdhīmukhān</l>\n<l>nityānandacid ātmanā sphurati taṃ viddhi svametaṃ hṛdi // 217 //</l>\n</lg></p>\n\n<p>ghaṭodake bimbitamarkabimbam\n<lg>\n<l>  ālokya mūḍho ravim eva manyate &amp;</l>\n<l>tathā cidābhāsamupādhisaṃsthaṃ</l>\n<l>  bhrāntyāham ity eva jaḍo 'bhimanyate // 218 //</l>\n</lg></p>\n\n<p>ghaṭaṃ jalaṃ tadgatamarkabimbaṃ\n<lg>\n<l>  vihāya sarvaṃ vinirīkṣyate 'rkaḥ &amp;</l>\n<l>taṭastha etattritayāvabhāsakaḥ</l>\n<l>  svayaṃprakāśo viduṣā yathā tathā // 219 //</l>\n</lg></p>\n\n<p>dehaṃ dhiyaṃ citpratibimbam evaṃ\n<lg>\n<l>  visṛjya buddhau nihitaṃ guhāyām &amp;</l>\n<l>draṣṭāramātmānamakhaṇḍabodhaṃ</l>\n<l>  sarvaprakāśaṃ sadasadvilakṣaṇam // 220 //</l>\n</lg></p>\n\n<p>nityaṃ vibhuṃ sarvagataṃ susūkṣmaṃ\n<lg>\n<l>  antarbahiḥśūnyamananyam ātmanaḥ &amp;</l>\n<l>vijñāya samyaṅnijarūpametat</l>\n<l>  pumān vipāpmā virajo vimṛtyuḥ // 221 //</l>\n</lg></p>\n\n<p>viśoka ānandaghano vipaścit\n<lg>\n<l>  svayaṃ kutaścin na bibheti kaścit &amp;</l>\n<l>nānyo 'sti panthā bhavabandhamukteḥ</l>\n<l>  vinā svatattvāvagamaṃ mumukṣoḥ // 222 //</l>\n</lg></p>\n\n<p>brahmābhinnatvavijñānaṃ bhavamokṣasya kāraṇam &amp;\n<l>yenādvitīyamānandaṃ brahma sampadyate budhaiḥ // 223 //</l></p>\n\n<p>brahmabhūtastu saṃsṛtyai vidvānnāvartate punaḥ &amp;\n<l>vijñātavyamataḥ samyagbrahmābhinnatvam ātmanaḥ // 224 //</l></p>\n\n<p>satyaṃ jñānamanantaṃ brahma viśuddhaṃ paraṃ svataḥsiddham &amp;\n<l>nityānandaikarasaṃ pratyagabhinnaṃ nirantaraṃ jayati // 225 //</l></p>\n\n<p>sadidaṃ paramādvaitaṃ svasmādanyasya vastuno 'bhāvāt &amp;\n<l>na hyanyadasti kiṃcit samyak paramārthatattvabodhadaśāyām // 226 //</l></p>\n\n<p>yadidaṃ sakalaṃ viśvaṃ nānārūpaṃ pratītamajñānāt &amp;\n<l>tatsarvaṃ brahmaiva pratyastāśeṣabhāvanādoṣam // 227 //</l></p>\n\n<p>mṛtkāryabhūto 'pi mṛdo na bhinnaḥ\n<lg>\n<l>  kumbho 'sti sarvatra tu mṛtsvarūpāt &amp;</l>\n<l>na kumbharūpaṃ pṛthagasti kumbhaḥ</l>\n<l>  kuto mṛṣā kalpitanāmamātraḥ // 228 //</l>\n</lg></p>\n\n<p>kenāpi mṛdbhinnatayā svarūpaṃ\n<lg>\n<l>  ghaṭasya saṃdarśayituṃ na śakyate &amp;</l>\n<l>ato ghaṭaḥ kalpita eva mohān</l>\n<l>  mṛd eva satyaṃ paramārthabhūtam // 229 //</l>\n</lg></p>\n\n<p>sadbrahmakāryaṃ sakalaṃ sadevaṃ\n<lg>\n<l>  tanmātrametan na tato 'nyadasti &amp;</l>\n<l>astīti yo vakti na tasya moho</l>\n<l>  vinirgato nidritavatprajalpaḥ // 230 //</l>\n</lg></p>\n\n<p>brahmaivedaṃ viśvam ity eva vāṇī\n<lg>\n<l>  śrautī brūte 'tharvaniṣṭhā variṣṭhā &amp;</l>\n<l>tasmādetadbrahmamātraṃ hi viśvaṃ</l>\n<l>  nādhiṣṭhānādbhinnatāropitasya // 231 //</l>\n</lg></p>\n\n<p>satyaṃ yadi syājjagadetad ātmano\n<lg>\n<l>  'nantattvahānirnigamāpramāṇatā &amp;</l>\n<l>asatyavāditvamapīśituḥ syān</l>\n<l>  naitattrayaṃ sādhu hitaṃ mahātmanām // 232 //</l>\n</lg></p>\n\n<p>īśvaro vastutattvajño na cāhaṃ teṣvavasthitaḥ &amp;\n<l>na ca matsthāni bhūtānīty evam eva vyacīkḷpat // 233 //</l></p>\n\n<p>yadi satyaṃ bhavedviśvaṃ suṣuptāmupalabhyatām &amp;\n<l>yannopalabhyate kiṃcid ato 'satsvapnavanmṛṣā // 234 //</l></p>\n\n<p>ataḥ pṛthaṅnāsti jagatparātmanaḥ\n<lg>\n<l>  pṛthakpratītistu mṛṣā guṇādivat &amp;</l>\n<l>āropitasyāsti kimarthavattād</l>\n<l>  dhiṣṭhānamābhāti tathā bhrameṇa // 235 //</l>\n</lg></p>\n\n<p>bhrāntasya yady adbhramataḥ pratītaṃ\n<lg>\n<l>  bhrāmaiva tattadrajataṃ hi śuktiḥ &amp;</l>\n<l>idaṃtayā brahma sadaiva rūpyate</l>\n<l>  tvāropitaṃ brahmaṇi nāmamātram // 236 //</l>\n</lg></p>\n\n<p>ataḥ paraṃ brahma sadadvitīyaṃ\n<lg>\n<l>  viśuddhavijñānaghanaṃ nirañjanam &amp;</l>\n<l>prāśāntamādyantavihīnamakriyaṃ</l>\n<l>  nirantarānandarasasvarūpam // 237 //</l>\n</lg></p>\n\n<p>nirastamāyākṛtasarvabhedaṃ\n<lg>\n<l>  nityaṃ sukhaṃ niṣkalamaprameyam &amp;</l>\n<l>arūpamavyaktamanākhyamavyayaṃ</l>\n<l>  jyotiḥ svayaṃ kiṃcid idaṃ cakāsti // 238 //</l>\n</lg></p>\n\n<p>jñātṛjñeyajñānaśūnyamanantaṃ nirvikalpakam &amp;\n<l>kevalākhaṇḍacinmātraṃ paraṃ tattvaṃ vidurbudhāḥ // 239 //</l></p>\n\n<p>aheyamanupādeyaṃ manovācāmagocaram &amp;\n<l>aprameyamanādyantaṃ brahma pūrṇamahaṃ mahaḥ // 240 //</l></p>\n\n<p>tattvaṃpadābhyāmabhidhīyamānayoḥ\n<lg>\n<l>  brahmātmanoḥ śodhitayoryadīttham &amp;</l>\n<l>śrutyā tayostattvamasīti samyag</l>\n<l>  ekatvam eva pratipādyate muhuḥ // 241.</l>\n</lg></p>\n\n<p>aikyaṃ tayor lakṣitayor na vācyayoḥ\n<lg>\n<l>  nigadyate 'nyonyaviruddhadharmiṇoḥ &amp;</l>\n<l>khadyotabhānvor iva rājabhṛtyayoḥ</l>\n<l>  kūpāmburāśyoḥ paramāṇumervoḥ // 242 //</l>\n</lg></p>\n\n<p>tayor virodho 'yamupādhikalpito\n<lg>\n<l>  na vāstavaḥ kaścidupādhireṣaḥ &amp;</l>\n<l>īśasya māyā mahadādikāraṇaṃ</l>\n<l>  jīvasya kāryaṃ śṛṇu pañcakośam // 243 //</l>\n</lg></p>\n\n<p>etāvupādhī parajīvayostayoḥ\n<lg>\n<l>  samyaṅnirāse na paro na jīvaḥ &amp;</l>\n<l>rājyaṃ narendrasya bhaṭasya kheṭak</l>\n<l>  tayor apohe na bhaṭo na rājā // 244 //</l>\n</lg></p>\n\n<p>athāta ādeśa iti śrutiḥ svayaṃ\n<lg>\n<l>  niṣedhati brahmaṇi kalpitaṃ dvayam &amp;</l>\n<l>śrutipramāṇānugṛhītabodhāt</l>\n<l>  tayor nirāsaḥ karaṇīya eva // 245 //</l>\n</lg></p>\n\n<p>nedaṃ nedaṃ kalpitatvān na satyaṃ\n<lg>\n<l>  rajjudṛṣṭavyālavatsvapnavacca &amp;</l>\n<l>itthaṃ dṛśyaṃ sādhuyuktyā vyapohya</l>\n<l>  jñeyaḥ paścādekabhāvastayor yaḥ // 246 //</l>\n</lg></p>\n\n<p>tatastu tau lakṣaṇayā sulakṣyau\n<lg>\n<l>  tayor akhaṇḍaikarasatvasiddhaye &amp;</l>\n<l>nālaṃ jahatyā na tathājahatyā</l>\n<l>  kintūbhayārthātmikayaiva bhāvyam // 247 //</l>\n</lg></p>\n\n<p>sa devadatto 'yamitīha caikatā\n<lg>\n<l>  viruddhadharmāṃśamapāsya kathyate &amp;</l>\n<l>yathā tathā tattvamasītivākye</l>\n<l>  viruddhadharmānubhayatra hitvā // 248 //</l>\n</lg></p>\n\n<p>saṃlakṣya cinmātratayā sadātmanoḥ\n<lg>\n<l>  akhaṇḍabhāvaḥ paricīyate budhaiḥ &amp;</l>\n<l>evaṃ mahāvākyaśatena kathyate</l>\n<l>  brahmātmanor aikyamakhaṇḍabhāvaḥ // 249 //</l>\n</lg></p>\n\n<p>asthūlamityetadasannirasya\n  siddhaṃ svato vyomavadapratarkyam &amp;\nato mṛṣāmātramidaṃ pratītaṃ\n<lg>\n<l>  jahīhi yatsvātmatayā gṛhītam \\</l>\n<l>brahmāham ity eva viśuddhabuddhyā</l>\n<l>  viddhi svamātmānamakhaṇḍabodham // 250 //</l>\n</lg></p>\n\n<p>mṛtkāryaṃ sakalaṃ ghaṭādi satataṃ mṛnmātramevāhitaṃ\n<lg>\n<l>tadvatsajjanitaṃ sadātmakamidaṃ sanmātramevākhilam &amp;</l>\n<l>yasmānnāsti sataḥ paraṃ kim api tatsatyaṃ sa ātmā svayaṃ</l>\n<l>tasmāttattvamasi praśāntamamalaṃ brahmādvayaṃ yatparam // 251 //</l>\n</lg></p>\n\n<p>nidrākalpitadeśakālaviṣayajñātrādi sarvaṃ yathā\n<lg>\n<l>mithyā tadvadihāpi jāgrati jagatsvājñānakāryatvataḥ &amp;</l>\n<l>yasmād evamidaṃ śarīrakaraṇaprāṇāhamādyapyasat</l>\n<l>tasmāttattvamasi praśāntamamalaṃ brahmādvayaṃ yatparam // 252 //</l>\n</lg></p>\n\n<p>yatra bhrāntyā kalpita tadviveke\n<lg>\n<l>  tattanmātraṃ naiva tasmādvibhinnam &amp;</l>\n<l>svapne naṣṭaṃ svapnaviśvaṃ vicitraṃ</l>\n<l>  svasmādbhinnaṃ kinnu dṛṣṭaṃ prabodhe // 253 //</l>\n</lg></p>\n\n<p>jātinītikulagotradūragaṃ\n<lg>\n<l>  nāmarūpaguṇadoṣavarjitam &amp;</l>\n<l>deśakālaviṣayātivarti yad</l>\n<l>  brahma tattvamasi bhāvayātmani // 254 //</l>\n</lg></p>\n\n<p>yatparaṃ sakalavāgagocaraṃ\n<lg>\n<l>  gocaraṃ vimalabodhacakṣuṣaḥ &amp;</l>\n<l>śuddhacidghanamanādi vastu yad</l>\n<l>  brahma tattvamasi bhāvayātmani // 255 //</l>\n</lg></p>\n\n<p>ṣaḍbhirūrmibhirayogi yogihṛd-\n<lg>\n<l>  bhāvitaṃ na karaṇair vibhāvitam &amp;</l>\n<l>buddhyavedyamanavadyamasti yad</l>\n<l>  brahma tattvamasi bhāvayātmani // 256 //</l>\n</lg></p>\n\n<p>bhrāntikalpitajagatkalāśrayaṃ\n<lg>\n<l>  svāśrayaṃ ca sadasadvilakṣaṇam &amp;</l>\n<l>niṣkalaṃ nirupamānavaddhi yad</l>\n<l>  brahma tattvamasi bhāvayātmani // 257 //</l>\n</lg></p>\n\n<p>janmavṛddhipariṇatyapakṣaya-\n<lg>\n<l>  vyādhināśanavihīnamavyayam &amp;</l>\n<l>viśvasṛṣṭyavavighātakāraṇaṃ</l>\n<l>  brahma tattvamasi bhāvayātmani // 258 //</l>\n</lg></p>\n\n<p>astabhedamanapāstalakṣaṇaṃ\n<lg>\n<l>  nistaraṅgajalarāśiniścalam &amp;</l>\n<l>nityamuktamavibhaktamūrti yad</l>\n<l>  brahma tattvamasi bhāvayātmani // 259 //</l>\n</lg></p>\n\n<p>ekam eva sadanekakāraṇaṃ\n<lg>\n<l>  kāraṇāntaranirāsyakāraṇam &amp;</l>\n<l>kāryakāraṇavilakṣaṇaṃ svayaṃ</l>\n<l>  brahma tattvamasi bhāvayātmani // 260 //</l>\n</lg></p>\n\n<p>nirvikalpakamanalpamakṣaraṃ\n<lg>\n<l>  yatkṣarākṣaravilakṣaṇaṃ param &amp;</l>\n<l>nityamavyayasukhaṃ nirañjanaṃ</l>\n<l>  brahma tattvamasi bhāvayātmani // 261 //</l>\n</lg></p>\n\n<p>yadvibhāti sadanekadhā bhramān\n<lg>\n<l>  nāmarūpaguṇavikriyātmanā &amp;</l>\n<l>hemavatsvayamavikriyaṃ sadā</l>\n<l>  brahma tattvamasi bhāvayātmani // 262 //</l>\n</lg></p>\n\n<p>yaccakāstyanaparaṃ parātparaṃ\n<lg>\n<l>  pratyagekarasam ātmalakṣaṇam &amp;</l>\n<l>satyacitsukhamanantamavyayaṃ</l>\n<l>  brahma tattvamasi bhāvayātmani // 263 //</l>\n</lg></p>\n\n<p>uktamarthamimam ātmani svayaṃ\n<lg>\n<l>  bhāvayetprathitayuktibhirdhiyā &amp;</l>\n<l>saṃśayādirahitaṃ karāmbuvat</l>\n<l>  tena tattvanigamo bhaviṣyati // 264 //</l>\n</lg></p>\n\n<p>saṃbodhamātraṃ pariśuddhatattvaṃ\n<lg>\n<l>  vijñāya saṅghe nṛpavacca sainye &amp;</l>\n<l>tadāśrayaḥ svātmani sarvadā sthito</l>\n<l>  vilāpaya brahmaṇi viśvajātam // 265 //</l>\n</lg></p>\n\n<p>buddhau guhāyāṃ sadasadvilakṣaṇaṃ\n<lg>\n<l>  brahmāsti satyaṃ paramadvitīyam &amp;</l>\n<l>tad ātmanā yo 'tra vasedguhāyāṃ</l>\n<l>  punarna tasyāṅgaguhāpraveśaḥ // 266 //</l>\n</lg></p>\n\n<p>jñāte vastuny api balavatī vāsanānādireṣā\n<lg>\n<l>kartā bhoktāpyahamiti dṛḍhā yāsya saṃsārahetuḥ &amp;</l>\n<l>pratyagdṛṣṭyātmani nivasatā sāpaneyā prayatnān</l>\n<l>muktiṃ prāhustadiha munayo vāsanātānavaṃ yat // 267 //</l>\n</lg></p>\n\n<p>ahaṃ mameti yo bhāvo dehākṣādāvanātmani &amp;\n<l>adhyāso 'yaṃ nirastavyo viduṣā svātmaniṣṭhayā // 268 //</l></p>\n\n<p>jñātvā svaṃ pratyagātmānaṃ buddhitadvṛttisākṣiṇam &amp;\n<l>so 'ham ity eva sadvṛttyānātmanyātmamatiṃ jahi // 269 //</l></p>\n\n<p>lokānuvartanaṃ tyaktvā tyaktvā dehānuvartanam &amp;\n<l>śāstrānuvartanaṃ tyaktvā svādhyāsāpanayaṃ kuru // 270 //</l></p>\n\n<p>lokavāsanayā jantoḥ śāstravāsanayāpi ca &amp;\n<l>dehavāsanayā jñānaṃ yathāvannaiva jāyate // 271 //</l></p>\n\n<p>saṃsārakārāgṛhamokṣamicchor\n<lg>\n<l>  ayomayaṃ pādanibandhaśṛṅkhalam &amp;</l>\n<l>vadanti tajjñāḥ paṭu vāsanātrayaṃ</l>\n<l>  yo 'smādvimuktaḥ samupaiti muktim // 272 //</l>\n</lg></p>\n\n<p>jalādisaṃsargavaśātprabhūta-\n<lg>\n<l>  durgandhadhūtāgarudivyavāsanā &amp;</l>\n<l>saṃgharṣaṇenaiva vibhāti samyag-</l>\n<l>  vidhūyamāne sati bāhyagandhe // 273 //</l>\n</lg></p>\n\n<p>antaḥśritānantadūrantavāsanā-\n<lg>\n<l>  dhūlīviliptā param ātmavāsanā &amp;</l>\n<l>prajñātisaṃgharṣaṇato viśuddhā</l>\n<l>  pratīyate candanagandhavat sphuṭam // 274 //</l>\n</lg></p>\n\n<p>anātmavāsanājālaistirobhūtātmavāsanā &amp;\n<l>nityātmaniṣṭhayā teṣāṃ nāśe bhāti svayaṃ sphuṭam // 275 //</l></p>\n\n<p>yathā yathā pratyagavasthitaṃ manaḥ\n<lg>\n<l>  tathā tathā muñcati bāhyavāsanām &amp;</l>\n<l>niḥśeṣamokṣe sati vāsanānāṃ</l>\n<l>  ātmānubhūtiḥ pratibandhaśūnyā // 276 //</l>\n</lg></p>\n\n<p>svātmany eva sadā sthitvā mano naśyati yoginaḥ &amp;\n<l>vāsanānāṃ kṣayaścātaḥ svādhyāsāpanayaṃ kuru // 277 //</l></p>\n\n<p>tamo dvābhyāṃ rajaḥ sattvātsattvaṃ śuddhena naśyati &amp;\n<l>tasmātsattvamavaṣṭabhya svādhyāsāpanayaṃ kuru // 278 //</l></p>\n\n<p>prārabdhaṃ puṣyati vapuriti niścitya niścalaḥ &amp;\n<l>dhairyamālambya yatnena svādhyāsāpanayaṃ kuru // 279 //</l></p>\n\n<p>nāhaṃ jīvaḥ paraṃ brahmetyatadvyāvṛttipūrvakam &amp;\n<l>vāsanāvegataḥ prāptasvādhyāsāpanayaṃ kuru // 280 //</l></p>\n\n<p>śrutyā yuktyā svānubhūtyā jñātvā sārvātmyam ātmanaḥ &amp;\n<l>kvacidābhāsataḥ prāptasvādhyāsāpanayaṃ kuru // 281 //</l></p>\n\n<p>anādānavisargābhyāmīṣannāsti kriyā muneḥ &amp;\n<l>tadekaniṣṭhayā nityaṃ svādhyāsāpanayaṃ kuru // 282 //</l></p>\n\n<p>tattvamasyādivākyotthabrahmātmaikatvabodhataḥ &amp;\n<l>brahmaṇy ātmatvadārḍhyāya svādhyāsāpanayaṃ kuru // 283 //</l></p>\n\n<p>ahaṃbhāvasya dehe 'sminniḥśeṣavilayāvadhi &amp;\n<l>sāvadhānena yuktātmā svādhyāsāpanayaṃ kuru // 284 //</l></p>\n\n<p>pratītirjīvajagatoḥ svapnavadbhāti yāvatā &amp;\n<l>tāvannirantaraṃ vidvansvādhyāsāpanayaṃ kuru // 285 //</l></p>\n\n<p>nidrāyā lokavārtāyāḥ śabdāder api vismṛteḥ &amp;\n<l>kvacinnāvasaraṃ dattvā cintayātmānam ātmani // 286 //</l></p>\n\n<p>mātāpitror malodbhūtaṃ malamāṃsamayaṃ vapuḥ &amp;\n<l>tyaktvā cāṇḍālavaddūraṃ brahmībhūya kṛtī bhava // 287 //</l></p>\n\n<p>ghaṭākāśaṃ mahākāśa ivātmānaṃ parātmani &amp;\n<l>vilāpyākhaṇḍabhāvena tūṣṇī bhava sadā mune // 288 //</l></p>\n\n<p>svaprakāśamadhiṣṭhānaṃ svayaṃbhūya sadātmanā &amp;\n<l>brahmāṇḍam api piṇḍāṇḍaṃ tyajyatāṃ malabhāṇḍavat // 289 //</l></p>\n\n<p>cidātmani sadānande dehārūḍhāmahaṃdhiyam &amp;\n<l>niveśya liṅgamutsṛjya kevalo bhava sarvadā // 290 //</l></p>\n\n<p>yatraiṣa jagadābhāso darpaṇāntaḥ puraṃ yathā &amp;\n<l>tadbrahmāhamiti jñātvā kṛtakṛtyo bhaviṣyasi // 291 //</l></p>\n\n<p>yatsatyabhūtaṃ nijarūpamādyaṃ\n<lg>\n<l>  cidadvayānandamarūpamakriyam &amp;</l>\n<l>tadetya mithyāvapurutsṛjeta</l>\n<l>  śailūṣavadveṣamupāttamātmanaḥ // 292 //</l>\n</lg></p>\n\n<p>sarvātmanā dṛśyamidaṃ mṛṣaiva\n<lg>\n<l>  naivāhamarthaḥ kṣaṇikatvadarśanāt &amp;</l>\n<l>jānāmyahaṃ sarvamiti pratītiḥ</l>\n<l>  kuto 'ham ādeḥ kṣaṇikasya sidhyet // 293 //</l>\n</lg></p>\n\n<p>ahaṃpadārthastvahamādisākṣī\n<lg>\n<l>  nityaṃ suṣuptāv api bhāvadarśanāt &amp;</l>\n<l>brūte hyajo nitya iti śrutiḥ svayaṃ</l>\n<l>  tatpratyagātmā sadasadvilakṣaṇaḥ // 294 //</l>\n</lg></p>\n\n<p>vikāriṇāṃ sarvavikāravettā\n<lg>\n<l>  nityāvikāro bhavituṃ samarhati &amp;</l>\n<l>manorathasvapnasuṣuptiṣu sphuṭaṃ</l>\n<l>  punaḥ punardṛṣṭamasattvametayoḥ // 295 //</l>\n</lg></p>\n\n<p>ato 'bhimānaṃ tyaja māṃsapiṇḍe\n<lg>\n<l>  piṇḍābhimāniny api buddhikalpite &amp;</l>\n<l>kālatrayābādhyamakhaṇḍabodhaṃ</l>\n<l>  jñātvā svamātmānamupaihi śāntim // 296 //</l>\n</lg></p>\n\n<p>tyajābhimānaṃ kulagotranāma-\n<lg>\n<l>  rūpāśrameṣvārdraśavāśriteṣu &amp;</l>\n<l>liṅgasya dharmān api kartṛtādiṃs</l>\n<l>  tyaktā bhavākhaṇḍasukhasvarūpaḥ // 297 //</l>\n</lg></p>\n\n<p>santyanye pratibandhāḥ puṃsaḥ saṃsārahetavo dṛṣṭāḥ &amp;\n<l>teṣām evaṃ mūlaṃ prathamavikāro bhavatyahaṃkāraḥ // 298 //</l></p>\n\n<p>yāvatsyātsvasya saṃbandho 'haṃkāreṇa durātmanā &amp;\n<l>tāvan na leśamātrāpi muktivārtā vilakṣaṇā // 299 //</l></p>\n\n<p>ahaṃkāragrahānmuktaḥ svarūpamupapadyate &amp;\n<l>candravadvimalaḥ pūrṇaḥ sadānandaḥ svayaṃprabhaḥ // 300 //</l></p>\n\n<p>yo vā pure so 'ham iti pratīto\n<lg>\n<l>  buddhyā prakḷptastamasātimūḍhayā &amp;</l>\n<l>tasyaiva niḥśeṣatayā vināśe</l>\n<l>  brahmātmabhāvaḥ pratibandhaśūnyaḥ // 301 //</l>\n</lg></p>\n\n<p>brahmānandanidhirmahābalavatāhaṃkāraghorāhinā\n<lg>\n<l>saṃveṣṭy ātmani rakṣyate guṇamayaiścaṇḍestribhirmastakaiḥ &amp;</l>\n<l>vijñānākhyamahāsinā śrutimatā vicchidya śīrṣatrayaṃ</l>\n<l>nirmūlyāhimimaṃ nidhiṃ sukhakaraṃ dhīro 'nubhoktuṃkṣamaḥ // 302 //</l>\n</lg></p>\n\n<p>yāvadvā yat kiṃcid viṣadoṣasphūrtirasti ceddehe &amp;\n<l>katham ārogyāya bhavettadvadahantāpi yogino muktyai // 303 //</l></p>\n\n<p>ahamo 'tyantanivṛttyā tatkṛtanānāvikalpasaṃhṛtyā &amp;\n<l>pratyaktattvavivekādidamahamasmīti vindate tattvam // 304 //</l></p>\n\n<p>ahaṃkāre kartaryahamiti matiṃ muñca sahasā\n<lg>\n<l>vikārātmany ātmapratiphalajuṣi svasthitimuṣi &amp;</l>\n<l>yadadhyāsātprāptā janimṛtijarāduḥkhabahulā</l>\n<l>pratīcaścinmūrtestava sukhatanoḥ saṃsṛtiriyam // 305 //</l>\n</lg></p>\n\n<p>sadaikarūpasya cidātmano vibhor\n<lg>\n<l>  ānandamūrteranavadyakīrteḥ &amp;</l>\n<l>naivānyathā kvāpyavikāriṇaste</l>\n<l>  vināhamadhyāsamamuṣya saṃsṛtiḥ // 306 //</l>\n</lg></p>\n\n<p>tasmādahaṃkāramimaṃ svaśatruṃ\n<lg>\n<l>  bhokturgale kaṇṭakavatpratītam &amp;</l>\n<l>vicchidya vijñānamahāsinā sphuṭaṃ</l>\n<l>  bhuṅkṣvātmasāmrājyasukhaṃ yatheṣṭam // 307 //</l>\n</lg></p>\n\n<p>tato 'ham ādervinivartya vṛttiṃ\n<lg>\n<l>  saṃtyaktarāgaḥ paramārthalābhāt &amp;</l>\n<l>tūṣṇīṃ samāssvātmasukhānubhūtyā</l>\n<l>  pūrṇātmanā brahmaṇi nirvikalpaḥ // 308 //</l>\n</lg></p>\n\n<p>samūlakṛtto 'pi mahānahaṃ punaḥ\n<lg>\n<l>  vyullekhitaḥ syādyadi cetasā kṣaṇam &amp;</l>\n<l>saṃjīvya vikṣepaśataṃ karoti</l>\n<l>  nabhasvatā prāvṛṣi vārido yathā // 309 //</l>\n</lg></p>\n\n<p>nigṛhya śatrorahamo 'vakāśaḥ\n<lg>\n<l>  kvacin na deyo viṣayānucintayā &amp;</l>\n<l>sa eva saṃjīvanaheturasya</l>\n<l>  prakṣīṇajambīrataror ivāmbu // 310 //</l>\n</lg></p>\n\n<p>dehātmanā saṃsthita eva kāmī\n<lg>\n<l>  vilakṣaṇaḥ kāmayitā kathaṃ syāt &amp;</l>\n<l>ato 'rthasandhānaparatvam eva</l>\n<l>  bhedaprasaktyā bhavabandhahetuḥ // 311 //</l>\n</lg></p>\n\n<p>kāryapravardhanādbījapravṛddhiḥ paridṛśyate &amp;\n<l>kāryanāśādbījanāśastasmātkāryaṃ nirodhayet // 312 //</l></p>\n\n<p>vāsanāvṛddhitaḥ kāryaṃ kāryavṛddhyā ca vāsanā &amp;\n<l>vardhate sarvathā puṃsaḥ saṃsāro na nivartate // 313 //</l></p>\n\n<p>saṃsārabandhavicchittyai tad dvayaṃ pradahedyatiḥ &amp;\n<l>vāsanāvṛddhiretābhyāṃ cintayā kriyayā bahiḥ // 314 //</l></p>\n\n<p>tābhyāṃ pravardhamānā sā sūte saṃsṛtim ātmanaḥ &amp;\n<l>trayāṇāṃ ca kṣayopāyaḥ sarvāvasthāsu sarvadā // 315 //</l></p>\n\n<p>sarvatra sarvataḥ sarvabrahmamātrāvalokanaiḥ &amp;\n<l>sadbhāvavāsanādārḍhyāttattrayaṃ layamaśnute // 316 //</l></p>\n\n<p>kriyānāśe bhaveccintānāśo 'smādvāsanākṣayaḥ &amp;\n<l>vāsanāprakṣayo mokṣaḥ sā jīvanmuktiriṣyate // 317 //</l></p>\n\n<p>sadvāsanāsphūrtivijṛmbhaṇe sati\n<lg>\n<l>  hyasau vilīnāpyahamādivāsanā &amp;</l>\n<l>atiprakṛṣṭāpyaruṇaprabhāyāṃ</l>\n<l>  vilīyate sādhu yathā tamisrā // 318 //</l>\n</lg></p>\n\n<p>tamastamaḥkāryamanarthajālaṃ\n<lg>\n<l>  na dṛśyate satyudite dineśe &amp;</l>\n<l>tathādvayānandarasānubhūtau</l>\n<l>  na vāsti bandho na ca duḥkhagandhaḥ // 319 //</l>\n</lg></p>\n\n<p>dṛśyaṃ pratītaṃ pravilāpayansan\n<lg>\n<l>  sanmātramānandaghanaṃ vibhāvayan &amp;</l>\n<l>samāhitaḥ sanbahirantaraṃ vā</l>\n<l>  kālaṃ nayethāḥ sati karmabandhe // 320 //</l>\n</lg></p>\n\n<p>pramādo brahmaniṣṭhāyāṃ na kartavyaḥ kadācana &amp;\n<l>pramādo mṛtyurityāha bhagavānbrahmaṇaḥ sutaḥ // 321 //</l></p>\n\n<p>na pramādādanartho 'nyo jñāninaḥ svasvarūpataḥ &amp;\n<l>tato mohastato 'haṃdhīstato bandhastato vyathā // 322 //</l></p>\n\n<p>viṣayābhimukhaṃ dṛṣṭvā vidvāṃsam api vismṛtiḥ &amp;\n<l>vikṣepayati dhīdoṣair yoṣā jāram iva priyam // 323 //</l></p>\n\n<p>yathāpakṛṣṭaṃ śaivālaṃ kṣaṇamātraṃ na tiṣṭhati &amp;\n<l>āvṛṇoti tathā māyā prājñaṃ vāpi parāṅmukham // 324 //</l></p>\n\n<p>lakṣyacyutaṃ cedyadi cittamīṣad\n<lg>\n<l>  bahirmukhaṃ sannipatettatastataḥ &amp;</l>\n<l>pramādataḥ pracyutakelikandukaḥ</l>\n<l>  sopānapaṅktau patito yathā tathā // 325 //</l>\n</lg></p>\n\n<p>viṣayeṣvāviśaccetaḥ saṃkalpayati tadguṇān &amp;\n<l>samyaksaṃkalpanātkāmaḥ kāmātpuṃsaḥ pravartanam // 326 //</l></p>\n\n<p>ataḥ pramādān na paro 'sti mṛtyuḥ\n<lg>\n<l>  vivekino brahmavidaḥ samādhau &amp;</l>\n<l>samāhitaḥ siddhimupaiti samyak</l>\n<l>  samāhitātmā bhava sāvadhānaḥ // 327 //</l>\n</lg></p>\n\n<p>tataḥ svarūpavibhraṃśo vibhraṣṭastu patatyadhaḥ &amp;\n<l>patitasya vinā nāśaṃ punarnāroha īkṣyate // 328 //</l></p>\n\n<lg>\n<l>saṃkalpaṃ varjayettasmātsarvānarthasya kāraṇam &amp;</l>\n<l>jīvato yasya kaivalyaṃ videhe sa ca kevalaḥ \\</l>\n<l>yat kiṃcit paśyato bhedaṃ bhayaṃ brūte yajuḥśrutiḥ // 329 //</l>\n</lg>\n\n<p>yadā kadā vāpi vipaścideṣa\n<lg>\n<l>  brahmaṇy anante 'py aṇumātrabhedam &amp;</l>\n<l>paśyatyathāmuṣya bhayaṃ tadaiva</l>\n<l>  yadvīkṣitaṃ bhinnatayā pramādāt // 330 //</l>\n</lg></p>\n\n<p>śrutismṛtinyāyaśatair niṣiddhe\n<lg>\n<l>  dṛśye 'tra yaḥ svātmamatiṃ karoti &amp;</l>\n<l>upaiti duḥkhopari duḥkhajātaṃ</l>\n<l>  niṣiddhakartā sa malimluco yathā // 331 //</l>\n</lg></p>\n\n<p>satyābhisaṃdhānarato vimukto\n<lg>\n<l>  mahattvamātmīyamupaiti nityam &amp;</l>\n<l>mithyābhisandhānaratastu naśyed</l>\n<l>  dṛṣṭaṃ tadetadyadacauracaurayoḥ // 332 //</l>\n</lg></p>\n\n<p>yatirasadanusandhiṃ bandhahetuṃ vihāya\n<lg>\n<l>  svayamayamahamasmīty ātmadṛṣṭyaiva tiṣṭhet &amp;</l>\n<l>sukhayati nanu niṣṭhā brahmaṇi svānubhūtyā</l>\n<l>  harati paramavidyākāryaduḥkhaṃ pratītam // 333 //</l>\n</lg></p>\n\n<p>bāhyānusandhiḥ parivardhayetphalaṃ\n<lg>\n<l>  durvāsanām eva tatastato 'dhikām &amp;</l>\n<l>jñātvā vivekaiḥ parihṛtya bāhyaṃ</l>\n<l>  svātmānusandhiṃ vidadhīta nityam // 334 //</l>\n</lg></p>\n\n<p>bāhye niruddhe manasaḥ prasannatā\n<lg>\n<l>  manaḥprasāde paramātmadarśanam &amp;</l>\n<l>tasminsudṛṣṭe bhavabandhanāśo</l>\n<l>  bahirnirodhaḥ padavī vimukteḥ // 335 //</l>\n</lg></p>\n\n<p>kaḥ paṇḍitaḥ sansadasadvivekī\n<lg>\n<l>  śrutipramāṇaḥ paramārthadarśī &amp;</l>\n<l>jānanhi kuryādasato 'valambaṃ</l>\n<l>  svapātahetoḥ śiśuvanmumukṣuḥ // 336 //</l>\n</lg></p>\n\n<p>dehādisaṃsaktimato na muktiḥ\n<lg>\n<l>  muktasya dehādyabhimatyabhāvaḥ &amp;</l>\n<l>suptasya no jāgaraṇaṃ na jāgrataḥ</l>\n<l>  svapnastayor bhinnaguṇāśrayatvāt // 337 //</l>\n</lg></p>\n\n<p>antarbahiḥ svaṃ sthirajaṅgameṣu\n<lg>\n<l>  jñātvātmanādhāratayā vilokya &amp;</l>\n<l>tyaktākhilopādhirakhaṇḍarūpaḥ</l>\n<l>  pūrṇātmanā yaḥ sthita eṣa muktaḥ // 338 //</l>\n</lg></p>\n\n<p>sarvātmanā bandhavimuktihetuḥ\n<lg>\n<l>  sarvātmabhāvān na paro 'sti kaścit &amp;</l>\n<l>dṛśyāgrahe satyupapadyate 'sau</l>\n<l>  sarvātmabhāvo 'sya sadātmaniṣṭhayā // 339 //</l>\n</lg></p>\n\n<p>dṛśyasyāgrahaṇaṃ kathaṃ nu ghaṭate dehātmanā tiṣṭhato\n<lg>\n<l>bāhyārthānubhavaprasaktamanasastattatkriyāṃ kurvataḥ &amp;</l>\n<l>saṃnyastākhila-dharma-karma-viṣayair nityātmaniṣṭhāparaiḥ</l>\n<l>tattvajñaiḥ karaṇīyam ātmani sadānandecchubhiryatnataḥ // 340 //</l>\n</lg></p>\n\n<p>sarvātmasiddhaye bhikṣoḥ kṛtaśravaṇakarmaṇaḥ &amp;\n<l>samādhiṃ vidadhātyeṣā śānto dānta iti śrutiḥ // 341 //</l></p>\n\n<p>ārūḍhaśakterahamo vināśaḥ\n<lg>\n<l>  kartun na śakya sahasāpi paṇḍitaiḥ &amp;</l>\n<l>ye nirvikalpākhyasamādhiniścalāḥ</l>\n<l>  tānantarānantabhavā hi vāsanāḥ // 342 //</l>\n</lg></p>\n\n<p>ahaṃbuddhyaiva mohinyā yojayitvāvṛterbalāt &amp;\n<l>vikṣepaśaktiḥ puruṣaṃ vikṣepayati tadguṇaiḥ // 343 //</l></p>\n\n<p>vikṣepaśaktivijayo viṣamo vidhātuṃ\n  niḥśeṣamāvaraṇaśaktinivṛttyabhāve &amp;\ndṛgdṛśyayoḥ sphuṭapayojalavadvibhāge\n<lg>\n<l>  naśyettadāvaraṇam ātmani ca svabhāvāt \\</l>\n<l>niḥsaṃśayena bhavati pratibandhaśūnyo</l>\n<l>  vikṣepaṇaṃ nahiṃ tadā yadi cenmṛṣārthe // 344 //</l>\n</lg></p>\n\n<p>samyagvivekaḥ sphuṭabodhajanyo\n<lg>\n<l>  vibhajya dṛgdṛśyapadārthatattvam &amp;</l>\n<l>chinatti māyākṛtamohabandhaṃ</l>\n<l>  yasmādvimuktastu punarna saṃsṛtiḥ // 345 //</l>\n</lg></p>\n\n<p>parāvaraikatvavivekavanhiḥ\n<lg>\n<l>  dahatyavidyāgahanaṃ hyaśeṣam &amp;</l>\n<l>kiṃ syātpunaḥ saṃsaraṇasya bījaṃ</l>\n<l>  advaitabhāvaṃ samupeyuṣo 'sya // 346 //</l>\n</lg></p>\n\n<p>āvaraṇasya nivṛttirbhavati hi samyakpadārthadarśanataḥ &amp;\n<l>mithyājñānavināśastadvikṣepajanitaduḥkhanivṛttiḥ // 347 //</l></p>\n\n<p>etattritayaṃ dṛṣṭaṃ samyagrajjusvarūpavijñānāt &amp;\n<l>tasmādvastusatattvaṃ jñātavyaṃ bandhamuktaye viduṣā // 348 //</l></p>\n\n<p>ayo 'gniyogād iva satsamanvayān\n<lg>\n<l>  mātrādirūpeṇa vijṛmbhate dhīḥ &amp;</l>\n<l>tatkāryametaddvitayaṃ yato mṛṣā</l>\n<l>  dṛṣṭaṃ bhramasvapnamanoratheṣu // 349 //</l>\n</lg></p>\n\n<p>tato vikārāḥ prakṛterahaṃmukhā\n<lg>\n<l>  dehāvasānā viṣayāśca sarve &amp;</l>\n<l>kṣaṇe 'nyathābhāvitayā hyamīṣām</l>\n<l>  asattvamātmā tu kadāpi nānyathā // 350 //</l>\n</lg></p>\n\n<p>nityādvayākhaṇḍacidekarūpo\n<lg>\n<l>  buddhyādisākṣī sadasadvilakṣaṇaḥ &amp;</l>\n<l>ahaṃpadapratyayalakṣitārthaḥ</l>\n<l>  pratyak sadānandaghanaḥ parātmā // 351 //</l>\n</lg></p>\n\n<p>itthaṃ vipaścitsadasadvibhajya\n<lg>\n<l>  niścitya tattvaṃ nijabodhadṛṣṭyā &amp;</l>\n<l>jñātvā svamātmānamakhaṇḍabodhaṃ</l>\n<l>  tebhyo vimuktaḥ svayam eva śāmyati // 352 //</l>\n</lg></p>\n\n<p>ajñānahṛdayagrantherniḥśeṣavilayastadā &amp;\n<l>samādhināvikalpena yadādvaitātmadarśanam // 353 //</l></p>\n\n<p>tvamahamidamitīyaṃ kalpanā buddhidoṣāt\n<lg>\n<l>  prabhavati paramātmanyadvaye nirviśeṣe &amp;</l>\n<l>pravilasati samādhāvasya sarvo vikalpo</l>\n<l>  vilayanamupagacchedvastutattvāvadhṛtyā // 354 //</l>\n</lg></p>\n\n<p>śānto dāntaḥ paramuparataḥ kṣāntiyuktaḥ samādhiṃ\n<lg>\n<l>kurvannityaṃ kalayati yatiḥ svasya sarvātmabhāvam &amp;</l>\n<l>tenāvidyātimirajanitānsādhu dagdhvā vikalpān</l>\n<l>brahmākṛtyā nivasati sukhaṃ niṣkriyo nirvikalpaḥ // 355 //</l>\n</lg></p>\n\n<p>samāhitā ye pravilāpya bāhyaṃ\n<lg>\n<l>  śrotrādi cetaḥ svamahaṃ cidātmani &amp;</l>\n<l>ta eva muktā bhavapāśabandhaiḥ</l>\n<l>  nānye tu pārokṣyakathābhidhāyinaḥ // 356 //</l>\n</lg></p>\n\n<p>upādhibhedātsvayam eva bhidyate\n<lg>\n<l>  copādhyapohe svayam eva kevalaḥ &amp;</l>\n<l>tasmādupādhervilayāya vidvān</l>\n<l>  vasetsadākalpasamādhiniṣṭhayā // 357 //</l>\n</lg></p>\n\n<p>sati sakto naro yāti sadbhāvaṃ hyekaniṣṭhayā &amp;\n<l>kīṭako bhramaraṃ dhyāyan bhramaratvāya kalpate // 358 //</l></p>\n\n<p>kriyāntarāsaktimapāsya kīṭako\n<lg>\n<l>  dhyāyannalitvaṃ hyalibhāvamṛcchati &amp;</l>\n<l>tathaiva yogī paramātmatattvaṃ</l>\n<l>  dhyātvā samāyāti tadekaniṣṭhayā // 359 //</l>\n</lg></p>\n\n<p>atīva sūkṣmaṃ paramātmatattvaṃ\n<lg>\n<l>  na sthūladṛṣṭyā pratipattumarhati &amp;</l>\n<l>samādhinātyantasusūkṣmavṛtyā</l>\n<l>  jñātavyamāryair atiśuddhabuddhibhiḥ // 360 //</l>\n</lg></p>\n\n<p>yathā suvarṇaṃ puṭapākaśodhitaṃ\n<lg>\n<l>  tyaktvā malaṃ svātmaguṇaṃ samṛcchati &amp;</l>\n<l>tathā manaḥ sattvarajastamomalaṃ</l>\n<l>  dhyānena santyajya sameti tattvam // 361 //</l>\n</lg></p>\n\n<p>nirantarābhyāsavaśāttaditthaṃ\n<lg>\n<l>  pakvaṃ mano brahmaṇi līyate yadā &amp;</l>\n<l>tadā samādhiḥ savikalpavarjitaḥ</l>\n<l>  svato 'dvayānandarasānubhāvakaḥ // 362 //</l>\n</lg></p>\n\n<p>samādhinānena samastavāsanā-\n<lg>\n<l>  granthervināśo 'khilakarmanāśaḥ &amp;</l>\n<l>antarbahiḥ sarvata eva sarvadā</l>\n<l>  svarūpavisphūrtirayatnataḥ syāt // 363 //</l>\n</lg></p>\n\n<p>śruteḥ śataguṇaṃ vidyānmananaṃ mananād api &amp;\n<l>nidiṃdhyāsaṃ lakṣaguṇamanantaṃ nirvikalpakam // 364 //</l></p>\n\n<p>nirvikalpakasamādhinā sphuṭaṃ\n<lg>\n<l>  brahmatattvamavagamyate dhruvam &amp;</l>\n<l>nānyathā calatayā manogateḥ</l>\n<l>  pratyayāntaravimiśritaṃ bhavet // 365 //</l>\n</lg></p>\n\n<p>ataḥ samādhatsva yatendriyaḥ san\n<lg>\n<l>  nirantaraṃ śāntamanāḥ pratīci &amp;</l>\n<l>vidhvaṃsaya dhvāntamanādyavidyayā</l>\n<l>  kṛtaṃ sadekatvavilokanena // 366 //</l>\n</lg></p>\n\n<p>yogasya prathamadvāraṃ vāṅnirodho 'parigrahaḥ &amp;\n<l>nirāśā ca nirīhā ca nityamekāntaśīlatā // 367 //</l></p>\n\n<p>ekāntasthitirindriyoparamaṇe henurdamaścetasaḥ\n<lg>\n<l>saṃrodhe karaṇaṃ śamena vilayaṃ yāyādahaṃvāsanā &amp;</l>\n<l>tenānandarasānubhūtiracalā brāhmī sadā yoginaḥ</l>\n<l>tasmāccittanirodha eva satataṃ kāryaḥ prayatno muneḥ // 368 //</l>\n</lg></p>\n\n<p>vācaṃ niyacchātmani taṃ niyaccha\n<lg>\n<l>  buddhau dhiyaṃ yaccha ca buddhisākṣiṇi &amp;</l>\n<l>taṃ cāpi pūrṇātmani nirvikalpe</l>\n<l>  vilāpya śāntiṃ paramāṃ bhajasva // 369 //</l>\n</lg></p>\n\n<p>dehaprāṇendriyamanobuddhyādibhirupādhibhiḥ &amp;\n<l>yair yair vṛtteḥsamāyogastatadbhāvo 'sya yoginaḥ // 370 //</l></p>\n\n<p>tannivṛttyā muneḥ samyak sarvoparamaṇaṃ sukham &amp;\n<l>saṃdṛśyate sadānandarasānubhavaviplavaḥ // 371 //</l></p>\n\n<p>antastyāgo bahistyāgo viraktasyaiva yujyate &amp;\n<l>tyajatyantarbahiḥsaṅgaṃ viraktastu mumukṣayā // 372 //</l></p>\n\n<p>bahistu viṣayaiḥ saṅgaṃ tathāntarahamādibhiḥ &amp;\n<l>virakta eva śaknoti tyaktuṃ brahmaṇi niṣṭhitaḥ // 373 //</l></p>\n\n<p>vairāgyabodhau puruṣasya pakṣivat\n<lg>\n<l>  pakṣau vijānīhi vicakṣaṇa tvam &amp;</l>\n<l>vimuktisaudhāgralatādhirohaṇaṃ</l>\n<l>  tābhyāṃ vinā nānyatareṇa sidhyati // 374 //</l>\n</lg></p>\n\n<p>atyantavairāgyavataḥ samādhiḥ\n<lg>\n<l>  samāhitasyaiva dṛḍhaprabodhaḥ &amp;</l>\n<l>prabuddhatattvasya hi bandhamuktiḥ</l>\n<l>  muktātmano nityasukhānubhūtiḥ // 375 //</l>\n</lg></p>\n\n<p>vairāgyān na paraṃ sukhasya janakaṃ paśyāmi vaśyātmanaḥ\n<lg>\n<l>taccecchuddhatarātmabodhasahitaṃ svārājyasāmrājyadhuk &amp;</l>\n<l>etaddvāramajasramuktiyuvateryasmāttvamasmātparaṃ</l>\n<l>sarvatrāspṛhayā sadātmani sadā prajñāṃ kuru śreyase // 376 //</l>\n</lg></p>\n\n<p>āśāṃ chinddhi viṣopameṣu viṣayeṣveṣaiva mṛtyoḥ kṛtis\n<lg>\n<l>tyaktvā jātikulāśrameṣvabhimatiṃ muñcātidūrātkriyāḥ &amp;</l>\n<l>dehādāvasati tyajātmadhiṣaṇāṃ prajñāṃ kuruṣvātmani</l>\n<l>tvaṃ draṣṭāsyamano 'si nirdvayaparaṃ brahmāsi yadvastutaḥ // 377 //</l>\n</lg></p>\n\n<p>lakṣye brahmaṇi mānasaṃ dṛḍhataraṃ saṃsthāpya bāhyendriyaṃ\n<lg>\n<l>svasthāne viniveśya niścalatanuścopekṣya dehasthitim &amp;</l>\n<l>brahmātmaikyamupetya tanmayatayā cākhaṇḍavṛttyāniśaṃ</l>\n<l>brahmānandarasaṃ pibātmani mudā śūnyaiḥ kimanyair bhṛśam // 378 //</l>\n</lg></p>\n\n<p>anātmacintanaṃ tyaktvā kaśmalaṃ duḥkhakāraṇam &amp;\n<l>cintayātmānamānandarūpaṃ yanmuktikāraṇam // 379 //</l></p>\n\n<p>eṣa svayaṃjyotiraśeṣasākṣī\n<lg>\n<l>  vijñānakośo vilasatyajasram &amp;</l>\n<l>lakṣyaṃ vidhāyainamasadvilakṣaṇam</l>\n<l>  akhaṇḍavṛttyātmatayānubhāvaya // 380 //</l>\n</lg></p>\n\n<p>etamacchīnnayā vṛttyā pratyayāntaraśūnyayā &amp;\n<l>ullekhayanvijānīyātsvasvarūpatayā sphuṭam // 381 //</l></p>\n\n<p>atrātmatvaṃ dṛḍhīkurvannahamādiṣu saṃtyajan &amp;\n<l>udāsīnatayā teṣu tiṣṭhetsphuṭaghaṭādivat // 382 //</l></p>\n\n<p>viśuddhamantaḥkaraṇaṃ svarūpe\n<lg>\n<l>  niveśya sākṣiṇy avabodhamātre &amp;</l>\n<l>śanaiḥ śanair niścalatāmupānayan</l>\n<l>  pūrṇaṃ svamevānuvilokayettataḥ // 383 //</l>\n</lg></p>\n\n<p>dehendriyaprāṇamano 'ham ādibhiḥ\n<lg>\n<l>  svājñānakḷptair akhilair upādhibhiḥ &amp;</l>\n<l>vimuktamātmānamakhaṇḍarūpaṃ</l>\n<l>  pūrṇaṃ mahākāśamivāvalokayet // 384 //</l>\n</lg></p>\n\n<p>ghaṭakalaśakusūlasūcimukhyaiḥ\n<lg>\n<l>  gaganamupādhiśatair vimuktamekam &amp;</l>\n<l>bhavati na vividhaṃ tathaiva śuddhaṃ</l>\n<l>  paramahamādivimuktamekam eva // 385 //</l>\n</lg></p>\n\n<p>brahmādistambaparyantā mṛṣāmātrā upādhayaḥ &amp;\n<l>tataḥ pūrṇaṃ svamātmānaṃ paśyedekātmanā sthitam // 386 //</l></p>\n\n<p>yatra bhrāntyā kalpitaṃ tadviveke\n<lg>\n<l>  tattanmātraṃ naiva tasmādvibhinnam &amp;</l>\n<l>bhrānternāśe bhāti dṛṣṭāhitattvaṃ</l>\n<l>  rajjustadvadviśvam ātmasvarūpam // 387 //</l>\n</lg></p>\n\n<p>svayaṃ brahmā svayaṃ viṣṇuḥ svayamindraḥ svayaṃ śivaḥ &amp;\n<l>svayaṃ viśvamidaṃ sarvaṃ svasmādanyan na kiṃcana // 388 //</l></p>\n\n<p>antaḥ svayaṃ cāpi bahiḥ svayaṃ ca\n<lg>\n<l>  svayaṃ purastāt svayam eva paścāt &amp;</l>\n<l>svayaṃ hyāvācyāṃ svayamapyudīcyāṃ</l>\n<l>  tathopariṣṭātsvayamapyadhastāt // 389 //</l>\n</lg></p>\n\n<p>taraṅgaphenabhramabudbudādi\n<lg>\n<l>  sarvaṃ svarūpeṇa jalaṃ yathā tathā &amp;</l>\n<l>cid eva dehādyahamantametat</l>\n<l>  sarvaṃ cid evaikarasaṃ viśuddham // 390 //</l>\n</lg></p>\n\n<p>sadevedaṃ sarvaṃ jagadavagataṃ vāṅmanasayoḥ\n<lg>\n<l>sato 'nyannāsty eva prakṛtiparasīmni sthitavataḥ &amp;</l>\n<l>pṛthak kiṃ mṛtsnāyāḥ kalaśaghaṭakumbhādyavagataṃ</l>\n<l>vadatyeṣa bhrāntastvamahamiti māyāmadirayā // 391 //</l>\n</lg></p>\n\n<p>kriyāsamabhihāreṇa yatra nānyaditi śrutiḥ &amp;\n<l>bravīti dvaitarāhityaṃ mithyādhyāsanivṛttaye // 392 //</l></p>\n\n<p>ākāśavannirmalanirvikalpaṃ\n<lg>\n<l>  niḥsīmaniḥspandananirvikāram &amp;</l>\n<l>antarbahiḥśūnyamananyamadvayaṃ</l>\n<l>  svayaṃ paraṃ brahma kimasti bodhyam // 393 //</l>\n</lg></p>\n\n<p>vaktavyaṃ kimu vidyate 'tra bahudhā brahmaiva jīvaḥ svayaṃ\n<lg>\n<l>brahmaitajjagadātataṃ nu sakalaṃ brahmādvitīyaṃ śrutiḥ &amp;</l>\n<l>brahmaivāhamiti prabuddhamatayaḥ saṃtyaktabāhyāḥ sphuṭaṃ</l>\n<l>brahmībhūya vasanti santatacidānandātmanaitaddhruvam // 394 //</l>\n</lg></p>\n\n<p>jahi malamayakośe 'haṃdhiyotthāpitāśāṃ\n<lg>\n<l>  prasabhamanilakalpe liṅgadehe 'pi paścāt &amp;</l>\n<l>nigamagaditakīrtiṃ nityamānandamūrtiṃ</l>\n<l>  svayamiti paricīya brahmarūpeṇa tiṣṭha // 395 //</l>\n</lg></p>\n\n<p>śavākāraṃ yāvadbhajati manujastāvadaśuciḥ\n<lg>\n<l>parebhyaḥ syātkleśo jananamaraṇavyādhinilayaḥ &amp;</l>\n<l>yadātmānaṃ śuddhaṃ kalayati śivākāramacalam</l>\n<l>tadā tebhyo mukto bhavati hi tadāha śrutir api // 396 //</l>\n</lg></p>\n\n<p>svātmanyāropitāśeṣābhāsarvastunirāsataḥ &amp;\n<l>svayam eva paraṃ brahma pūrṇamadvayamakriyam // 397 //</l></p>\n\n<p>samāhitāyāṃ sati cittavṛttau\n<lg>\n<l>  parātmani brahmaṇi nirvikalpe &amp;</l>\n<l>na dṛśyate kaścidayaṃ vikalpaḥ</l>\n<l>  prajalpamātraḥ pariśiṣyate yataḥ // 398 //</l>\n</lg></p>\n\n<p>asatkalpo vikalpo 'yaṃ viśvamityekavastuni &amp;\n<l>nirvikāre nirākāre nirviśeṣe bhidā kutaḥ // 399 //</l></p>\n\n<p>draṣṭudarśanadṛśyādibhāvaśūnyaikavastuni &amp;\n<l>nirvikāre nirākāre nirviśeṣe bhidā kutaḥ // 400 //</l></p>\n\n<p>kalpārṇava ivātyantaparipūrṇaikavastuni &amp;\n<l>nirvikāre nirākāre nirviśeṣe bhidā kutaḥ // 401 //</l></p>\n\n<p>tejasīva tamo yatra pralīnaṃ bhrāntikāraṇam &amp;\n<l>advitīye pare tattve nirviśeṣe bhidā kutaḥ // 402 //</l></p>\n\n<p>ekātmake pare tattve bhedavārtā kathaṃ vaset &amp;\n<l>suṣuptau sukhamātrāyāṃ bhedaḥ kenāvalokitaḥ // 403 //</l></p>\n\n<p>na hyasti viśvaṃ paratattvabodhāt\n<lg>\n<l>  sadātmani brahmaṇi nirvikalpe &amp;</l>\n<l>kālatraye nāpyahirīkṣito guṇe</l>\n<l>  na hyambubindurmṛgatṛṣṇikāyām // 404 //</l>\n</lg></p>\n\n<p>māyāmātramidaṃ dvaitamadvaitaṃ paramārthataḥ &amp;\n<l>iti brūte śrutiḥ sākṣātsuṣuptāvanubhūyate // 405 //</l></p>\n\n<p>ananyatvamadhiṣṭhānādāropyasya nirīkṣitam &amp;\n<l>paṇḍitai rajjusarpādau vikalpo bhrāntijīvanaḥ // 406 //</l></p>\n\n<p>cittamūlo vikalpo 'yaṃ cittābhāve na kaścana &amp;\n<l>ataścittaṃ samādhehi pratyagrūpe parātmani // 407 //</l></p>\n\n<p>kim api satatabodhaṃ kevalānandarūpaṃ\n<lg>\n<l>  nirupamamativelaṃ nityamuktaṃ nirīham &amp;</l>\n<l>niravadhigaganābhaṃ niṣkalaṃ nirvikalpaṃ</l>\n<l>  hṛdi kalayati vidvān brahma pūrṇaṃ samādhau // 408 //</l>\n</lg></p>\n\n<p>prakṛtivikṛtiśūnyaṃ bhāvanātītabhāvaṃ\n<lg>\n<l>  samarasamasamānaṃ mānasaṃ bandhadūram &amp;</l>\n<l>nigamavacanasiddhaṃ nityamasmatprasiddhaṃ</l>\n<l>  hṛdi kalayati vidvān brahma pūrṇaṃ samādhau // 409 //</l>\n</lg></p>\n\n<p>ajaramamaramastābhāvavastusvarūpaṃ\n<lg>\n<l>  stimitasalilarāśiprakhyamākhyāvihīnam &amp;</l>\n<l>śamitaguṇavikāraṃ śāśvataṃ śāntamekaṃ</l>\n<l>  hṛdi kalayati vidvān brahma pūrṇaṃ samādhau // 410 //</l>\n</lg></p>\n\n<p>samāhitāntaḥkaraṇaḥ svarūpe\n<lg>\n<l>  vilokayātmānamakhaṇḍavaibhavam &amp;</l>\n<l>vicchinddhi bandhaṃ bhavagandhagandhitaṃ</l>\n<l>  yatnena puṃstvaṃ saphalīkuruṣva // 411.</l>\n</lg></p>\n\n<p>sarvopādhivinirmuktaṃ saccidānandamadvayam|\n<l>bhāvayātmānam ātmasthaṃ na bhūyaḥ kalpase 'dhvane // 412 //</l></p>\n\n<p>chāyeva puṃsaḥ paridṛśyamān\n<lg>\n<l>  mābhāsarūpeṇa phalānubhūtyā &amp;</l>\n<l>śarīramārācchavavannirastaṃ</l>\n<l>  punarna saṃdhatta idaṃ mahātmā // 413 //</l>\n</lg></p>\n\n<p>satatavimalabodhānandarūpaṃ sametya\n<lg>\n<l>  tyaja jaḍamalarūpopādhimetaṃ sudūre &amp;</l>\n<l>atha punar api naiṣa smaryatāṃ vāntavastu</l>\n<l>  smaraṇaviṣayabhūtaṃ palpate kutsanāya // 414 //</l>\n</lg></p>\n\n<p>samūlametatparidāhya vanhau\n<lg>\n<l>  sadātmani brahmaṇi nirvikalpe &amp;</l>\n<l>tataḥ svayaṃ nityaviśuddhabodhā</l>\n<l>  nandātmanā tiṣṭhati vidvariṣṭhaḥ // 415 //</l>\n</lg></p>\n\n<p>prārabdhasūtragrathitaṃ śarīraṃ\n<lg>\n<l>  prayātu vā tiṣṭhatu gor iva srak &amp;</l>\n<l>na tatpunaḥ paśyati tattvavettā-</l>\n<l>  (ā)nandātmani brahmaṇi līnavṛttiḥ // 416 //</l>\n</lg></p>\n\n<p>akhaṇḍānandamātmānaṃ vijñāya svasvarūpataḥ &amp;\n<l>kimicchan kasya vā hetor dehaṃ puṣṇāti tattvavit // 417 //</l></p>\n\n<p>saṃsiddhasya phalaṃ tvetajjīvanmuktasya yoginaḥ &amp;\n<l>bahirantaḥ sadānandarasāsvādanam ātmani // 418 //</l></p>\n\n<p>vairāgyasya phalaṃ bodho bodhasyoparatiḥ phalam &amp;\n<l>svānandānubhavācchāntireṣaivoparateḥ phalam // 419 //</l></p>\n\n<p>yady uttarottarābhāvaḥ pūrvapūrvantu niṣphalam &amp;\n<l>nivṛttiḥ paramā tṛptirānando 'nupamaḥ svataḥ // 420 //</l></p>\n\n<lg>\n<l>dṛṣṭaduḥkheṣvanudvego vidyāyāḥ prastutaṃ phalam &amp;</l>\n<l>yatkṛtaṃ bhrāntivelāyāṃ nānā karma jugupsitam \\</l>\n<l>paścānnaro vivekena tat kathaṃ kartum arhati // 421 //</l>\n</lg>\n\n<p>vidyāphalaṃ syādasato nivṛttiḥ\n<lg>\n<l>  pravṛttirajñānaphalaṃ tadīkṣitam &amp;</l>\n<l>tajjñājñayor yanmṛgatṛṣṇikādau</l>\n<l>  nocedvidāṃ dṛṣṭaphalaṃ kimasmāt // 422 //</l>\n</lg></p>\n\n<p>ajñānahṛdayagranthervināśo yady aśeṣataḥ &amp;\n<l>anicchorviṣayaḥ kiṃ nu pravṛtteḥ kāraṇaṃ svataḥ // 423 //</l></p>\n\n<lg>\n<l>vāsanānudayo bhogye vairāgasya tadāvadhiḥ &amp;</l>\n<l>ahaṃbhāvodayābhāvo bodhasya paramāvadhiḥ \\</l>\n<l>līnavṛttair anutpattirmaryādoparatestu sā // 424 //</l>\n</lg>\n\n<p>brahmākāratayā sadā sthitatayā nirmuktabāhyārthadhīr\n<lg>\n<l>anyāveditabhogyabhogakalano nidrāluvadbālavat &amp;</l>\n<l>svapnālokitalokavajjagadidaṃ paśyan kvacil labdhadhīr</l>\n<l>āste kaścidanantapuṇyaphalabhugdhanyaḥ sa mānyo bhuvi // 425 //</l>\n</lg></p>\n\n<p>sthitaprajño yatirayaṃ yaḥ sadānandamaśnute &amp;\n<l>brahmaṇy eva vilīnātmā nirvikāro viniṣkriyaḥ // 426 //</l></p>\n\n<lg>\n<l>brahmātmanoḥ śodhitayor ekabhāvāvagāhinī &amp;</l>\n<l>nirvikalpā ca cinmātrā vṛttiḥ prajñeti kathyate \\</l>\n<l>susthitāsau bhavedyasya sthitaprajñaḥ sa ucyate // 427 //</l>\n</lg>\n\n<p>yasya sthitā bhavetprajñā yasyānando nirantaraḥ &amp;\n<l>prapañco vismṛtaprāyaḥ sa jīvanmukta iṣyate // 428 //</l></p>\n\n<p>līnadhīr api jāgarti jāgraddharmavivarjitaḥ &amp;\n<l>bodho nirvāsano yasya sa jīvanmukta iṣyate // 429 //</l></p>\n\n<p>śāntasaṃsārakalanaḥ kalāvān api niṣkalaḥ &amp;\n<l>yasya cittaṃ viniścintaṃ sa jīvanmukta iṣyate // 430 //</l></p>\n\n<p>vartamāne 'pi dehe 'smiñchāyāvadanuvartini &amp;\n<l>ahantāmamatābhāvo jīvanmuktasya lakṣaṇam // 431 //</l></p>\n\n<p>atītānanusandhānaṃ bhaviṣyadavicāraṇam &amp;\n<l>audāsīnyam api prāptaṃ jīvanmuktasya lakṣaṇam // 432 //</l></p>\n\n<p>guṇadoṣaviśiṣṭe 'sminsvabhāvena vilakṣaṇe &amp;\n<l>sarvatra samadarśitvaṃ jīvanmuktasya lakṣaṇam // 433 //</l></p>\n\n<p>iṣṭāniṣṭārthasamprāptau samadarśitayātmani &amp;\n<l>ubhayatrāvikāritvaṃ jīvanmuktasya lakṣaṇam // 434 //</l></p>\n\n<p>brahmānandarasāsvādāsaktacittatayā yateḥ &amp;\n<l>antarbahiravijñānaṃ jīvanmuktasya lakṣaṇam // 435 //</l></p>\n\n<p>dehendriyādau kartavye mamāhaṃbhāvavarjitaḥ &amp;\n<l>audāsīnyena yas tiṣṭhetsa jīvanmuktalakṣaṇaḥ // 436 //</l></p>\n\n<p>vijñāta ātmano yasya brahmabhāvaḥ śruterbalāt &amp;\n<l>bhavabandhavinirmuktaḥ sa jīvanmuktalakṣaṇaḥ // 437 //</l></p>\n\n<p>dehendriyeṣvahaṃbhāva idaṃbhāvastadanyake &amp;\n<l>yasya no bhavataḥ kvāpi sa jīvanmukta iṣyate // 438 //</l></p>\n\n<p>na pratyagbrahmaṇor bhedaṃ kadāpi brahmasargayoḥ &amp;\n<l>prajñayā yo vijāniti sa jīvanmuktalakṣaṇaḥ // 439 //</l></p>\n\n<p>sādhubhiḥ pūjyamāne 'smin pīḍyamāne 'pi durjanaiḥ &amp;\n<l>samabhāvo bhavedyasya sa jīvanmuktalakṣaṇaḥ // 440 //</l></p>\n\n<p>yatra praviṣṭā viṣayāḥ pareritā\n<lg>\n<l>  nadīpravāhā iva vārirāśau &amp;</l>\n<l>linanti sanmātratayā na vikriyāṃ</l>\n<l>  utpādayantyeṣa yatirvimuktaḥ // 441 //</l>\n</lg></p>\n\n<p>vijñātabrahmatattvasya yathāpūrvaṃ na saṃsṛtiḥ &amp;\n<l>asti cen na sa vijñātabrahmabhāvo bahirmukhaḥ // 442 //</l></p>\n\n<p>prācīnavāsanāvegādasau saṃsaratīti cet &amp;\n<l>na sadekatvavijñānānmandī bhavati vāsanā // 443 //</l></p>\n\n<p>atyantakāmukasyāpi vṛttiḥ kuṇṭhati mātari &amp;\n<l>tathaiva brahmaṇi jñāte pūrṇānande manīṣiṇaḥ // 444 //</l></p>\n\n<p>nididhyāsanaśīlasya bāhyapratyaya īkṣyate &amp;\n<l>bravīti śrutiretasya prārabdhaṃ phaladarśanāt // 445 //</l></p>\n\n<p>sukhādyanubhavo yāvattāvatprārabdhamiṣyate &amp;\n<l>phalodayaḥ kriyāpūrvo niṣkriyo na hi kutracit // 446 //</l></p>\n\n<p>ahaṃ brahmeti vijñānāt kalpakoṭiśatārjitam &amp;\n<l>sañcitaṃ vilayaṃ yāti prabodhātsvapnakarmavat // 447 //</l></p>\n\n<p>yatkṛtaṃ svapnavelāyāṃ puṇyaṃ vā pāpam ulbaṇam &amp;\n<l>suptotthitasya kiṃ tat syāt svargāya narakāya vā // 448 //</l></p>\n\n<p>svam asaṅgam udāsīnaṃ parijñāya nabho yathā &amp;\n<l>na śliṣyati ca yat kiṃcit kadācid bhāvikarmabhiḥ // 449 //</l></p>\n\n<p>na nabho ghaṭayogena surāgandhena lipyate &amp;\n<l>tathātmopādhiyogena taddharmair naiva lipyate // 450 //</l></p>\n\n<p>jñānodayātpurārabdhaṃ karmajñānān na naśyati &amp;\n<l>adatvā svaphalaṃ lakṣyamuddiśyotsṛṣṭabāṇavat // 451 //</l></p>\n\n<p>vyāghrabuddhyā vinirmukto bāṇaḥ paścāttu gomatau &amp;\n<l>na tiṣṭhati chinaty eva lakṣyaṃ vegena nirbharam // 452 //</l></p>\n\n<p>prābdhaṃ balavattaraṃ khalu vidāṃ bhogena tasya kṣayaḥ\n<lg>\n<l>samyagjñānahutāśanena vilayaḥ prākṣaṃcitāgāminām &amp;</l>\n<l>brahmātmaikyamavekṣya tanmayatayā ye sarvadā saṃsthitāḥ</l>\n<l>teṣāṃ tattritayaṃ nahi kvacid api brahmaiva te nirguṇam // 453 //</l>\n</lg></p>\n\n<p>upādhitādātmyavihīnakevala-\n<lg>\n<l>  brahmātmanaivātmani tiṣṭhato muneḥ &amp;</l>\n<l>prārabdhasadbhāvakathā na yuktā</l>\n<l>  svapnārthasaṃbandhakatheva jāgrataḥ // 454 //</l>\n</lg></p>\n\n<p>na hi prabuddhaḥ pratibhāsadehe\n<lg>\n<l>  dehopayoginy api ca prapañce &amp;</l>\n<l>karotyahantāṃ mamatānidantāṃ</l>\n<l>  kintu svayaṃ tiṣṭhati jāgareṇa // 455 //</l>\n</lg></p>\n\n<p>na tasya mithyārthasamarthanecchā\n<lg>\n<l>  na saṃgrahastajjagato 'pi dṛṣṭaḥ &amp;</l>\n<l>tatrānuvṛttiryadi cenmṛṣārthe</l>\n<l>  na nidrayā mukta itīṣyate dhruvam // 456 //</l>\n</lg></p>\n\n<p>tadvatpare brahmaṇi vartamānaḥ\n<lg>\n<l>  sadātmanā tiṣṭhati nānyadīkṣate &amp;</l>\n<l>smṛtiryathā svapnavilokitārthe</l>\n<l>  tathā vidaḥ prāśanamocanādau // 457 //</l>\n</lg></p>\n\n<p>karmaṇā nirmito dehaḥ prārabdhaṃ tasya kalpyatām &amp;\n<l>nānāder ātmano yuktaṃ naivātmā karmanirmitaḥ // 458 //</l></p>\n\n<p>ajo nityaḥ śāśvata iti brūte śrutiramoghavāk &amp;\n<l>tad ātmanā tiṣṭhato 'sya kutaḥ prārabdhakalpanā // 459 //</l></p>\n\n<p>prārabdhaṃ sidhyati tadā yadā dehātmanā sthitiḥ &amp;\n<l>dehātmabhāvo naiveṣṭaḥ prārabdhaṃ tyajyatāmataḥ // 460 //</l></p>\n\n<lg>\n<l>śarīrasyāpi prārabdhakalpanā bhrāntir eva hi &amp;</l>\n<l>adhyastasya kutaḥ sattvamasatyasya kuto janiḥ \\</l>\n<l>ajātasya kuto nāśaḥ prārabdhamasataḥ kutaḥ // 461 //</l>\n</lg>\n\n<p>jñānenājñānakāryasya samūlasya layo yadi &amp;\n<l>tiṣṭhatyayaṃ kathaṃ deha iti śaṅkāvato jaḍān // 462 //</l></p>\n\n<p>samādhātuṃ bāhyadṛṣṭyā prārabdhaṃ vadati śrutiḥ &amp;\n<l>na tu dehādisatyatvabodhanāya vipaścitām // 463 //</l></p>\n\n<p>paripūrṇamanādyantamaprameyamavikriyam &amp;\n<l>ekamevādvayaṃ brahma neha nānāsti kiṃcana // 464 //</l></p>\n\n<p>sadganaṃ cidghanaṃ nityamānandaghanamakriyam &amp;\n<l>ekamevādvayaṃ brahma neha nānāsti kiṃcana // 465 //</l></p>\n\n<p>pratyagekarasaṃ pūrṇamanantaṃ sarvatomukham &amp;\n<l>ekamevādvayaṃ brahma neha nānāsti kiṃcana // 466 //</l></p>\n\n<p>aheyamanupādeyamanādeyamanāśrayam &amp;\n<l>ekamevādvayaṃ brahma neha nānāsti kiṃcana // 467 //</l></p>\n\n<p>nirguṇaṃ niṣkalaṃ sūkṣmaṃ nirvikalpaṃ nirañjanam &amp;\n<l>ekamevādvayaṃ brahma neha nānāsti kiṃcana // 468 //</l></p>\n\n<p>anirūpya svarūpaṃ yanmanovācāmagocaram &amp;\n<l>ekamevādvayaṃ brahma neha nānāsti kiṃcana // 469 //</l></p>\n\n<p>satsamṛddhaṃ svataḥsiddhaṃ śuddhaṃ buddhamanīdṛśam &amp;\n<l>ekamevādvayaṃ brahma neha nānāsti kiṃcana // 470 //</l></p>\n\n<p>nirastarāgā vinirastabhogāḥ\n<lg>\n<l>  śāntāḥ sudāntā yatayo mahāntaḥ &amp;</l>\n<l>vijñāya tattvaṃ parametadante</l>\n<l>  prāptāḥ parāṃ nirvṛtim ātmayogāt // 471 //</l>\n</lg></p>\n\n<p>bhavānapīdaṃ paratattvam ātmanaḥ\n<lg>\n<l>  svarūpamānandaghanaṃ vicārya &amp;</l>\n<l>vidhūya mohaṃ svamanaḥprakalpitaṃ</l>\n<l>  muktaḥ kṛtārtho bhavatu prabuddhaḥ // 472 //</l>\n</lg></p>\n\n<p>samādhinā sādhuviniścalātmanā\n<lg>\n<l>  paśyātmatattvaṃ sphuṭabodhacakṣuṣā &amp;</l>\n<l>niḥsaṃśayaṃ samyagavekṣitaścec</l>\n<l>  chrutaḥ padārtho na punarvikalpyate // 473 //</l>\n</lg></p>\n\n<p>svasyāvidyābandhasaṃbandhamokṣāt\n<lg>\n<l>  satyajñānānandarūpātmalabdhau &amp;</l>\n<l>śāstraṃ yuktirdeśikoktiḥ pramāṇaṃ</l>\n<l>  cāntaḥsiddhā svānubhūtiḥ pramāṇam // 474 //</l>\n</lg></p>\n\n<p>bandho mokṣaśca tṛptiśca cintārogyakṣudādayaḥ &amp;\n<l>svenaiva vedyā yajjñānaṃ pareṣāmānumānikam // 475 //</l></p>\n\n<p>taṭasthitā bodhayanti guravaḥ śrutayo yathā &amp;\n<l>prajñayaiva taredvidvānīśvarānugṛhītayā // 476 //</l></p>\n\n<p>svānubhūtyā svayaṃ jñātvā svamātmānamakhaṇḍitam &amp;\n<l>saṃsiddhaḥ saṃmukhaṃ tiṣṭhennirvikalpātmanātmani // 477 //</l></p>\n\n<p>vedāntasiddhāntaniruktireṣā\n<lg>\n<l>  brahmaiva jīvaḥ sakalaṃ jagacca &amp;</l>\n<l>akhaṇḍarūpasthitir eva mokṣo</l>\n<l>  brahmādvitīye śrutayaḥ pramāṇam // 478 //</l>\n</lg></p>\n\n<p>iti guruvacanācchrutipramāṇāt\n<lg>\n<l>  paramavagamya satattvam ātmayuktyā &amp;</l>\n<l>praśamitakaraṇaḥ samāhitātmā</l>\n<l>  kvacidacalākṛtir ātmaniṣṭhato 'bhūt // 479 //</l>\n</lg></p>\n\n<p>kiṃcit kālaṃ samādhāya pare brahmaṇi mānasam &amp;\n<l>utthāya paramānandādidaṃ vacanamabravīt // 480 //</l></p>\n\n<p>buddhirvinaṣṭā galitā pravṛttiḥ\n<lg>\n<l>  brahmātmanor ekatayādhigatyā &amp;</l>\n<l>idaṃ na jāne 'py anidaṃ na jāne</l>\n<l>  kiṃ vā kiyadvā sukhamasty apāram // 481 //</l>\n</lg></p>\n\n<p>vācā vaktumaśakyam eva manasā mantuṃ na vā śakyate\n<lg>\n<l>svānandāmṛtapūrapūritaparabrahmāmbudhervaibhavam &amp;</l>\n<l>ambhorāśiviśīrṇavārṣikaśilābhāvaṃ bhajanme mano</l>\n<l>yasyāṃśāṃśalave vilīnamadhunānandātmanā nirvṛtam // 482 //</l>\n</lg></p>\n\n<p>kva gataṃ kena vā nītaṃ kutra līnamidaṃ jagat &amp;\n<l>adhunaiva mayā dṛṣṭaṃ nāsti kiṃ mahadadbhutam // 483 //</l></p>\n\n<p>kiṃ heyaṃ kimupādeyaṃ kimanyatkiṃ vilakṣaṇam &amp;\n<l>akhaṇḍānandapīyūṣapūrṇe brahmamahārṇave // 484 //</l></p>\n\n<p>na kiṃcid atra paśyāmi na śṛṇomi na vedmy aham &amp;\n<l>svātmanaiva sadānandarūpeṇāsmi vilakṣaṇaḥ // 485 //</l></p>\n\n<p>namo namaste gurave mahātmane\n<lg>\n<l>  vimuktasaṅgāya saduttamāya &amp;</l>\n<l>nityādvayānandarasasvarūpiṇe</l>\n<l>  bhūmne sadāpāradayāmbudhāmne // 486 //</l>\n</lg></p>\n\n<p>yatkaṭākṣaśaśisāndracandrikā-\n<lg>\n<l>  pātadhūtabhavatāpajaśramaḥ &amp;</l>\n<l>prāptavānahamakhaṇḍavaibhavā-</l>\n<l>  nandam ātmapadamakṣayaṃ kṣaṇāt // 487 //</l>\n</lg></p>\n\n<p>dhanyo 'haṃ kṛtakṛtyo 'haṃ vimukto 'haṃ bhavagrahāt &amp;\n<l>nityānandasvarūpo 'haṃ pūrṇo 'haṃ tvadanugrahāt // 488 //</l></p>\n\n<p>asaṅgo 'ham anaṅgo 'ham aliṅgo 'ham abhaṅguraḥ &amp;\n<l>praśānto 'ham ananto 'ham amalo 'haṃ cirantanaḥ // 489 //</l></p>\n\n<p>akartāhamabhoktāhamavikāro 'ham akriyaḥ &amp;\n<l>śuddhabodhasvarūpo 'haṃ kevalo 'haṃ sadāśivaḥ // 490 //</l></p>\n\n<p>draṣṭuḥ śroturvaktuḥ karturbhokturvibhinna evāham &amp;\n<l>nityanirantaraniṣkriyaniḥsīmāsaṅgapūrṇabodhātmā // 491 //</l></p>\n\n<p>nāhamidaṃ nāhamado 'py ubhayor avabhāsakaṃ paraṃ śuddham &amp;\n<l>bāhyābhyantaraśūnyaṃ pūrṇaṃ brahmādvitīyamevāham // 492 //</l></p>\n\n<p>nirupamamanāditattvaṃ tvamahamidamada iti kalpanādūram &amp;\n<l>nityānandaikarasaṃ satyaṃ brahmādvitīyamevāham // 493 //</l></p>\n\n<p>nārāyaṇo 'haṃ narakāntako 'haṃ\n<lg>\n<l>  purāntako 'haṃ puruṣo 'ham īśaḥ &amp;</l>\n<l>akhaṇḍabodho 'ham aśeṣasākṣī</l>\n<l>  nirīśvaro 'haṃ nirahaṃ ca nirmamaḥ // 494 //</l>\n</lg></p>\n\n<p>sarveṣu bhūteṣv aham eva saṃsthito\n<lg>\n<l>  jñānātmanāntarbahirāśrayaḥ san &amp;</l>\n<l>bhoktā ca bhogyaṃ svayam eva sarvaṃ</l>\n<l>  yadyatpṛthagdṛṣṭamidantayā purā // 495 //</l>\n</lg></p>\n\n<p>mayyakhaṇḍasukhāmbhodhau bahudhā viśvavīcayaḥ &amp;\n<l>utpadyante vilīyante māyāmārutavibhramāt // 496 //</l></p>\n\n<p>sthulādibhāvā mayi kalpitā bhramād\n<lg>\n<l>  āropitānusphuraṇena lokaiḥ &amp;</l>\n<l>kāle yathā kalpakavatsarāya-</l>\n<l>  ṇartvādayo niṣkalanirvikalpe // 497 //</l>\n</lg></p>\n\n<p>āropitaṃ nāśrayadūṣakaṃ bhavet\n<lg>\n<l>  kadāpi mūḍhair atidoṣadūṣitaiḥ &amp;</l>\n<l>nārdrikarotyūṣarabhūmibhāgaṃ</l>\n<l>  marīcikāvāri mahāpravāhaḥ // 498 //</l>\n</lg></p>\n\n<p>ākāśavallepavidūrago 'haṃ\n<lg>\n<l>  ādityavadbhāsyavilakṣaṇo 'ham &amp;</l>\n<l>ahāryavannityaviniścalo 'haṃ</l>\n<l>  ambhodhivatpāravivarjito 'ham // 499 //</l>\n</lg></p>\n\n<p>na me dehena saṃbandho megheneva vihāyasaḥ &amp;\n<l>ataḥ kuto me taddharmā jākratsvapnasuṣuptayaḥ // 500 //</l></p>\n\n<p>upādhirāyāti sa eva gacchati\n<lg>\n<l>  sa eva karmāṇi karoti bhuṅkte &amp;</l>\n<l>sa eva jīryan mriyate sadāhaṃ</l>\n<l>  kulādrivanniścala eva saṃsthitaḥ // 501 //</l>\n</lg></p>\n\n<p>na me pravṛttirna ca me nivṛttiḥ\n<lg>\n<l>  sadaikarūpasya niraṃśakasya &amp;</l>\n<l>ekātmako yo niviḍo nirantaro</l>\n<l>  vyomeva pūrṇaḥ sa kathaṃ nu ceṣṭate // 502 //</l>\n</lg></p>\n\n<p>puṇyāni pāpāni nirindriyasya\n<lg>\n<l>  niścetaso nirvikṛternirākṛteḥ &amp;</l>\n<l>kuto mamākhaṇḍasukhānubhūteḥ</l>\n<l>  brūte hyananvāgatamity api śrutiḥ // 503 //</l>\n</lg></p>\n\n<p>chāyayā spṛṣṭamuṣṇaṃ vā śītaṃ vā suṣṭhu duḥṣṭhu vā &amp;\n<l>na spṛśaty eva yat kiṃcit puruṣaṃ tadvilakṣaṇam // 504 //</l></p>\n\n<p>na sākṣiṇaṃ sākṣyadharmāḥ saṃspṛśanti vilakṣaṇam &amp;\n<l>avikāramudāsīnaṃ gṛhadharmāḥ pradīpavat // 505 //</l></p>\n\n<p>raveryathā karmaṇi sākṣibhāvo\n<lg>\n<l>  vanheryathā dāhaniyāmakatvam &amp;</l>\n<l>rajjoryathāropitavastusaṅgaḥ</l>\n<l>  tathaiva kūṭasthacidātmano me // 506 //</l>\n</lg></p>\n\n<p>kartāpi vā kārayitāpi nāhaṃ\n<lg>\n<l>  bhoktāpi vā bhojayitāpi nāham &amp;</l>\n<l>draṣṭāpi vā darśayitāpi nāhaṃ</l>\n<l>  so 'haṃ svayaṃjyotiranīdṛgātmā // 507 //</l>\n</lg></p>\n\n<p>calatyupādhau pratibimbalaulyam\n<lg>\n<l>  aupādhikaṃ mūḍhadhiyo nayanti &amp;</l>\n<l>svabimbabhūtaṃ ravivadviniṣkriyaṃ</l>\n<l>  kartāsmi bhoktāsmi hato 'smi heti // 508 //</l>\n</lg></p>\n\n<p>jale vāpi sthale vāpi luṭhatveṣa jaḍātmakaḥ &amp;\n<l>nāhaṃ vilipye taddharmair ghaṭadharmair nabho yathā // 509 //</l></p>\n\n<p>kartṛtvabhoktṛtvakhalatvamattatā-\n<lg>\n<l>  jaḍatvabaddhatvavimuktatādayaḥ &amp;</l>\n<l>buddhervikalpā na tu santi vastutaḥ</l>\n<l>  svasmin pare brahmaṇi kevale 'dvaye // 510 //</l>\n</lg></p>\n\n<p>santu vikārāḥ prakṛterdaśadhā śatadhā sahasradhā vāpi &amp;\n<l>kiṃ me 'saṅgacitastair na ghanaḥ kvacidambaraṃ spṛśati // 511 //</l></p>\n\n<p>avyaktādisthūlaparyantametat\n<lg>\n<l>  viśva yatrābhāsamātraṃ pratītam &amp;</l>\n<l>vyomaprakhyaṃ sūkṣmamādyantahīnaṃ</l>\n<l>  brahmādvaitaṃ yattadevāhamasmi // 512 //</l>\n</lg></p>\n\n<p>sarvādhāraṃ sarvavastuprakāśaṃ\n<lg>\n<l>  sarvākāraṃ sarvagaṃ sarvaśūnyam &amp;</l>\n<l>nityaṃ śuddhaṃ niścalaṃ nirvikalpaṃ</l>\n<l>  brahmādvaitaṃ yattadevāhamasmi // 513 //</l>\n</lg></p>\n\n<p>yatpratyastāśeṣamāyāviśeṣaṃ\n<lg>\n<l>  pratyagrūpaṃ pratyayāgamyamānam &amp;</l>\n<l>satyajñānānantamānandarūpaṃ</l>\n<l>  brahmādvaitaṃ yattadevāhamasmi // 514 //</l>\n</lg></p>\n\n<p>niṣkriyo 'smy avikāro 'smi\n<lg>\n<l>  niṣkalo 'smi nirākṛtiḥ &amp;</l>\n<l>nirvikalpo 'smi nityo 'smi</l>\n<l>  nirālambo 'smi nirdvayaḥ // 515 //</l>\n</lg></p>\n\n<p>sarvātmako 'haṃ sarvo 'haṃ sarvātīto 'ham advayaḥ &amp;\n<l>kevalākṣaṇḍabodho 'ham ānando 'haṃ nirantaraḥ // 516 //</l></p>\n\n<p>svārājyasāmrājyavibhūtireṣā\n<lg>\n<l>  bhavatkṛpāśrīmahimaprasādāt &amp;</l>\n<l>prāptā mayā śrīgurave mahātmane</l>\n<l>  namo namaste 'stu punarnamo 'stu // 517 //</l>\n</lg></p>\n\n<p>mahāsvapne māyākṛtajanijarāmṛtyugahane\n<lg>\n<l>bhramantaṃ kliśyantaṃ bahulataratāpair anudinam &amp;</l>\n<l>ahaṃkāravyāghravyathitamimamatyantakṛpayā</l>\n<l>prabodhya prasvāpātparamavitavānmāmasi guro // 518 //</l>\n</lg></p>\n\n<p>namastasmai sadaikasmai kasmaicinmahase namaḥ &amp;\n<l>yadetadviśvarūpeṇa rājate gururāja te // 519 //</l></p>\n\n<p>iti natamavalokya śiṣyavaryaṃ\n<lg>\n<l>  samadhigatātmasukhaṃ prabuddhatattvam &amp;</l>\n<l>pramuditahṛdayaṃ sa deśikendraḥ</l>\n<l>  punaridamāha vacaḥ paraṃ mahātmā // 520 //</l>\n</lg></p>\n\n<p>brahmapratyayasantatirjagadato brahmaiva tatsarvataḥ\n<lg>\n<l>paśyādhyātmadṛśā praśāntamanasā sarvāsvavasthāsv api &amp;</l>\n<l>rūpādanyadavekṣitaṃ kimabhitaścakṣuṣmatāṃ dṛśyate</l>\n<l>tadvadbrahmavidaḥ sataḥ kimaparaṃ buddhervihārāspadam // 521 //</l>\n</lg></p>\n\n<p>kastāṃ parānandarasānubhūti-\n<lg>\n<l>  mṛtsṛjya śūnyeṣu rameta vidvān &amp;</l>\n<l>candre mahālhādini dīpyamāne</l>\n<l>  citrendumālokayituṃ ka icchet // 522 //</l>\n</lg></p>\n\n<p>asatpadārthānubhavena kiṃcin\n<lg>\n<l>  na hyasti tṛptirna ca duḥkhahāniḥ &amp;</l>\n<l>tadadvayānandarasānubhūtyā</l>\n<l>  tṛptaḥ sukhaṃ tiṣṭha sadātmaniṣṭhayā // 523 //</l>\n</lg></p>\n\n<p>svam eva sarvathā paśyanmanyamānaḥ svamadvayam &amp;\n<l>svānandamanubhuñjānaḥ kālaṃ naya mahāmate // 524 //</l></p>\n\n<p>akhaṇḍabodhātmani nirvikalpe\n<lg>\n<l>  vikalpanaṃ vyomni puraprakalpanam &amp;</l>\n<l>tadadvayānandamayātmanā sadā</l>\n<l>  śāntiṃ parāmetya bhajasva maunam // 525 //</l>\n</lg></p>\n\n<p>tūṣṇīmavasthā paramopaśāntiḥ\n<lg>\n<l>  buddherasatkalpavikalpahetoḥ &amp;</l>\n<l>brahmātmana brahmavido mahātmano</l>\n<l>  yatrādvayānandasukhaṃ nirantaram // 526 //</l>\n</lg></p>\n\n<p>nāsti nirvāsanānmaunātparaṃ sukhakṛduttamam &amp;\n<l>vijñātātmasvarūpasya svānandarasapāyinaḥ // 527 //</l></p>\n\n<p>gacchaṃstiṣṭhannupaviśañchayāno vānyathāpi vā &amp;\n<l>yathecchayā vesedvidvānātnārāmaḥ sadā muniḥ // 528 //</l></p>\n\n<p>na deśakālāsanadigyamādi-\n<lg>\n<l>  lakṣyādyapekṣāpratibaddhavṛtteḥ &amp;</l>\n<l>saṃsiddhatattvasya mahātmano 'sti</l>\n<l>  svavedane kā niyamādyavasthā // 529 //</l>\n</lg></p>\n\n<p>ghaṭo 'yamiti vijñātuṃ niyamaḥ ko 'nvavekṣate &amp;\n<l>vinā pramāṇasuṣṭhutvaṃ yasmin sati padārthadhīḥ // 530 //</l></p>\n\n<p>ayamātmā nityasiddhaḥ pramāṇe sati bhāsate &amp;\n<l>na deśaṃ nāpi kālaṃ na śuddhiṃ vāpyapekṣate // 531 //</l></p>\n\n<p>devadatto 'ham ity etad vijñānaṃ nirapekṣakam &amp;\n<l>tadvad brahmavido 'py asya brahmāhamiti vedanam // 532 //</l></p>\n\n<p>bhānuneva jagatsarvaṃ bhāsate yasya tejasā &amp;\n<l>anātmakamasattucchaṃ kiṃ nu tasyāvabhāsakam // 533 //</l></p>\n\n<p>vedaśāstrapurāṇāni bhūtāni sakalāny api &amp;\n<l>yenārthavanti taṃ kinnu vijñātāraṃ prakāśayet // 534 //</l></p>\n\n<p>eṣa svayaṃjyotiranantaśaktiḥ\n<lg>\n<l>  ātmāprameyaḥ sakalānubhūtiḥ &amp;</l>\n<l>yam eva vijñāya vimuktabandho</l>\n<l>  jayatyayaṃ brahmaviduttamottamaḥ // 535 //</l>\n</lg></p>\n\n<p>na khidyate no viṣayaiḥ pramodate\n<lg>\n<l>  na sajjate nāpi virajyate ca &amp;</l>\n<l>svasminsadā krīḍati nandati svayaṃ</l>\n<l>  nirantarānandarasena tṛptaḥ // 536 //</l>\n</lg></p>\n\n<p>kṣudhāṃ dehavyathāṃ tyaktvā bālaḥ krīḍati vastuniḥ &amp;\n<l>tathaiva vidvān ramate nirmamo nirahaṃ sukhī // 537 //</l></p>\n\n<p>cintāśūnyamadainyabhaikṣamaśanaṃ pānaṃ saridvāriṣu\n<lg>\n<l>svātantryeṇa niraṅkuśā sthitirabhīrnidrā śmaśāne vane &amp;</l>\n<l>vastraṃ kṣālanaśoṣaṇādirahitaṃ digvāstu śayyā mahī</l>\n<l>saṃcāro nigamāntavīthiṣu vidāṃ krīḍā pare brahmaṇi // 538 //</l>\n</lg></p>\n\n<p>vimānamālambya śarīrametad\n<lg>\n<l>  bhunaktyaśeṣānviṣayānupasthitān &amp;</l>\n<l>parecchayā bālavad ātmavettā</l>\n<l>  yo 'vyaktaliṅgo 'nanuṣaktabāhyaḥ // 539 //</l>\n</lg></p>\n\n<p>digambaro vāpi ca sāmbaro vā\n<lg>\n<l>  tvagambaro vāpi cidambarasthaḥ &amp;</l>\n<l>unmattavadvāpi ca bālavadvā</l>\n<l>  piśācavadvāpi caratyavanyām // 540 //</l>\n</lg></p>\n\n<p>kāmānniṣkāmarūpī saṃścaratyekacāro muniḥ &amp;\n<l>svātmanaiva sadā tuṣṭaḥ svayaṃ sarvātmanā sthitaḥ // 541 //</l></p>\n\n<p>kvacinmūḍho vidvān kvacid api mahārājavibhavaḥ\n<lg>\n<l>kvacidbhrāntaḥ saumyaḥ kvacidajagarācārakalitaḥ &amp;</l>\n<l>kvacitpātrībhūtaḥ kvacidavamataḥ kvāpyaviditaḥ</l>\n<l>caraty evaṃ prājñaḥ satataparamānandasukhitaḥ // 542 //</l>\n</lg></p>\n\n<p>nirdhano 'pi sadā tuṣṭo 'py asahāyo mahābalaḥ &amp;\n<l>nityatṛpto 'py abhuñjāno 'py asamaḥ samadarśanaḥ // 543 //</l></p>\n\n<p>api kurvannakurvāṇaścābhoktā phalabhogy api &amp;\n<l>śarīryapyaśarīryeṣa paricchinno 'pi sarvagaḥ // 544 //</l></p>\n\n<p>aśarīraṃ sadā santamimaṃ brahmavidaṃ kvacit &amp;\n<l>priyāpriye na spṛśatastathaiva ca śubhāśubhe // 545 //</l></p>\n\n<p>sthūlādisaṃbandhavato 'bhimāninaḥ\n<lg>\n<l>  sukhaṃ ca duḥkhaṃ ca śubhāśubhe ca &amp;</l>\n<l>vidhvastabandhasya sadātmano muneḥ</l>\n<l>  kutaḥ śubhaṃ vāpyaśubhaṃ phalaṃ vā // 546 //</l>\n</lg></p>\n\n<p>tamasā grastavadbhānādagrasto 'pi ravirjanaiḥ &amp;\n<l>grasta ityucyate bhrāntyāṃ hyajñātvā vastulakṣaṇam // 547 //</l></p>\n\n<p>tadvaddehādibandhebhyo vimuktaṃ brahmavittamam &amp;\n<l>paśyanti dehivanmūḍhāḥ śarīrābhāsadarśanāt // 548 //</l></p>\n\n<p>ahirnirlvayanīṃ vāyaṃ muktvā dehaṃ tu tiṣṭhati &amp;\n<l>itastataścālyamāno yat kiṃcit prāṇavāyunā // 549 //</l></p>\n\n<p>strotasā nīyate dāru yathā nimnonnatasthalam &amp;\n<l>daivena nīyate deho yathākālopabhuktiṣu // 550 //</l></p>\n\n<p>prārabdhakarmaparikalpitavāsanābhiḥ\n<lg>\n<l>  saṃsārivaccarati bhuktiṣu muktadehaḥ &amp;</l>\n<l>siddhaḥ svayaṃ vasati sākṣivadatra tūṣṇīṃ</l>\n<l>  cakrasya mūlam iva kalpavikalpaśūnyaḥ // 551 //</l>\n</lg></p>\n\n<p>naivendriyāṇi viṣayeṣu niyuṅkta eṣa\n<lg>\n<l>  naivāpayuṅkta updarśanalakṣaṇasthaḥ &amp;</l>\n<l>naiva kriyāphalamapīṣadavekṣate sa</l>\n<l>  svānandasāndrarasapānasumattacittaḥ // 552 //</l>\n</lg></p>\n\n<p>lakṣyālakṣyagatiṃ tyaktvā yas tiṣṭhet kevalātmanā &amp;\n<l>śiva eva svayaṃ sākṣādayaṃ brahmaviduttamaḥ // 553 //</l></p>\n\n<p>jīvann eva sadā muktaḥ kṛtārtho brahmavittamaḥ &amp;\n<l>upādhināśādbrahmaiva san brahmāpyeti nirdvayam // 554 //</l></p>\n\n<p>śailūṣo veṣasadbhāvā- bhāvayoś ca yathā pumān &amp;\n<l>tathaiva brahmavic chreṣṭhaḥ sadā brahmaiva nāparaḥ // 555 //</l></p>\n\n<p>yatra kvāpi viśīrṇaṃ satparṇam iva taror vapuḥ patatāt &amp;\n<l>brahmībhūtasya yateḥ prāg eva taccidagninā dagdham // 556 //</l></p>\n\n<p>sadātmani brahmaṇi tiṣṭhato muneḥ\n<lg>\n<l>  pūrṇādvayānandamayātmanā sadā &amp;</l>\n<l>na deśakālādyucitapratīkṣā</l>\n<l>  tvaṅmāṃsaviṭpiṇḍavisarjanāya // 557 //</l>\n</lg></p>\n\n<p>dehasya mokṣo no mokṣo na daṇḍasya kamaṇḍaloḥ &amp;\n<l>avidyāhṛdayagranthimokṣo mokṣo yatastataḥ // 558 //</l></p>\n\n<p>kulyāyāmatha nadyāṃ vā śivakṣetre 'pi catvare &amp;\n<l>parṇaṃ patati cettena taroḥ kiṃ nu śubhāśubham // 559 //</l></p>\n\n<p>patrasya puṣpasya phalasya nāśavad-\n<lg>\n<l>  dehendriyaprāṇadhiyāṃ vināśaḥ &amp;</l>\n<l>naivātmanaḥ svasya sadātmakasyā-</l>\n<l>  nandākṛter vṛkṣavad asti caiṣaḥ // 560 //</l>\n</lg></p>\n\n<p>prajñānaghana ity ātmalakṣaṇaṃ satyasūcakam &amp;\n<l>anūdyaupādhikasyaiva kathayanti vināśanam // 561 //</l></p>\n\n<p>avināśī vā are 'yamātmeti śrutir ātmanaḥ &amp;\n<l>prabravītyavināśitvaṃ vinaśyatsu vikāriṣu // 562 //</l></p>\n\n<p>pāṣāṇavṛkṣatṛṇadhānyakaḍaṅkarādyā\n<lg>\n<l>  dagdhā bhavanti hi mṛd eva yathā tathaiva &amp;</l>\n<l>dehendriyāsumana ādi samastadṛśyaṃ</l>\n<l>  jñānāgnidagdhamupayāti parātmabhāvam // 563 //</l>\n</lg></p>\n\n<p>vilakṣaṇaṃ yathā dhvāntaṃ līyate bhānutejasi &amp;\n<l>tathaiva sakalaṃ dṛśyaṃ brahmaṇi pravilīyate // 564 //</l></p>\n\n<p>ghaṭe naṣṭe yathā vyoma vyomaiva bhavati sphuṭam &amp;\n<l>tathaivopādhivilaye brahmaiva brahmavitsvayam // 565 //</l></p>\n\n<p>kṣīraṃ kṣīre yathā kṣiptaṃ tailaṃ taile jalaṃ jale &amp;\n<l>saṃyuktamekatāṃ yāti tathātmany ātmavinmuniḥ // 566 //</l></p>\n\n<p>evaṃ videhakaivalyaṃ sanmātratvamakhaṇḍitam &amp;\n<l>brahmabhāvaṃ prapadyaiṣa yatirnāvartate punaḥ // 567 //</l></p>\n\n<p>sadātmaikatvavijñānadagdhāvidyādivarṣmaṇaḥ &amp;\n<l>amuṣya brahmabhūtatvād brahmaṇaḥ kuta udbhavaḥ // 568 //</l></p>\n\n<p>māyākḷptau bandhamokṣau na staḥ svātmani vastutaḥ &amp;\n<l>yathā rajjau niṣkriyāyāṃ sarpābhāsavinirgamau // 569 //</l></p>\n\n<lg>\n<l>āvṛteḥ sadasattvābhyāṃ vaktavye bandhamokṣaṇe &amp;</l>\n<l>nāvṛtirbrahmaṇaḥ kācidanyābhāvādanāvṛtam \\</l>\n<l>yady asty advaitahāniḥ syād dvaitaṃ no sahate śrutiḥ // 570 //</l>\n</lg>\n\n<p>bandhañca mokṣañca mṛṣaiva mūḍhā\n<lg>\n<l>  buddherguṇaṃ vastuni kalpayanti &amp;</l>\n<l>dṛgāvṛtiṃ meghakṛtāṃ yathā ravau</l>\n<l>  yato 'dvayāsaṅgacidetadakṣaram // 571 //</l>\n</lg></p>\n\n<p>astīti pratyayo yaśca yaśca nāstīti vastuni &amp;\n<l>buddher eva guṇāvetau na tu nityasya vastunaḥ // 572 //</l></p>\n\n<lg>\n<l>atastau māyayā kḷptau bandhamokṣau na cātmani &amp;</l>\n<l>niṣkale niṣkriye śānte niravadye nirañjane \\</l>\n<l>advitīye pare tattve vyomavatkalpanā kutaḥ // 573 //</l>\n</lg>\n\n<p>na nirodho na cotpattirna baddho na ca sādhakaḥ &amp;\n<l>na mumukṣurna vai mukta ityeṣā paramārthatā // 574 //</l></p>\n\n<p>sakalanigamacūḍāsvāntasiddhāntarūpaṃ\n<lg>\n<l>  paramidamatiguhyaṃ darśitaṃ te mayādya &amp;</l>\n<l>apagatakalidoṣaṃ kāmanirmuktabuddhiṃ</l>\n<l>  svasutavadasakṛttvāṃ bhāvyitvā mumukṣum // 575 //</l>\n</lg></p>\n\n<p>iti śrutvā guror vākyaṃ praśrayeṇa kṛtānatiḥ &amp;\n<l>sa tena samanujñāto yayau nirmuktabandhanaḥ // 576 //</l></p>\n\n<p>gurur eva sadānandasindhau nirmagnamānasaḥ &amp;\n<l>pāvayanvasudhāṃ sarvāṇ vicacāra nirantaraḥ // 577 //</l></p>\n\n<p>ityācāryasya śiṣyasya saṃvādenātmalakṣaṇam &amp;\n<l>nirūpitaṃ mumukṣūṇāṃ sukhabodhopapattaye // 578 //</l></p>\n\n<p>hitamidamupadeśamādriyantāṃ\n<lg>\n<l>  vihitanirastasamastacittadoṣāḥ &amp;</l>\n<l>bhavasukhaviratāḥ praśāntacittāḥ</l>\n<l>  śrutirasikā yatayo mumukṣavo ye // 579 //</l>\n</lg></p>\n\n<p>saṃsārādhvani tāpabhānukiraṇaprodbhūtadāhavyathā-\n<lg>\n<l>khinnānāṃ jalakāṅkṣayā marubhuvi bhrāntyā paribhrāmyatām &amp;</l>\n<l>atyāsannasudhāmbudhiṃ sukhakaraṃ brahmādvayaṃ darśayaty</l>\n<l>eṣā śaṃkarabhāratī vijayate nirvāṇasaṃdāyinī // 580 //</l>\n</lg></p>\n\n<p>||iti śaṃkarācāryaviracitaṃ vivekacuḍāmaṇi||</p>\n\n<p>  ||auṃ tatsat||</p>\n\n</div>\n  </body>\n\n"
}