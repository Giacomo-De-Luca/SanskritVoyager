{
  "file_title": "dharmakīrti-vādanyāya-alt",
  "file_title_normal": "dharmakirti-vadanyaya-alt",
  "metadata": {
    "original_title": "Vādanyāya",
    "author": "Dharmakīrti",
    "contributors": [
      {
        "role": "data entry",
        "name": "members of the Digital Sanskrit Buddhist Canon Input Project",
        "when": ""
      },
      {
        "role": "contribution to GRETIL",
        "name": "members of the Digital Sanskrit Buddhist Canon Input Project",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "P.P. Gokhale: Vādanyāya of Dharmakīrti. Delhi : Srisatguru Publications, 1993 (Bibliotheca Indo-Buddhica Series, 126)."
  },
  "body": [
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 3"
        }
      ]
    },
    {
      "tag": "p",
      "attributes": {},
      "text": "Vādanyāyaḥ"
    },
    {
      "tag": "p",
      "attributes": {},
      "text": "nigrahasthānalakṣaṇam"
    },
    {
      "tag": "p",
      "attributes": {},
      "text": "1. nyāyavādinamapi vādeṣu asadvyavasthopanyāsaiḥ śaṭhā nigṛhṇanti, tanniṣedhārthamidamārabhyate /"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asādhanāṅga gavacanamadoṣodbhāvanaṃ dvayoḥ /"
        },
        {
          "tag": "l",
          "attributes": {},
          "text": "nigrahasthānam, anyatu na yuktamiti neṣyate //"
        }
      ]
    },
    {
      "tag": "p",
      "attributes": {},
      "text": "iṣṭasyārthasya siddhiḥ sādhanam. tasya nirvartakam aṅgam. tasya avacanaṃ tasyāṅgasyānuccāraṇaṃ vādino nigrahādhikaraṇam: tadabhyupagamya apratibhayā tūṣṇīmbhāvāt / sādhanāṅgasyāsamarthanād vā //"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 4"
        }
      ]
    },
    {
      "tag": "p",
      "attributes": {},
      "text": "2. [svabhāvahetau sādhanāṅgasamarthanam]"
    },
    {
      "tag": "p",
      "attributes": {},
      "text": "trividhameva hi liṅgamapratyakṣasya siddheraṅgam - svabhāvaḥ, kāryam, anupalambhaśca /"
    },
    {
      "tag": "p",
      "attributes": {},
      "text": "tasya samarthanaṃ sādhyena vyāptiṃ prasādhya dharmiṇi bhāvasādhanam / yathā 'yat sat kṛtakaṃ vā, tat sarvamanityam, yathā ghaṭādiḥ, san kṛtako vā śabdaḥ'; iti /"
    },
    {
      "tag": "p",
      "attributes": {},
      "text": "3. atrāpi na kaścit kramaniyamaḥ, iṣṭārthasiddherubhayatrāviśeṣāt /"
    },
    {
      "tag": "p",
      "attributes": {},
      "text": "yasmād dharmiṇi prāk sattvaṃ prasādhya paścādapi vyāptiḥ prasādhyata eva / yathā - ''san śabdaḥ kṛtako vā, yaścaivaṃ sa sarvo 'nityaḥ, yathā - ghaṭādiḥ'; iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 5"
        }
      ]
    },
    {
      "tag": "p",
      "attributes": {},
      "text": "4. atra vyāptisādhanaṃ viparyaye bādhakapramāṇopadarśanam /"
    },
    {
      "tag": "p",
      "attributes": {},
      "text": "yadi na sarvaṃ sat kṛtakaṃ vā pratikṣaṇavināśi syād, akṣaṇikasya kramayaugapadyābhyāmarthakriyāyogād arthakriyāsāmarthyalakṣaṇamato vyāvṛttam - ityasadeva syāt /"
    },
    {
      "tag": "p",
      "attributes": {},
      "text": "sarvasāmarthyopākhyāvirahalakṣaṇaṃ hi nirupākhyamiti /"
    },
    {
      "tag": "p",
      "attributes": {},
      "text": "evaṃ sādhanasya sādhyaviparyaye bādhakapramāṇānupadarśane virodhābhāvādasya viparyayavṛtteradarśane san kṛtako vā syāt, nityaśca ityanivṛttireva śaṅkāyāḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 6"
        }
      ]
    },
    {
      "tag": "p",
      "attributes": {},
      "text": "5. na ca sarvānupalabdhirbhāvasya bādhikā, tatra sāmarthyaṃ kramākramayogena vyāptaṃ siddham; prakārāntarābhāvāt /"
    },
    {
      "tag": "p",
      "attributes": {},
      "text": "tena vyāpakadharmānupalabdhirakṣaṇike sāmarthyaṃ bādhate /"
    },
    {
      "tag": "p",
      "attributes": {},
      "text": "kramayaugapadyāyogasya sāmarthyābhāvena vyāptisiddhernānavasthāprasaṅgaḥ /"
    },
    {
      "tag": "p",
      "attributes": {},
      "text": "6. atrāpyadarśanamapramāṇam, yataḥkramayaugapdyāyogasyaivāsāmarthyena vyāptyasiddheḥ pūrvakasyāpi hetoravyāptiḥ / ihāpi punaḥ sādhanopagame 'navasthāprasaṅga iti cet / na; abhāvasādhanasyādarśanasyāpratiṣedhāt /"
    },
    {
      "tag": "p",
      "attributes": {},
      "text": "yadadarśanaṃ viparyayaṃ sādhayati hetoḥ sādhyaviparyaye, tadasya viruddhapratyupasthānād bādhakaṃ pramāṇamucyate /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 7"
        }
      ]
    },
    {
      "tag": "p",
      "attributes": {},
      "text": "evaṃ hi sa hetuḥ sādhyābhāve 'san sidhyet, yadi tatra pramāṇavatā svaviruddhena bādhyeta / anyathā tatrāsya bādhakāsiddhau saṃśayo durnivāraḥ /"
    },
    {
      "tag": "p",
      "attributes": {},
      "text": "tato vyatirekasya sandehādanaikāntikaḥ syāddhetvābhāsaḥ /"
    },
    {
      "tag": "p",
      "attributes": {},
      "text": "nāpyadarśanamātrād vyāvṛttiḥ; viprakṛṣṭeṣvasarvadarśino 'darśanasyābhāvāsādhanād, arvāgdarśanena satāmapi keṣāñcidarthānāmadarśanāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 8"
        }
      ]
    },
    {
      "tag": "p",
      "attributes": {},
      "text": "7. bādhakaṃ punaḥ pramāṇam / yatra kramayaugapadyāyogo na tasya kvacit sāmarthyam / asti cākṣaṇike sa iti pravartamānamasāmarthyamasallakṣaṇamākarṣati / teha 'yat sat kṛtakaṃ vā tadanityameva'; iti sidhyati /"
    },
    {
      "tag": "p",
      "attributes": {},
      "text": "tāvatā sādhanadharmamātrānvayaḥ sādhyadharmasya svabhāvahetulakṣaṇaṃ ca siddhaṃ bhavati /"
    },
    {
      "tag": "p",
      "attributes": {},
      "text": "evaṃ svabhāvahetuprayogeṣu samarthitaṃ sādhanāṅgaṃ bhavati / tasyāsamarthanaṃ sādhanāṅgāvacanam / tad vādinaḥ parājayasthānam; prārabdhārthāsādhanāt / vastutaḥ samarthasya hetorupādāne 'pi sāmarthyāpratipādanāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 9"
        }
      ]
    },
    {
      "tag": "p",
      "attributes": {},
      "text": "8. [kāryahetau sādhanāṅgasamarthanam]"
    },
    {
      "tag": "p",
      "attributes": {},
      "text": "kāryahetāvapi sādhanāṅgasya samarthanam / yat kāryaṃ liṅgaṃ kāraṇasya sādhanāyopādīyate, tasya tena saha kāryakāraṇabhāvaprasādhanaṃ bhāvābhāvaprasādhanapramāṇābhyām / yathā - 'idamasmin sati bhavati', 'satsvapi tadanyeṣu samartheṣu taddhetuṣu tadabhāve na bhavati'; iti /"
    },
    {
      "tag": "p",
      "attributes": {},
      "text": "evaṃ hyasyāsandigdhaṃ tatkāryatvaṃ samarthitaṃ bhavati / anyathā kevalaṃ 'tadabhāve na bhavati'; ityupadarśane anyasyāpi tatrābhāve sandigdhamasya sāmarthyam / anyat / tatra samarthaṃ, tadabhāvāt tanna bhūtam /"
    },
    {
      "tag": "p",
      "attributes": {},
      "text": "etannivṛttau punarnivṛttiryadṛcchāsaṃvādaḥ / mātṛvivāho hi tddeśajanmanaḥ piṇḍakharjūrasya deśāntareṣu mātṛvivāhābhāve 'bhāvavat / evaṃ hi samarthitaṃ tat kāryaṃ sidhyati /"
    },
    {
      "tag": "p",
      "attributes": {},
      "text": "siddhiṃ tat svasambhavena tatsambhavaṃ sādhyati, kāryasya kāraṇāvyabhicārāt /"
    },
    {
      "tag": "p",
      "attributes": {},
      "text": "avyabhicāre ca svakāraṇaiḥ sarvakāryāṇāṃ sadṛśo nyāyaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 10"
        }
      ]
    },
    {
      "tag": "p",
      "attributes": {},
      "text": "evamasamarthanaṃ kāryahetāvapi sādhanāṅgāvacanaṃ tad vādinaḥ parājayasthānam / asamarthite tasmin kāryatvāsiddherarthāntarasya tadbhāvāpratibaddhasvabhāvasya bhāve tadbhāvaniyamābhāvāt, ārabdhārthāsiddhesarvastutaḥ kāryasyāpyupādāne tadapradipādanāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 11"
        }
      ]
    },
    {
      "tag": "p",
      "attributes": {},
      "text": "9. [anupalabdhāvapi sādhanāṅgasamarthanam]"
    },
    {
      "tag": "p",
      "attributes": {},
      "text": "anupalabdhāvapi pratipatturupalabdhilakṣaṇaprāptasyānupalabdhisādhanaṃ samarthanam; tādṛśyā evānupalabdhe rasadvyavahārasiddheḥ / anupalabdhilakṣaṇaprāptasya pratipattṛpratyakṣopalabdhinivṛttāvapyabhāvāsiddheḥ /"
    },
    {
      "tag": "p",
      "attributes": {},
      "text": "tatropalabdhilakṣaṇaprāptiḥ svabhāvaviśeṣaḥ kāraṇāntarasākalyaṃ ca / svabhāvaviśeṣo yanna tribidhena viprakarṣeṇa viprakṛṣṭam / yadanātmarūpapritibhāsavivekena pratipattṛpratyakṣapratibhāsarūpam / tādṛśaḥ satsvanyeṣūpalambhapratyayeṣu tathānupalabdho 'sadvyavahāraviṣayaḥ, anyathā sati liṅge saṃśayaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 12"
        }
      ]
    },
    {
      "tag": "p",
      "attributes": {},
      "text": "10. atrāpi sarvamevaṃvidhamasadvyavahāraviṣaya iti vyāptiḥ, kasyacidasato 'bhyupagame tallakṣaṇāviśeṣāt /"
    },
    {
      "tag": "p",
      "attributes": {},
      "text": "na hyevaṃvidhasyāsattvānabhyupagame 'nyatra tasya yogaḥ / na hyevaṃvidhasya sataḥ satsvanyeṣūpalambhakāraṇeṣvanupalabdhiḥ / anupalabhyamānaṃ tvīdṛśaṃ nāstītyetā - vanmātranimitto 'yamasadvyavahāraḥ, anyasya tannimittasyābhāvāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 13"
        }
      ]
    },
    {
      "tag": "p",
      "attributes": {},
      "text": "11. sarvasāmarthyaviveko nimittamiti cet / evametat, tasyaiva sarvasāmarthyavivekina evaṃ pratītiḥ, anyasya tatpratipattyupāyasyābhāvāt / tatpratipattau ca satyāmasadvyavahāra itīdaṃ tannimittamucyate /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 14"
        }
      ]
    },
    {
      "tag": "p",
      "attributes": {},
      "text": "12. buddhivyapadeśārthakriyābhyaḥ sadvyavahāro viparyaye cāsadvyavahāra iti cet / bhavati buddheryathoktapratibhāsāyāḥ sadvyavahāraḥ, viparyaye 'sadvyavahāraḥ /"
    },
    {
      "tag": "p",
      "attributes": {},
      "text": "pratyakṣāviṣaye tu syālliṅgajāyā api kutaścit sadvyavahāraḥ /"
    },
    {
      "tag": "p",
      "attributes": {},
      "text": "asadvyavahārastu tadviparyaye 'naikāntikaḥ, viprakṛṣṭe 'rthe pratipattṛpratyakṣasya anyasya vā pramāṇasya nivṛttāvapi saṃśayāt /"
    },
    {
      "tag": "p",
      "attributes": {},
      "text": "13. na ca sarve buddhivyapadeśāstadbhedābhedau vā vastusattāṃ vastubhedābhedasattāṃ vā sādhayanti, astsvapi kathañcidatītānāgatādiṣu nānaikārthakriyākāriṣu vārtheṣu tadbhāvakhyāpanāya nānaikātmatābhāve 'pinānaikarūpāṇāṃ vṛtteḥ - rājā mahāsammataḥ (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 15"
        },
        {
          "tag": "text",
          "text": ") prabhavo rājavaṃśasya, saṅkhaścakravartī mahāsammatanirmitasya yūpasyotthāpayitā, śaśaviṣāṇaṃ, rūpaṃ sanidarśanaṃ sapratighaṃ ghaṭaśceti /"
        }
      ]
    },
    {
      "tag": "p",
      "attributes": {},
      "text": "14. nahi sanidarśanādiśabdā nānāvastuviṣayāḥ, ekatropasaṃhārāt /"
    },
    {
      "tag": "p",
      "attributes": {},
      "text": "nānāviṣayatve 'pyekatropasaṃhārastannimittānāṃ tattatsamavāyāditi cet / āyāse batāyaṃ tapasvī padārthe [padarthaḥ?] patito 'nekasambandhinamupakṛtyānekaṃśabdamātmani tebhyaḥ samāśaṃsan ! sa yaiḥ śaktibhedairanekasambandhina mupakaroti tairevānekaṃ śabdaṃ kiṃ notthāpayati ! evaṃ hyanena pramparānusārapariśramaḥ parihṛto bhavati /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 16"
        }
      ]
    },
    {
      "tag": "p",
      "attributes": {},
      "text": "nānāśabdotthāpanāsāmarthye nānāsambandhyupakāro 'pi mā bhūt, anupakāre hi teṣāṃ tatsambandhitāpi na sidhyati / ghaṭa ityapi ca rūpādaya eva bahava ekārthakriyākāriṇa ekaśabdavācyā bhavantu, kimarthāntarakalpanayā?"
    },
    {
      "tag": "p",
      "attributes": {},
      "text": "bahavo 'pi hi ekārthakāriṇo bhaveyuḥ, cakṣurādivat / tatsāmarthyakhyāpanāya tatraikaśabdaniyogo 'pi syāditi yuktaṃ paśyāmaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 17"
        }
      ]
    },
    {
      "tag": "p",
      "attributes": {},
      "text": "15. na ca niṣprayojanā lokasyārtheṣu śabdayojanā / tatra ye 'rthāḥ saha pṛthagvā ekaprayojanāḥ teṣāṃ tadbhāvakhyāpanāya hi ekśabdo niyujyeta yadi, kiṃ syāt? tadarthakriyāśaktikhyāpanāya niyuktasya samudāyaśabdasyaikavacanavirodho 'pi nāstyeva; sahitānāṃ sā śaktirekā, na pratyekamiti /"
    },
    {
      "tag": "p",
      "attributes": {},
      "text": "samudāyaśabda ekasmin samudāye vācye ekavacanaṃ ghaṭa iti /"
    },
    {
      "tag": "p",
      "attributes": {},
      "text": "jātiśabdeṣvarthānāṃ pratyekaṃ sahitānāṃ ca śaktirnānaikā ca śaktiriti, nānaikaśaktivivakṣāyāṃ bahuvacanamekavacanaṃ cecchātaḥ, vṛkṣā vṛkṣamiti [? vṛkṣa iti] syāt /"
    },
    {
      "tag": "p",
      "attributes": {},
      "text": "yadyeṣa niyamo bahuṣveva bahuvacanam ekasminnekavacanamiti /"
    },
    {
      "tag": "p",
      "attributes": {},
      "text": "asmākaṃ tu sāṅketikeṣvartheṣu saṅketavaśāt tāvitya bhiniveśa eva /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 18"
        }
      ]
    },
    {
      "tag": "p",
      "attributes": {},
      "text": "16. nāneko rūpādirekaśabdotthāpane samartha iti cet / kiṃ vai puruṣavṛtteranapekṣāḥ śabdānarthaḥ svayamutthyāpayanti, āhosvit puruṣaiḥ śabdā vyavahārārthamartheṣu niyujyante? svayamutthāpane hi bhāvaśaktiḥ, āśaktirvā cintyeta / na ca tadyuktam, puruṣaisteṣāṃ niyoge yatheṣṭaṃ niyuñjīranniti kastatropānambhaḥ?"
    },
    {
      "tag": "p",
      "attributes": {},
      "text": "nimittaṃ ca niyogasyoktameva /"
    },
    {
      "tag": "p",
      "attributes": {},
      "text": "api ca - yadi na rūpādīnāmekena śabdena sambandhaḥ, kathamekenaiṣā - māśrayābhimatena dravyeṇa sambandha iti kevalamayamasadbhūtābhiniveśa eva /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 19"
        }
      ]
    },
    {
      "tag": "p",
      "attributes": {},
      "text": "na vayamekasambandhavirodhādekaṃ śabdaṃ necchāmaḥ, api tvabhinnānāṃ rūpādīnāṃ ghaṭakambalādiṣu nānārthakriyāśabdavirodhāt te ekarūpāḥ samudāyāntarā - sambhāvinīmarthakriyāmeva na kuryuḥ, tena tatprakāśanāyaikenāpi śabdenocyeran /"
    },
    {
      "tag": "p",
      "attributes": {},
      "text": "bhavatu nāma kasyacidiyaṃ vāñchā - bhaveyurekarūpā rūpādayaḥ sarvasamudāyeṣu iti / kimidaṃ parasparaviviktarūpapratibhāsādhyakṣadarśanamenāmupekṣate?"
    },
    {
      "tag": "p",
      "attributes": {},
      "text": "aniṣṭaṃ cedaṃ rūpādīnā / pratisamudāyaṃ svabhāvabhedopagamāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 20"
        }
      ]
    },
    {
      "tag": "p",
      "attributes": {},
      "text": "17. yadyanya eva rūpādibhyo ghaṭaḥ syāt kiṃ syāt?"
    },
    {
      "tag": "p",
      "attributes": {},
      "text": "astu, tasya pratyakṣasya sato 'rūpādirūpasya tadvivekena buddhau svarūpeṇa pratibhāsane kimāvaraṇam?"
    },
    {
      "tag": "p",
      "attributes": {},
      "text": "pratibhāsamānāśca vivekena pratyakṣārthā dṛśyante 'pṛthagdeśatve 'pigandharasādayaḥ. vātātapasparśādayaścaikendriyagrāhyatve 'pi /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 21"
        }
      ]
    },
    {
      "tag": "p",
      "attributes": {},
      "text": "idameva ca pratyakṣasya pratyakṣatvaṃ yadanātmarūpādivivekena svarūpasya buddhau samarpaṇam / ayaṃ punarghaṭādiramūlyadānakrayī yaḥ svarūpaṃ ca nopadarśayati, pratyakṣatāṃ ca svīkartumicchati /"
    },
    {
      "tag": "p",
      "attributes": {},
      "text": "18. etena buddhiśabdādayo 'pi vyākhyātāḥ, yadi taistatsādhanamiṣyate / na ca pratyakṣasyānabhibhave rūpānupalakṣaṇam; yena tatsādhanāya liṅgamucyate / apratyakṣatve 'pyapramāṇasya sattopagamo na yuktaḥ / tanna rūpādibhyo 'nyo ghaṭaḥ evaṃ tāvanna buddhivyapadeśābhyāṃ sattāvyavahāraḥ, sattābhedābhedavyavahāro vā / (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 22"
        },
        {
          "tag": "text",
          "text": ") ata eva na tadviparyayād viparyayaḥ /"
        }
      ]
    },
    {
      "tag": "p",
      "attributes": {},
      "text": "19. arthakriyātastu sattāvyavahāraḥ syāt, na sattābhedābhedavyavahāraḥ, ekasyāpyanekārthakriyādarśanāt / yathā pradīpasya vijñānavartivikārajvālāntarotpādanāni / anekasyāpi cakṣurāderekavijñānakriyādarśanāt /"
    },
    {
      "tag": "p",
      "attributes": {},
      "text": "na brūmaḥ - arthakriyābhedamātreṇa sattābheda iti / kiṃ tarhi? adṛṣṭārthakriyābhedena / yā arthakriyā yasminnadṛṣṭā punardṛśyate sā sattābhedaṃ sādhayati / yathā mṛdyadṛṣṭā satyudakadhāraṇādyarthakriyā ghaṭe dṛśyamānā / adṛṣṭā ca tantuṣu prāvaraṇādyarthakriyā paṭe dṛsyate iti sattābhedaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 23"
        }
      ]
    },
    {
      "tag": "p",
      "attributes": {},
      "text": "sidhyatyevamarthāntaraṃ, tathāpyavayavī na sidhyati / yathāpratyayaṃ saṃskārasantatau svabhāvabhedo tpatterarthakriyābhedaḥ / araṇinirmathanāvasthādāvivāgneḥ sthūlakarīṣatṛṇakāṣṭhadahanaśaktibhedaḥ, tathā yathāpratyayaṃ svabhāvabhedotpattestantvādiṣvarthakriyābhedaḥ /"
    },
    {
      "tag": "p",
      "attributes": {},
      "text": "etena buddhivyapadeśabhedābhedau vyākhyātau /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 24"
        }
      ]
    },
    {
      "tag": "p",
      "attributes": {},
      "text": "20. tatrayaduktam - 'arthakriyātaḥ sattāvyavahārasiddhiḥ, viparyayād viparyayaḥ'; iti; satyametat / sa eva tu viparyayo 'nupalabdhilakṣaṇaprāpteṣu na sidhyati /"
    },
    {
      "tag": "p",
      "attributes": {},
      "text": "tatra punaridamanicchato 'pyāyātam - 'yasyedaṃ sāmarthyamupalabdhilakṣaṇaprāptaṃ sannopalabhyate, so 'sadvyavahāraviṣayaḥ, sāmarthyalakṣaṇatvāt sattvasya'; iti /"
    },
    {
      "tag": "p",
      "attributes": {},
      "text": "tathāpi ko 'tiśayaḥ pūrvakādasya? na hi svabhāvādarthāntaraṃ sāmarthyam / tasyopalabdhilakṣaṇaprāptasya yo 'nupalambhaḥ sa svabhāvasyaiveti pūrvakaiveyamanupalabdhiḥ /"
    },
    {
      "tag": "p",
      "attributes": {},
      "text": "tasmādanena kvacit keṣāñcidasadvyavahāramabhyupagacchatā ato 'nupalambhādabhyupagantavyaḥ /"
    },
    {
      "tag": "p",
      "attributes": {},
      "text": "so 'nyatrāpi tathāvidhe 'viśiṣṭa iti so 'pi tathāstu iti / na vā kvacid, viśeṣābhāvāt / vyāptiḥ - sarva evaṃvidho 'nupalabdho 'sadvyavahāraviṣaya iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 26"
        }
      ]
    },
    {
      "tag": "p",
      "attributes": {},
      "text": "21. naiva kaścit kvacit kathañcidanupalabdho 'pyasadvyavahāraviṣaya iti cet / sarvasya sarvarūpāṇāṃ sarvadānivṛtteḥ sarvaṃ sarvatra sarvadā samupayujyeta /"
    },
    {
      "tag": "p",
      "attributes": {},
      "text": "idaṃ ca na syāt - 'idamataḥ', 'nāta idam', 'ihedam', 'iha nedam', 'idānīmidam', 'idānīṃ nedam', 'idamevam'; 'idaṃ naivam'; iti; kasyacidapi rūpasya kathañcit kvacit kadācid viviktahetorabhāvāt / ananvayavyatirekaṃ viśvaṃ syāt, bhedābhāvāt /"
    },
    {
      "tag": "p",
      "attributes": {},
      "text": "avasthānivṛttipravṛttibhedebhyo vyavastheti cet / nanvata eva sarvaviṣayasyāsadvyavahārasyābhāvānna te sambhavanti, yatastebhyo vyavasthā syāt /"
    },
    {
      "tag": "p",
      "attributes": {},
      "text": "kvacid viṣaye 'sadvyavahāropagame sa kuta iti vaktavyam / na hyanupalambhādanyo vyavacchedaheturasti; vidhipratiṣedhābhyaṃ vyavacchede sarvadānupalambhasyaiva sādhanatvāt /"
    },
    {
      "tag": "p",
      "attributes": {},
      "text": "anupalambhādeva tadabhyupagame, sa yatraivāsti sarvo 'sadvyavahāraviṣaya iti vaktavyam, viśeṣābhāvāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 28"
        }
      ]
    },
    {
      "tag": "p",
      "attributes": {},
      "text": "22. sarvapramāṇanivṛttiranupalabdhiḥ / sā yatra so 'sadviṣaya [? so 'sadvyavahāra- viṣaya] iṣṭa iti cet / sukumāraprajño devānāmpriyo na sahate pramāṇacintā - parikleśaṃ, yena nātrādaraṃ kṛtavān /"
    },
    {
      "tag": "p",
      "attributes": {},
      "text": "na hyanumānādinivṛttirabhāvaṃ gamayati, vyabhicārāt / na sarvapratyakṣanivṛttiḥ, asiddheḥ /"
    },
    {
      "tag": "p",
      "attributes": {},
      "text": "nātmapratyakṣāviśeṣanivṛttirapi viprakṛṣṭeṣu /"
    },
    {
      "tag": "p",
      "attributes": {},
      "text": "tasmāt svabhāvaviśeṣo yataḥ pramāṇānniyamen sadvyavahāraṃ pratipadyate, tannivṛttistasyāsadvyavahāraṃ sādhayati, tatsvabhāvasattāyāḥ tatpramāṇāsattayā iṣṭeḥ /"
    },
    {
      "tag": "p",
      "attributes": {},
      "text": "na copalabdhilakṣaṇaprāptasyārthasyāpraptyakṣādanyopalabdhiḥ, yenānumānādasyopalabdhiḥ syāt / na ca tadrūpānyathābhāvamantareṇāpratyakṣatā, anyathābhāve ca tadeva na syāt /"
    },
    {
      "tag": "p",
      "attributes": {},
      "text": "api ca - kuta idamamantrauṣadhamindrajānaṃ bhāvena śikṣitam, yadayamajātānaṣṭarūpātiśayo 'vyavadhānadūrasthānastasyaiva tadavasthendriyādereva puruṣasya kadācit pratyakṣaḥ, apratyakṣaśca; yena kadācidasyānumānamupalabdhiḥ, kadācit pratyakṣaṃ, kadācidāgamaḥ ! ekasminnevānatiśaye amīṣāṃ prakārāṇāṃ virodhāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 30"
        }
      ]
    },
    {
      "tag": "p",
      "attributes": {},
      "text": "23. nānatiśayanivṛttyā, [naikātiśayanivṛtyā?] aparātiśayotpattyā ca tairvyavahārabhedopagamāt /"
    },
    {
      "tag": "p",
      "attributes": {},
      "text": "so 'tiśayastasyātmabhūto 'nanvaye [... nanvayaḥ?] nivartamānaḥ pravartamānaśca kathaṃ na svabhāvanānātvamākarṣayati, sukhaduḥkhavat / sānvayatve ca kā kasya pravṛttirnivṛttirvā iti yatkiñcidetat /"
    },
    {
      "tag": "p",
      "attributes": {},
      "text": "athavā yadi ca kasyacitsvabhāvasya pravṛttirnivṛttirveti svayamapyabhyanujñāyate, tadetadeva paro bruvāṇāḥ kimiti nānumanyate?"
    },
    {
      "tag": "p",
      "attributes": {},
      "text": "tasya niranvayopajananavināśopagamāditi cet /"
    },
    {
      "tag": "p",
      "attributes": {},
      "text": "ko 'yamanvayo nāma? bhāvasya janmavināśayoḥ śaktiḥ; sāstyeva prāgapi janmano nirodhādapyūrdhvam / tenāyaṃ nāpūrvaḥ sarvathā jāyate, na pūrvo vinaśyatīti /"
    },
    {
      "tag": "p",
      "attributes": {},
      "text": "yadi sā sarvadānatiśayā, kimidānīmatiśayavad yatkṛto 'yaṃ vyavahāravibhāgaḥ?"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 31"
        }
      ]
    },
    {
      "tag": "p",
      "attributes": {},
      "text": "tā avasthā atiśayavatya iti cet, tā avasthāḥ sā ca śaktiḥ kimeko bhavaḥ? āhosvit nānā?"
    },
    {
      "tag": "p",
      "attributes": {},
      "text": "ekaścet kathamidānīmidamekatrāvibhaktātmani niṣparyāyaṃ parasparavyāhataṃ yokṣyate - janmājanma, nivṛttiranivṛttiḥ, ekatvaṃ nānātvaṃ, pratyakṣatāpratyakṣatā, arthakriyopayogaḥ anupayogaścetyādi /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 32"
        }
      ]
    },
    {
      "tag": "p",
      "attributes": {},
      "text": "24. asti paryāyo 'vasthā śaktiriti, tenāvirodha iti cet / vismaraṇaśīlo devānāmpriyaḥ prakaraṇaṃ na lakṣayati / śaktiravasthetyeko bhāvo 'vibhāga iti yat ko 'yaṃ virodha uktaḥ?"
    },
    {
      "tag": "p",
      "attributes": {},
      "text": "athāpyanayorvibhāgaḥ, nakaścid virodhaḥ, kevalaṃ sānvayau bhāvasya janmavināśau iti na syāt /"
    },
    {
      "tag": "p",
      "attributes": {},
      "text": "tasmād yasyānvayo na tasya janmavināsau, yasya ca tau na tasyānvayaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 33"
        }
      ]
    },
    {
      "tag": "p",
      "attributes": {},
      "text": "tayorabhedādadoṣa iti ced, anuttaraṃ bata doṣasaṅkaṭamatrabhavān dṛṣṭirāgeṇa pravesyamāno 'pi nātmānaṃ / cetayati / abhedo hi nāmaikyam, 'tau'; ityayaṃ ca bhedādhiṣṭhāno bhāviko vyavahāraḥ / nivṛttiprādurbhāvayoḥ anivṛttiprādurbhāvau, sthitāvasthitiḥ ityādikaṃ nānātvalakṣaṇaṃ ca kathaṃ yotsyate?"
    },
    {
      "tag": "p",
      "attributes": {},
      "text": "atha hi bhāvānāṃ bheda etadvirahaścābhedaḥ, yathā - sukhādiṣu śaktyavasthayoccaikātmani / anyathā bhedābhedalakṣaṇābhāvād bhedābhedayoravyavasthā syātsarvatra /"
    },
    {
      "tag": "p",
      "attributes": {},
      "text": "tadātmani prādurbhāvo 'bhedaḥ, viparyaye bhedaḥ, yathā - mṛdātmani prādurbhavato ghaṭasya tasmādabhedaḥ, bhedaśca viparyaye sukhaduḥkhayoriti idaṃ bhedābhedalakṣaṇaṃ, tenāvirodha iti cet /"
    },
    {
      "tag": "p",
      "attributes": {},
      "text": "na vai mṛdātmani ghaṭasya prādurbhāvaḥ / kiṃ tarhi? mṛdātmaiva kaścid ghaṭaḥ, na hyekastrailokye mṛdātmā / prativijñaptipratibhāsabhedaśca dravyasvabhāvabhedāt / evaṃ hyasyāpi sukhādiṣu caitanyeṣu bhedāvagamaḥ samartho bhavati /"
    },
    {
      "tag": "p",
      "attributes": {},
      "text": "yadyeva, bhedaḥ syāt /"
    },
    {
      "tag": "p",
      "attributes": {},
      "text": "satyapyetasmin kasyacidātmano 'nvayā devamiti cet / sukhādiṣvapyayaṃ prasaṅgaḥ caitanyeṣu ca /"
    },
    {
      "tag": "p",
      "attributes": {},
      "text": "na ca ghaṭādiṣvapi sarvātmanānvayaḥ, avaiśvarūpyasahotpattyādiprasaṅgāt /"
    },
    {
      "tag": "p",
      "attributes": {},
      "text": "na ca ghaṭaṃ mṛdātmānaṃ ca kaścid vivekenopalakṣayati, yenaivaṃ syādidamiha prādurbhūtamiti /"
    },
    {
      "tag": "p",
      "attributes": {},
      "text": "na hyadhiṣṭhānādhiṣṭhāninorvivekenānupalakṣaṇe evaṃ bhavati / na ca śakteḥ śaktyātmani prādurbhāvaḥ iti tasyāḥ svātmano 'bhedo na syāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 36"
        }
      ]
    },
    {
      "tag": "p",
      "attributes": {},
      "text": "25. etenaiva pariṇāmaḥ pratyuktaḥ / yo 'pi hi kalpayed - 'yo yasya pariṇāmaḥ sa tasmādabhinnaḥ'; iti / na hi śaktirātmanaḥ pariṇāma iti /"
    },
    {
      "tag": "p",
      "attributes": {},
      "text": "kiñcedamuktaṃ bhavati - pariṇāma ityavasthitasya dravyasya dharmāntaranivṛttiḥ, dharmāntaraprādurbhavaśca pariṇāmaḥ /"
    },
    {
      "tag": "p",
      "attributes": {},
      "text": "yattaddharmāntaraṃ nivartate prādurbhavati ca, kiṃ tat tadevāvasthitaṃ dravyaṃ syāt, tato 'rthāntaraṃ vā, anyavikalpābhāvat?"
    },
    {
      "tag": "p",
      "attributes": {},
      "text": "yadi tattadeva, tasyāvasthānānna nivṛttiprādurbhāvāviti kasya tāviti vaktavyam /"
    },
    {
      "tag": "p",
      "attributes": {},
      "text": "avasthitasya dharmāntaramiti ca na sidhyati / na hi tadeva tasyānapāśritavyapekṣābhedaṃ dharmāntaraṃ bhavati /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 37"
        }
      ]
    },
    {
      "tag": "p",
      "attributes": {},
      "text": "atha dravyādarthāntaraṃ dharmaḥ, tadā tasya nivṛttiprādurbhāvābhyaṃ na dravyasya pariṇatiḥ / na hyarthāntaragatābhyāṃ syāt nivṛttiprādurbhāvābhyāmarthāntarasya pariṇatiḥ, caitanye 'pi prasaṅgāt /"
    },
    {
      "tag": "p",
      "attributes": {},
      "text": "dravyasya dharma iti ca vyapadeśo na sidhyati, sambandhābhāvāt / na hi kāryakāraṇabhāvādanyo vastusambandho 'sti /"
    },
    {
      "tag": "p",
      "attributes": {},
      "text": "na cānayoḥ kāryakāraṇabhāvaḥ, svayamatadātmano 'tatkāraṇatvāt, dharmasya dravyādarthāntarabhūtatvāt /"
    },
    {
      "tag": "p",
      "attributes": {},
      "text": "arthāntaratve 'pi dharmakāraṇatve, arthāntarasya kāryasyotpādanāt dravyasya pariṇāmaḥ itīṣṭaṃ syāt / tadviruddhasyāpi hetuphalasantāne mṛddravyākhye, pūrvakānmṛtpiṇḍadravyāt kāraṇāduttarasya ghaṭadravyasya kāryasyotpattau 'mṛd dravyaṃ pariṇatam'; iti vyavahārasyopagamāt /"
    },
    {
      "tag": "p",
      "attributes": {},
      "text": "na ca dharmasya dravyāt tattvānyatvābhyāmanyo vikalpaḥ sambhavati, ubhayathā yena pariṇāmaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 39"
        }
      ]
    },
    {
      "tag": "p",
      "attributes": {},
      "text": "26. na nirvivekandravyameva dharmaḥ, nāpi dravyādarthāntaram, kiṃ tarhi? dravyasya sanniveśo 'vasthāntaram, yathā aṅgulīnāṃ muṣṭiḥ / na hyaṅulya eva nirvivekā muṣṭiḥ, prasāritānāmamuṣṭitvāt /"
    },
    {
      "tag": "p",
      "attributes": {},
      "text": "nāpyarthāntaraṃ, pṛthaksvabhāvānnopalabdhiriti cet / na, muṣṭeraṅguliviśeṣatvāt / aṅgulya eva hi kāścana muṣṭiḥ, na tu sarvāḥ / na hi prasāritā aṅgulyo nirvivekasvabhāvāḥ muṣṭyaṅgulyaḥ, avasthādvaye 'pi ubhayapratipattiprasaṅgāt /"
    },
    {
      "tag": "p",
      "attributes": {},
      "text": "yatra cahi khalu vivekaḥ svabhābhūtaḥ, sa eava vastubhedalakṣaṇaṃ sukhuduḥkhavat /"
    },
    {
      "tag": "p",
      "attributes": {},
      "text": "parabhūte ca vivekotpāde 'ṅgulyaḥ prasāritā evopalabhyeran / na hi svayaṃ svabhāvādapracyutasyārthāntarotpāde 'nyathopalabdhi ratiprasaṅgāt /"
    },
    {
      "tag": "p",
      "attributes": {},
      "text": "nanūktaṃ, 'dravyameva nirvivekamavasthā, nāpi dravyādarthāntaram'; iti /"
    },
    {
      "tag": "p",
      "attributes": {},
      "text": "uktamidaṃ, na punaryuktam / na hi sato vastunastattvānyatve muktvā anyaḥ prakāraḥ sambhavati, tayorvastuni paraspara parihārasthitilakṣaṇatvenaikatyāgasyāparopādānanāntarīyakatvāt /"
    },
    {
      "tag": "p",
      "attributes": {},
      "text": "aṅgulīṣu punaḥ pratikṣaṇavināśinīṣvanyā eva prasaritaḥ anyā muṣṭiḥ /"
    },
    {
      "tag": "p",
      "attributes": {},
      "text": "tatra muṣṭyādiśabdā viśeṣaviṣayāḥ, aṅgulīśabdaḥ sāmānyaviṣayaḥ, bījāṅkurādiśabdavat, vrīhyādiśabdavacca / tenāṅgulyaḥ prasāritā na muṣṭiḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 41"
        }
      ]
    },
    {
      "tag": "p",
      "attributes": {},
      "text": "27. tadyadi prāgasadeva kāraṇe kāryaṃ bhavet, kiṃ na sarvaḥ sarvasmāt bhabvati, na hyasattve kaścid viśeṣa iti?"
    },
    {
      "tag": "p",
      "attributes": {},
      "text": "nanu sarvatra sattve 'pyayaṃ tulyo doṣaḥ - na hi sattve kaścid viśeṣaḥ, viśeṣe vā sa viśeṣa straigunyād bhinnaḥ syāt, tadbhāve viśeṣasyānanvayāt /"
    },
    {
      "tag": "p",
      "attributes": {},
      "text": "sataśca sarvātmanā niḥsvabhāvāvasthāyāmiva kiṃ jāyate? sādhanavaiphalyaṃ ca, sādhyasya kasyacidabhāvāt /"
    },
    {
      "tag": "p",
      "attributes": {},
      "text": "yasya kasyacidatiśayasya tatra kathañcidasata utpattau so 'tiśayastatra asan kathaṃ jāyeta? jāto vā sarvaḥ sarvasmājjāyeta iti tulyaḥ paryanuyogaḥ /"
    },
    {
      "tag": "p",
      "attributes": {},
      "text": "nātiśayastatra sarvathā nāsti, kathañcitsata eva bhāvāditi cet / yathā nāsti sa prakāraḥ, tatra asan kathaṃ jāyeta?"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 43"
        }
      ]
    },
    {
      "tag": "p",
      "attributes": {},
      "text": "28. na ca sarvathā sataḥ kaścijjanmārtha ityuktam / asato 'pi kāryasya kāraṇādutpāde yo yajjananasvabhāvastata eava tasya janma, nānyasmāditi niyamaḥ /"
    },
    {
      "tag": "p",
      "attributes": {},
      "text": "tasyāpi sa svabhāvaniyamaḥ svahetorityanādisvabhāvaniyamaḥ /"
    },
    {
      "tag": "p",
      "attributes": {},
      "text": "api ca - yadi mṛtpiṇḍe ghaṭo 'sti, kathaṃ tadavasthāyāṃ na paścādvadupalabdhiḥ, tadarthakriyā vā?"
    },
    {
      "tag": "p",
      "attributes": {},
      "text": "vyakteraprādurbhāvāditi cet / tasyā eva tadarthakriyādibhāve ghatvāt tadrūpasya ca prāgasattvāt kathaṃ ghaṭo 'sti? na hi rūpāntarasya sattve rūpāntaramasti /"
    },
    {
      "tag": "p",
      "attributes": {},
      "text": "na ca rūpapratibhāsavede vastvabhedo yuktaḥ, atiprasaṅgāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 44"
        }
      ]
    },
    {
      "tag": "p",
      "attributes": {},
      "text": "29. tasmād yaḥ upalabdhilakṣaṇaprāptasvabhāvānupalabdhiḥ sa nāstyeva / na hi tasyatatsvabhāvasthitāvanupalabdhitaḥ, asthitiścātattvam, parasparaṃtathāsthitayoreva [tathāsthitayoriva?] sukhaduḥkhayoriti vyāptiḥ, asadvyavahāraniścayena anupalabdhiviśeṣasya / tenānupalabdhyā kasyacid vyavacchedaṃ prasādhayatā tasya yathoktopalabdhilakṣaṇaprāptirūpatā darśanīyā /"
    },
    {
      "tag": "p",
      "attributes": {},
      "text": "upadarśyānupalabdhinirdeśāsamarthanaṃ svabhāvānupalabdhau, vyāpakānupalabdhāvapi dharmayorvyāpyavyāpakabhāvaṃ prasādhya vyāpakasya nivṛttiprasādhanaṃ samarthanam /"
    },
    {
      "tag": "p",
      "attributes": {},
      "text": "kāraṇānupalabdhāvapi kāryakāraṇabhāvaṃ prasādhya kāraṇasya nivṛtti prasādhanaṃ samarthanam /"
    },
    {
      "tag": "p",
      "attributes": {},
      "text": "tadviruddhopalabdhiṣvapi dvayorviruddhayorekasya viruddhasyopararśanaṃ samarthanam /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 45"
        }
      ]
    },
    {
      "tag": "p",
      "attributes": {},
      "text": "evamanupalabdhau sādhanāṅgasyāsamarthanaṃ sādhanāṅgāvacanam / tad vādino nigrahasthānasamarthane [? nigrahasthānam, asamarthane] tasmin vyāpyāsiddheḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 46"
        }
      ]
    },
    {
      "tag": "p",
      "attributes": {},
      "text": "30. athavā - sādhyate yena pareṣāmapratīto 'rtha iti sādhanaṃ, trirūpahetu- vacanasamudāyaḥ / tasyāṅgaṃ pakṣadharmādivacanam / tasyaika- syāpyavacanamasādhanāṅga- vacanaṃ, tadapi vādino nigrahasthānam / tadavacane heturūpasyaivāvacanam, avacane siddherabhāvāt /"
    },
    {
      "tag": "p",
      "attributes": {},
      "text": "31. [pratijñādīnāmasādhanāṅgatvam]"
    },
    {
      "tag": "p",
      "attributes": {},
      "text": "athavā - tasyaiva sādhanasya yannāṅgaṃ pratijñopanayanigamanādi tasyāsādhanāṅgasya sādhanavākye upādānaṃ vādino nigrahasthānaṃ, vyarthāmidhānāt /"
    },
    {
      "tag": "p",
      "attributes": {},
      "text": "anvayavyatirekavacanayorvā sādharmyavati vaidharmyavati ca sādhanaprayoga ekasyaivābhidhānena siddherbhāvād dvitīyasyāsāmarthyamiti tasyāpyasādhanāṅgasyābhidhānaṃ nigrahasthānaṃ, vyarthābhidhānādeva /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 47"
        }
      ]
    },
    {
      "tag": "p",
      "attributes": {},
      "text": "nanu ca viṣayopadarśanāya pratijñāvacanamasādhanāṅgamapyupādeyameva / na, vaiyarthyāt / asatyapi pratijñāvacane yathoktāt sādhanavākyād bhavatyeveṣṭārthasiddhirityapārthakaṃ tasyopādānam /"
    },
    {
      "tag": "p",
      "attributes": {},
      "text": "yadi ca viṣayopadarśanamantareṇa pratīterutpattiḥ, kathaṃ na pratijñā sādhanādayaḥ [sadhanāvayavaḥ?]? na hi pakṣadharmavacanasyāpi pratītihetubhāvādanyaḥ sādhanārthaḥ, sa pratijñāvacane 'pi tulya iti kathaṃ na sādhanam?"
    },
    {
      "tag": "p",
      "attributes": {},
      "text": "kevalasyāsāmarthyādasādhanatvamiti cet / tattulyaṃ pakṣadharmavacanasyāpīti tadapi na sādhanāvayavaḥ syāt /"
    },
    {
      "tag": "p",
      "attributes": {},
      "text": "na hi pakṣadharmavacanāt kevalā [kevalāt?] pratipatterutpattiḥ /"
    },
    {
      "tag": "p",
      "attributes": {},
      "text": "etena saṃśayotpattiḥ pratyuktā, pakṣadharmavacanādapi kevalādapradarśite sambandhe saṃśayotpatteḥ /"
    },
    {
      "tag": "p",
      "attributes": {},
      "text": "tasmād vyarthameva sādhanavākye pratijñāvacanopādānaṃ vādino nigrasthānam /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 49"
        }
      ]
    },
    {
      "tag": "p",
      "attributes": {},
      "text": "32. athavā sādhanasya siddheryannāṅgam - asiddhaḥ, viruddhaḥ anaikāntiko vā hetvābhāsaḥ tasyāpi vacanaṃ vādino nigrahasthānam, asamarthopādānāt /"
    },
    {
      "tag": "p",
      "attributes": {},
      "text": "tathā sādhyādivikalasya anvayāpradarśitānvayā tairapi [? ananvayāpradarśitānvayāderapi] dṛṣṭāntābhāsasya sādhanāṅgasya [?asādhanāṅgasya] vacanamapi vādino nigrahasthānam asamarthopādānādeva / na hi tairhetoḥ sambandhaḥ śakyate pradarśayitum / apradarśanādasāmarthyam /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 50"
        }
      ]
    },
    {
      "tag": "p",
      "attributes": {},
      "text": "33. athavā - siddhiḥ sādhanaṃ, tadaṅgaṃ dharmo yasyārthasya vivādāśrayasya vādaprastāvahetoḥ sa sādhanāṅgaḥ / tadvayatirekeṇāparasyāpyajijñāsitasya viśeṣasyāśāstrāśrayavyājādibhiḥ prakṣepo moṣaṇaṃ [ghoṣaṇaṃ?] ca paravyāmohanānubhāṣaṇaśaktivighātādihetoḥ, tadapyasādhanāṅgavacanaṃ vādino nigrahasthānam, aprastutābhidhānāt /"
    },
    {
      "tag": "p",
      "attributes": {},
      "text": "ebhiḥ kathāviccheda eva; tathā viśeṣasahitasyārthasya prativādino 'jijñāsitatvāt / jijñāsāyāmadoṣḥ / jijñāsitaṃ punararthasyānyasya prasaṅgaparaṃparayā ye ṣa pannādinā (?) bahiḥ prativādinaḥ, prāśnikānāṃ ca nyāyadarśināmiti /"
    },
    {
      "tag": "p",
      "attributes": {},
      "text": "ebhiḥ kathāviccheda eva karaṇīyaḥ / na hi kaścidarthaḥ kvacit kriyamāṇaprasaṅge na prayujyate, nairātmyavādinastu tatsādhane nṛtyagītyāderapi tatra prasaṅgāt /"
    },
    {
      "tag": "p",
      "attributes": {},
      "text": "yathā - pratijñābhidhānapūrvakaṃ kaścit kuryāt - 'nāstyātmā'; iti vayaṃ bauddhā brūmaḥ / ke bauddhāḥ? ye buddhasya bhagavataḥ śāsanamabhyupagatāḥ / ko buddho bhagavān? yasya śāsane bhadantāśvaghoṣaḥ pravrajitaḥ / ka ḥ punarbhadantāśvaghoṣaḥ? yasya rāṣṭrapālaṃ nāma nāṭakam / kīdṛśaṃ rāṣṭrapālaṃ nāma nāṭakam? iti prasaṅgaṃ kṛtvā 'nāndyante tataḥ praviśati sūtradhāraḥ'; iti paṭhet, nṛtyed, gāyecca / prativādī taṃ ca sarvaprasaṅgaṃ nānukartuṃ samartha iti parājitaḥ syāt / iti sabhyaḥ sādhusammatānāṃ viduṣāṃ tattvacintāprakāraḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 52"
        }
      ]
    },
    {
      "tag": "p",
      "attributes": {},
      "text": "34. na caivaṃ prastutasya paryavasānaṃ sa bhavati [? sambhavati], 'aniścaya phalatvādanārambha eva vādasya /"
    },
    {
      "tag": "p",
      "attributes": {},
      "text": "kathaṃ caiva jayaparājayau? prativādino 'pyananubhāṣaṇasyaivamprakārasya prasaṅgasya vistareṇānubhāṣaṇavyājena sambhavād, aniścitatvācca /"
    },
    {
      "tag": "p",
      "attributes": {},
      "text": "tasmāt pratijñāvacanameva tāvanna nyāyyam / kutaḥ punastatrājijñāsitaviśeṣaprasaṅgopanyāsaḥ, tadvyākhyāprasaṅgavitathapralāpaśca?"
    },
    {
      "tag": "p",
      "attributes": {},
      "text": "sarvaścāyaṃprakāro durmatibhiḥ śaṭhairnyāyasāmarthyenārthapratipādane 'samarthaiḥ pravartitaḥ /"
    },
    {
      "tag": "p",
      "attributes": {},
      "text": "yathā - 'puruṣātiśayapūrvakāṇi tanubhuvanakaraṇādīni'; iti pratijñāya tanukaraṇabhuvanavyākhyāvyājena sakalavaiśeṣikaśāstrārthaghoṣaṇam /"
    },
    {
      "tag": "p",
      "attributes": {},
      "text": "'nityaḥ śabdo 'nityo vā'; iti vāde dvādaśalakṣaṇaprapañcaprakāśanaśāstra praṇetṛ- jaiminipratijñātatattvanityatādhikaraṇaśabdaghaṭānyatarasadvitīyo ghaḥṭa iti pratijñāmuparacayya dvādaśalakṣaṇādivyākhyānam /"
    },
    {
      "tag": "p",
      "attributes": {},
      "text": "sarvo 'yaṃ durmatīnāmasāmarthyapracchādanopāyaḥ, na tu satyairastyupetaḥ, tattvaparīkṣāyāṃ phalādipratisaraṇadaṇḍaprayogādīnāmayuktatvāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 53"
        }
      ]
    },
    {
      "tag": "p",
      "attributes": {},
      "text": "35. bhavatyeva nāṭakādighoṣaṇe 'rthāntaragamanāt parājaya iti cet, anyasyāpyajijñāsitasya kiṃ na bhavati? na hi tasyāpi kācid vivakṣitasādhyadharmasiddhau nāntarīyakatā / yathā hetupratyayapāratantryalakṣaṇasaṃskāraduḥkhatādisiddhimantareṇa nānityatāsiddhiḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 54"
        }
      ]
    },
    {
      "tag": "p",
      "attributes": {},
      "text": "tathāvidhastu dharmaḥ pṛthaganukto 'pi sādhyadharme 'ntarbhāvāt pakṣīkṛta eveti na pṛthagasyopanyāsaḥ, vyākhyānaṃ vā / tasmādevaṃvidhasyāpi tadānīṃ prativādino jijñāsitasyārthasya pratijñāyāmanyatraivopanyāso vyākhyānaṃ vā arthāntaragamanānnigrahasthānameva /"
    },
    {
      "tag": "p",
      "attributes": {},
      "text": "tena jijñāsitadharmamātrameva sādhanāṅgaṃ vācyaṃ, na prasaṅga upakṣeptavyaḥ, tadupakṣepe 'tiprasaṅgāt /"
    },
    {
      "tag": "p",
      "attributes": {},
      "text": "evamasādhanāṅgavacanaṃ vādino nigrahasthānaṃ prativādinā tathābhāve pratipādite, anyathā dvayorekasyāpi na jayaparājayāviti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 55"
        }
      ]
    },
    {
      "tag": "p",
      "attributes": {},
      "text": "36. [adoṣodbhāvanaṃ nigrahasthānam]"
    },
    {
      "tag": "p",
      "attributes": {},
      "text": "adoṣodbhāvanaṃ prativādino nigrahasthānam / vādinā sādhane pratyukte 'bhyupagatottarapakṣo yatra viṣaye prativādī yadā na doṣamudbhāvayati, tadā parājito vaktavyaḥ /"
    },
    {
      "tag": "p",
      "attributes": {},
      "text": "sādhanadoṣāḥ punaḥ - nyūnatvam, asiddhiḥ, anaikāntikatā, vādinaḥ sādhayitumiṣṭasyārthasya viparyayasādhanam, aṣṭādaśa dṛṣṭāntābhāsāśca / teṣāmanudbhāvanamapratipādanaṃ prativādinaḥ parājayādhikaraṇam /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 56"
        }
      ]
    },
    {
      "tag": "p",
      "attributes": {},
      "text": "tat punaḥ sādhanasya nirdoṣatvāt, sadoṣatve 'pi prativādino 'jñānāt, pratipādanāsāmarthyād vā /"
    },
    {
      "tag": "p",
      "attributes": {},
      "text": "na hi duṣṭa sādhanābhidhāne 'pi vādinaḥ prativādino 'pratipādite doṣe parājayavyavasthāpanā yuktā, tayoreva parasparasāmarthyopaghātāpekṣayā jayaparājayavyavasthāpanāt /"
    },
    {
      "tag": "p",
      "attributes": {},
      "text": "kevalaṃ hetvābhāsād bhūtapratipatterabhāvāda pratipādakasya jayo 'pi nāstyeva / na hi tattvacintāyāṃ kaścicchalavyavahāraḥ /"
    },
    {
      "tag": "p",
      "attributes": {},
      "text": "yadyevaṃ, kiṃnu parājayaḥ, tattvasiddhibhraṃśāt? na anirākaraṇāt / nirākaraṇaṃ hi tasyānyena parājayaḥ, na siddhyabhāvaḥ, pratiyogyapekṣaṇāt / siddhyabhāvasya sādhanābhāve 'satyapi pratiyogini bhāvāt / pratiyoginaśca tannirākaraṇe 'sāmarthyāt parājayasyānutpatteraparājayaḥ /"
    },
    {
      "tag": "p",
      "attributes": {},
      "text": "tasmādayamasamarthasādhanābhidhāyyapi pareṇa tathābhāve 'pratipādite 'parājito vaktavyaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 58"
        }
      ]
    },
    {
      "tag": "p",
      "attributes": {},
      "text": "37. [vāde chalavyavahāraniṣedhaḥ]"
    },
    {
      "tag": "p",
      "attributes": {},
      "text": "chalavyavahāro 'pi vijigīṣuṇaṃ vāda iti cet / na, durjanavipratipattyadhikāre satāṃ śāstrāpravṛtteḥ / na hi parānugrahapravṛttā mithyāpralāpārambhāt sotkarṣaparapaṃsanādīn [svotkarṣaparapaṃsanādīn?] asadvyavahārān upadiśanti / na ca paravipaṃsanena lābhasatkāraślokopārjanaṃ satāmācāraḥ /"
    },
    {
      "tag": "p",
      "attributes": {},
      "text": "nāpi tathāpravṛttebhyaḥ svahastadānena prāṇināmupatāpanaṃ satsammatānāṃ śāstrakāra sabhāsadāṃ yuktam / na ca nyāyaśāstrāṇi sadbhirlābhādyupārjanāya praṇīyante /"
    },
    {
      "tag": "p",
      "attributes": {},
      "text": "tasmānna yogavihitaḥ kaścid vijigīṣuvādo nāma / parānugrahapravṛttāstu santo vipratipannaṃ pratipādayanto nyāyamanusareyuḥ satsādhanābhidhānena, bhūtadoṣodbhāvanena vā /"
    },
    {
      "tag": "p",
      "attributes": {},
      "text": "sākṣipratyakṣaṃ tasyaivānuprabodhāya / tadeva nyāyānusaraṇaṃ satāṃ / vādaḥ - uktanyāye tattvārthī cet pratipadyeta, tadapratipattāvapyanyo na vipratipadyeteti /"
    },
    {
      "tag": "p",
      "attributes": {},
      "text": "tattvarakṣaṇārthaṃ sadbhirupahartavyameva chalādi vijigīṣubhiriti cet / nakhacapeṭaśastraprahārādīpanādibhirapīti vaktavyam! tasmānna jyāyānayaṃ tattvarakṣaṇopāyaḥ /"
    },
    {
      "tag": "p",
      "attributes": {},
      "text": "sādhanaprakhyāpanaṃ satāṃ tattvarakṣaṇopāyaḥ, sādhanābhāsadūṣaṇaṃ ca / tadabhāve mithyāpralāpādatra paropatāpavidhāne 'pi tattvāpratiṣṭāpanāt / anyathāpi nyāyopavarṇane vidvatpratiṣṭhānāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 59"
        }
      ]
    },
    {
      "tag": "p",
      "attributes": {},
      "text": "tasmāt parānugrahāya tattvakhyāpanaṃ vādino vijayaḥ, bhūtadoṣadarśanena mithyāpratipattinivartanaṃ prativādinaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 61"
        }
      ]
    },
    {
      "tag": "p",
      "attributes": {},
      "text": "38. athavā - yo na doṣaḥ sādhanasya, tadbhāve 'pi vādinā tadasādhayitum [tadā sādhayitum?] iṣṭasyārthasya siddhervighātābhāvāt, tasyodbhāvanaṃ prativādino nigrahādhikaraṇaṃ, mithyottarābhidhānāt / yathā sādhyatayāniṣṭo 'pi vādino dharmaḥ śāstropagamāt sādhya iti tadviparyāsena na virodhodbhāvanam /"
    },
    {
      "tag": "p",
      "attributes": {},
      "text": "'nāstyātmā'; iti tava pratijñāpadayorvirodha iti pratijñādoṣodbhāvanaṃ, 'prayatnāntarīyakaḥ śabdo 'nityaḥ, prayatnāntarīyakatvād'; iti hetordharmaviśeṣatvāt pratijñārthaikadeśa ityasiddhodbhāvanaṃ, sarvāṇi sādharmyavaidharmyasamādīni jātyuttarāṇi ityevamāderdoṣasyodbhāvanamadoṣodbhāvanam / tasya vādinā doṣābhāsatve prakhyāpite prativādī parājito vaktavyaḥ, pūrvapakṣe sādhanasya nirdoṣatvāt /"
    },
    {
      "tag": "p",
      "attributes": {},
      "text": "doṣavati punaḥ sādhane na dvayorekasyāpi jayaparājayau, tattvāprakhyāpanāt, adoṣodbhāvanaṃ ca / apratipakṣāyāṃ ca pakṣasiddhau kṛtāyāṃ jetā bhavati /"
    },
    {
      "tag": "p",
      "attributes": {},
      "text": "tasmājjigīṣatā svapakṣaśca sthāpanīyaḥ, parapakṣaśca nirākartavyaḥ /"
    },
    {
      "tag": "p",
      "attributes": {},
      "text": "nirdoṣe sādhanābhidhāne 'pi vādinaḥ prativādinā doṣābhāsa udbhāvite dūṣaṇābhāvatvakhyāpane eva jayaparājayau, nānyathā, bhāvatastattvābhidhāne 'pi pratipakṣanirākaraṇena tattvasya prakhyāpanāsāmarthyāt, na prativādinno 'pyatra, bhāvato mithyāpratipatteriti /"
    },
    {
      "tag": "p",
      "attributes": {},
      "text": "idaṃ nyāyyaṃ nigrahasthānalakṣaṇamuktamasmābhiḥ / nyāyamatakhaṇḍanam"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 65"
        }
      ]
    },
    {
      "tag": "p",
      "attributes": {},
      "text": "39. anyatu na yuktamiti neṣyate / yatredaṃ yathoktaṃ nigrahasthānalakṣaṇaṃ nāsti, tasya nigrahasthānatvamayuktamiti noktamasmābhiḥ /"
    },
    {
      "tag": "p",
      "attributes": {},
      "text": "[1] 'pratidṛṣṭāntadharmābhyanujñā svadṛṣṭānte pratijñāhāniḥ nigrahasthānam'; [nyā.sū. 5.2..2] ityatra bhāṣyakāramataṃ dūṣayitvā vārtikakāro yaṃ sthitapakṣamāha, tatraivaṃ brūmaḥ - pratidṛṣṭāntasya yo dharmastaṃ yadā svadṛṣṭānte 'bhyanujānāti nigṛhīto veditavyaḥ /"
    },
    {
      "tag": "p",
      "attributes": {},
      "text": "tatra dṛṣṭaścāsāvante ca vyavasthita iti dṛṣṭāntaḥ / svadṛṣṭāntaḥsvapakṣaḥ / pratidṛṣṭāntaḥ pratipakṣaḥ / pratipakṣasya dharmaṃ svapakṣe 'bhyanujānan parājitaḥ / yathā 'anityaḥ śabda aindriyakatvād'; iti bruvan pratipakṣavādini sāmānyena pratyavasthite āha - 'yadi sāmānyamaindriyakaṃ nityaṃ śabdo 'pyevamastu'; ityeṣā pratijñāhāniḥ, prākpratijñātasya śabdānityatvasya tyāgāditi /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 66"
        }
      ]
    },
    {
      "tag": "p",
      "attributes": {},
      "text": "40. atropagatapratijñātyāgāt pratijñāhānau viśeṣapratiniyamaḥ kiṃkṛto 'nena prakāreṇa pratijñāṃ tyajataḥ pratijñāhāniriti /"
    },
    {
      "tag": "p",
      "attributes": {},
      "text": "sambhavati hyanenāpi prakāreṇa hetudoṣodbhāvanādinā pratipakṣasādhanābhidhānena ca svapakṣaparityāgaḥ, parapakṣopagamaśca /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 67"
        }
      ]
    },
    {
      "tag": "p",
      "attributes": {},
      "text": "idameva ca pratijñāhāneḥ pradhānaṃ nimittam / evaṃ pratipāditena pratijñā hātavyā, hānau ca parājaya iti /"
    },
    {
      "tag": "p",
      "attributes": {},
      "text": "41. idaṃ punarasambhaddhameva - 'sāmānyaṃ nityamaindriyakam'; ityukte 'śabdo 'pyevamastu; iti kaḥ svasthātmāsvayamaindriyakatvādanityaḥ śabdo ghatavaditi bruvan sāmānyenopadarśanamātreṇa nityaṃ śabdaṃ pratipadyeta?"
    },
    {
      "tag": "p",
      "attributes": {},
      "text": "sāmānyasyāpi nityasyaindriyakatve tasyānitye ghaṭe darśanāt saṃśayitaḥ syāt / jātyā pratipadyetāpīti cet / tathapi kiṃ sāmānyopadarśanena?"
    },
    {
      "tag": "p",
      "attributes": {},
      "text": "evameva nityaḥ śabdaḥ iti vaktavyam, jaḍasya pratipattau vicārābhāvāt /"
    },
    {
      "tag": "p",
      "attributes": {},
      "text": "na ca nityasāmānyopadarśanena taddharmaṃ śabde pratipadyamānena pratipakṣadharmo 'bhyanujñāto bhavati / 'anityaḥ śabdaḥ'; iti ca vadato nityaśabda ityāñjasaḥ pratipakṣaḥ syāt, (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 68"
        },
        {
          "tag": "text",
          "text": ") na nityaṃ sāmānyamiti /"
        }
      ]
    },
    {
      "tag": "p",
      "attributes": {},
      "text": "tasmādaindriyakatvasya nityānityapakṣavṛttervyabhicārādasādhanāṅgasyopādānānnigrahārhaḥ, na pratipakṣadharmānujñyānena prakāreṇa pratijñāhāneḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 69"
        }
      ]
    },
    {
      "tag": "p",
      "attributes": {},
      "text": "42. [2] 'pratijñātārthapratiṣedhe dharmavikalpāt tadarthanirdeśaḥ pratijñāntaram /'; [nyā. sū. 5.2.3] pratijñāto 'rtho 'nityaḥ śabda aindriyakatvādityeva, tasya hetuvyabhicāropadarśanena pratiṣedhe kṛte dharmabhedavikalpāt sāmānyaghaṭayo sarvagatatvāsarvagatatvadharmavikalpena pratijñāntaraṃ karoti - yathā ghaṭo 'sarvagato 'nityaḥ evaṃ śabdo 'pyasarvagato 'nitya iti / etatpratijñāntaraṃ nāma nigrahasthānaṃ sādhanasāmarthye 'pyaparijñānāt / sa hi pūrvasyāḥ 'anityaḥ śabda'; iti pratijñāyāḥ sādhanāttadā yām 'asarvagataḥ śabda'; iti pratijñāmāha, taddarśanāya taddarthanirdeśa ityāha / tadarthaḥ pūrvoktasādhyasiddhyarthaḥ / uttarapratijñānirdeśastadarthanirdeśaḥ / na ca pratijñā pratijñāntarasādhane samarthā, iti nigrahasthānam"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 70"
        }
      ]
    },
    {
      "tag": "p",
      "attributes": {},
      "text": "43. atrāpi naivaṃ bruvatā pratijñāntaraṃ pūrvapratijñāsādhanāyoktaṃ bhavati / kiṃ tarhi? viśeṣaṇam / aindriyakatvasya hetoḥ sāmānye vṛttyā vyabhicāra udbhāvite 'sarvagatatve satyaindriyakatvasyahetorviśeṣaṇopādāne vyābhicāraṃ pariharati, na punaḥ pratijñāntaramāha; asarvagatatvasya śabde siddhatvāt, pratijñāyāśca sādhyanirdeśalakṣaṇatvāt /"
    },
    {
      "tag": "p",
      "attributes": {},
      "text": "yadapyuktaṃ - 'pūrva pratijñāsādhanāyottarāṃ pratijñāmāha'; iti, tadapyuktam / na hi pratijñā pratijñāsādhanāyocyamānā pratijñāntaraṃ bhavati / kiṃ tarhi? hetvāderanyatamaḥ sādhyasādhanāyopādānāt / sādhananirdeśaḥ sa syāt, na sādhyanirdeśaḥ /"
    },
    {
      "tag": "p",
      "attributes": {},
      "text": "udāharaṇasādharmyādeśca hetulakṣaṇasyāsarvagatatve bhāvāt, pratijñālakṣṇasya cābhāvāt / hetutvamasarvagatatve prayuktaṃ na pratijñāntaram /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 72"
        }
      ]
    },
    {
      "tag": "p",
      "attributes": {},
      "text": "44. atyantāsambaddhaṃ cedaṃ - pratijñāṃ pratijñāsādhanāyāheti / yo hi prāk pratijñāmuktvā hetūdāharaṇādikaṃ vaktuṃ jānāti, sa kiñcidanukramaṃ [kañcidanukramaṃ?] sādhanasya jānātyeva hi / jānan kathamavikalāntaḥkaraṇaḥ pratijñāmeva pratijñāsādhanāyopādadīta?"
    },
    {
      "tag": "p",
      "attributes": {},
      "text": "upādadatā cānena pratijñāmātreṇa siddhiriṣṭā bhavati / tataśca na prāgapi hetuṃ brūyāt /"
    },
    {
      "tag": "p",
      "attributes": {},
      "text": "evaṃprakārāṇāmasambaddhānāṃ parisaṃkhyātumaśakyatvāt lakṣaṇaniyamo 'pyasambadaddha eva - pratijñāntarābhidhāne pratijñāntaraṃ nāma nigrahasthānamiti / evamprakārāṇāmekameva lakṣaṇaṃ vācyaṃ syāt /"
    },
    {
      "tag": "p",
      "attributes": {},
      "text": "na caivaṃvidhaḥ kaścid vivādeṣu dṛṣṭapūrvo vyavahāro yena tadarthaṃ yatnaḥ kriyate / na ca bālapralāpānuddiśya śāstraṃ pravartate / pravṛttau ca kā niṣṭā, teṣāmaniṣṭhānāt?"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 73"
        }
      ]
    },
    {
      "tag": "p",
      "attributes": {},
      "text": "45. dṛśyate ca viduṣāmapi nātinirūpaṇādasiddhābhidhānamiti vyavahāradarśanāt tādṛśaṃ parājayādhikaraṇaṃ vyavasthāpyate / tasmādihāpi yadi nivṛttākaṃkṣe vādini paro 'naikāntikatāmudbhāvayed, asādhanāṅgasyānaikāntikasyābhidhānānnigrahasthānaṃ vādinaḥ /"
    },
    {
      "tag": "p",
      "attributes": {},
      "text": "evaṃ yadi prativādī satsāmānyamaindriyakaṃ nityaṃ ca pramāṇena pratipādayituṃ śaknuyāt anuddiśyāpramāṇakaṃ śāstropagamaṃ, pramāṇenaiṣāmarthānāmapratipādanena bhūtadoṣodbhāvanametat / na kaścitparājayaḥ, abhyupagamamātreṇa vastusiddherabhāvāt, prativādinā doṣasyāpratipāditatvāt /"
    },
    {
      "tag": "p",
      "attributes": {},
      "text": "pramāṇairasamarthitasādhanābhidhānāt tu jetāpi na bhavatīti /"
    },
    {
      "tag": "p",
      "attributes": {},
      "text": "anityākāṃkṣe [? anivṛttākāṃkṣe] punarvādini na kaścad doṣoḥ, viśeṣaṇābhidhānena hetoḥ samarthanopakramāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 74"
        }
      ]
    },
    {
      "tag": "p",
      "attributes": {},
      "text": "46. [3.] \"pratijñāhetvorvirodhaḥ pratijñāvirodhaḥ /\" [nyā.sū.5 2. 4.] yathā 'guṇavyatiriktiṃ dravyam; iti pratijñā, 'rūpādibhyo 'rthāntarasyānupalabdheḥ iti hetuḥ, so 'yaṃ pratijñāhetvorvirodhaḥ / etenaiva pratijñāvirodho 'lapyuktaḥ, yatra pratijñā vacanena [svavacanena? virudhyate / yathā - śramaṇā garbhiṇī, nāstyātmeti vā /"
    },
    {
      "tag": "p",
      "attributes": {},
      "text": "hetuvirodho 'pi, yatra pratijñayā heturvirudhyate / yathā - 'sarvaṃ pṛthak, samūhe bhāvaśabdaprayogād'; iti /"
    },
    {
      "tag": "p",
      "attributes": {},
      "text": "etena pratijñayā dṛṣṭāntavirodho vyākhyātaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 75"
        }
      ]
    },
    {
      "tag": "p",
      "attributes": {},
      "text": "47. hetośca dṛṣṭāntādibhirvirodhaḥ, pramāṇavirodhaśca pratijñāhetvorvaktavyaḥ /"
    },
    {
      "tag": "p",
      "attributes": {},
      "text": "yaḥ parapakṣaṃ svasiddhena gotvādinā vyabhicārayati, tad viruddhamuttaraṃ veditavyam /"
    },
    {
      "tag": "p",
      "attributes": {},
      "text": "svapakṣānapekṣaṃ ca / yaṃ ca svapakṣānapekṣaṃ hetuṃ prayuṅkte - 'anityaḥ śabdaḥ aindriyakatvād'; iti, tasya svasiddhasya gotvāderanityavirodhād viruddhaḥ / iti parapakṣeṣvasiddhena gotvādinānaikāntikacodanāviruddhaḥ /"
    },
    {
      "tag": "p",
      "attributes": {},
      "text": "ubhapakṣasampratipannastvanaikāntikaḥ / yadubhayapakṣaṃ [yadubhayapakṣa- ?] pratipannaṃ vastu tenānaikāntikacodanā iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 76"
        }
      ]
    },
    {
      "tag": "p",
      "attributes": {},
      "text": "48. atrāpi pratijñārthaḥ, sādhanavākye prayogapratiṣedhāt / tadāśrayastatkṛto vā hetudṛśṭāntayorna virodha iti na pratijñāvirodho nāma kiñcinnigrahasthānam /"
    },
    {
      "tag": "p",
      "attributes": {},
      "text": "syādetat / asatyapi pratijñāprayoge gamyamāno 'pi pratijñāhetvorvirodho bhavati / yathā - rūpādibhyo 'rthāntarasyānupalabdhistad guṇavyatiriktam, nopalabhyate ca rūpādibhyo 'rthāntaraṃ dravyam / ityukte 'pi gamyata eva sādhyasādhanayorvirodhaḥ - kathaṃ tato 'rthāntarasyānupalabdhiḥ, tadvyatirekaśceti /"
    },
    {
      "tag": "p",
      "attributes": {},
      "text": "satyaṃ, syādayaṃ virodhaḥ, yadi hetuḥ sādhyadharmaviparyayaṃ sādhayet / yadi hyupalabdhilakṣaṇavyāptatvena [hyupalabdhilakṣaṇaprāptatveva?] upagatasya sato (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 77"
        },
        {
          "tag": "text",
          "text": ") dravyarūpādipratibhāsavivekena svapratibhāsānupalabdhistasya tadvyatireke nāsti [tadvyatirekeṇāsti?] iti iṣṭavyatirekaviparyayasādhanād viruddho heturasmābhirukta eveti / bhavatyevedaṃ nigrahādhikaraṇaṃ, yadyevaṃvidhaḥ pratijñāhetoḥ [? pratijñāhetvoḥ] virodha iṣṭaḥ / atha punarasyopalabdhilakṣaṇaprāptirlupyate, tadā na kaścit pratijñāhetoḥ [? pratijñāhetvoḥ] virodhaḥ, vyatiriktānāmapi bhāvānāṃ kutaścid viprakarṣiṇāṃ tadvyatirekeṇānupalabdhāvapi vyatirekasya bhāvāt /"
        }
      ]
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 78"
        }
      ]
    },
    {
      "tag": "p",
      "attributes": {},
      "text": "49. yaduktaṃ - 'svavacanapratijñāyāḥ [? pratijñāyāḥ] svavacanavirodhe pratijñāvirodhaḥ'; iti tatredameva nigrahādhikaraṇam, asādhanāṅgabhūtāyāḥ pratijñāyāḥ sādhanavākye prayogaḥ, na virodhaḥ, tadadhikaraṇatvāt /"
    },
    {
      "tag": "p",
      "attributes": {},
      "text": "yadi pratijñānapekṣoḥ virodhaḥ syāt, syāt parājayāśrayaḥ / pratijñādhikaraṇatve punastatprayogakṛta eva parājayaḥ, asya prastāvopasaṃhārāvasānatvād vyarthaṃ virodhodbhāvanam, parājitaparājayābhāvād bhasmīkṛtānalavat /"
    },
    {
      "tag": "p",
      "attributes": {},
      "text": "ye tu kecid vicāraprasaṅgeṣu ekatra sādhye bahavo hetava ucyante, teṣa / vikalpena tatsādhyasādhanāya vṛtteḥ sāmarthyam, anyathā dvitīyasya vaiyarthyāt /"
    },
    {
      "tag": "p",
      "attributes": {},
      "text": "yadi hi tatrāpyekaprayogamantareṇāparasya prayogo na sambhavet, na tadā dvitīyasya kaścit sādhanārthaḥ, pratītapratipādanābhāvāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 79"
        }
      ]
    },
    {
      "tag": "p",
      "attributes": {},
      "text": "tasmānna pratijñāyāḥ svavacanavirodho nāma kiñcinnigrahasthānam /"
    },
    {
      "tag": "p",
      "attributes": {},
      "text": "na ca 'nāstyātmā'; ityatra kaścit pratijñāvirodhaḥ nāstyātmaśabdārthasya bhāvopādānatvaniṣedhāt / sabdārthaniṣedhe hi virodhaḥ syāt / na ca svalakṣaṇaṃ śabdārtha iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 80"
        }
      ]
    },
    {
      "tag": "p",
      "attributes": {},
      "text": "50. yaḥ punaḥ pratijñāyā bādhanāddhetuvirodha uktaḥ, yathā - 'sarvaṃ pṛthak samūhe bhāvaśabdaprayogāt'; iti / nātra pratijñāprayogaḥ, nāpi hetoḥ, yena virodhaḥ syāt / kiṃ tarhi? pratipāditārthopadarśanenopasaṃhāravacanametasmāt [... vacanametatsyāt?] /"
    },
    {
      "tag": "p",
      "attributes": {},
      "text": "anyaireva hetubhiḥ śabdasyaikaviśeṣānabhidhānam, anekārthasāmānyābhidhānaṃ ca pratipādya sarvasya śabdārthasya nānārtharūpatayaikavastuviśeṣasvabhāvatābhāvamupadarśayan śabdārthamadhikṛtya sarvaṃ pṛthagiti brūyāt /"
    },
    {
      "tag": "p",
      "attributes": {},
      "text": "etena tadvirodhaḥ pratyuktaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 81"
        }
      ]
    },
    {
      "tag": "p",
      "attributes": {},
      "text": "51. dṛṣṭāntopadarśanaṃ caitad - 'anityaḥ śabdaḥ kṛtakānityatvād'; /"
    },
    {
      "tag": "p",
      "attributes": {},
      "text": "yathā kvacid arthe vipratipattau prasiddhamanekārthasāmānye śabdaprayogamupadarśya pratipāditavipratipattisthānaḥ sāmānyenopasaṃharati - sarvaṃ pṛthagiti /"
    },
    {
      "tag": "p",
      "attributes": {},
      "text": "yadi dṛṣṭāntaprayogaḥ, kimṛjunaivatatprayogakrameṇa na prayuktaḥ, vipratipattiviṣayaśca kiṃ na darśita iti cet /"
    },
    {
      "tag": "p",
      "attributes": {},
      "text": "na, samāsanirdeśāt / evamapi prayogadarśanād, asādhanavākyatvācca /"
    },
    {
      "tag": "p",
      "attributes": {},
      "text": "ata eva na pratijñayā hetorbādhanam / na caikameva kiñcinnāstīti bruvāṇaḥ kaścit tatsamuccayarūpamekaṃ ca samūhamicchati, yena virodhaḥ syāt /"
    },
    {
      "tag": "p",
      "attributes": {},
      "text": "yo 'pi 'yugapat kaṅkena yogād'; ityādinā paramāṇorbhedamāha, na tasyāpyekaḥ samuccayarūpaḥ sādhayitumiṣṭaḥ / kiṃ tarhi? abhāva eva, ekānekapratiṣedhāt / ataḥ so 'pi na samūhastasyeṣṭo na tatra śabda iti na virodhaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 82"
        }
      ]
    },
    {
      "tag": "p",
      "attributes": {},
      "text": "52. na viruddho 'yaṃ pūrvakāt pratijñāhetuvirodhāt bhidyate, yena pṛthagucyeta /"
    },
    {
      "tag": "p",
      "attributes": {},
      "text": "tatra hetupratijñayorbādhanam, iha pritijñayā hetorityasti bheda iti cet / arthavirodhe hi hetupratijñayorbādhyabādhakabhāvaḥ syāt / 'sarvārthavirodho dviṣu'; iti yamapi (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 83"
        },
        {
          "tag": "text",
          "text": ") [yadapi?] parasparaṃ bbādhakam, ekārthasannidhāvaparārthāsambhavāt, tatra hetupratijñayoḥ sahapṛthagvā bādhodāharaṇayorna kaścidarthabhedaḥ /"
        }
      ]
    },
    {
      "tag": "p",
      "attributes": {},
      "text": "53. api cāyaṃ viruddho vā sati hetuprayoge vyadhikaraṇatvādasiddha ityasiddhatā hetornigrahasthānam / sa khalūcyamāna evātaddharmatayā pratīto vaktuḥ parājayamānayati / parājite tasmiṃstadarthavirodhacintayā na kiñcit /"
    },
    {
      "tag": "p",
      "attributes": {},
      "text": "api ca - sarvatrāyaṃ pratijñāhetvorvirodhaḥ sambhavan dvayīṃ doṣajātimabhipatati viruddhatāmasiddhatāṃ ceti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 84"
        }
      ]
    },
    {
      "tag": "p",
      "attributes": {},
      "text": "viruddhatā siddhe hetordharmiṇi bhāve sādhyadharmaviparyaya eva, bhāva pratijñāvirodhāt /"
    },
    {
      "tag": "p",
      "attributes": {},
      "text": "asiddhatāpunardharrmiṇi pratijñātārthasiddhau, viruddhayoḥ svabhāvayoḥ ekatrāsambhavāt, na cānyathā virodhaḥ /"
    },
    {
      "tag": "p",
      "attributes": {},
      "text": "asiddhe dharmasvabhāve 'bhihitayorhetupratijñātārthayorvirodhād virodhasambhava iti cet /"
    },
    {
      "tag": "p",
      "attributes": {},
      "text": "apramāṇayoge tūbhayordharmiṇi saṃśayaḥ / tathā sati hetordharmiṇi bhāvasaṃśaye 'siddhataiva hetudoṣa ityasiddhaviruddhābhyāmanyo na pratijñayā virodho nāma parājayahetuḥ /"
    },
    {
      "tag": "p",
      "attributes": {},
      "text": "asiddhaviruddhe ca hetvābhāsavacanādevokte iti na pṛthak pratijñāvirodho vaktavya iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 85"
        }
      ]
    },
    {
      "tag": "p",
      "attributes": {},
      "text": "54. ubhayāśrayatvād virodhasya vivakṣāto 'nyataranirdeśa iti cet / syādetat / pratijñāhetvorvirodha iti pratijñāhetū āśrityobhayāśrayo bhavati / tatra yadā (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 86"
        },
        {
          "tag": "text",
          "text": ") pratijñāvirodho vivakṣitastadā pratijñāvirodha ityucyate, yadā pratijñāyā hetorvā virodhastadā viruddho heturiti / ataḥ pratijñāvirodhaḥ, hetuvirodho vā ityadoṣoḥ /"
        }
      ]
    },
    {
      "tag": "p",
      "attributes": {},
      "text": "tatra hetorudāharaṇam - nityaḥ śabdaḥ utpattidharmakatvāditi / pratijñāvirodhasya - nāstyātmeti / pratijñāhetvoḥ parasparaviruddhodāharaṇam - guṇavyatiriktamityādi / pratijñayā hetuvirodhodāharaṇam 'nāstyeko bhava'; ityādikam iti / na, sarvahetvapekṣasya virodhahetvābhāsānatikramāt, yathoktaṃ prāk /"
    },
    {
      "tag": "p",
      "attributes": {},
      "text": "anapekṣe ca kevale svataḥ prativirodhe [pratijñāvirodhe?] vivakṣite pratijñāhetvorvirodha iti hetugrahaṇamasambaddham /"
    },
    {
      "tag": "p",
      "attributes": {},
      "text": "na cotpattidharmatvānnityamityatrāpi hetuvirodho yuktaḥ / pratijñayā hi hetorbādhane hetuvirodhaḥ, iha tu hetunā pratijñā bādhyate iti pratijñāvirodho yuktaḥ /"
    },
    {
      "tag": "p",
      "attributes": {},
      "text": "ubhayāśraye 'pi virodhe bādhyamānavivakṣayā tadvirodhavyavasthāpanāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 87"
        }
      ]
    },
    {
      "tag": "p",
      "attributes": {},
      "text": "55. yadapyuktam - etena pratijñayā dṛṣṭāntavirodhādayo 'pi vaktavyā bhaṇḍālekhyanyāyeneti, tatrāpi pakṣīkṛtadharmaviparyavati dṛṣṭānte virodhaḥ syāt / viruddhe ca dṛṣṭānte yadi pakṣadharmasya vṛttirananyasādhāraṇā prasādhyate viruddhastadā hetvābhāsaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 88"
        }
      ]
    },
    {
      "tag": "p",
      "attributes": {},
      "text": "sādhāraṇāyāmaprasādhite vā tadvṛttiniyame 'naikāntikaḥ / avṛttau vāsādhāraṇaḥ /"
    },
    {
      "tag": "p",
      "attributes": {},
      "text": "viruddhadṛṣṭāntāvṛttau viparyayavṛttau ca na kaścid hetudoṣaḥ, dṛṣṭāntavirodhaśca pratijñāyā iti cet /"
    },
    {
      "tag": "p",
      "attributes": {},
      "text": "na, tadāpi saṃśayahetutvānativṛtteḥ / dṛṣṭāntavirodho hi pratijñāyāḥ sādharmye doṣo na vaidharmye, abhimatatvāt /"
    },
    {
      "tag": "p",
      "attributes": {},
      "text": "sādharmyadṛṣṭānte ca viparītadharmavati vastutaḥ sādhyāvyabhicāre 'pi hetornāvyabhicāradharmatā śakyā darśayitumiti nāpradarśitāvinābhāvasambandhāt hetorniścayaḥ / tanna pratijñayā dṛṣṭāntavirodho hetvābhāsānativartate /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 89"
        }
      ]
    },
    {
      "tag": "p",
      "attributes": {},
      "text": "56. ubhayathāpi doṣo 'stviti cet / na / na hetudoṣasya prāk prasaṅgena parājitasya doṣāntarānpekṣaṇāt /"
    },
    {
      "tag": "p",
      "attributes": {},
      "text": "viśeṣeṇa sādhanāvayavānukramaniyamavādinaḥ / udāharaṇasādharnyaṃ hetulakṣaṇaṃ viruddhe dṛṣṭānte na sambhavatīti prākprayuktasya hetordoṣeṇa parājaya iti nottaradṛṣṭāntāpekṣayā virodhaścintāmarhati /"
    },
    {
      "tag": "p",
      "attributes": {},
      "text": "hetorapi dṛṣṭāntavirodhe 'sādhāraṇatvaṃ viruddhatvaṃ vā, vaidharmye yadi vṛttiḥ syāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 90"
        }
      ]
    },
    {
      "tag": "p",
      "attributes": {},
      "text": "pramāṇavirodhe tu hetoryathā - 'na dahano 'gniḥ saityāt'; ityādi hyasiddho hetvābhāsaḥ /"
    },
    {
      "tag": "p",
      "attributes": {},
      "text": "pratijñāyā pramāṇavirodhaḥ svavacanavirodhena vyākhyātaḥ iti sarve evaite sādhanavirodhe hetvābhāseṣvantarbhavantīti hetvābhāsavacanenaivoktāḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 91"
        }
      ]
    },
    {
      "tag": "p",
      "attributes": {},
      "text": "57. yattu viruddhamuttaraṃ parapakṣe svasiddhena gotvādinānaikāntikacodaneti, tadasambaddhameva / yadi hi svasiddhena gotvādinā parasya vyabhicārasiddhimākāṅkṣeta, tasya tatsvapakṣaviruddhaṃ nābhimatamiti virodho yujyeta / sa hi svayaṃ pratipanne gotve hetuvṛtteḥ saṃśayāno 'pratipattimātmanastathā khyāpayati /"
    },
    {
      "tag": "p",
      "attributes": {},
      "text": "sa ca hetuḥ satyasati gotve 'prasādhitasādhanasāmarthyaḥ saṃśaye hetutvādanaikāntika eva /"
    },
    {
      "tag": "p",
      "attributes": {},
      "text": "prasādhite tu sāmarthye gotve 'vṛttyā hetau na saṃśaya eva, sarvasaṃśayaprakārāṇāṃ parihāreṇa samarthanāt /"
    },
    {
      "tag": "p",
      "attributes": {},
      "text": "etena svapakṣānapekṣahetuprayogasyānaikāntikatā vyākhyātā / so 'pi svābhimatanityagotvavṛttihetumanityatve bruvāṇo 'samarthatayāsādhanāṅgatayā saṃśayahetumevāheti /"
    },
    {
      "tag": "p",
      "attributes": {},
      "text": "yatpunaruktam - ubhayapakṣasampratipannena vastunānaikāntikacodaneti, tatrāpyavaśyaṃ saṃśayahetutvamukhenaivānaikāntiko vaktavyaḥ / tadasamarthite 'nyatrāpi tulyamiti nobhayasiddhetarayoranaikāntikatvaviśeṣaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 93"
        }
      ]
    },
    {
      "tag": "p",
      "attributes": {},
      "text": "58. yadapyuktaṃ - 'dṛṣṭāntābhāsā hetvābhāsapūrvakatvāt tadabhidhānenaivoktā iti na pṛthag nigrahasthāneṣūktāḥ'; iti tadapyavayavāntaravādino 'yuktam / yo 'vayavāntaraṃ dṛṣṭāntahetoḥ [dṛṣṭāntaṃ hetoḥ?] āha tasya na hetvābhāsoktyā dṛṣṭāntābhāsoktirvyāpyā, tadvacanena gamyamānsya tasmāt sādhanāntarābhāvaprasaṅgāt /"
    },
    {
      "tag": "p",
      "attributes": {},
      "text": "dṛṣṭāntābhāsānāṃ hetvābhāse 'pyantarbhāvād dṛṣṭāntasyāpi hetāvantarbhāva iṣṭo bhavati / tathā ca na dṛṣṭāntaḥ pṛthaksādhanāvayavaḥ syād, apṛthagvṛtteḥ /"
    },
    {
      "tag": "p",
      "attributes": {},
      "text": "yo dṛṣṭāntasādhyo 'rthastasya hetāvantarbhāvāddhetunaiva sādhita iti na dṛṣṭāntasya pṛthak kiñcitsāmarthyam /"
    },
    {
      "tag": "p",
      "attributes": {},
      "text": "api ca - na kiñcit pūrvapakṣavādino hetvābhāsāsaṃsparśe nyāyyaṃ nigrahasthānamastīti tatsambhandhīni sarvāṇyeva hetvābhāsatāvacanenaiva uktānīti na pṛthagvācyāni syuḥ /"
    },
    {
      "tag": "p",
      "attributes": {},
      "text": "arthāntaragamanāderapi hetoraśāmarthye eva sambhavāt / na hi samarthe hetau sādhye ca siddhe 'rthāntaragamanaṃ kañcidārabhate, asamarthasya mithyāpravṛtteriti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 94"
        }
      ]
    },
    {
      "tag": "p",
      "attributes": {},
      "text": "59. [4] \"pakṣapratiṣedhe pratijñātārthāpanayanaṃ pratijñāsaṃnyāsaḥ /\" [nyā. sū.5.2.5] yaṃ pratijñātamartham 'anityaḥ śabdaḥ eindriyakatvād'; iti sāmānyavṛttyā hetorvyabhicārapradarśanena saḥ pratiṣedhe kṛte, 'ka evamāha- anityaḥ śabdaḥ'; iti parityajati, tasya pratijñāsaṃnyāso nāma nigrahasthānamiti /"
    },
    {
      "tag": "p",
      "attributes": {},
      "text": "atrāpi yadyudbhāvite 'pi hetorvyabhicāre na sapakṣaṃ [svapakṣaṃ parityajati?[, kiṃ na gṛhyeta? anigṛha ta [?anigṛhīta] eva hetvābhāsābhidhānāditi cet /"
    },
    {
      "tag": "p",
      "attributes": {},
      "text": "kimidānīmuttarapratijñāsaṃnyāsāpekṣayā tasya tadevādyaṃ nigrahasthānamiti kimanyairaśaktaparicchedaiḥ klībapralāpapraceṣṭitairupanyastaiḥ? evaṃ hi atiprasaṅgaḥ (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 95"
        },
        {
          "tag": "text",
          "text": ") syāt / pakṣapratiṣedhe tūṣṇīmbhavatastūṣṇīmbhāvo nāma nigrahasthānam, prapalāyamānasya prapalāyitaṃ nāmeti evamādyapi vācyaṃ syāt / tasmādetadapi asambaddhamiti /"
        }
      ]
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 96"
        }
      ]
    },
    {
      "tag": "p",
      "attributes": {},
      "text": "60. [5.] 'aviśeṣokte hetau pratiṣiddhe viśeṣamicchato hetvantaram / \"[nya.sū.5.2.6.] nidarśanam - 'ekaprakṛtīdaṃ vyaktaṃ, parimāṇāt, mṛtpūrvakāṇāṃ śarāvaprabhṛtīnaṃ dṛṣṭaṃ parimāṇam'; iti /"
    },
    {
      "tag": "p",
      "attributes": {},
      "text": "asya vyabhicāreṇa pratyavasthānam - nānāprakṛtīnāmekaprakṛtīnāṃ ca dṛṣṭaṃ parimāṇamiti /"
    },
    {
      "tag": "p",
      "attributes": {},
      "text": "evaṃ pratyavasthita āha - ekaprakṛtisamanvayaprakārāṇāṃ pariṇāmadarśanāt [parimāṇadarśanāt?] sukhaḥduḥkhamohasamanvitaṃ hīdaṃ sarvaṃ vyaktaṃ parigṛhyate [parimitaṃ gṛhyate?] / tasya prakṛtyantararūpasamanvayābhāvo 'sati [? prakṛtyantararūpasamanvayābhāve sati] ekaprakṛtikatvamiti tadaviśeṣokte hetau pratiṣedhaṃ bruvato hetvantaraṃ bhavati / sati hetvantarabhāve pūrvasya hetorasādhakatvānnigrahasthānam /"
    },
    {
      "tag": "p",
      "attributes": {},
      "text": "atrāpi pūrvasyaiva hetoranaikāntikasyābhidhānānnigṛhīte hetvantaracintā kvopayujyate? yadi prāksādhanavādī hetumanaikāntikamuktvā dattottarāvasaraḥ tenaiva nigṛhyate / adattottarāvasaro hetvantarābhidhāne 'pi na nigrahamarhati, avirāmāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 97"
        }
      ]
    },
    {
      "tag": "p",
      "attributes": {},
      "text": "61. [6.] \"prakṛtādarthādapratibaddhārthamarthāntaram\" [nyā.sū. 5.2.7.] yathoktalakṣaṇe pakṣapratipakṣaparigrahe hetutaḥ sādhyasiddhau prakṛtāyāṃ kuryāt- nityaḥ śabdo 'sparśatvāditi hetuḥ / hetuśca nāma hinoterdhātostuśabde pratyaye kṛdantaṃ padam / padaṃ ca nāmākhyhātopasarganipātā iti prastutya nāmādīni vyācaṣṭe / idamarthānantaraṃ nāma nigrahasthānam, abhyupagatārthāsaṅgatatvāditi /"
    },
    {
      "tag": "p",
      "attributes": {},
      "text": "nyāyyametannigrahasthānaṃ, pūrvottarapakṣavādinoḥ pratipādite doṣa prakṛtaṃ parityajyāsādhanāṅgavacanamadoṣodbhāvanaṃ ca / sādhanavādinā hyupanyastasādhanasya samarthane (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 98"
        },
        {
          "tag": "text",
          "text": ") kartavye tadakṛtvā parasya prasaṅgenāprasaṅgena vātannāntarīyakasyābhidhānamuttaravādino 'pi doṣodbhāvanamātrādaparasyopakṣepa iti /"
        }
      ]
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 99"
        }
      ]
    },
    {
      "tag": "p",
      "attributes": {},
      "text": "62. [7.] \"varṇakramanirdeśavannirarthakam / \"[nyā. sū.5.2.8] yathā 'nityaḥśabdo jabagaḍatvāt jhabhaghaḍhavad'; iti / sādhanānupādānāt nigṛhyate iti /"
    },
    {
      "tag": "p",
      "attributes": {},
      "text": "idamapyasambaddham / na hi varṇakramanirdeśasiddhāvānarthakyaṃ yadeva kiñcidasādhanāṅgasya vacanaṃ tadevānarthakaṃ; sādhyasiddhyupayogino 'bhidheyasyābhāvāt, niṣprayojanatvācveti / prakāraviśeṣopādānamasambaddham /"
    },
    {
      "tag": "p",
      "attributes": {},
      "text": "vaterupādānādadoṣa iti cet / syādetat varṇakramanirdeśavaditi vatiratropāttaḥ so 'nyadāpi [so 'nyadapi?] ananurūpaṃ gṛṇhāti ityadoṣaḥ iti /"
    },
    {
      "tag": "p",
      "attributes": {},
      "text": "na / arthāntārādernigrahasthānasyāvacanaprasaṅgāt / evaṃ hi tā nirarthakā vācyā nirarthakenaivābhidhānāhitam [nirarthakenaivābhidhānāt?] /"
    },
    {
      "tag": "p",
      "attributes": {},
      "text": "na sādhyasiddhau anarthakaṃ nirarthakaṃ, yasya naiva kaścidarthastannirarthakamiṣṭamiti cet /"
    },
    {
      "tag": "p",
      "attributes": {},
      "text": "yasya kasyacidavādino 'pi hi nirarthakābhidhāne kiṃ na nigrahaḥ? nigrahanimittāviśeṣāt /\nna; tasyehāprastāvāditi cet /"
    },
    {
      "tag": "p",
      "attributes": {},
      "text": "āyātamiha - yo nirarthakaṃ bravīti, tasya tenaiva nigraha iti / tattunyaṃ sarvasyāsādhanāṅgavādina iti / sa sarvo nirarthakābhidhāno 'pyanenaiva nigrahasthānena nigrahārhaḥ /"
    },
    {
      "tag": "p",
      "attributes": {},
      "text": "na ca varṇakramanirdeśaḥ sarvatra nirarthakaḥ; kvacitprakaraṇe tasyāpyarthavattvāt / tasmādatraivāsyānarthakyāt nigrahasthānatvam / api cānyadidamucyate - 'varṇakramanirdeśo nigrahasthānam'; iti; kapolavāditakaṃkṣyaghaṭṭitakamityevamādīnāmapi vācyatvāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 101"
        }
      ]
    },
    {
      "tag": "p",
      "attributes": {},
      "text": "63. [8.] \"parṣatprativādibhyāṃ trirabhihitamapyavijñātārtham / \"[nya. sū. 5.2.9] yadvākyaṃ parṣadā prativādinā ca trirabhihitaṃ na vijñāyate kliṣṭaśabdamapratīta - prayogamatidrutoccāritamityevamādinā kāraṇena tadavijñātārthamasāmarthyasaṃvaraṇāya prayuktaṃ nigrahasthānamiti /"
    },
    {
      "tag": "p",
      "attributes": {},
      "text": "nedaṃ nirarthakād bhidyate; sapadiprakṛtārthasambaddhaṃ gamakamevakuryāt, nāsyāsāmarthyaṃ, na ca jāḍyāt parṣadādayo na pratipadyante iti na vidvānnigrahamarhati /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 102"
        }
      ]
    },
    {
      "tag": "p",
      "attributes": {},
      "text": "parṣatpratibhāsaparikalpyārhavacanāt nigrahārha eveti cet / nyāyavādino jāḍyāduktamajānan kiṃ na prativādī nigṛhyate? jāḍyāt parṣadādeḥ avijñātapratipādanasāmarthya iti vijetā na syānna nigrahārhaḥ / asambaddhābhidhāne nirarthakameveti na pṛthak vivakṣitārthaṃ [vivakṣitam avijñātārthaṃ?] nāma nigrahasthānamiti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 103"
        }
      ]
    },
    {
      "tag": "p",
      "attributes": {},
      "text": "64. [9.] \"paurvāparyāyogādapratibaddhārthamapārthakam /\" [nyā. sū. 5.2.10] yatrānekasya padasya vākyasya vā paurvāparyeṇa yogo nāstītyasambaddhārthatā gṛhyate, tatsamudāyārthāpāyād apārthakaṃ daśadāḍimādivākyavat / idaṃ kila padānām asambaddhāt [asambandhāt?] asambaddhavarṇāt nirarthakāt pṛthaguktam /"
    },
    {
      "tag": "p",
      "attributes": {},
      "text": "nanvevamasambaddhavākyamapi pṛthag vācyam; nobhayasaṅgrahādapārthakaṃ yuktam; nirarthakasya saṃgrahaprasaṅgāt /"
    },
    {
      "tag": "p",
      "attributes": {},
      "text": "evaṃvidhācca viśeṣasamāśrayāt pṛthag nigrahasthānalakṣaṇapralapane 'tiprasaṅgo 'pyuktaḥ / na ca saṅgrahanirdeśe kañciddoṣaṃ paśyāmaḥ / prabhede vā guṇāntaramiti yatkiñcidetat /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 104"
        }
      ]
    },
    {
      "tag": "p",
      "attributes": {},
      "text": "65. [10] \"avayavaviparyāsavacanamaprāptakālam /\" [nyā.sū. 5.2.11] pratijñādīnāṃ yathālakṣaṇamarthavaśāt kramaḥ, tatrāvayavānāṃ viparyayeṇābhidhānaṃ nigrahasthānam /"
    },
    {
      "tag": "p",
      "attributes": {},
      "text": "na; evamapi siddheriti cet / na; prayogāpetaśabdatulyatvāt / yathā- gaurityasya padasyārthe goṇīti prayujyamānaṃ padaṃ kakudādimantamarthaṃ pratipādayatīti na śabdārthākhyānaṃ vyartham / anena ca padena gośabdameva pratipadyate, gośabdat (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 105"
        },
        {
          "tag": "text",
          "text": ") kakudādimantamartham, tathā pratijñādyavayavaviparyayeṇānupūrvīṃ pratipadyate, ānupūrvyā cārthamiti / tathā hi pūrvaṃ karmopādīyate mṛtpiṇḍādikaṃ loke, tataḥ karaṇam iti /"
        }
      ]
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 106"
        }
      ]
    },
    {
      "tag": "p",
      "attributes": {},
      "text": "66. tadetadunmattakasyonmattakasaṃvarṇanamiva prayogāpetaśabdavadetaditi / yadi goṇīśabdāt kakudādimatyarthe pratītiśabdānvākhyānaprayatnena [? pratītiḥ, śabdānvākhyānaprayatne na] arthaṃ paśyāmaḥ /"
    },
    {
      "tag": "p",
      "attributes": {},
      "text": "goṇīśabdasyārthapratipādane 'sāmarthyāt / satyaṃ dṛṣṭā, na tu sākṣādityuktam /"
    },
    {
      "tag": "p",
      "attributes": {},
      "text": "nanu goṇīśabdādapi loke pratītirdṛṣṭā / satyaṃ dṛṣṭā, na tu sakṣādityuktam /"
    },
    {
      "tag": "p",
      "attributes": {},
      "text": "uktametanna punaryuktaṃ; strīśūdrāṇāmubhayapratīterabhāvāt / yaḥ khalu ubhayaṃ vetti, śabdamapaśabdaṃ ca, sa eva pratipadyate / yastu nakkaśabdaṃ mukkaśabdameva vā vetti, na nāsāśabdaṃ, sa kathamapaśabdācchabdaṃ pratipadetat, tato 'rthaṃ pratipadyeta?"
    },
    {
      "tag": "p",
      "attributes": {},
      "text": "dṛṣṭā cānubhayavedino 'pi pratītiriti /"
    },
    {
      "tag": "p",
      "attributes": {},
      "text": "na paramparayā pratītiḥ, arthe 'samarthasya śabdo 'pi pratītijananāsāmarthyācca /"
    },
    {
      "tag": "p",
      "attributes": {},
      "text": "na hyarthe 'pi vācakatvaṃ nāmānyadeva, anyatra tadviṣayapratītijananāt /"
    },
    {
      "tag": "p",
      "attributes": {},
      "text": "apaśabdaścecchabde pratītiṃ janayed, artha eva kiṃ na janayati? na hyetasyārthāt kañcid bhedaṃ paśyāmaḥ, yena taṃ pariharet /"
    },
    {
      "tag": "p",
      "attributes": {},
      "text": "akṛtasamayasya śabde 'pyapratītijananācca /"
    },
    {
      "tag": "p",
      "attributes": {},
      "text": "na hyayamapaśabdaḥ śabde 'pi svabhāvataḥ pratītiṃ janayati, adarśanāt samaya eva tu janayet / samayavaśāt pravartate /"
    },
    {
      "tag": "p",
      "attributes": {},
      "text": "evaṃ hi pratipattiparamparāpariśramaḥ parihṛto bhavati /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 108"
        }
      ]
    },
    {
      "tag": "p",
      "attributes": {},
      "text": "67. viparyayadarśanācca / śabdādarthamapratipadyamānā apaśabdaireva jñānaṃ vyutpadyamānā loke dṛsyante iti vyarthaṃ śabdānuśāsanam /"
    },
    {
      "tag": "p",
      "attributes": {},
      "text": "na vyarthaṃ, saṃskṛtaśabdavyutpattyarthamiti cet / ko 'yaṃ śabdānāṃ saṃskāraḥ? na hyeṣāṃ prajñābāhuśrutyādikaṃ saṃskāraṃ pasyāmaḥ /"
    },
    {
      "tag": "p",
      "attributes": {},
      "text": "nāpyeṣāmekāntena śravyatā / nāpyarthapratyāyane kaścidatiśayaḥ /"
    },
    {
      "tag": "p",
      "attributes": {},
      "text": "na dharmasādhanatā, mithyāvṛtticodanebhyaḥ saṃskṛtebhyo 'pyadharmotpatteḥ /"
    },
    {
      "tag": "p",
      "attributes": {},
      "text": "anyebhyo 'pi viparyayeṇa dharmotpatteḥ / śabddsya suprayogādeva svargamodanaghoṣaṇā vacanamātram / na caivaṃvidhānāgamānādriyante yuktijñāḥ /"
    },
    {
      "tag": "p",
      "attributes": {},
      "text": "na ca dānādidharmasādhanacodanāśūnyakevalaśabdasuprayogāt nagapātam iti bruvāṇasya kasyacinmukhaṃ vakrī bhavati / tasmānna saṃskṛto nāma kaścicchabdaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 109"
        }
      ]
    },
    {
      "tag": "p",
      "attributes": {},
      "text": "śiṣṭaprayogaḥ saṃskāra iti cet / ke śiṣṭāḥ? ye viditavedyādiguṇayuktāḥ / kaḥ punareṣāṃ guṇotkarṣānapekṣo 'līkanirbandho yatte 'mūneva śabdān prayuñjate nāparān? na cātra kaścicchabde 'parokṣaḥ sākṣī, yata idameva prayuñjate nāparān śiṣṭā iti niścinumaḥ /"
    },
    {
      "tag": "p",
      "attributes": {},
      "text": "nanvevaṃ [na tvevaṃ?] vayaṃ guṇātiśayamapasyantaḥ saṃskāraṃ keṣāñcicchabdānāmanumanyāmahe, tadanvākhyānaṃ [tadanvākhyāne?] yatnaṃ vā; guṇātiśayābhāvāt / vedarakṣādikaṃ cāprayojanameva atatsamayasthāyinaḥ / satyapi guṇātiśaye na karaṇīya evānvākhyāne yatnaḥ, tatsvabhāvasyānyato 'pi siddheḥ / prākṛtāpabhraṃśadramiḍāndhrādibhāṣāvat / na hi pratideśaṃ bhāṣāṇāṃ kiñcillakṣaṇamasti / atha ca sampradāyasāmyāllokastathaiva pratipadyate, tāsāṃ ca prayogabhraṃśaṃ, tathā saṃskṛtānāṃ śabdānāṃ pratītirbhaviṣyati / iti jaḍapratipattirevaiṣā, yā śabdānāṃ lakṣaṇe pravṛttiḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 111"
        }
      ]
    },
    {
      "tag": "p",
      "attributes": {},
      "text": "68. avayavaviparyaye 'pi yadi teṣāṃ vacanānāṃ sambandhapratītiḥ, na viparyayaḥ nāpi arthāpratītiḥ; sāmarthyāt / na hyatra kaścit samayaḥ pratyāyānāviśeṣe 'pi evameva avayavāḥ prayoktavyā iti /"
    },
    {
      "tag": "p",
      "attributes": {},
      "text": "sa eva teṣāṃ kramo yathāvastitebhyo 'rthapratītirbhavati / iti na viparyayāt pratītiḥ, tata ānupūrvīpratipattyā pratītiriti cet / nāpratīyamānasambandhebhyaḥ ānupūrvīpratipattiḥ /"
    },
    {
      "tag": "p",
      "attributes": {},
      "text": "yeṣāṃ śabdānāṃ kaścit sambandho jāyate [jñāyate?] 'idamiha sambadhyate'; iti, teṣu viditasambandheṣu kaḥ kasya pūrvo 'paro vā kramaḥ, yo yathāvasthitānāṃ sambandhaḥ pratīyate / na hi vākyeṣu padānāṃ kramaniyamaḥ kaścit, yathā rājñaḥ puruṣaḥ, puruṣo rajña iti /"
    },
    {
      "tag": "p",
      "attributes": {},
      "text": "yāvadbhiḥ padairarthaparisamāptistadekaṃ vākyaṃ, yathā- 'devadatta gāmānaya kṛṣṇām'; iti / atra padānāṃ yathākāmaṃ prayoge 'pi nārthapratītau viśeṣa iti kaścit kramābhiniveśaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 112"
        }
      ]
    },
    {
      "tag": "p",
      "attributes": {},
      "text": "pratipāditaṃ ca pratijñāvacanāntareṇāpi yathā pratītirbhaviṣyatīti / pratīyamānārthasya śabdasya prayoge 'tiprasaṅgaḥ / pariśiṣṭeṣu ca sambandhaṃ pradarśya dharmiṇi bhāvaḥ pradarśyeta, dharmiṇi bhāvaṃ pradarśya sambandhaḥ pradarśyeta iti na niyamaḥ kaścid; ubhayathāpi pratītyutpatteḥ ityuktam / apratīyamānasambandheṣu ca padeṣu na tebhya ānupūrvyā api pratīteriti nedamapārthakād bhidyate iti nāprāptakālaṃ pṛthag vācyaṃ syāditi /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 114"
        }
      ]
    },
    {
      "tag": "p",
      "attributes": {},
      "text": "69. [11.] \"hīnamanyatamenāpyavayavena nyūnam /\" [nyā.sū. 5.2.12.] yasmin vākye pratijñādīnāmanyatamo 'vayavo na bhavati, tadvākyaṃ hīnaṃ; sādhanābhāve sādhyāsiddheḥ /"
    },
    {
      "tag": "p",
      "attributes": {},
      "text": "na pratijñānyūnaṃ hīnaṃ; tadabhāve pratītibhāvāditi pratipāditam /"
    },
    {
      "tag": "p",
      "attributes": {},
      "text": "hīnameva tat; nyūnatāyāmapi nigrahādityaparaḥ /"
    },
    {
      "tag": "p",
      "attributes": {},
      "text": "yaḥ pratīyamānārthamanarthakaṃ śabdaṃ prayuṅkte, sa nigrahamarhet, nārthopasaṃhitasyābhidhāteti asamīkṣitābhidānametat / ata eva pratijñāyā na sādhanāṅgabhāva iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 115"
        }
      ]
    },
    {
      "tag": "p",
      "attributes": {},
      "text": "70. [12] \"hetūdāharaṇādhikamadhikam /\" [nyā.sū.5.2.13.] ekena kṛtakatvād itarasya ānarthakyamiti tadetanniyamābhyupagame veditavyam / yatraikasādhanavākyaprayogapūrvako vicārastatrādhikābhidhānamanarthakamiti nigrahasthānam /"
    },
    {
      "tag": "p",
      "attributes": {},
      "text": "prapañcakathāyāṃ tu na kaścidoṣaḥ, niyamābhāvāditi /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 116"
        }
      ]
    },
    {
      "tag": "p",
      "attributes": {},
      "text": "71. [13.] \"śabdārthayoḥ punarvacanaṃ punaruktamanyatrānuvādāt /\" [nyā.sū. 5.2.14] śabdapunaruktam - anityaḥ śabdo 'nityaḥ śabda iti / arthapunaruktam anityaḥ śabdo nirodhadharmako dhvāna iti /"
    },
    {
      "tag": "p",
      "attributes": {},
      "text": "atra na śabdapunaruktaṃ pṛthagvācyam: arthapunaruktavacanenaiva gatatvāt / na hyarthabhede śabdasāmye 'pi kaścid doṣaḥ / yathā-"
    },
    {
      "tag": "p",
      "attributes": {},
      "text": "hasati hasati svāminyuccai rudatyabhiroditi /"
    },
    {
      "tag": "p",
      "attributes": {},
      "text": "kṛtiparikaraṃ svedo 'ṅgāraṃ [svedodgāraṃ?] pūrdhāvati [pradhāvati?] dhāvati //"
    },
    {
      "tag": "p",
      "attributes": {},
      "text": "guṇasamuditaṃ doṣāpetaṃ praṇindati nindati /"
    },
    {
      "tag": "p",
      "attributes": {},
      "text": "dhanalavaparikrītaṃ yantraṃ pranṛtyati nṛtyati //"
    },
    {
      "tag": "p",
      "attributes": {},
      "text": "yathā vā- yadyasmin sati bhavati bhavati, na bhavati na bhavati tattasya kāryamitarat kāraṇamiti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 117"
        }
      ]
    },
    {
      "tag": "p",
      "attributes": {},
      "text": "72. gamyamānārthaṃ punarvacanamapi punaruktam; niyatapradaprayoge sādhanavākye yathā pratijñāvacanamiti arthapunaruktenaiva gatārthatvānna pṛthagvācyam /"
    },
    {
      "tag": "p",
      "attributes": {},
      "text": "ayamapi niyatasādhanavākye eva doṣo vaktavyaḥ; na vistarakathāyām / vyācakṣāṇo hi kadācidasamyak śravaṇapratipattiśaṅkayā sākṣiprabhṛtīnāṃ punaḥ punarbrūyāditi na tatra kiñcicchalam /"
    },
    {
      "tag": "p",
      "attributes": {},
      "text": "nāviṣayatvāditi cet; nāyaṃ gururna śiṣya iti na yatnataḥ pratipādanīyaḥ, yena punaḥ punarucyate, iti punarvacane nigraha eveti cet / na; sākṣiṇāṃ yatnena pratipādyatvāt, tadpratipādane doṣābhidhānāt, pratipādyasya śiṣyatvāt, vijigīśuvādapratiṣedhatvāt, trirabhidhānavacanāt, punarvacanaprasaṅge samayaniyamābhāvācca /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 118"
        }
      ]
    },
    {
      "tag": "p",
      "attributes": {},
      "text": "73. na cedamadhikād bhidyate iti na pṛthagvācyam / viniyatapradaprayoge hi sādhanavākye ādhikyadoṣa iti punarvacane 'pi gatārthasyādhikyameva padasyeti /"
    },
    {
      "tag": "p",
      "attributes": {},
      "text": "prapañcakathāyām anirūpitai kārthasādhanādhikaraṇāyāṃ nānārthasādhanepsāyāṃ nānāsādhanepsāyāṃ vā śrotuḥ hetvādi bāhulyasya punarvacanasya doṣatvāt / pratītapratyayābhāvād hetvādibāhulyaṃ vacanabāhulyaṃ ca sādhanadoṣa iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 119"
        }
      ]
    },
    {
      "tag": "p",
      "attributes": {},
      "text": "ādhikyapunarvacanayostulyadoṣa iti saṃgrahavacanaṃ nyāyyam; doṣābhāvādeva guṇābhāvāt, evamprakārāṇāṃ bhedānāṃ vacane cātiprasaṅgādityuktam /"
    },
    {
      "tag": "p",
      "attributes": {},
      "text": "paryāyaśabdakalpo hyaparo hetuḥ pratipādite viṣaye pravartamānaḥ '; pratipādyasya viśeṣābhāvāt /"
    },
    {
      "tag": "p",
      "attributes": {},
      "text": "arthaḥ punaḥ pratipādanānna bhidyate /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 120"
        }
      ]
    },
    {
      "tag": "p",
      "attributes": {},
      "text": "74. yatpunaruktam- \"anuvāde tvapunaruktaṃ; śabdābhyāsādarthaviśeṣopapatteḥ\" / yathā \"hetvapadeśāt pratijñāyāḥ punarvacanaṃ nigamanam\" [nya. sū. 1.1.39] iti / pratijñāyā evaṃ [eva?] gamyamānārthāyā vacanaṃ punarvacanaṃ. kiṃ punarasyāḥ punarvacanam ityuyuktaṃ nigamanam /\n75. [14.] \"vijñātasya parṣadā trirabhihitasyāpratyuccāraṇamananubhāṣaṇam /\" [nyā.sū. 5.2.17] vijñātavākyārthasya parṣadā trirabhihitasya yadapratyuccāraṇaṃ tadananubhāṣaṇaṃ nāma nigrahasthānamapratyuccārayan kimāśrayaṃ parapakṣapratiṣedha kuryāditi /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 121"
        }
      ]
    },
    {
      "tag": "p",
      "attributes": {},
      "text": "uttareṇāvasānānnedaṃ nigrahasthānamiti cet / syādetat / uttareṇa guṇadoṣavatā mūḍhāmūḍhatvaṃ gamyate iti kimuccāritena? asti hi kaścid uttareṇa samartho na pratyuccāraṇena, nāsau tāvatā nigrahamarhediti / na: uttaraviṣayāparijñānāt / yadyayaṃ na pratyuccārayati, nirviṣayamuttaraṃ prasajyeta / athottaraṃ bravīti, kathaṃ noccārayati? tadidaṃ vyāhatamucyate- 'noccārayati, uttaraṃ ca bravīti'; iti / apratijñānācca / na cedaṃ na [? na cedaṃ] parijñāyate- pūrvaṃ sarvamuccārayitavyaṃ paścāduttaramabhidhātavyamiti / apitu yathākathañciduttaraṃ vācyam uttaraṃ cāśrayābhāve 'yuktamiti yuktamapratyuccāraṇaṃ nigrahasthānamiti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 122"
        }
      ]
    },
    {
      "tag": "p",
      "attributes": {},
      "text": "76. yadi nāma vādī svas ādhanārthavivaraṇavyājena prasaṅgādaparaṃ ghoṣayed, vivādāspadaṃ ca jijñāsitamarthamātramukttvā pratijñādiṣvarthaviśeṣaparamparayā aparānarthānupakṣipya kathāṃ vistārayet, tacca sarvaṃ yadā nānuvaktuṃ śaknuyāt, kastasya vivādāśrayārthamātrottaravacane sāmarthyavighātaḥ yena vādivacanānubhāṣaṇaṃ nigrahasthānamucyate / tasmānna sarvaṃ vādikathāmananubhāṣamāṇo nottare samarthaḥ /"
    },
    {
      "tag": "p",
      "attributes": {},
      "text": "yadvacanāntarīyakā jijñāsitārthasiddhiḥ, yathā pakṣadharmatāvyāptiprasādhanamātraṃ, na tatrāpi prasaṅgāntaropakṣepaḥ, tadavaśyaṃ sādhanāṅgaviṣayatvād dūṣaṇasya upadarśyata eva / tatrāpi na sarvaṃ prāganukrameṇoccārayitavyaṃ, paścād dūṣaṇaṃ vācyaṃ; dviruccāraṇaprasaṅgāt / dūṣaṇaviṣayopadarśanārthe 'nubhāṣaṇe vādivacanānukramaghoṣaṇaṃ vyarthamiti na kāryameva dūṣayatā / 'asyāyaṃ doṣoḥ'; iti nāntarīyatvāt pratidoṣavacanaṃ viṣayopadarśanaṃ kriyate eva /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 123"
        }
      ]
    },
    {
      "tag": "p",
      "attributes": {},
      "text": "77. na hi sarvaviṣayopadarśanaṃ kṛtvā yugapad doṣaḥ śakyate 'bhidhātum; pratyarthaṃ doṣabhedāt / tasmād yaṃ padārthaṃ dūṣayati, sa eva taddūṣaṇaviṣayastadā pradarśanīyaḥ / (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 124"
        },
        {
          "tag": "text",
          "text": ") nāparastuḥ; dūṣṇe 'paropadarśanasyāsambhavāt / tasmin dūṣite punaranyo 'rtho 'paradoṣaviṣaya ityayamanubhāṣaṇe dūṣaṇe ca nyāyaḥ /"
        }
      ]
    },
    {
      "tag": "p",
      "attributes": {},
      "text": "sakṛt sarvānubhāṣaṇe 'pi doṣavacanakāle punarviṣayaḥ pradarśanīya eva; apradarśite doṣasya vaktumaśakyatvāt / tathā ca dviranubhāṣaṇaṃ kṛtaṃ syāt / tatra prathamaṃ sarvānukramānubhāṣaṇaṃ niṣprayojanam / dūṣaṇavādinā dūṣaṇe vaktavye yanna tatropayujyate tasyābhidānamadoṣodbhāvanam / dviruktiśca / iti sakṛt sarvānubhāṣaṇaṃ parājayādhikaraṇaṃ vācyam /"
    },
    {
      "tag": "p",
      "attributes": {},
      "text": "tathāstviti cet / syādetat / uktametadarthāntaraṃ nigrahasthānamiti / tatra sādhane yataḥ kutaścit prasaṅgādinā nāntarīyakābhidhāna / ['nāntarīyakābhidhānaṃ?] vādino 'rthāntaragamanameveti sa nigrahārhaḥ / na kaścit kvacit kriyamāṇaprasaṅgo na prayujyate, nāpi tat tasyānubhāṣaṇīyam / na cedamapyasmābhiranujñāyate- sarvaṃ prāk sakṛdvaktavyaṃ, paścāddūṣaṇamiti / kintu dūṣayatāvaśyaṃ viṣayo darśanīyaḥ, anyathā dūṣaṇāvṛtteriti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 125"
        }
      ]
    },
    {
      "tag": "p",
      "attributes": {},
      "text": "78. evaṃ tarhi nānanubhāṣaṇaṃ pṛthag nigrahasthānaṃ vācyam, apratibhayā gatatvāt / uttarasya hyapratipattirapratibhā [nyā.sū. 5.2.18] / na cottaraviṣayamapradarśayan uttaraṃ pratipattuṃ sararthaḥ / na hyanākṣiptānuttarapratipattikamananubhāṣaṇam / tenānanubhāṣaṇasya vyāpikāyāmapratibhāyāṃ vihitaṃ nigrahasthānatvam ananubhāṣaṇam [ananubhāṣaṇe?] / gavyaparāmṛṣṭatadbhedāyāṃ vihitamiva sāsnādimattvaṃ bāhuleye 'pi / tasmādpratibhaiva nigrahādhikaraṇatvena vā [vācyā?] nānanubhāṣaṇam /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 126"
        }
      ]
    },
    {
      "tag": "p",
      "attributes": {},
      "text": "kaścāyaṃsamayaniyamastrirabhihitasyānanubhāṣaṇamiti? yadi tāvat parapratyāyanārthā pravṛttiḥ, kiṃ trirabhidhīyeta? tathā tathā sa grāhaṇīyo yathāsya pratipattirbhavati / atha paropatāpanārthā tadāpi kiṃ trirabhidhīyate? sākṣiṇāṃ karṇe nivedya prativādī kaṣṭāpratītadrutasaṃkṣisādibhirupadrotavyaḥ, yathottarapratipattivimūḍhastūṣṇīmbhavati / na hi paropatāpanakrame kaścinnyāyaḥ, yena kaṣṭāpratītaprayogadrutoccāritā nivāryante, trirabhidhānaṃ vā vidhīyate / na ca paropatāpāya santaḥ pravartante, śāstrāṇi vā praṇīyante ityado vakttavyam ! tasmāttāvadvaktavyaṃ, yāvadanena na gṛhītam / na trireva /"
    },
    {
      "tag": "p",
      "attributes": {},
      "text": "agrahaṇasāmarthye prāgeva vā paricchinnasāmarthye parihartavyaḥ punaranupratibodhyeti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 127"
        }
      ]
    },
    {
      "tag": "p",
      "attributes": {},
      "text": "79. [15.] \"avijñātamajñānam /\" [nyā.sū. 5.2.17] vijñātaṃ parṣadā prativādinā yadavijñātaṃ tadajñānaṃ nāma nigrahasthānam / arthe khalvavijñāte na tasya pratiṣedhaṃ brūyāditi /"
    },
    {
      "tag": "p",
      "attributes": {},
      "text": "etadapyananubhāṣaṇavadatreti tatraiva gamyatvādavācyam / yathānanubhāṣaṇe 'pradarśitaviṣayatvāduttarapratipattiraśakyeti anuttarapratipattyaiva nigrahasthānatvam; uttaraviṣayapradarśanaprasaṅgamantareṇānubhāṣaṇasya vaiyarthyāt /"
    },
    {
      "tag": "p",
      "attributes": {},
      "text": "tathājñāne 'pyuttarāpratipattyaiva nigrahasthānatvam / ajānānaḥ kathamuttaram uttaraviṣayaṃ ca brūyāt? iti viṣayājñānamuttarājñānaṃ ca nigrahasthānam / anyathā evaṃ sati apratibhayā [? apratibhāyā] nirviṣayatvāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 128"
        }
      ]
    },
    {
      "tag": "p",
      "attributes": {},
      "text": "anavadhāritārtho hi nānubhāṣate, ananubhāṣamāṇo viṣayamupadarśyottaraṃ pratipattuṃ na śaknuyādityuttaraṃ na pratipadyeta; jñātottaratadviṣayasyottarāpratipatterasambhavāt / ubhayametaduttarāpratipatteḥ kāraṇamiti /"
    },
    {
      "tag": "p",
      "attributes": {},
      "text": "tadabhāve pratipattirbhavatyeveti tayoḥ pṛthagvacane 'pratibhāyāḥ ko viṣaya iti vaktavyam ! nirviṣayatvādavācyaiva syāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 129"
        }
      ]
    },
    {
      "tag": "p",
      "attributes": {},
      "text": "80. nottarajñānam [? nottarājñānam] ajñānam / kiṃ tarhi? viṣayājñānam / jñāte hi viṣaye uttarājñānāt tanna pratipadyeteti asti viṣayo 'pratibhāyā iti cet / evaṃ tarhi ananubhāṣaṇaṃ nirviṣayam; ajñānenākṣepāt / na hi viṣayaṃ samyak pratipadyamānaḥ kaścinnānubhāṣeteti nānanubhāṣaṇaṃ pṛthag vācyam /"
    },
    {
      "tag": "p",
      "attributes": {},
      "text": "uttarājñānasya cākṣepāt / viṣayājñānenottarājñānamapyākṣiptameva na hi viṣayamajānannuttaraṃ jānātīti naivāpratibhāyā viṣayo 'sti /"
    },
    {
      "tag": "p",
      "attributes": {},
      "text": "jñāte 'pi viṣaye punaruttarājñānamapratibhāyā viṣaya iti cet / evaṃ tarhi viṣayottarājñānayorapi prabhedāt nigrahasthānāntarālavācyāni [nigrahasthānāntarāṇi vācyāni?] / yathājñānasya viṣayo jñānam [? viṣayājñānam] uttarājñānamiti prabhedādasatyapi guṇātiśaye nigrahasthānāntaravyavasthā kriyate, tathājñānayorapi sarvottarājñānamityādi prabhedānnigrahasthānāntarāṇi kiṃ nocyante? na cobhayasyāpyajñānasya (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 130"
        },
        {
          "tag": "text",
          "text": ") saṃgrahavacane doṣaḥ, guṇastu lāghavasaṃjñaḥ syāditi saṃgrahavacanaṃ nyāyyam / tasmādananubhāṣaṇājñānayorapratibhāviṣayatvānna pṛthagvacanam /"
        }
      ]
    },
    {
      "tag": "p",
      "attributes": {},
      "text": "api ca - na pūrvottarapakṣavādino hetvābhāsāpratibhābhyāmanyat nigrahasthānaṃ nyāyyamasti, tadubhayavacanenaiva sarvamuktamiti / tadubhayākṣiseṣu prabhedeṣu guṇātiśayamantareṇa vacanādare 'tiprasaṅgāt vyarthaḥ prapañca iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 131"
        }
      ]
    },
    {
      "tag": "p",
      "attributes": {},
      "text": "81. [16.] \"uttarasyāpratipattirapratibhā /\" [nyā.sū. 5.2.18] parapakṣapratiṣedhe uttaraṃ yadā na pratipadyate, tadā nigṛhīto vaktavyaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 132"
        }
      ]
    },
    {
      "tag": "p",
      "attributes": {},
      "text": "sādhanavacanānantaraṃ prativiṣayamuttare vyarthaṃ tadajñānakramaghoṣaṇaślokapāṭhādinā kālaṃ gamayan kartavyāpratipattyā nigrahārha iti nyāyyaṃ nigrahasthānamiti /"
    },
    {
      "tag": "p",
      "attributes": {},
      "text": "82. [17.] \"kāryavyāsaṅgāt kathāvicchedo vikṣepaḥ /\" [nyā. sū. 5.2.20] yatkiñcit kartavyaṃ vyāsajya kathāṃ vicchinatti / 'idaṃ me karaṇīyaṃ prahīyate, asminnavasite paścāt kariṣyāmi / pratiśyākalāme kaṇṭhaṃ kṣiṇoti'; - ityevamādinā kathāṃ vicchinatti / sa vikṣepo nāma nigrahasthānamekataranigrahāntāyāṃ kathāyāṃ svayameva kathāntaṃ pratipadyate iti /"
    },
    {
      "tag": "p",
      "attributes": {},
      "text": "idamapi yadi pūrvapakṣavādī kuryād vyājopakṣepamātreṇa, na punarbhūtasya tathāvidhakathoparodhinaḥ karyasya bhāve, tasya svasādhanāsāmarthyaparicchedādeva vikṣepaḥ syāt / tathā cedamarthāntaragamane evāntarbhavet; asamarthasādhanābhidhānāt (",
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 133"
        },
        {
          "tag": "text",
          "text": ") hetvābhāseṣu vā / prakṛtasādhanāsambaddhapratipatteśca nirarthakāpārthakābhyāṃ ca na bhidyate / atiprasaṅgaścaivamprakārāṇāmasambaddhasādhanavākyapratipattibhedānāṃ pṛthag nigrahasthānavyavasthāpane proktaḥ /"
        }
      ]
    },
    {
      "tag": "p",
      "attributes": {},
      "text": "athottaravādī evaṃ vikṣipet, sādhanānantaram uttare pratipattavye tadapratipattyā vikṣepapratipattirapratibhāyāmarthāntare vāntarbhavati /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 134"
        }
      ]
    },
    {
      "tag": "p",
      "attributes": {},
      "text": "83. nanu nāvaśyaṃ sādhanadūṣaṇābhyāmeva sarvasya pratipattiḥ, yena sarvā vādiprativādinorna samyak pratipatterhetvābhāse 'rthe pratibhāyāṃ vāntarbhavāt / bhavati hi anibaddhenāpi kathāprapañcena vivāda iti / na; asambhavāt / ekatrādhikaraṇe viruddhābhyupagamayorvivādaḥ syāt; aviruddhābhyupagamayoranabhyupagamayorvā virodhābhāvāt / tatrāvaśyamekasya vāgvacanapravṛttiḥ; yugapatpravṛttau parasparavacanagrahaṇāvadhāraṇottarāṇāmasambhavena pravṛttivaiphalyāt svasthātmanāmapravṛtteḥ / tena ca svopagamopanyāse 'vaśyaṃ sādhanaṃ vaktavyaṃ; anyathā pareṣāmaprattipatteḥ / apareṇa ca tatsambandhi dūṣaṇam / ubhayorasamyakpratipattau hetvābhāsāpratibhayoḥ prasaṅga iti sarvo nyāyapravṛttaḥ pūrvottarapakṣopanyāso dvayaṃ nātipatati /"
    },
    {
      "tag": "p",
      "attributes": {},
      "text": "etenaiva vitaṇḍā pratyuktā; abhyupagamābhāve vivādābhāvāt /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 136"
        }
      ]
    },
    {
      "tag": "p",
      "attributes": {},
      "text": "84. yadā tarhyabhyupagamya vādaṃ viphalatayā na kiñcid vakti, anyadvā yatkiñcit pralapati, tadā kathaṃ hetvābhāsāntarbhāvaḥ?"
    },
    {
      "tag": "p",
      "attributes": {},
      "text": "asamarthitasādhanābhidhāne evamuktam / anabhidhānānyābhidhānayorapi parājaya evetyuktam; abhyupagamya vādamasādhanāṅgavacanāt /"
    },
    {
      "tag": "p",
      "attributes": {},
      "text": "etenādhikasya punaruktasya ca pratijñādervacanasya na nigrahasthānatvaṃ vyākhyātam / tadapi hi pratipāditārthaviparyayatvātsādhanasāmarthyavidhānamapratītapratyayatayā na lakṣaṇāt sādhanasya / asādhanāṅgavacanamiti nigrahasthānamiti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 137"
        }
      ]
    },
    {
      "tag": "p",
      "attributes": {},
      "text": "85 [18.] : \"svapakṣadoṣābhyupagamāt parapakṣe doṣaprasaṅgo matānujñā /\" [nyā. sū. 5.2.21] yaḥ pareṇa coditaṃ doṣamanuddhṛtya bhavato 'pyayaṃ doṣa iti bravīti, yathā - 'bhavāṃścauraḥ puruṣatvāt'; ityukte sa taṃ prati brūyād- bhavānapīti / sa svapakṣe doṣābhyupagamāt parapakṣe taṃ doṣaṃ prasañjayan paramatamanujānātīti matānujñā nigrahasthānamiti /"
    },
    {
      "tag": "p",
      "attributes": {},
      "text": "atrāpi yadi puruṣatvāccauro bhavānapi syāt, na ca bhavatātmaivamiṣṭaḥ, tasmānnāyaṃ cauryaheturiti yadyayamabhiprāyaḥ, tadā na kaściddoṣaḥ, anabhimate tadātmani cauratvena hetudarśane dūṣaṇāt /"
    },
    {
      "tag": "p",
      "attributes": {},
      "text": "prasaṅgamantareṇaivamṛjunaiva krameṇa kiṃ na vyabhicārita iti cet / yatkiñcidetat / santi hyevamprakārā api vyavahārā loka iti /"
    },
    {
      "tag": "p",
      "attributes": {},
      "text": "atha tadupakṣepamabhyupagacchati, etadapi uttarāpratipattyaiva tatsādhane nigrahārhaḥ / nāparatra; svadoṣopakṣepāt / tatsādhananirdoṣatāyāṃ hi tadabhyupagama evottarāpratipattiriti tāvataiva pūrvamāpannanigrahasya paradoṣopakṣepasyānapekṣaṇīyatvāditi /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 139"
        }
      ]
    },
    {
      "tag": "p",
      "attributes": {},
      "text": "86. [19.] \"nigrahaprāptasyānigrahaḥ paryanuyojyopakṣaṇam /\" [nyā.sū. 5.2.22]paryanuyojyo gāma nigrahopapattyā codanīyaḥ / tasyopekṣaṇaṃ nigrahaprāptau satyananuyogaḥ / etacca 'kasya parājayaḥ'; ityanuyuktayā parṣadā vaktavyaṃ, na khalu nigrahaprāptaḥ svakaupīnaṃ vivṛṇuyāditi /"
    },
    {
      "tag": "p",
      "attributes": {},
      "text": "atrāpi yadi sādhanavādinaṃ nigrahaprāptamuttaravādī na paryanuyuṅkte, aprati- bhaivāsyottarāpratipatteriti na paryanuyojyopekṣaṇaṃ pṛthag nigrahasthānam / nyāyacintāyāṃ punarna dvayorekasyāpyatra jayaparajājayau; sādhanābhāsenārthāpratipādanāt, bhūtadoṣānabhidhānācca /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 140"
        }
      ]
    },
    {
      "tag": "p",
      "attributes": {},
      "text": "87. atha kañciddoṣamudbhāvayati, kañcinna, na tadā nigrahamarhati; uttarapratipatteḥ /"
    },
    {
      "tag": "p",
      "attributes": {},
      "text": "arhatyeva, sato doṣasyānudbhāvanāditi cet / na santa iti kṛtvā sarve doṣā avaśyaṃ vaktavyāḥ /"
    },
    {
      "tag": "p",
      "attributes": {},
      "text": "avacane vā nigrahaḥ; ekenāpi tatsādhanavighātādekasādhanavacanavat /"
    },
    {
      "tag": "p",
      "attributes": {},
      "text": "yathaikasyārthasyānekasādhanasadbhāve 'pyekenaiva sādhanena tatsiddherna sarvopādānam iti na doṣamudbhāvayannevāparasyānudbhāvanānnigrahārhaḥ pūrvavat /"
    },
    {
      "tag": "p",
      "attributes": {},
      "text": "atha pūrvapakṣavādī uttarapakṣavādinaṃ nigrahaprāptaṃ na nigṛṇhāti, tadā tayornyāye naikasyāpi pūrvavat jayaparājayau; doṣābhāsaṃ bruvāṇamuttaravādinaṃ svasādhanādanutsārayato 'samarthitasādhanatvānna jayo vādinaḥ; sarvadoṣāsambhavapradarśanena sādhanāṅgāsamarthanāt / nāpyuttaravādinaḥ, ubhayadoṣāpratipādanāt /"
    },
    {
      "tag": "p",
      "attributes": {},
      "text": "tasmādevamapi na paryanuyojyopekṣaṇaṃ nāma parājayādhikaraṇamiti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 141"
        }
      ]
    },
    {
      "tag": "p",
      "attributes": {},
      "text": "88. [20.] \"anigrahasthāne nigrahasthānānuyogo niranuyojyānuyogaḥ /\" [nyā. sū. 5.2.23] nigrahasthānalakṣaṇasya mithyāvyavasāyādanigrahasthāne nigṛhīto 'sīti paraṃ bruvan niranuyojyānuyogānnigṛhīto vaktavyaḥ /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 142"
        }
      ]
    },
    {
      "tag": "p",
      "attributes": {},
      "text": "atrāpi yadi tatsādhanavādinamabhūtaistaddoṣairuttaravādyabhiyuñjīta, so 'sthāne nirdoṣe nigrahasthānasya niyoktodbhāvayitā na bhavati tathā / bhūtadoṣodbhāvanalakṣaṇasyottarasyā- pratipatteritareṇottarābhāsatve pratipādite 'pratibhayaiva nigṛhīta iti nedamato nigrahasthānāntaram /"
    },
    {
      "tag": "p",
      "attributes": {},
      "text": "athottaravādinaṃ sādhanadoṣamudbhāvayantamaparo doṣābhāsavacanenābhiyuñjīta, tasya tena bhūtadoṣatve pratipādite sādhanābhāsavacanenaiva nigṛhīta iti /"
    },
    {
      "tag": "p",
      "attributes": {},
      "text": "evamapi nedaṃ hetvābhāsebhyo bhidyate / avaśyaṃ hi viṣayāntaraprāptyarthaṃ hetvābhāsā nigrahasthānatvena vaktavyāḥ, taduktāvaparoktiranarthiketi /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 143"
        }
      ]
    },
    {
      "tag": "p",
      "attributes": {},
      "text": "89. [21.] \"siddhāntamabhyupetyāniyamāt kathāprasaṅgo 'pasiddhāntaḥ /\" [nyā. sū. 5.2.24] kasyacidarthasya tathābhāvaṃ pratijñāya pratijñātārthaviparyayāt kathāprasaṅgaṃ kurvato 'pasiddhānto vijñeyaḥ / tathā 'na sato vināśaḥ, nāsadutpadyate'; iti siddhāntamabhyupetya pakṣamavasthāpayati - 'ekāntā prakṛtiḥ vyaktasya avyaktalakṣaṇā; vikārāṇām anvayadarśanāt / mṛdanvayānāṃ śarāvādīnāṃ dṛṣṭamekaprakṛtikatvam / tathā cāyaṃ vyaktabhedaḥ sukhaduḥkhamohasamanvito gṛhyate, tatsukhādibhirekaprakṛtiḥ'; iti /"
    },
    {
      "tag": "p",
      "attributes": {},
      "text": "sa evamuktavān paryanuyujyate - atha prakṛtirvikāra iti kathaṃ lakṣayitavyam? yasyāvasthitasya dharmāntaranivṛttau dharmāntaraṃ pravartate sā prakṛtiḥ, yat tad dharmāntaraṃ sa vikāra iti / so 'yaṃ prakṛtārthaviparyayādaniyamāt kathāṃ prasañjayati / pratijñātaṃ cānena - 'nāsadāvirbhavati, na sat tirobhavati'; iti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 145"
        }
      ]
    },
    {
      "tag": "p",
      "attributes": {},
      "text": "90. sadasatośca tirobhāvāvirbhāvāvantaraṇa na kasyacit pravṛttyuparamaḥ, pravṛttirvā- ityevaṃ pratyavasthite yadi sa sata ātmahānamasataścātmalābhamabhyupaiti, apasiddhānto bhavati / atha nābhyupaiti, pakṣo 'sya na sidhyatīti /"
    },
    {
      "tag": "p",
      "attributes": {},
      "text": "ito 'pi na kaścidaniyamāt kathāprasaṅgo yattenopagataṃ nāsadutpadyate na sadvinaśyati'; iti tasya samarthanāyedamuktam 'ekaprakṛtikamidaṃ vyaktamanvayadarśanād'; iti / tatraikā prakṛtiḥ sukhaduḥkhamohāstadavibhaktayonikam idaṃ vyaktaṃ, tadanvayadarśanāt / vyaktasya tatsvabhāvatābhedopalabdheriti /"
    },
    {
      "tag": "p",
      "attributes": {},
      "text": "sukhādīnāmutpattivināśābhyupagamābhāvāt sarvasya tadātmakasya notpatti- vināśāviti siddhaṃ bhavati /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 146"
        }
      ]
    },
    {
      "tag": "p",
      "attributes": {},
      "text": "91. atra taduktasya hetordoṣamanudbhāvya vikāraprakṛtilakṣaṇaṃ pṛcchan svayamayaṃ prakṛtāsambandhena aniyamāt kathāṃ pravartayati / tatredaṃ syād vācyaṃ - vyaktaṃ nāma pravṛttinivṛttidharmakaṃ, na tathā sukhādayaḥ, vyaktasya sukhādyanvaye sukhādisvabhāvatā pravṛttinivṛttidharmatālakṣaṇamavahīyata iti / na tadrahitasukhādisvabhāvatā, vyaktalakṣaṇavirodhāditi, sukhādyanvayadarśanādityasiddho heturiti /"
    },
    {
      "tag": "p",
      "attributes": {},
      "text": "evaṃ hi tasya sādhanadoṣodbhāvanena pakṣo dūṣito bhavati / so 'nupasaṃhṛtya sādhanadoṣaṃ, kathāṃ pratānayan svadoṣaṃ paratropakṣipati /"
    },
    {
      "tag": "p",
      "attributes": {},
      "text": "ayameva doṣo 'nena prakāreṇocyate iti cet /"
    },
    {
      "tag": "p",
      "attributes": {},
      "text": "eṣa naimittikānāṃ viṣayaḥ, na lokaḥ śabdairapratipāditamarthaṃ pratipattuṃ samartha iti, sa evāyaṃ bhaṇḍālekhyanyāyo 'trāpi /"
    },
    {
      "tag": "p",
      "attributes": {},
      "text": "yathoktena nyāyena pūrvakasyāsādhanāṅgasyāsiddhasya hetorabhidhānādeva nigrahaḥ, nāpi niyamāt [aniyamāt?] kathāprasaṅgāt iti idamapi hetvābhāseṣvantarbhāvāt na pṛthagvācyam /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 148"
        }
      ]
    },
    {
      "tag": "p",
      "attributes": {},
      "text": "92. [22.] \"hetvābhāsāścayathoktāḥ /\" [nyā.sū. 5.2.25] hetvābhāsāśca nitrahasthānāni / kiṃ punarlakṣaṇāntarayogād hetvābhāsā nigrahasthānatvamāpadyante, yathā pramāṇāni prameyatvam? ityata āha yathoktahetvābhāsalakṣaṇenaiva nigrahasthānabhāva iti /"
    },
    {
      "tag": "p",
      "attributes": {},
      "text": "atrāpi yathoktatvāccintyemeva - kiṃ te yathā lakṣitaprabhedāstathaiva, āhosvidanyathaiveti? tattu cintyamānamihātiprasajyate iti na pratanyate / hetvābhāsāśca yathānyāyaṃ nigrahasthānamiti, etāvanmātramiṣṭamiti /"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "Vn 149"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "93. loke 'vidyātimirapaṭalollekhanastattvadṛṣṭer"
        },
        {
          "tag": "l",
          "attributes": {},
          "text": "vādanyāyaḥ parahitarataireṣa sadbhiḥ praṇītaḥ /"
        },
        {
          "tag": "l",
          "attributes": {},
          "text": "tattvālokaṃ timirayati taṃ durvidagdho jano 'yaṃ,"
        },
        {
          "tag": "l",
          "attributes": {},
          "text": "tasmādyatnaḥ kṛta iha mayā tatsamujjvālanāya //"
        }
      ]
    },
    {
      "tag": "p",
      "attributes": {},
      "text": "vādanyāyo nāma prakaraṇaṃ samāptam /\n[kṛtiriyamācāryadharmakīrticaraṇānām]"
    }
  ]
}