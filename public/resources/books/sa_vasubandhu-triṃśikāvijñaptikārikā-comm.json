{
  "file_title": "vasubandhu-triṃśikāvijñaptikārikā-comm",
  "file_title_normal": "vasubandhu-trimsikavijnaptikarika-comm",
  "metadata": {
    "original_title": "Triṃśikāvijñaptikārikā with Sthiramati's Triṃśikāvijñaptibhāṣya",
    "author": "Vasubandhu",
    "contributors": [
      {
        "role": "data entry",
        "name": "Takamichi Fukita",
        "when": ""
      },
      {
        "role": "contribution to GRETIL",
        "name": "Takamichi Fukita",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "Hartmut Buescher: Sthiramati's Triṃśikāvijñaptibhāṣya, Critical Editions of the Sanskrit Text and its Tibetan Translation, Wien 2007 (Österreichische Akademie der Wissenschaften, Phil.-hist. Kl., Sitzungsberichte, 786; Beiträge zur Kultur- und Geistesgeschichte Asiens, 57)."
  },
  "body": [
    {
      "tag": "p",
      "attributes": {},
      "text": "Vasubandhu: Triṃśikāvijñaptikārikā"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_38"
        }
      ]
    },
    {
      "tag": "p",
      "attributes": {},
      "text": "namo buddhāya ||"
    },
    {
      "tag": "p",
      "attributes": {},
      "text": "pudgaladharmanairātmyayor apratipannavipratipannānām aviparītapudgaladharmanairātmyapratipādanārthaṃ triṃśikāvijñaptiprakaraṇārambhaḥ |"
    },
    {
      "tag": "p",
      "attributes": {},
      "text": "pudgaladharmanairātmyapratipādanaṃ punaḥ kleśajñeyāvaraṇaprahāṇārtham | tathā hy ātmadṛṣṭiprabhavā rāgādayaḥ kleśāḥ pudgalanairātmyāvabodhaś ca satkāyadṛṣṭeḥ pratipakṣatvāt tatprahāṇāya pravartamānaḥ sarvakleśān prajahāti | dharmanairātmyajñānād api jñeyāvaraṇapratipakṣatvāt jñeyāvaraṇaṃ prahīyate | kleśajñeyāvaraṇaprahāṇam api mokṣasarvajñatvādhigamārtham | kleśā hi mokṣaprāpter āvaraṇam iti atas teṣu prahīṇeṣu mokṣo 'dhigamyate | jñeyāvaraṇam api sarvasmin jñeye jñānapravṛttipratibandhabhūtam akliṣṭam ajñānam | tasmin prahīṇe sarvākāre jñeye 'saktam apratihatañ ca jñānaṃ pravartata ity ataḥ sarvajñatvam adhigamyate |"
    },
    {
      "tag": "p",
      "attributes": {},
      "text": "atha vā dharmapudgalābhiniviṣṭāś cittamātraṃ yathābhūtaṃ na jānantīty ato dharmapudgalanairātmyapradarśanena saphale vijñaptimātre 'nupūrveṇa praveśārthaṃ prakaraṇārambhaḥ |"
    },
    {
      "tag": "p",
      "attributes": {},
      "text": "atha vā vijñānavad vijñeyam api dravyata eveti kecin manyante | vijñeyavad vijñānam api saṃvṛtita eva na paramārthata ity asya dviprakārasyāpy ekāntavādasya pratiṣedhārthaḥ prakaraṇārambhaḥ ||"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_40"
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "ātmadharmopacāro hi vividho yaḥ pravartate | 1ab"
        }
      ]
    },
    {
      "tag": "p",
      "attributes": {},
      "text": "lokaśāstrayor iti vākyaśeṣaḥ |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "vijñānapariṇāme 'sau | 1c"
        }
      ]
    },
    {
      "tag": "p",
      "attributes": {},
      "text": "ātmadharmopacāra iti saṃbadhyate | ātmā dharmāś copacaryanta ity ātmadharmopacāraḥ | sa punar ātmaprajñaptir dharmaprajñaptiś ca | vividha ity anekaprakāraḥ | ātmā jīvo jantur manujo māṇava ity evamādika ātmopacāraḥ skandhā dhātava āyatanāni rūpaṃ vedanā saṃjñā saṃskārā vijñānam ity evamādiko dharmopacāraḥ |"
    },
    {
      "tag": "p",
      "attributes": {},
      "text": "ayaṃ dviprakāro 'py upacāro vijñānapariṇāma eva na mukhye ātmani dharmeṣu ceti | kuta etat | dharmāṇām ātmanaś ca vijñānapariṇāmād bahir abhāvāt | ko 'yaṃ pariṇāmo nāma | anyathātvam | kāraṇakṣaṇanirodhasamakālaḥ kāraṇakṣaṇavilakṣaṇaḥ kāryasyātmalābhaḥ pariṇāmaḥ | tatrātmādivikalpavāsanāparipoṣād rūpādivikalpavāsanāparipoṣāc cālayavijñānād ātmādinirbhāso vikalpo rūpādinirbhāsaś cotpadyate | [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_42"
        },
        {
          "tag": "text",
          "text": "] tam ātmādinirbhāsaṃ rūpādinirbhāsañ ca tasmād vikalpād bahirbhūtam ivopādāyātmādyupacāro rūpādidharmopacāraś cānādikālikaḥ pravartate vināpi bāhyenātmanā dharmaiś ca | tad yathā taimirikasya keśoṇḍukādyupacāra iti | yac ca yatra nāsti tat tatropacaryate | tad yathā bāhīke gauḥ |"
        }
      ]
    },
    {
      "tag": "p",
      "attributes": {},
      "text": "evaṃ vijñānasvarūpe bahiś cātmadharmābhāvāt parikalpita evātmā dharmāś ca na tu paramārthataḥ santīti vijñānavad vijñeyam api dravyata evety ayam ekāntavādo nābhyupeyaḥ |"
    },
    {
      "tag": "p",
      "attributes": {},
      "text": "upacārasya ca nirādhārasyāsaṃbhavād avaśyaṃ vijñānapariṇāmo vastuto 'stīty upagantavyo yatrātmadharmopacāraḥ pravartate | ataś cāyam abhyupagamo na yuktikṣamo vijñānam api vijñeyavat saṃvṛtita eva na paramārthata iti | saṃvṛtito 'py abhāvaprasaṅgān na hi saṃvṛtir nirupādānā yujyate |"
    },
    {
      "tag": "p",
      "attributes": {},
      "text": "tasmād ayam ekāntavādo dviprakāro 'pi niryuktikatvāt tyājya ity ācāryavacanam | evañ ca sarvaṃ vijñeyaṃ parikalpitasvabhāvatvād vastuto na vidyate vijñānaṃ punaḥ pratītyasamutpannatvād dravyato 'stīty abhyupeyam | pratītyasamutpannatvaṃ punar vijñānasya pariṇāmaśabdena jñāpitam |"
    },
    {
      "tag": "p",
      "attributes": {},
      "text": "katham etad gamyate vinā bāhyenārthena vijñānam evārthākāram utpadyata iti | bāhyo hy arthaḥ svābhāsavijñānajanakatvena vijñānasyālambanapratyaya iṣyate na kāraṇatvamātreṇa samanantarādipratyayād viśeṣāprasaṅgāt |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_44"
        }
      ]
    },
    {
      "tag": "p",
      "attributes": {},
      "text": "sañcitālambanāś ca pañcavijñānakāyās tadākāratvāt | na ca sañcitam avayavasaṃhatimātrād anyad vidyate | tadavayavān apohya sañcitākāravijñānābhāvāt | tasmād vinaiva bāhyenārthena vijñānaṃ sañcitākāram utpadyate |"
    },
    {
      "tag": "p",
      "attributes": {},
      "text": "na ca paramāṇava eva saṃcitās tasyālambanaṃ paramāṇūnām atadākāratvāt | na hy asañcitāvasthātaḥ sañcitāvasthāyāṃ paramāṇūnāṃ kaścid ātmātiśayaḥ | tasmād asañcitavat sañcitā api paramāṇavo naivālambanam |"
    },
    {
      "tag": "p",
      "attributes": {},
      "text": "anyas tu manyate | ekaika paramāṇur anyanirapekṣyo 'tīndriyo bahavas tu parasparāpekṣā indriyagrāhyāḥ | teṣām api sāpekṣanirapekṣāvasthayor ātmātiśayābhāvād ekāntenendriyagrāhyatvam atīndriyatvaṃ vā |"
    },
    {
      "tag": "p",
      "attributes": {},
      "text": "yadi ca paramāṇava eva parasparāpekṣā vijñānasya viṣayībhavanti | evaṃ sati yo 'yaṃ ghaṭakuḍyādyākārabhedo vijñāne sa na syāt praramāṇūnām atadākāratvāt | na cānyanirbhāsasya vijñānasyānyākāro viṣayo yujyate 'tiprasaṅgāt | na ca paramāṇavaḥ stambhādivat paramārthataḥ santy| arvāṅmadhyaparabhāgasadbhāvāt |"
    },
    {
      "tag": "p",
      "attributes": {},
      "text": "tadanabhyupagame vā pūrvadakṣiṇāparottarādidigbhedo yaḥ sa paramāṇor na syāt | tataś ca vijñānavat paramāṇor apy amūrtatvam adeśasthatvañ ca prasajyate | evaṃ bāhyārthābhāvād vijñānam evārthākāram utpadyate svapnavijñānavad ity abhyupeyam | vedanādayo 'pi nātītānāgatās tadākāravijñānajanakā niruddhājātatvāt | na ca vartamānā vartamānajanakā utpadyamānāvasthāyām asattvāt | [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_46"
        },
        {
          "tag": "text",
          "text": "] utpannāvasthāyāṃ vijñānasyāpi tadākāreṇotpannatvān na kiñcit kartavyam astīti manovijñānam apy anālambanam evotpadyate |"
        }
      ]
    },
    {
      "tag": "p",
      "attributes": {},
      "text": "anyas tv āha | asaty ātmani mukhye dharmeṣu copacāro na yujyate | upacāro hi triṣu satsu bhavati nānyatamābhāve mukhyapadārthe tatsadṛśe 'nyasmin viṣaye tayoś ca sādṛśye | tad yathā mukhye 'gnau tatsadṛśe ca māṇavake tayoś ca sādhāraṇe dharme kapilatve tīkṣṇatve vā saty agnir māṇavaka ity upacāraḥ kriyate | atra hy agnir māṇavaka iti jātir dravyaṃ vopacaryate | ubhayathāpy upacārābhāvaḥ |"
    },
    {
      "tag": "p",
      "attributes": {},
      "text": "tatra tāvan na jāteḥ sādhāraṇaṃ kapilatvaṃ tīkṣṇatvaṃ vā | na ca sādhāraṇadharmābhāve māṇavake jāter upacāro yujyate 'tiprasaṅgāt | ataddharmatve 'pi jātes tīkṣṇatvakapilatvayor\njātyavinābhāvitvān māṇavake jātyupacāro bhaviṣyati | jātyabhāve 'pi tīkṣṇatvakapilatvayor māṇavake darśanād avinābhāvitvam ayuktam | avinābhāvitve copacārābhāvo 'gnāv iva māṇavake 'pi jātisadbhāvāt | tasmān na māṇavake jātyupacāraḥ saṃbhavati |"
    },
    {
      "tag": "p",
      "attributes": {},
      "text": "nāpi dravyopacāraḥ sāmānyadharmābhāvāt | na hi yo 'gnes tīkṣṇo guṇaḥ kapilo vā sa eva māṇavake | kiṃ tarhi tato 'nyaḥ | viśeṣasya svāśrayapratibaddhatvān na vināgniguṇenāgner māṇavake upacāro yuktaḥ | agniguṇasādṛśyād yukta iti cet | evam apy agniguṇasyaiva tīkṣṇasya kapilasya vā māṇavakaguṇe tīkṣṇe kapile vā sādṛśyād upacāro yukto na tu māṇavake 'gner guṇasādṛśyenāsaṃbandhāt | tasmād dravyopacāro 'pi naiva yujyate |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_48"
        }
      ]
    },
    {
      "tag": "p",
      "attributes": {},
      "text": "mukhyo 'pi padārtho naivāsti tatsvarūpasya sarvajñānābhidhānaviṣayātikrāntatvāt | pradhāne hi guṇarūpeṇaiva jñānābhidhāne pravartete tatsvarūpāsaṃsparśāt | anyathā ca guṇavaiyarthyaprasaṅgaḥ | na hi jñānābhidhānavyatirikto 'nyaḥ padārthasvarūpaparicchittyupāyo 'stīty ataḥ pradhānasvarūpaviṣayajñānābhidhānābhāvān naiva mukhyaḥ padārtho 'stīty avagantavyam | evaṃ yāvac chabde saṃbandhābhāvāj jñānābhidhānābhāva evañ cābhidhānābhidheyābhāvān naiva mukhyaḥ padārtho 'sti | api ca sarva evāyaṃ gauṇa eva na mukhyo 'sti | gauṇo hi nāma yo yatrāvidyamānena rūpeṇa pravartate | sarvaś ca śabdaḥ pradhāne 'vidyamānenaiva guṇarūpeṇa pravartate ato mukhyo nāsty eva | tatra yad uktaṃ asaty ātmani mukhye dharmeṣu copacāro na yukta iti tad ayuktam |"
    },
    {
      "tag": "p",
      "attributes": {},
      "text": "vijñānapariṇāmaḥ kati prabheda iti na jñāyate | atas tatprabhedopadarśanārtham āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "pariṇāmaḥ sa ca tridhā || 1d"
        }
      ]
    },
    {
      "tag": "p",
      "attributes": {},
      "text": "yatrātmādyupacāro dharmopacāraś ca sa punar hetubhāvena phalabhāvena ca bhidyate | tatra hetupariṇāmo yālayavijñāne vipākaniṣyandavāsanāparipuṣṭiḥ | phalapariṇāmaḥ punar vipākavāsanāvṛttilābhād ālayavijñānasya pūrvakarmākṣepaparisamāptau yā nikāyasabhāgāntareṣv abhinirvṛttiḥ | niṣyandavāsanāvṛttilābhāc ca yā pravṛttivijñānānāṃ kliṣṭasya ca manasa ālayavijñānād abhinirvṛttiḥ | tatra pravṛttivijñānaṃ kuśalākuśalam ālayavijñāne vipākavāsanāṃ niṣyandavāsanāñ cādhatte | avyākṛtaṃ kliṣṭañ ca mano niṣyandavāsanām eva |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_50"
        }
      ]
    },
    {
      "tag": "p",
      "attributes": {},
      "text": "yo 'sau trividhaḥ pariṇāma ukto 'sāv api na jñāyate | atas tadbhedapradarśanārtham āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "vipāko mananākhyaś ca vijñaptir viṣayasya ca | 2ab"
        }
      ]
    },
    {
      "tag": "p",
      "attributes": {},
      "text": "iti | sa eṣa trividhaḥ pariṇāmo vipākākhyo mananākhyo viṣayavijñaptyākhyaś ca | tatra kuśalākuśalakarmavāsanāparipākavaśād yathākṣepaṃ phalābhinirvṛttir vipākaḥ | kliṣṭaṃ mano nityaṃ mananātmakatvān mananākhyam | rūpādiviṣayapratyavabhāsatvāc cakṣurādivijñānaṃ ṣaṭprakāram api viṣayavijñaptiḥ |"
    },
    {
      "tag": "p",
      "attributes": {},
      "text": "tatsvarūpanirdeśam antareṇa na tat pratīyate ity ato yasya yat svarūpaṃ tad yathākramaṃ pradarśayann āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "tatrālayākhyaṃ vijñānaṃ vipākaḥ sarvabījakam 2cd"
        }
      ]
    },
    {
      "tag": "p",
      "attributes": {},
      "text": "iti | tatreti yo 'yam anantaroktas trividhaḥ pariṇāmaḥ | ālayākhyam ity ālayavijñānasaṃjñakaṃ yad vijñānaṃ sa vipākapariṇāmaḥ | tac ca sarvasāṃkleśikadharmabījasthānatvād ālayaḥ | ālayaḥ sthānam iti paryāyau | atha vālīyante upanibadhyante 'smin sarvadharmāḥ kāryabhāvena tad vālīyate upanibadhyate kāraṇabhāvena sarvadharmeṣv ity ālayaḥ | vijānātīti vijñānam | sarvadhātugatiyonijātiṣu kuśalākuśalakarmavipākatvād vipākaḥ | sarvadharmabījāśrayatvāt sarvabījakam | yadi pravṛttivijñānavyatiriktam ālayavijñānam asti tato 'syālambanam ākāro vā vaktavyaḥ | na hi nirālambanaṃ nirākāraṃ vā vijñānaṃ yujyate | naiva tan nirālambanaṃ nirākāraṃ veṣyate | kiṃ tarhy [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_52"
        },
        {
          "tag": "text",
          "text": "] aparicchinnālambanākāram | kiṃ kāraṇam | yasmād ālayavijñānaṃ dvidhā pravartate | adhyātmam upādānavijñaptito bahirdhāparicchinnākārabhājanavijñaptitaś ca |"
        }
      ]
    },
    {
      "tag": "p",
      "attributes": {},
      "text": "tatrādhyātmam upādānaṃ parikalpitasvabhāvābhiniveśavāsanā sādhiṣṭhānam indriyarūpaṃ nāma ca | asyālambanasyātisūkṣmatvād"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "asaṃviditakopādisthānavijñaptikañ ca tat | 3ab"
        }
      ]
    },
    {
      "tag": "p",
      "attributes": {},
      "text": "asaṃviditaka upādir yasmin asaṃviditakā ca sthānavijñaptir yasmin tad ālayavijñānam asaṃviditakopādisthānavijñaptikam |"
    },
    {
      "tag": "p",
      "attributes": {},
      "text": "upādānam upādiḥ | sa punar ātmādivikalpavāsanā rūpādidharmavikalpavāsanā ca | tatsadbhāvād ālayavijñānenātmādivikalpo rūpādivikalpaś ca kāryatvenopātta iti tad vāsanātmādivikalpānāṃ rūpādivikalpānāñ copādir ity ucyate | so 'sminn idaṃ tad iti pratisaṃvedanākāreṇāsaṃvidita ity atas tad asaṃviditakopādir ity ucyate |"
    },
    {
      "tag": "p",
      "attributes": {},
      "text": "āśrayopādānañ copādiḥ | āśraya ātmabhāvaḥ sādhiṣṭhānam indriyarūpaṃ nāma ca | tasya punar yad upādānam upagamanam ekayogakṣematvena tad upādiḥ |"
    },
    {
      "tag": "p",
      "attributes": {},
      "text": "tatra kāmarūpadhātvor dvayor nāmarūpayor upādānam | ārūpyadhātau tu rūpavītarāgatvād rūpavipākānabhinirvṛtter nāmopādānam eva | kin tu vāsanāvastham eva tatra rūpaṃ na vipākāvastham | tat punar upādānam idantayā pratisaṃvedayitum aśakyam ity ato 'saṃvidita ity ucyate |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_54"
        }
      ]
    },
    {
      "tag": "p",
      "attributes": {},
      "text": "sthānavijñaptir bhājanalokasaṃniveśavijñaptiḥ | sāpy aparicchinnālambanākārapravṛttatvād asaṃviditety ucyate |"
    },
    {
      "tag": "p",
      "attributes": {},
      "text": "kathaṃ vijñānam aparicchinnālambanākāraṃ bhaviṣyatīti | anyavijñānavādinām api nirodhasamāpattyādyavasthāsu tulyam etat | na ca nirodhasamāpattyādyavasthāsu vijñānaṃ naivāstīti śakyate pratipattum | yuktivirodhāt sūtravirodhāc ceti |"
    },
    {
      "tag": "p",
      "attributes": {},
      "text": "tatrālayākhyaṃ vijñānam (2c)"
    },
    {
      "tag": "p",
      "attributes": {},
      "text": "ity uktaṃ vijñānañ cāvaśyaṃ caittaiḥ saṃprayuktam ity ato vaktavyaṃ katamaiḥ katibhiś ca tebhyaḥ saṃprayujyate | tathā kiṃ taiḥ sarvadā saṃprayujyate | uta nety ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "sadā sparśamanaskāravitsaṃjñācetanānvitam 3cd"
        }
      ]
    },
    {
      "tag": "p",
      "attributes": {},
      "text": "iti | sadeti yāvad ālayavijñānaṃ tāvad ebhiḥ sparśamanaskāravedanāsaṃjñācetanākhyaiḥ pañcabhiḥ sarvatragair dharmair anvitam | vedanā vit |"
    },
    {
      "tag": "p",
      "attributes": {},
      "text": "tatra sparśas trikasaṃnipāte indriyavikāraparicchedaḥ | vedanāsaṃniśrayadānakarmakaḥ | indriyaviṣayavijñānāni trīṇy eva trikam | tasya kāryakāraṇabhāvena samavasthānaṃ trikasaṃnipātaḥ | tasmin sati tatsamakālam evendriyasya sukhādivedanānukūlo yo vikāras tena [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_56"
        },
        {
          "tag": "text",
          "text": "] sadṛśo viṣayasya sukhādivedanīyākāraparicchedo yaḥ sa sparśaḥ | indriyaṃ punar yena viśeṣeṇa sukhaduḥkhādihetutvaṃ pratipadyate sa tasya vikāraḥ | sparśaḥ punar indriyavikārasādṛśyenendriyaṃ spṛśatīndriyeṇa vā spṛśyata iti sparśa ucyate | ata eva viṣayavikāraparicchedātmako 'pīndriyavikārapariccheda uktaḥ | vedanāsaṃniśrayatvam asya karma | evaṃ hy uktaṃ sūtre sukhavedanīyaṃ sparśaṃ pratītyotpadyate sukhaṃ veditam iti vistaraḥ |"
        }
      ]
    },
    {
      "tag": "p",
      "attributes": {},
      "text": "manaskāraś cetasa ābhogaḥ | ābhujanam ābhogaḥ | ālambane yena cittam abhimukhīkriyate | sa punar ālambane cittadhāraṇakarmakaḥ | cittadhāraṇaṃ punas tatraivālambane punaḥ punaś cittasyāvarjanam | etac ca karma cittasantater ālambananiyamena viśiṣṭaṃ manaskāram adhikṛtyoktaṃ na tu yaḥ praticittakṣaṇaṃ tasya hi pratikṣaṇam eva vyāpāro na kṣaṇāntare |"
    },
    {
      "tag": "p",
      "attributes": {},
      "text": "vedanā anubhavasvabhāvā | sā punar viṣayasyāhlādakaparitāpakatadubhayākāraviviktasvarūpasākṣātkaraṇabhedāt tridhā bhavati | sukhā | duḥkhā | aduḥkhāsukhā ca |"
    },
    {
      "tag": "p",
      "attributes": {},
      "text": "evaṃ tv anye manyante | śubhāśubhānāṃ karmaṇāṃ phalavipākaṃ pratyanubhavanty anenety anubhavaḥ | tatra śubhānāṃ karmaṇāṃ sukho 'nubhavaḥ phalavipākaḥ | aśubhānāṃ duḥkhaḥ | ubhayeṣām aduḥkhāsukhaḥ |"
    },
    {
      "tag": "p",
      "attributes": {},
      "text": "atra cālayavijñānam eva śubhāśubhakarmavipākaḥ | tatsaṃprayuktaivopekṣā paramārthataḥ śubhāśubhānāṃ karmaṇāṃ phalavipākaḥ | sukhaduḥkhayos tu kuśalākuśalakarmavipākajatvād vipākopacāraḥ |"
    },
    {
      "tag": "p",
      "attributes": {},
      "text": "tatra sukho 'nubhavo yasminn utpanne viyogecchā niruddhe ca punaḥ saṃyogecchā jāyate | duḥkho 'nubhavo yasminn utpanne viyogecchā niruddhe ca punar asaṃyogecchā | aduḥkhāsukho yasminn utpanne niruddhe cobhyaṃ na jāyate |"
    },
    {
      "tag": "p",
      "attributes": {},
      "text": "saṃjñā viṣayanimittodgrahaṇam | viṣaya ālambanam | nimittaṃ tadviśeṣo nīlapītādyālambanavyavasthākāraṇam | tasyodgrahaṇaṃ nirūpaṇaṃ nīlam etan na pītam iti |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_58"
        }
      ]
    },
    {
      "tag": "p",
      "attributes": {},
      "text": "cetanā cittābhisaṃskāro manasaś ceṣṭā yasyāṃ satyām ālambanaṃ prati cetasaḥ praspanda iva bhavaty ayaskāntavaśād ayaḥpraspandavat |"
    },
    {
      "tag": "p",
      "attributes": {},
      "text": "vedanā trividhā sukhā duḥkhā aduḥkhāsukhā ca | dharmāś catuḥ prakārāḥ kuśalā akuśalā anivṛtāvyākṛtā nivṛtāvyākṛtāś ca | tatrālayavijñāne vid iti sāmānyopadeśena na vijñāyate tisṝṇāṃ vedanānāṃ katamā vedanā | tathā tad api kiṃ kuśalam akuśalam anivṛtāvyākṛtaṃ nivṛtāvyākṛtam iti na vijñāyata ity ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "upekṣā vedanā tatrānivṛtāvyākṛtañ ca tat | 4ab"
        }
      ]
    },
    {
      "tag": "p",
      "attributes": {},
      "text": "tatrety ālayavijñānam eva prakṛtatvāt saṃbadhyate | upekṣaivālayavijñāne vedanā na sukhā na duḥkhā tayoḥ paricchinnālambanākāratvād rāgadveṣānuśayitatvāc ca |"
    },
    {
      "tag": "l",
      "attributes": {},
      "text": "anivṛtāvyākṛtañ ca tat | (4b)"
    },
    {
      "tag": "p",
      "attributes": {},
      "text": "ālayavijñānam iti prakṛtam | tatrānivṛtagrahaṇaṃ nivṛtavyavacchedārtham | avyākṛtagrahaṇaṃ kuśalākuśalavyavacchedārtham |"
    },
    {
      "tag": "p",
      "attributes": {},
      "text": "manobhūmikair āgantukair upakleśair anāvṛtatvād anivṛtam | vipākatvād vipākaṃ prati kuśalākuśalatvenāvyākaraṇād avyākṛtam |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_60"
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "tathā sparśādayaḥ | 4c"
        }
      ]
    },
    {
      "tag": "p",
      "attributes": {},
      "text": "yathālayavijñānam ekāntena vipāko 'paricchinnālambanākāraṃ sadā sparśādibhir anvitaṃ tatra copekṣaiva vedanānivṛtāvyākṛtañ ca tathā sparśādayo 'py ekāntena vipākā evāparicchinnālambanākārāś ca | ātmānaṃ hitvetaraiś caturbhir ālayavijñānena ca nityam anugatās teṣu copekṣaiva vedanānivṛtāvyākṛtāś cālayavijñānavat | na hi vipākena saṃprayuktānām avipākatvam aparicchinnālambanākāreṇa ca paricchinnālambanākāratvaṃ saṃbhavati | evam anyatrāpi vācyam ||"
    },
    {
      "tag": "p",
      "attributes": {},
      "text": "kiṃ punas tad ālayavijñānam ekam abhinnam āsaṃsāram anuvartate | uta saṃtānena | na hi tad ekam abhinnam anuvartate kṣaṇikatvāt |"
    },
    {
      "tag": "p",
      "attributes": {},
      "text": "kiṃ tarhi |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "tac ca vartate srotasaughavat || 4d"
        }
      ]
    },
    {
      "tag": "p",
      "attributes": {},
      "text": "tac cety ālayavijñānam eva saṃbadhyate | tatra sroto hetuphalayor nairantaryaprabandhena pravṛttiḥ | udakasamūhasya pūrvāparabhāgāvicchedena pravāha ogha ity ucyate | yathā hy oghas tṛṇakāṣṭhagomayādīn ākarṣayaṅ gacchaty evam ālayavijñānam api puṇyāpuṇyāneñjyakarmavāsanānugataṃ sparśamanaskārādīn ākarṣan srotasāsaṃsāram avyuparataṃ pravartata iti |"
    },
    {
      "tag": "p",
      "attributes": {},
      "text": "tasyaivaṃ śrotasā pravṛttasya kasyām avasthāyāṃ vyāvṛttir ity āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "tasya vyāvṛttir arhattve | 5a"
        }
      ]
    },
    {
      "tag": "p",
      "attributes": {},
      "text": "kiṃ punar arhattvam | yadyogād arhann ity ucyate | kasya punar yogād arhann ity ucyate | kṣayajñānānutpādajñānalābhāt | tasyāṃ hy avasthāyām ālayavijñānāśritadauṣṭhulyaniravaśeṣaprahāṇād ālayavijñānaṃ vyāvṛttaṃ bhavati | saiva cārhadavasthā | uktaḥ savibhaṅgo vipākapariṇāmaḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_62"
        }
      ]
    },
    {
      "tag": "p",
      "attributes": {},
      "text": "idānīṃ mananākhyāṃ dvitīyaṃ pariṇāmam āha | tad āśritya pravartata iti vistaraḥ | tatra yathā cakṣurādivijñānānāṃ cakṣurādaya āśrayatvena rūpādayaś cālambanatvena prasiddhā naiva kliṣṭasya manasa āśraya ālambanaṃ vā prasiddham |"
    },
    {
      "tag": "p",
      "attributes": {},
      "text": "na ca vijñānam āśrayālambananirapekṣaṃ yujyata ity ataḥ kliṣṭasya manasa āśrayālambanapratipādanārthaṃ niruktipratipādanārthañ cāha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "tad āśritya pravartate |\ntadālambaṃ manonāma vijñānaṃ mananātmakam || 5bcd"
        }
      ]
    },
    {
      "tag": "p",
      "attributes": {},
      "text": "tad āśritya pravartata iti tacchabdenālayavijñānam abhisaṃbadhyate | tadvāsanāśrayo hy ālayavijñānam atas tad āśritya pravartate santānenotpadyata ity arthaḥ | atha vā yasmin dhātau bhūmau vālayavijñānaṃ vipākas tad api kliṣṭaṃ manas taddhātukaṃ tadbhūmikaṃ ceti tatpratibaddhavṛttitvāt tad āśritya pravartate |"
    },
    {
      "tag": "p",
      "attributes": {},
      "text": "tadālambam ity ālayavijñānālambanam eva satkāyadṛṣṭyādibhiḥ saṃprayogād ahaṃ mamety ālayavijñānālambanatvāt | kathaṃ punar yata eva cittād utpadyate tad eva tadālambanaṃ bhavati | yathā tad anicchatāṃ keṣāṃcit kasyāñcid avasthāyāṃ yata eva cittān manovijñānam utpadyate tadālambanam eva tad utpadyate |"
    },
    {
      "tag": "p",
      "attributes": {},
      "text": "manonāma vijñānam iti mana iti nāma ākhyā yasya vijñānasya tad ālayavijñānam āśritya pravarte tadālambanaṃ ca manonāmety anenālayavijñānāt pravṛttivijñānāc ca vyavacchinatti | tat punaḥ kiṃ svabhāvam ity āha | mananātmakam iti | evaṃ mananātmakatvān mana ity ucyate nairūktena vidhinā |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_64"
        }
      ]
    },
    {
      "tag": "p",
      "attributes": {},
      "text": "vijñānasvarūpatvād avaśyaṃ tac caittaiḥ saṃprayujyate | idaṃ tu na jñāyate katamais tac caittaiḥ kiyadbhiḥ kiyantaṃ kālaṃ vā saṃprayujyata ity ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "kleśaiś caturbhiḥ sahitaṃ nivṛtāvyākṛtaiḥ sadā | 6ab"
        }
      ]
    },
    {
      "tag": "p",
      "attributes": {},
      "text": "caittā hi dviprakārāḥ kleśās tad anye ca | tadanyebhyo vyavacchedārtham āha kleśair iti | kleśā api ṣaṭ | na ca taiḥ saṃprayujyate 'taś caturbhir ity āha | sahitam iti saṃprayuktam |"
    },
    {
      "tag": "p",
      "attributes": {},
      "text": "kleśā api dvividhāḥ | akuśalā nivṛtāvyākṛtāś ca | akuśalebhyo viśeṣārtham āha nivṛtāvyākṛtair iti | na hi nivṛtena vijñānenākuśalānāṃ saṃprayogaḥ saṃbhavati | nivṛtāḥ kliṣṭatvāt | avyākṛtāḥ kuśalākuśalatvenāvyākaraṇāt | sadeti sarvakālam | yāvat tad asti tāvat taiḥ saṃprayuktam |"
    },
    {
      "tag": "p",
      "attributes": {},
      "text": "sāmānyanirdeśād viśeṣato na jñāyanta iti viśeṣato nirdiśati |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "ātmadṛṣṭyātmamohātmamānātmasnehasaṃjñitaiḥ || 6cd"
        }
      ]
    },
    {
      "tag": "p",
      "attributes": {},
      "text": "upādānaskandheṣv ātmeti darśanam ātmadṛṣṭiḥ satkāyadṛṣṭir ity arthaḥ | moho 'jñānam | ātmany ajñānam ātmamohaḥ | ātmaviṣaye māna ātmamāno 'smimāna ity arthaḥ | ātmani sneha ātmasneha ātmapremety arthaḥ | tatrālayavijñānasvarūpe saṃmūḍhaḥ sann ālayavijñāne ātmadṛṣṭim utpādayati | ātmadarśanād yā cittasyonnatiḥ so 'smimānaḥ | etasmiṃs traye saty ātmābhimate vastuni yo 'bhiṣvaṅgaḥ sa ātmasnehaḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_66"
        }
      ]
    },
    {
      "tag": "p",
      "attributes": {},
      "text": "āha ca |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avidyayā cātmadṛṣṭyā cāsmimānena tṛṣṇayā |"
        },
        {
          "tag": "l",
          "attributes": {},
          "text": "ebhiś caturbhiḥ saṃkliṣṭaṃ mananālakṣaṇaṃ manaḥ ||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viparyāsanimittaṃ tu manaḥ kliṣṭaṃ sadaiva tat |"
        },
        {
          "tag": "l",
          "attributes": {},
          "text": "kuśalāvyākṛte citte sadāhaṅkārakāraṇam ||"
        }
      ]
    },
    {
      "tag": "p",
      "attributes": {},
      "text": "ete hy ātmamohādayaḥ kleśā manovan navabhūmikāḥ |"
    },
    {
      "tag": "p",
      "attributes": {},
      "text": "iha ca sāmānyenābhidhānān na jñāyate kiṃ svabhūmikair eva saṃprayujyate | utānyabhūmikair apīty ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "yatrajas tanmayair 7a"
        }
      ]
    },
    {
      "tag": "p",
      "attributes": {},
      "text": "iti | yatra jāto yatrajaḥ | tanmayair iti yatra dhātau bhūmau vā jātas taddhātukais tadbhūmikair eva ca saṃprayujyate | nānyadhātukair anyabhūmikair vā |"
    },
    {
      "tag": "p",
      "attributes": {},
      "text": "kiṃ punaś caturbhir eva kleśaiḥ saṃprayujyate | nety āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "anyaiḥ sparśādyaiś ca | 7b"
        }
      ]
    },
    {
      "tag": "p",
      "attributes": {},
      "text": "saṃprayujyata iti saṃbadhyate | caśabdaḥ samuccayārthaḥ | sparśādyair iti sparśamanaskāravedanāsaṃjñācetanābhiḥ | ete hi pañca dharmāḥ sarvatragatvāt sarvavijñānaiḥ saṃprayujyante | etair api yatra jātas tanmayair eva saṃprayujyate nānyadhātubhūmikaiḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_68"
        }
      ]
    },
    {
      "tag": "p",
      "attributes": {},
      "text": "atha vānyair iti mūlavijñānasaṃprayuktebhyo vyavacchedārtham\n| mūlavijñāne hy anivṛtāvyākṛtāḥ sparśādayaḥ | kliṣṭe tu manasi manovan nivṛtāvyākṛtāḥ |"
    },
    {
      "tag": "p",
      "attributes": {},
      "text": "yadi tat kliṣṭaṃ manaḥ kuśalakliṣṭāvyākṛtāvasthāsv aviśeṣeṇa pravartate na tasya tarhi nivṛttir asti | anivṛtte ca tasmin kuto mokṣa iti kathaṃ na mokṣābhāvaḥ prasajyate | na prasajyate yasmād"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "arhato na tat |\nna nirodhasamāpattau mārge lokottare na ca || 7bcd"
        }
      ]
    },
    {
      "tag": "p",
      "attributes": {},
      "text": "arhatas tāvad aśeṣakleśaprahāṇāt kliṣṭaṃ mano naivāsti | tad dhi bhāvāgrikabhāvanāprahātavyakleśavad arhattvaprāptyānantaryamārgeṇaiva prahīyate | tad anyakleśavad arhattvāvasthāyān naiva vidyate | ākiñcanyāyatanavītarāgasyāpy anāgāmino nirodhasamāpattilābhino mārgabalena nirodhasamāpatter labhyatvāṃ mārgavan nirodhasamāpattyavasthāyām api nirudhyate | nirodhāc ca vyutthitasya punar ālayavijñānād eva pravartate |"
    },
    {
      "tag": "p",
      "attributes": {},
      "text": "mārge lokottare na ceti (7d)"
    },
    {
      "tag": "p",
      "attributes": {},
      "text": "lokottaragrahaṇaṃ laukikavyavacchedārtham | laukike tu mārge kliṣṭaṃ manaḥ pravartata eva | nairātmyadarśanasyātmadarśanapratipakṣatvān na lokottaramārge pravartitum utsaheta | vipakṣapratipakṣayor ayaugapadyāl lokottaramārge tan nirudhyate | tasmād api vyutthitasya punar ālayavijñānād evotpadyate |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_70"
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "dvitīyaḥ pariṇāmo 'yam 8a"
        }
      ]
    },
    {
      "tag": "p",
      "attributes": {},
      "text": "uddiṣṭo nidiṣṭaś ceti nigamayati |"
    },
    {
      "tag": "p",
      "attributes": {},
      "text": "dvitīyapariṇāmāntaraṃ tṛtīyaḥ pariṇāmo vaktavya ity ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "tṛtīyaḥ ṣaḍvidhasya yā |\nviṣayasyopalabdhiḥ sā 8bc"
        }
      ]
    },
    {
      "tag": "p",
      "attributes": {},
      "text": "tṛtīyo vijñānapariṇāma iti vākyaśeṣaḥ | ṣaḍvidhasyeti ṣaṭprakārasya rūpaśabdagandharasaspraṣṭavya dharmātmakasya viṣayasya yā upalabdhir grahaṇaṃ pratipattir ity arthaḥ |"
    },
    {
      "tag": "p",
      "attributes": {},
      "text": "sā punaḥ kiṃ kuśalākuśalāvyākṛtety ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "kuśalākuśalādvayā || 8d"
        }
      ]
    },
    {
      "tag": "p",
      "attributes": {},
      "text": "kuśalākuśalādvayety avyākṛtāpi | alobhādveṣāmohaiḥ saṃprayuktā kuśalā | lobhadveṣamohaiḥ saṃprayuktākuśalā | kuśalākuśalair asaṃprayuktādvayā na kuśalā nākuśalety arthaḥ |"
    },
    {
      "tag": "p",
      "attributes": {},
      "text": "sā punaḥ kīdṛśaiś caitasikaiḥ saṃprayujyate | kiyanto vā tatsaṃprayogiṇaś caitasikā ity ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "sarvatragair viniyataiḥ kuśalaiś caitasair asau |\nsaṃprayuktā tathā kleśair upakleśais trivedanā || 9"
        }
      ]
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_72"
        }
      ]
    },
    {
      "tag": "p",
      "attributes": {},
      "text": "ya ete sarvatragādaya uddiṣṭās te na vijñāyanta ity atas tatpradarśanārtham āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "adyāḥ sparśādayaḥ | 10a"
        }
      ]
    },
    {
      "tag": "p",
      "attributes": {},
      "text": "ādau nirdiṣṭatvād ādyāḥ sarvatragā ity arthaḥ | tathā hi |"
    },
    {
      "tag": "p",
      "attributes": {},
      "text": "sadāsparśamanaskāravitsaṃjñācetanānvitam (3cd)"
    },
    {
      "tag": "p",
      "attributes": {},
      "text": "iti prathamato nirdiṣṭāḥ | sparśa eṣām ādir iti sparśādayaḥ | te punaḥ sparśamanaskārādayaḥ pañca dharmāḥ sarvacittam anugacchantīti sarvatragāḥ | tathā hy eta ālayavijñāne kliṣṭe manasi pravṛttivijñāneṣu cāviśeṣeṇa pravartante |"
    },
    {
      "tag": "p",
      "attributes": {},
      "text": "viniyatān adhikṛtyāha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "chandādhimokṣasmṛtayaḥ saha |\nsamādhidhībhyāṃ niyatāḥ | 10bc"
        }
      ]
    },
    {
      "tag": "p",
      "attributes": {},
      "text": "viśeṣe niyatatvād viniyatāḥ | eṣāṃ hi viśeṣa eva viṣayo na sarvaḥ |"
    },
    {
      "tag": "p",
      "attributes": {},
      "text": "tatra chando 'bhiprete vastuny abhilāṣaḥ | abhiprete vastuny abhilāṣa iti pratiniyataviṣayatvaṃ jñāpitaṃ bhavaty anabhiprete chandābhāvāt | darśanaśravaṇādikriyāviṣayatvena yad abhimataṃ vastu tad abhipretam | tatra darśanaśravaṇādiprārthanā chandaḥ | sa ca vīryārambhasaṃniśrayadānakarmakaḥ |"
    },
    {
      "tag": "p",
      "attributes": {},
      "text": "adhimokṣo niścite vastuni tathaivāvadhāraṇam | niścitagrahaṇam aniścitapratiṣedhārtham | yuktita āptopadeśato vā yad vastu asaṃdigdhaṃ tan niścitam | yenaivākāreṇa tan niścitam anityaduḥkhādyākāreṇa tenaivākāreṇa tasya vastunaś cetasy abhiniveśanam | evam etan nānyathety avadhāraṇam adhimokṣaḥ | sa cāsaṃhāryatākarmakaḥ | adhimuktipradhāno hi svasiddhāntāt parapravādibhir apahartuṃ na śakyate |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_74"
        }
      ]
    },
    {
      "tag": "p",
      "attributes": {},
      "text": "smṛtiḥ saṃstute vastuny asaṃpramoṣaś cetaso 'bhilapanatā | saṃstutaṃ vastu pūrvānubhūtam | ālambanagrahaṇāvipraṇāśakāraṇatvād asaṃpramoṣaḥ | pūrvagṛhītasya vastunaḥ punaḥ punar ālambanākārasmaraṇam abhilapanatā | abhilapanam evābhilapanatā | sā punar avikṣepakarmikā | ālambanābhilapane sati cittasyālambanāntara ākārāntare vā vikṣepābhāvād avikṣepakarmikā |"
    },
    {
      "tag": "p",
      "attributes": {},
      "text": "samādhir upaparīkṣye vastuni cittasyaikāgratā | upaparīkṣyaṃ vastu guṇato doṣato vā | ekāgratā ekālambanatā | jñānasaṃniśrayadānakarmakaḥ | samāhite citte yathābhūtaparijñānāt |"
    },
    {
      "tag": "p",
      "attributes": {},
      "text": "dhīḥ prajñā | sāpy upaparīkṣya eva vastuni pravicayo yogāyogavihito 'nyathā veti | pravicinotīti pravicayaḥ | yaḥ samyaṅ mithyā vā saṃkīrṇasvasāmānyalakṣaṇeṣv iva dharmeṣu vivekāvabodhaḥ | yuktir yogaḥ | sa punar āptopadeśo 'numānaṃ pratyakṣañ ca | tena triprakāreṇa yogena yo janitaḥ sa yogavihitaḥ | sa punaḥ śrutamayaś cintāmayo bhāvanāmayaś ca |"
    },
    {
      "tag": "p",
      "attributes": {},
      "text": "tatrāptavacanaprāmāṇyād yo 'vabodhaḥ sa śrutamayaḥ | yuktinidhyānajaś cintāmayaḥ | samādhijo bhāvanāmayaḥ |"
    },
    {
      "tag": "p",
      "attributes": {},
      "text": "ayogo 'nāptopadeśo 'numānābhāso mithyā praṇihitaś ca samādhiḥ | tenāyogena janito 'yogavihitaḥ | upapattipratilambhiko laukikavyavahārāvabodhaś ca na yogavihito nāyogavihitaḥ | eṣā ca saṃśayavyāvartanakarmikā | saṃśayavyāvartanaṃ prajñayā dharmān pravicinvato niścayalābhād iti |"
    },
    {
      "tag": "p",
      "attributes": {},
      "text": "ete hi pañca dharmāḥ parasparaṃ vyatiricyāpi pravartante | evañ ca yatrādhimokṣas tatra nāvaśyam itarair api bhavitavyam | evaṃ sarvatra vācyam | uktā viniyatāḥ ||"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_76"
        }
      ]
    },
    {
      "tag": "p",
      "attributes": {},
      "text": "tadanantaroddiṣṭās tv idānīṃ kuśalā vaktavyā ity ata āha |"
    },
    {
      "tag": "l",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "śraddhātha hrīr apatrapā || 10d"
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "alobhāditrayaṃ vīryaṃ praśrabdhiḥ sāpramādikā |\nāhiṃsā kuśalāḥ | 11abc"
        }
      ]
    },
    {
      "tag": "p",
      "attributes": {},
      "text": "eta ekādaśa dharmā iti vākyaśeṣaḥ |"
    },
    {
      "tag": "p",
      "attributes": {},
      "text": "tatra śraddhā astitvaguṇavattvaśakyatveṣu karmaphalasatyaratneṣv abhisaṃpratyayaḥ prasādaś cetaso 'bhilāṣaḥ | śraddhā hi tridhā pravartate | sati vastuni guṇavaty aguṇavati vā saṃpratyayākārā | sati guṇavati ca prasādākārā | sati guṇavati ca prāptum utpādayituṃ vā śakye 'bhilāṣākārā | cetasaḥ prasāda iti | śraddhā hi cittakāluṣyavairodhikīty atas tatsaṃprayoge kleśopakleśamalakāluṣyavigamāc cittaṃ śraddhām āgamya prasīdatīti cetasaḥ prasāda ucyate | sā punaś chandasaṃniśrayadānakarmikā |"
    },
    {
      "tag": "p",
      "attributes": {},
      "text": "hrīr ātmānaṃ dharmaṃ vādhipatiṃ kṛtvāvadyena lajjā | sadbhir garhitatvād aniṣṭavipākatvāc ca pāpam evāvadyam | tenāvadyena kṛtenākṛtena vā yā cittasyāvalīnatā lajjā sā hrīḥ | iyaṃ ca duścaritasaṃyamasaṃniśrayadānakarmikā |"
    },
    {
      "tag": "p",
      "attributes": {},
      "text": "apatrāpyaṃ lokam adhipatiṃ kṛtvāvadyena lajjā | loke hy etad garhitaṃ māṃ caivaṃ karmāṇaṃ viditvā garhiṣyatīty aślokādibhayād avadyena lajjate | idam api duścaritasaṃyamasaṃniśriyadānakarmakam |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_78"
        }
      ]
    },
    {
      "tag": "p",
      "attributes": {},
      "text": "alobho lobhapratipakṣaḥ | lobho nāma bhave bhavopakaraṇeṣu ca yāsaktiḥ prārthanā ca | tatpratipakṣo 'lobho bhave bhavopakaraṇeṣu vānāsaktiḥ vaimukhyañ ca | ayañ ca duścaritāpravṛttisaṃniśrayadānakarmakaḥ |"
    },
    {
      "tag": "p",
      "attributes": {},
      "text": "adveṣo dveṣapratipakṣo maitrī | dveṣo hi sattveṣu duḥkhe duḥkhasthānīyeṣu ca dharmeṣv āghātaḥ | adveṣo dveṣapratipakṣatvāt sattveṣu duḥkhe duḥkhasthānīyeṣu ca dharmeṣv anāghātaḥ | ayam api duścaritāpravṛttisaṃniśrayadānakarmakaḥ |"
    },
    {
      "tag": "p",
      "attributes": {},
      "text": "amoho mohapratipakṣo yathābhūtasaṃpratipattiḥ | mohaḥ karmaphalasatyaratneṣv ajñānam | mohapratipakṣatvād amohas teṣv eva karmaphalasatyaratneṣu saṃpratipattiḥ | ayam api duścaritāpravṛttisaṃniśrayadānakarmakaḥ |"
    },
    {
      "tag": "p",
      "attributes": {},
      "text": "vīryaṃ kausīdyapratipakṣaḥ kuśale cetaso 'bhyutsāhaḥ | na tu kliṣṭe | kliṣṭe tūtsāhaḥ kutsitatvāt kausīdyam eva | etac ca kuśalapakṣaparipūraṇapariniṣpādanakarmakam |"
    },
    {
      "tag": "p",
      "attributes": {},
      "text": "praśrabdhir dauṣṭhulyapratipakṣaḥ kāyacittakarmaṇyatā | dauṣṭhulyaṃ kāyacittayor akarmaṇyatā sāṃkleśikadharmabījāni ca | tadapagame praśrabdhisadbhāvāt | tatra kāyakarmaṇyatā kāyasya svakāryeṣu [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_80"
        },
        {
          "tag": "text",
          "text": "] laghusamutthānatā yato bhavati | cittakarmaṇyatā samyaṅmanasikārasaṃprayuktasya cittasyāhlādalāghavanimittaṃ yac caitasikaṃ dharmāntaraṃ yadyogāc cittam avyāhatam ālambane pravartate 'tas tac cittakarmaṇyatety ucyate | kāyasya punaḥ spraṣṭavyaviśeṣa eva prītyāhṛtaḥ kāyapraśrabdhir veditavyā | prītamanasaḥ kāyaḥ praśrabhyata iti sūtre vacanāt | iyaṃ tadvaśenāśrayaparāvṛttito 'śeṣakleśāvaraṇaniṣkarṣaṇakarmikā |"
        }
      ]
    },
    {
      "tag": "p",
      "attributes": {},
      "text": "sāpramādikā | sahāpramādena pravartata iti sāpramādikā | kā punar asau | upekṣā | kuta etat | ekāntakuśalatvāt sarvakuśalānāṃ ceha nirdeśādhikārāc chraddhādivat sākṣād anirdeśāt tadvyatiriktānyakuśalābhāvāc\ncopekṣaiva vijñāyate |"
    },
    {
      "tag": "p",
      "attributes": {},
      "text": "tatrāpramādaḥ pramādapratipakṣaḥ | alobhād yāvad vīryam apramādaḥ | yān alobhādīn niśrityākuśalān dharmān prajahāti tatpratipakṣāṃś ca kuśalān dharmān bhāvayati te 'lobhādayo 'pramādaḥ | ata eva pramādapratipakṣaḥ pramādasyāto viparītatvāt | sa punar laukikalokottarasaṃpattiparipūraṇakarmakaḥ |"
    },
    {
      "tag": "p",
      "attributes": {},
      "text": "upekṣā cittasamatā cittapraśaṭhatā cittānābhogatā | ebhis tribhiḥ [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_82"
        },
        {
          "tag": "text",
          "text": "] padair upekṣāyā ādimadhyāvasānāvasthā dyotitā | tatra layauddhatyaṃ vā cetaso vaiṣamyam | tasyābhāvād ādau cittasamatā | tato 'nabhisaṃskāreṇāprayatvena samāhitasya cetaso\nyathāyogaṃ samasyaiva yā pravṛttiḥ sā cittapraśaṭhatā | sā punar avasthā layauddhatyaśaṅkānugatācirabhāvitatvāt | tato bhāvanāprakarṣagamanāt tadvipakṣadūrībhāvāt tacchaṅkābhāve layauddhatyapratipakṣanimitteṣv ābhogam akurvato 'nābhogāvasthā cittasyānābhogatā | iyañ ca sarvakleśopakleśānavakāśasaṃniśrayadānakarmikā |"
        }
      ]
    },
    {
      "tag": "p",
      "attributes": {},
      "text": "avihiṃsā vihiṃsāpratipakṣaḥ | vadhabandhanādibhiḥ sattvānām aviheṭhanam avihiṃsā sattveṣu karuṇā | kaṃ ruṇaddhīti karuṇā | kam iti sukhasyākhyā sukhaṃ ruṇaddhīty arthaḥ | kāruṇiko hi paraduḥkhaduḥkhī bhavatīti | iyaṃ cāviheṭhanakarmikā | uktā ekādaśa kuśalāḥ |"
    },
    {
      "tag": "p",
      "attributes": {},
      "text": "tadanantaroddiṣṭās tu kleśā ity atas tān adhikṛtyāha |"
    },
    {
      "tag": "l",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "kleśā rāgapratighamūḍhayaḥ || 11d"
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "mānadṛgvicikitsāś ca 12a"
        }
      ]
    },
    {
      "tag": "p",
      "attributes": {},
      "text": "iti | rāgaś ca pratighaś ca mūḍhiś ca rāgapratighamūḍhayaḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_84"
        }
      ]
    },
    {
      "tag": "p",
      "attributes": {},
      "text": "tatra rāgo bhavabhogayor adhyavasānaṃ prārthanā ca | sa punar duḥkhasaṃjananakarmakaḥ | duḥkham atropādānaskandhās teṣāṃ kāmarūpārūpyatṛṣṇāvaśād abhinirvṛtteḥ | ato rāgasya duḥkhasaṃjananaṃ karma nirdiśyate |"
    },
    {
      "tag": "p",
      "attributes": {},
      "text": "pratighaḥ sattveṣv āghātaḥ sattveṣu rūkṣacittatā yenāviṣṭaḥ sattvānāṃ vadhabandhanādikam anarthañ cintayati | sa punar asparśavihāraduścaritasaṃniśriyadānakarmakaḥ | sparśaḥ sukham | tena sahito vihāraḥ sparśavihāraḥ | na sparśavihāro 'sparśavihāraḥ | duḥkhasahita ity arthaḥ | āghātacittasyāvaśyaṃ daurmanasyasamudācārāc cittaṃ tapyate | cittānuvidhānāc ca kāyo 'pi tapyata eveti sarveryāpatheṣu saduḥkhasavighāto 'sparśavihāro bhavati | pratihatacittasya ca na kiñcid duścaritaṃ vidūra iti pratigho 'sparśavihāraduścaritasaṃniśrayadānakarmaka uktaḥ |"
    },
    {
      "tag": "p",
      "attributes": {},
      "text": "moho 'pāyeṣu sugatau nirvāṇe tatpratiṣṭhāpākeṣu hetuṣu teṣāṃ cāviparīte hetuphalasaṃbandhe yad ajñānam | ayañ ca saṃkleśotpattisaṃniśriyadānakarmakaḥ | tatra kleśakarmajanmātmakas trividhaḥ saṃkleśaḥ | tasyotpattiḥ pūrvapūrvasaṃkleśanimittād uttarottarasya saṃkleśasyātmalābhaḥ | tasyotpatteḥ saṃniśrayadānakarma | [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_86"
        },
        {
          "tag": "text",
          "text": "] mūḍhasyaiva hi mithyājñānasaṃśayarāgādikleśapaunarbhavikakarmajanmanāṃ pravṛtter nāmūḍhasyeti |"
        }
      ]
    },
    {
      "tag": "p",
      "attributes": {},
      "text": "mānaḥ | māno hi nāma sarva eva satkāyadṛṣṭisamāśrayeṇa pravartate | sa punaś cittasyonnatilakṣaṇaḥ | tathā hy ātmātmīyabhāvaṃ skandheṣv adhyāropyāyam aham idaṃ mamety ātmānaṃ tena tena viśeṣeṇonnamayati | anyebhyo 'dhikaṃ manyate | sa cāgauravaduḥkhotpattisaṃniśrayadānakarmakaḥ | agauravaṃ guruṣu guṇavatsu ca pudgaleṣu stabdhatā kāyavācor apraśrititā duḥkhotpattiḥ punar atra punarbhavotpattiḥ | sa ca punaś cittonnatisvarūpābhede 'pi cittonnatinimittabhedāt saptadhā bhidyate | māno 'timāna ity evamādi |"
    },
    {
      "tag": "p",
      "attributes": {},
      "text": "hīnāt kulavijñānavittādibhiḥ śreyān asmi kulavijñānavittādibhir iti yā cittasyonnatiḥ sadṛśena vā kulādibhir eva sadṛśo 'smīti yā cittasyonnatiḥ sa mānaḥ |"
    },
    {
      "tag": "p",
      "attributes": {},
      "text": "atimānaḥ | kulavijñānavittādibhiḥ sadṛśāt tyāgaśīlapauruṣādibhiḥ śreyān asmi śreyasā vā kulavidyādibhiḥ sadṛśo 'smi vijñānavittādibhir ity ayam atimānaḥ |"
    },
    {
      "tag": "p",
      "attributes": {},
      "text": "śreyasaḥ kulavijñānavittair aham eva śreyān asmi kulavijñānavittair iti yā cittasyonnatir ayaṃ mānātimānaḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_88"
        }
      ]
    },
    {
      "tag": "p",
      "attributes": {},
      "text": "asmimānaḥ | pañcasūpādānaskandheṣv ātmātmīyarahiteṣv ātmātmīyābhiniveśād yā cittasyonnatiḥ so 'smimānaḥ |"
    },
    {
      "tag": "p",
      "attributes": {},
      "text": "abhimānaḥ | aprāpta uttare viśeṣādhigame prāpto mayeti yā cittasyonnatiḥ so 'bhimānaḥ |"
    },
    {
      "tag": "p",
      "attributes": {},
      "text": "ūnamānaḥ | bahvantaraviśiṣṭāt kulavidyādibhir alpāntarahīno 'smi kulavidyādibhir iti yā cittasyonnatir ayam ūnamānaḥ |"
    },
    {
      "tag": "p",
      "attributes": {},
      "text": "mithyāmānaḥ | aguṇavato guṇavān asmīti yā cittasyonnatiḥ sa mithyāmānaḥ | aguṇā hi dauḥśīlyādayas te yasya vidyante so 'guṇavān | tasmād guṇavān asmīty anena hi dānaśīlādyabhāve 'pi guṇavattvam abhyupagataṃ bhavatīty ato nirvastukatvān mithyāmāna ity ucyate |"
    },
    {
      "tag": "p",
      "attributes": {},
      "text": "dṛg iti sāmānyanirdeśe 'pi kleśādhikārāt pañcaiva kleśātmikāḥ satkāyadṛṣṭyādikā dṛṣṭayaḥ saṃbadhyante | na laukikī samyagdṛṣṭir anāsravā vā | āsāṃ tu kliṣṭanitīraṇākāratvād aviśeṣe 'py ālambanākārabhedāt parasparato bhedaḥ |"
    },
    {
      "tag": "p",
      "attributes": {},
      "text": "tatra satkāyadṛṣṭir yat pañcasūpādānaskandheṣv ātmātmīyadarśanam |"
    },
    {
      "tag": "p",
      "attributes": {},
      "text": "antagrāhadṛṣṭis teṣv eva pañcasūpādānaskandheṣv ātmātmīyatvena gṛhīteṣu yad ucchedataḥ śāśvatato vā darśanam |"
    },
    {
      "tag": "p",
      "attributes": {},
      "text": "mithyādṛṣṭiḥ | yayā mithyādṛṣṭyā hetuṃ vāpavadati phalaṃ kriyāṃ vā sad vā vastu nāśayati sā sarvadarśanapāpatvān mithyādṛṣṭir ity ucyate |"
    },
    {
      "tag": "p",
      "attributes": {},
      "text": "dṛṣṭaparāmarśaḥ pañcasūpādānaskandheṣv agrato viśiṣṭataḥ śreṣṭhataḥ paramataś ca yad darśanam |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_90"
        }
      ]
    },
    {
      "tag": "p",
      "attributes": {},
      "text": "śilavrataparāmarśaḥ pañcasūpādānaskandheṣu śuddhito muktito nairyāṇikataś ca yad darśanam |"
    },
    {
      "tag": "p",
      "attributes": {},
      "text": "vicikitsā | karmaphalasatyaratneṣu vimatiḥ | vividhā matir vimatiḥ syān na syād iti | prajñātaś ceyaṃ jātyantaram evoktā |"
    },
    {
      "tag": "p",
      "attributes": {},
      "text": "uktāḥ ṣaṭkleśās tadanantaroddiṣṭās tv idānīm upakleśā vaktavyā ity ata āha |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "children": [
            {
              "tag": "hi",
              "attributes": {
                "rend": "bold"
              },
              "text": "krodhopanāhane punaḥ |"
            }
          ]
        },
        {
          "tag": "l",
          "attributes": {},
          "children": [
            {
              "tag": "hi",
              "attributes": {
                "rend": "bold"
              },
              "text": "mrakṣaḥ pradāśa īrṣyātha mātsaryaṃ saha māyayā || 12bcd"
            }
          ]
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "children": [
            {
              "tag": "hi",
              "attributes": {
                "rend": "bold"
              },
              "text": "śāṭhyaṃ mado 'vihiṃsāhrīr atrapā styānam uddhataḥ |"
            }
          ]
        },
        {
          "tag": "l",
          "attributes": {},
          "children": [
            {
              "tag": "hi",
              "attributes": {
                "rend": "bold"
              },
              "text": "āśraddhyam atha kausīdyaṃ pramādo muṣitā smṛtiḥ || 13"
            }
          ]
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "vikṣepo 'saṃprajanyañ ca kaukṛtyaṃ middham eva ca |\nvitarkaś ca vicāraś cety upakleśā dvaye dvidhā || 14"
        }
      ]
    },
    {
      "tag": "p",
      "attributes": {},
      "text": "tatra krodho vartamānam apakāram āgamya yaś cetasa āghātaḥ | ayaṃ cāghātasvarūpatvāt pratighān na bhidyate | kiṃ tv asya pratighasyāvasthāviśeṣe prajñaptatvāt pratighāṃśikaḥ | vartamānam apakāram āgamya yaś cetasa āghātaḥ sattvāsattvaviṣayo daṇḍadānādisaṃniśrayadānakarmakaś ca sa krodha iti prajñapyate |"
    },
    {
      "tag": "p",
      "attributes": {},
      "text": "upanāho vairānubandhaḥ | krodhād ūrdhvaṃ mamānenedam apakṛtam ity asya vairātmakasyānuśayasyānutsargaḥ prabandhena pravartanam upanāhaḥ | ayañ cākṣāntisaṃniśrayadānakarmakaḥ | akṣāntir apakārāmarṣaṇaṃ pratyapakāracikīrṣā ca | ayam api krodhavat pradveṣāvasthāviśeṣe prajñapyate | ataḥ prajñaptisann eva veditavyaḥ |"
    },
    {
      "tag": "p",
      "attributes": {},
      "text": "mrakṣa ātmano 'vadyapracchādanā | chandadveṣabhayādīn nirākṛtya kāle taddhitaiṣiṇā codakena tat tvam evaṃkārīty anuyuktasya mohāṃśiky avadyapracchādanā mrakṣaḥ | mohāṃśikatvaṃ tu mrakṣasya pracchādanākāratvāt | ayañ ca kaukṛtyāsparśasaṃniśrayadānakarmakaḥ | [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_92"
        },
        {
          "tag": "text",
          "text": "] dharmataiṣā yad avadyaṃ pracchādayataḥ kaukṛtyam utpadyate kaukṛtyāc cāvaśyaṃ daurmanasyena saṃprayogād asparśavihāra iti |"
        }
      ]
    },
    {
      "tag": "p",
      "attributes": {},
      "text": "pradāśaś caṇḍavacodāśitā | caṇḍaṃ vacaḥ pragāḍhaṃ pāruṣyaṃ marmaghaṭṭanayogena | daśanaśīlo dāśī | tadbhāvo dāśitā | ayañ ca bhāvapratyayaḥ svārthikaḥ | caṇḍena vacasā pradaśatīti caṇḍavacodāśitā | ayañ ca krodhopanāhapūrvakaś cetasa āghātasvabhāva iti pratighāṃśika eva na dravyato vidyate | ayañ ca vāgduścaritaprasavakarmakaḥ | asparśavihārakarmakaś ca tadvataḥ pudgalasya duḥkhasaṃvāsatvāt |"
    },
    {
      "tag": "p",
      "attributes": {},
      "text": "īrṣyā parasaṃpattau cetaso vyāroṣaḥ | lābhasatkārādhyavasitasya lābhasatkārakulaśīlaśrutādīn guṇaviśeṣān parasyopalabhya dveṣāṃśiko 'marṣakṛtaś cetaso vyāroṣa īrṣyā | svam āśrayaṃ vyāpya roṣo vyāroṣaḥ | daurmanasyasaṃprayogāt tatpūrvakaś cāsparśavihāra iti daurmanasyāsparśavihārakarmikocyate |"
    },
    {
      "tag": "p",
      "attributes": {},
      "text": "mātsaryaṃ dānavirodhī cetasa āgrahaḥ | upāttaṃ vastu dharmāmiṣakauśalātmakaṃ yena pūjānugrahakāmyayārthine 'narthine vā dīyate tad dānam | tasmin sati dānābhāvāt tadvirodhīty ucyate | lābhasatkārādhyavasitasya jīvitopakaraṇeṣu rāgāṃśikaś cetasa āgraho 'parityāgecchā mātsaryam | idaṃ cāsaṃlekhasaṃniśrayadānakarmakam | asaṃlekhaḥ punar mātsaryeṇānupayujyamānānām apy upakaraṇānāṃ saṃnicayād veditavyaḥ |"
    },
    {
      "tag": "p",
      "attributes": {},
      "text": "māyā paravañcanāyābhūtārthasaṃdarśanatā | lābhasatkāradhyavasitasya paravañcanābhiprāyeṇānyathāvasthitasya śīlāder arthasyānyathā prakāśanā | iyañ ca sahitābhyāṃ rāgamohābhyām abhūtān guṇān prakāśayatas tayoḥ samuditayoḥ prajñapyata iti krodhādivat prajñaptita eva na dravyata iti mithyājīvasaṃniśrayadānakarmikā |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_94"
        }
      ]
    },
    {
      "tag": "p",
      "attributes": {},
      "text": "śāṭhyaṃ svadoṣapracchādanopāyasaṃgṛhītañ cetasaḥ kauṭilyam | svadoṣapracchādanopāyaḥ paravyāmohanam | tat punar anyenānyat pratisaran vikṣipaty aparisphuṭaṃ vā pratipadyate | ata eva śāṭhyaṃ mrakṣād bhidyate | sa hi sphuṭam eva pracchādayati na kākvā | idam api\nlābhasatkārādhyavasitopāyābhyāṃ rāgamohābhyāṃ svadoṣapracchādanārthaṃ paravyāmohanāya pravartate | tayor eva sahitayoḥ prajñapyate | idañ ca samyagavavādalābhaparipanthakarmakam | samyagavavādasya yo lābho yoniśo manasikāras tasyāntarāyaṃ karoti |"
    },
    {
      "tag": "p",
      "attributes": {},
      "text": "madaḥ svasaṃpattau raktasyoddharṣaś cetasaḥ paryādānam | kulārogyayauvanabalarūpaiśvaryabuddhimedhāprakarṣaḥ svasaṃpattiḥ | uddharṣo harṣaviśeṣaḥ | yena harṣaviśeṣeṇa cittam asvatantrīkriyate tena tadātmatantrīkaraṇāt paryāttaṃ bhavatīty etad uktañ cetasaḥ paryādānam iti | ayañ ca sarvakleśopakleśasaṃniśrayadānakarmakaḥ |"
    },
    {
      "tag": "p",
      "attributes": {},
      "text": "vihiṃsā sattvaviheṭhanā | vividhair vadhabandhanatāḍanatarjanādibhiḥ sattvānāṃ hiṃsā vihiṃsā | viheṭhyante 'nayā sattvā vadhabandhanādibhir duḥkhadaurmanasyotpādanād iti sattvaviheṭhanā | sā punaḥ pratighāṃśikī nirghṛṇatā sattveṣu cittarūkṣatā sattvaviheṭhanakarmikā vihiṃsety ucyate |"
    },
    {
      "tag": "p",
      "attributes": {},
      "text": "āhrīkyaṃ svayam avadyenālajjā | tasmin karmaṇyātmānam ayogyaṃ manyamānasyāpi yāvadyenālajjā sāhrīkyaṃ hrīvipakṣabhūtam |"
    },
    {
      "tag": "p",
      "attributes": {},
      "text": "anapatrāpyaṃ parato 'vadyenālajjā | lokaśāstraviruddham etan mayā kriyata ity evam avagacchato 'pi yā tayā pāpakriyayālajjā sāpatrāpyavipakṣabhūtam anapatrāpyam\n|"
    },
    {
      "tag": "p",
      "attributes": {},
      "text": "etac ca dvayam api sarvakleśopakleśasāhāyyakarmakam | rāgadveṣamohaprakāreṣu sarvāsatkāryaprabhavahetuṣu rāgadveṣayor ayaugapadyād yathāsaṃbhavaṃ prajñapyate na tu svatantram asti |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_96"
        }
      ]
    },
    {
      "tag": "p",
      "attributes": {},
      "text": "styānañ cittasyākarmaṇyatā staimityam | stimitasya bhāvaḥ staimityaṃ yadyogāc cittaṃ jaḍībhavati stimitaṃ bhavati nālambanaṃ pratipattuṃ samutsahate | etac ca sarvakleśopakleśasahāyyadānakarmakam | mohāṃśe prajñaptatvāc ca mohāṃśikam eva na pṛthag vidyate |"
    },
    {
      "tag": "p",
      "attributes": {},
      "text": "auddhatyaṃ cittasyāvyupaśamaḥ | vyupaśamo hi śamathas tadviruddho 'vyupaśamaḥ | sa punar eṣa rāgānukūlaṃ pūrvahasitarasitakrīḍitādyanusmarataś cetaso 'vyupaśamahetuḥ śamathaparipanthakarmakaḥ |"
    },
    {
      "tag": "p",
      "attributes": {},
      "text": "āśraddhyāṃ karmaphalasatyaratneṣv anabhisaṃpratyayaḥ śraddhāvipakṣaḥ | śraddhā hy astitvaguṇavattvaśakyatveṣv abhisaṃpratyayaḥ prasādo 'bhilāṣaś ca yathākramam | aśraddhā tadviparyeṇāstitvaguṇavattvaśakyatveṣv anabhisaṃpratyayo 'prasādo 'nabhilāṣaś ca | kausīdyasaṃniśrayadānakarmakam | aśraddadhānasya prayogacchandābhāvāt kausīdyasaṃniśrayadānakarmakatvam |"
    },
    {
      "tag": "p",
      "attributes": {},
      "text": "kausīdyaṃ kuśale cetaso 'nabhyutsāho vīryavipakṣaḥ | kuśale kāyavāṅmanaḥkarmaṇi nidrāpārśvaśayanasukham āgamya yo mohāṃśikaś cetaso 'nabhyutsāhaḥ | etac ca kuśalapakṣaprayogaparipanthakarmakam |"
    },
    {
      "tag": "p",
      "attributes": {},
      "text": "pramādo yair lobhadveṣamohakausīdyaiḥ kleśād rāgadveṣamohādikāc cittaṃ na rakṣati kuśalaṃ ca tatpratipakṣabhūtaṃ na bhāvayati | teṣu lobhadveṣamohakausīdyeṣu pramādaḥ prajñapyate | ayañ cākuśalavṛddhikuśalaparihāṇisaṃniśrayadānakarmakaḥ |"
    },
    {
      "tag": "p",
      "attributes": {},
      "text": "muṣitā smṛtiḥ kliṣṭā smṛtiḥ | kliṣṭeti kleśasaṃprayuktā | iyañ ca vikṣepasaṃniśrayadānakarmikā |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_98"
        }
      ]
    },
    {
      "tag": "p",
      "attributes": {},
      "text": "vikṣepo rāgadveṣamohāṃśikaś cetaso visāraḥ | vividhaṃ kṣipyate 'nena cittam iti vikṣepaḥ | yai rāgadveṣamohaiś cittaṃ samādhyālambanād bahiḥ kṣipyate teṣu yathāsaṃbhavaṃ vikṣepaḥ prajñapyate | eṣa ca vairāgyaparipanthakarmaḥ |"
    },
    {
      "tag": "p",
      "attributes": {},
      "text": "asaṃprajanyaṃ kleśasaṃprayuktā prajñā yayāsaṃviditā kāyavākcittacaryā abhikramapratikramādiṣu vartate karaṇīyākaraṇīyājñānāt | etac cāpattisaṃniśrayadānakarmakam |"
    },
    {
      "tag": "p",
      "attributes": {},
      "text": "kaukṛtyaṃ cetaso vipratisāraḥ | kutsitaṃ kṛtam iti kukṛtam | tadbhāvaḥ kaukṛtyam | iha tu kukṛtaviṣayaś cetaso vilekhaḥ kaukṛtyaṃ caitasikādhikārāt | etac ca cittasthitiparipanthakarmakam |"
    },
    {
      "tag": "p",
      "attributes": {},
      "text": "middham asvatantravṛtticetaso 'bhisaṃkṣepaḥ | vṛttir ālambane pravṛttiḥ | sāsvatantrā cetaso yato bhavati tan middham | kāyasandhāraṇāsamarthā vā vṛttiś cetaso 'svatantrā sā yato bhavati tan middham | abhisaṃkṣepaś cetasaś cakṣurādīndriyadvāreṇāpravṛttiḥ | etac ca mohāṃśe prajñapanān mohāṃśikaṃ kṛtyātipattisaṃniśrayadānakarmakañ ca |"
    },
    {
      "tag": "p",
      "attributes": {},
      "text": "vitarkaḥ paryeṣako manojalpaḥ prajñācetanāviśeṣaḥ | paryeṣakaḥ kim etad iti nirūpaṇākārapravṛttaḥ | manaso jalpo manojalpaḥ | jalpa iva jalpaḥ | jalpo 'rthakathanam | cetanāprajñāviśeṣa iti cetanāyāś cittaparispandātmakatvāt prajñāyāś ca guṇadoṣavivekākāratvāt | tadvaśena cittapravṛtteḥ kadācic cittacetanayor vitarkaḥ prajñaptiḥ kadācit prajñācetasor yathākramam anabhyūhābhyuhāvasthayoḥ | atha vā cetanāprajñayor eva vitarkaḥ prajñaptis tadvaśena cittasya tathāpravṛttatvāt | sa eva cittasyaudārikatā | audārikateti sthūlatā vastumātraparyeṣaṇākāratvāt |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_100"
        }
      ]
    },
    {
      "tag": "p",
      "attributes": {},
      "text": "eṣa ca nayo vicāre 'pi draṣṭavyaḥ | vicāro 'pi hi cetanāprajñāviśeṣātmakaḥ | pratyavekṣako manojalpa eva | idaṃ tad iti pūrvādhigatanirūpaṇāt | ata eva ca cittasūkṣmatety ucyate |"
    },
    {
      "tag": "p",
      "attributes": {},
      "text": "etau ca sparśāsparśavihārasaṃniśrayadānakarmakau | anayoś caudārikasūkṣmatayā vyavasthāpanāt pṛthakkaraṇam |"
    },
    {
      "tag": "l",
      "attributes": {},
      "text": "dvaye dvidheti | (14d)"
    },
    {
      "tag": "p",
      "attributes": {},
      "text": "dvayañ ca dvayañ ca dvaye | te punaḥ kaukṛtyamiddhe vitarkavicārau ca | ete ca catvāro dharmā dvidhā kliṣṭā akliṣṭāś ca |"
    },
    {
      "tag": "p",
      "attributes": {},
      "text": "tatrākuśalam akṛtvā kuśalañ ca kṛtvā yaś cetaso vilekhas tat saṃkliṣṭaṃ kaukṛtyam | yat kuśalam akṛtvākuśalañ ca kṛtvā tat kaukṛtyam akliṣṭam |"
    },
    {
      "tag": "p",
      "attributes": {},
      "text": "middham api kliṣṭacittāviddhaṃ kliṣṭacittasaṃprayuktaṃ ca kliṣṭam | akliṣṭacittāviddham akliṣṭacittasaṃprayuktañ cākliṣṭam |"
    },
    {
      "tag": "p",
      "attributes": {},
      "text": "kāmavyāpādavihiṃsādivitarkāḥ kliṣṭāḥ | naiśkramyādivitarkā akliṣṭāḥ | evaṃ paropaghātopāyavicāraḥ kliṣṭaḥ | parānugrahopāyavicāro 'kliṣṭaḥ |"
    },
    {
      "tag": "p",
      "attributes": {},
      "text": "tatra ye kaukṛtyamiddhavitarkavicārāḥ kliṣṭās ta evopakleśā netare |"
    },
    {
      "tag": "p",
      "attributes": {},
      "text": "tatra yathā rūpaśabdādyupalabdhiḥ ṣaṭprakārā yathāsaṃbhavaṃ sarvaiś caitasikaiḥ saṃprayujyate sarvatragair viniyataiḥ kuśalaiḥ kleśair upakleśaiś ca evaṃ trivedanā tisṛbhiś ca vedanābhiḥ saṃprayujyate sukhayā duḥkhayā aduḥkhāsukhayā ca | saumanasyadaurmanasyopekṣāsthānīyeṣu rūpādiṣu tadutpatteḥ kuśalā akuśalā avyākṛtā ca | ālayavijñānan tu sarvatragaiḥ pañcabhir eva saṃprayujyate nānyaiḥ | tatra copekṣaiva vedanā anivṛtāvyakṛtañ ca | kliṣṭaṃ manaḥ sarvatragaiḥ pañcabhiś caturbhiś ca kleśair ātmamohādibhiḥ sadā saṃprayujyate | tatropekṣaiva vedanā nivṛtāvyākṛtañ ceti |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_102"
        }
      ]
    },
    {
      "tag": "p",
      "attributes": {},
      "text": "idam idānīñ cintyate | kiṃ pañcānāñ cakṣurvijñānādīnāṃ yugapad ālambanapratyayasānnidhye 'py ālayavijñānād ekasyaivotpattir bhavati na dvayor na bahūnāṃ vā | yathaike manyante | na dvayor na bahūnāṃ vā yugapat samanantarapratyayābhāvād ekasyaiva vijñānasyotpattir bhavati | na caikaṃ vijñānaṃ bahūnāṃ samantarapratyayatvaṃ pratipattum utsahate | utāniyamena |"
    },
    {
      "tag": "p",
      "attributes": {},
      "text": "yady ekasyaiva pratyayasāṃnidhyam ekam evotpadyate | evaṃ dvayor bahūnāñ ca pratyayasāṃnidhye utpattir bhavatīty ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "pañcānāṃ mūlavijñāne yathāpratyayam udbhavaḥ |\nvijñānānāṃ saha na vā taraṅgāṇāṃ yathā jale || 15"
        }
      ]
    },
    {
      "tag": "p",
      "attributes": {},
      "text": "pañcānām iti cakṣurādivijñānānāṃ tadanucaramanovijñānasahitḥnḥm | pañcānāṃ cakṣurādivijñānānāṃ bījāśrayatvāt tadutpatter gatiṣu janmopādānāc cālayavijñānaṃ mūlavijñānam ity ucyate | yathāpratyayam udbhava iti yasya yasya yaḥ pratyayaḥ saṃnihitas tasya tasya niyamenodbhava ātmalābhaḥ | saha na veti yugapat krameṇa vā | taraṅgāṇāṃ yathā jala ity ālayavijñānāt pravṛttivijñānānāṃ yugapad ayugapac cotpattau dṛṣṭāntaḥ | yathoktam |"
    },
    {
      "tag": "p",
      "attributes": {},
      "text": "tadyathā viśālamate mahata udakaughasya vahataḥ saced ekasya\ntaraṅgasyotpattipratyayaḥ pratyupasthito bhavaty ekam eva\ntaraṅgaṃ pravartate | saced dvayos trayāṇāṃ saṃbahulānāṃ\ntaraṅgāṇām utpattipratyayaḥ pratyupasthito bhavati yāvat\nsaṃbahulāni taraṅgāṇi pravartante | na ca tasyodakaughasya srotasā\nvahataḥ samucchittir bhavati | na paryupayogaḥ prajñāyate |\nevam eva viśālamate tadoghasthānīyam ālayavijñānaṃ saṃniśritya\npratiṣṭhāya saced ekasya cakṣurvijñānasyotpattipratyayaḥ\npratyupasthito bhavaty ekam eva cakṣurvijñānaṃ pravartate |\nsaced dvayos trayāṇāṃ sacet pañcānāṃ vijñānānām utpattipratyayaḥ\npratyupasthito bhavati sakṛd yāvat pañcānāṃ pravṛttir bhavati |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_104"
        }
      ]
    },
    {
      "tag": "p",
      "attributes": {},
      "text": "atra gāthā |"
    },
    {
      "tag": "p",
      "attributes": {},
      "text": "ādānavijñāna gabhīrasūkṣmo ogho yathā vartati sarvabījo |\nbālāna eṣo mayi na prakāśi mā haiva ātmā parikalpayeyur"
    },
    {
      "tag": "p",
      "attributes": {},
      "text": "iti | na hi vijñānapratiniyamenālambanapratyayavat samanantarapratyaya iṣyate | sarvavijñānotpattau sarvasya vijñānasya tatsamanantarapratyayatvābhyupagamāt | ata ekasmād api samanantarapratyayād ālambanapratyayasānnidhye dvayor bahūnāṃ vā vijñānānām utpattir na virūdhyate | kiñ cātra kāraṇaṃ yat samanantarapratyayapratiniyamābhāve\npañcānāñ ca yugapad ālambanapratyayasānnidhya ekenaivotpattavyaṃ na pañcabhir apīti | tasmād alambanasadbhāve pañcānām api cotpattir ity abhyupeyam |"
    },
    {
      "tag": "p",
      "attributes": {},
      "text": "idam īdānīṃ vaktavyam | kiṃ manovijñānaṃ cakṣurādivijñānaiḥ saha pravartate vinā ca | uta naivety ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "manovijñānasaṃbhūtiḥ sarvadāsaṃjñikād ṛte |\nsamāpattidvayān middhān mūrcchanād apy acittakāt || 16"
        }
      ]
    },
    {
      "tag": "p",
      "attributes": {},
      "text": "iti | sarvadeti sarvakālaṃ cakṣurādivijñānaiḥ saha vinā cety arthaḥ | asyotsargasyemam apavādam ārabhate |"
    },
    {
      "tag": "p",
      "attributes": {},
      "text": "āsaṃjñikād ṛte",
      "children": [
        {
          "tag": "l",
          "attributes": {},
          "text": "samāpattidvayān middhān mūrcchanād apy acittakād iti | (16bd)"
        }
      ]
    },
    {
      "tag": "p",
      "attributes": {},
      "text": "tatrāsaṃjñikam asaṃjñisattveṣu deveṣūpapannasya yaś cittacaitasikānāṃ dharmāṇāṃ nirodhaḥ |"
    },
    {
      "tag": "p",
      "attributes": {},
      "text": "samāpattidvayam asaṃjñisamāpattir nirodhasamāpattiś ca |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_106"
        }
      ]
    },
    {
      "tag": "p",
      "attributes": {},
      "text": "tatrāsaṃjñisamāpattiḥ | tṛtīyād dhyānād vītarāgasyordhvam avītarāgasya niḥsaraṇasaṃjñāpūrvakeṇa manasikāreṇa manovijñānasya tatsaṃprayuktānāñ ca caittānāṃ yo nirodhaḥ so 'trāsaṃjñisamāpattir ity ucyate | nirudhyate 'neneti nirodhaḥ\n| sa punaḥ sasaṃprayogasya manovijñānasya samudācāranirodhaḥ | āśrayasyāvasthāviśeṣaḥ | sa ca samāpatticittād anantarañ cittāntarotpattiviruddha āśrayaḥ prāpyata iti samāpattir ity ucyate | nirodhasamāpattir ākiñcanyāyatanavītarāgasya śāntavihārasaṃjñāpūrvakeṇa manasikāreṇa sasaṃprayogasya manovijñānasya kliṣṭasya ca manaso yo nirodhaḥ | iyam apy asaṃjñisamāpattivad āśrayasyāvasthāviśeṣe prajñapyate |"
    },
    {
      "tag": "p",
      "attributes": {},
      "text": "acittakaṃ middhaṃ gāḍhamiddhopahatatvād āśrayasya tāvatkālaṃ manovijñānāpravṛtter acittakam ity ucyate |"
    },
    {
      "tag": "p",
      "attributes": {},
      "text": "acittikā mūrcchā | āgantukenābhighātena vātapittaśleṣmavaiṣamyeṇa vā yad āśrayavaiṣamyaṃ\nmanovijñānapravṛttiviruddhaṃ tatrācittikā mūrcchopacaryate |"
    },
    {
      "tag": "p",
      "attributes": {},
      "text": "etāḥ pañcāvasthā varjayitvā tadanyāsu sarvāsv avasthāsu manovijñānapravṛttir veditavyā | evam āsaṃjñikādiṣu manovijñāne niruddhe tadapagame punaḥ kuta utpadyate yatas tasya kālakriyā na bhavati | tat punar ālayavijñānād evotpadyate | tad dhi sarvavijñānabījakam iti |"
    },
    {
      "tag": "p",
      "attributes": {},
      "text": "yatra vijñānapariṇāme ātmadharmopacāraḥ sa punas tridhety uddiśya vistareṇa trividho 'pi nirdiṣṭaḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_108"
        }
      ]
    },
    {
      "tag": "p",
      "attributes": {},
      "text": "idānīm ātmadharmopacāro yaḥ pravartate sa vijñānapariṇāma eva na vijñānapariṇāmāc ca pṛthag asty ātmā dharmā ceti yat pratijñātaṃ tatprasādhanārtham āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "vijñānapariṇāmo 'yaṃ vikalpo yad vikalpyate |\ntena tan nāsti tenedaṃ sarvaṃ vijñāptimātrakam || 17"
        }
      ]
    },
    {
      "tag": "p",
      "attributes": {},
      "text": "iti | yo 'yaṃ vijñānapariṇāmas trividho 'nantaram abhihitaḥ so 'yaṃ vikalpaḥ | adhyāropitārthākārās traidhātukāś cittacaittā vikalpa ucyate | yathoktam |"
    },
    {
      "tag": "p",
      "attributes": {},
      "text": "abhūtaparikalpas tu cittacaittās tridhātukā iti |"
    },
    {
      "tag": "p",
      "attributes": {},
      "text": "tena trividhena vikalpenālayavijñānakliṣṭamanaḥpravṛttivijñānasvabhāvena sasaṃprayogeṇa yad vikalpyate bhājanam ātmāskandhadhātvāyatanarūpaśabdādikaṃ\nvastu tan nāstīty ataḥ sa vijñānapariṇāmo vikalpa ucyate | asadālambanatvāt |"
    },
    {
      "tag": "p",
      "attributes": {},
      "text": "kathaṃ punar etad vijñāyate tadālambanam asad iti | yad dhi yasya kāraṇaṃ tasmin samagre cāviruddhe ca tad utpadyate nānyathā | vijñānañ ca māyāgandharvanagarasvapnatimirādāv asaty apyālambane jāyate | yadi ca vijñānasyālambanapratibaddha utpādaḥ syād evaṃ sati māyādiṣv arthābhāvān na vijñānam utpadyate |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_110"
        }
      ]
    },
    {
      "tag": "p",
      "attributes": {},
      "text": "tasmāt pūrvakān niruddhāt tajjātīyavijñānād vijñānam utpadyate | na bāhyād arthāt tasminn asaty api bhāvāt | dṛṣṭā cābhinne 'py arthe pratipattṝṇāṃ parasparaviruddhā pratipattiḥ | na caikasya parasparaviruddhānekātmakatvaṃ yujyate | tasmād adhyāropitarūpatvād vikalpasyālambanam asad iti pratipattavyam |"
    },
    {
      "tag": "p",
      "attributes": {},
      "text": "anena tāvat samāropāntaṃ parihṛtyāpavādāntaparijihīrṣayā āha |"
    },
    {
      "tag": "p",
      "attributes": {},
      "text": "tenedaṃ sarvaṃ vijñāptimātrakam (17cd)"
    },
    {
      "tag": "p",
      "attributes": {},
      "text": "iti | teneti tasmāt | yasmāt pariṇāmātmakena vikalpena yad vikalpyate tena tan nāsti tasmād viṣayābhāvāt sarvaṃ vijñaptimātrakam | sarvam iti traidhātukam asaṃskṛtañ ca | mātraśabdas tadadhikaviṣayavyavacchedārthaḥ | kakāraḥ pādapūraṇārthaḥ |"
    },
    {
      "tag": "p",
      "attributes": {},
      "text": "yadi sarvaṃ vijñaptimātrakam eva na tato 'nyaḥ kartā karaṇaṃ vāsti kathaṃ mūlavijñānād anadhiṣṭhitād asati karaṇe vikalpāḥ pravartanta ity āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "sarvabījaṃ hi vijñānaṃ pariṇāmas tathā tathā |\nyāty anyonyavaśād yena vikalpaḥ sa sa jāyate || 18"
        }
      ]
    },
    {
      "tag": "p",
      "attributes": {},
      "text": "tatra sarvadharmotpādanaśaktyanugamāt sarvabījaṃ vijñānam ity ālayavijñānam | vijñānaṃ hy asarvabījam apy astīty ataḥ sarvabījam ity āha | vijñānād anyad api kaiścit pradhānādi sarvabījaṃ kalpyata iti vijñānam ity āha | atha vā | ekapadavyabhicāre 'pi viśeṣaṇaviśeṣyatvadarśanān nāyaṃ doṣaḥ |"
    },
    {
      "tag": "l",
      "attributes": {},
      "text": "pariṇāmas tathā tathā yāty anyonyavaśād iti | (18bc)"
    },
    {
      "tag": "p",
      "attributes": {},
      "text": "pūrvāvasthāto 'nyathābhāvaḥ pariṇāmaḥ | tathā tatheti tasya tasya vikalpasyānantarotpādanasamarthāvasthāṃ prāpnotīty arthaḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_112"
        }
      ]
    },
    {
      "tag": "p",
      "attributes": {},
      "text": "anyonyavaśād iti | tathā hi cakṣurādivijñānaṃ svaśaktiparipoṣe vartamāne śaktiviśiṣṭasyālayavijñānapariṇāmasya nimittaṃ so 'pi ālayavijñānapariṇāmaś cakṣurādivijñānasya nimittaṃ bhavati | evam anyonyavaśād yasmād ubhayaṃ pravartate tasmād ālayavijñānād anyenānadhiṣṭhitād anekaprakāro vikalpaḥ sa sa jāyate | tatra ca vartamāne janmani yathālayavijñānāt pravṛttivijñānasyotpattir bhavati tathākhyātam |"
    },
    {
      "tag": "p",
      "attributes": {},
      "text": "idānīṃ vijñaptimātre anāgataṃ janma vartamānajanmanirodhe sati yathā pratisaṃdhīyate tat pradarśayann āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "karmaṇo vāsanā grāhadvayavāsanayā saha |\nkṣīṇe pūrvavipāke 'nyaṃ vipākaṃ janayanti tat || 19"
        }
      ]
    },
    {
      "tag": "p",
      "attributes": {},
      "text": "iti | puṇyāpuṇyāneñjyacetanā karma | tena karmaṇā yad anāgatātmabhāvābhinirvṛttaye ālayavijñāne sāmarthyam āhitaṃ sā karmavāsanā | grāhadvayaṃ grāhyagraho grāhakagrāhaś ca | tatra vijñānāt pṛthag eva svasantānādhyāsitaṃ grāhyam astīty adhyavasāyo grāhyagrāhaḥ | tac ca vijñānena pratīyate vijñāyate gṛhyata iti yo 'yaṃ niścayaḥ sa grahakagrāhaḥ | pūrvotpannagrāhyagrāhakagrāhākṣiptam anāgatatajjātīyagrāhyagrāhakagrāhotpattibījaṃ grāhadvayavāsanā | tatra karmavāsanābhedād gatibhedenātmabhāvabhedo bījabhedād aṅkurabhedavat |"
    },
    {
      "tag": "p",
      "attributes": {},
      "text": "[",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_114]"
        },
        {
          "tag": "text",
          "text": "grāhadvayavāsanā tu sarvakarmavāsanānāṃ yathāsvam ākṣiptātmabhāvotpādane pravṛttānāṃ sahakāritvaṃ pratipadyate | tadyathā abādayo bījasyāṅkurotpattāv iti |"
        }
      ]
    },
    {
      "tag": "p",
      "attributes": {},
      "text": "evañ ca na kevalāḥ karmavāsanā grāhadvayavāsanānanugṛhītā vipākañ janayantīty uktaṃ bhavati | ata evāha | grahādvayavāsanayā saheti |"
    },
    {
      "tag": "l",
      "attributes": {},
      "text": "kṣīṇe pūrvavipāke 'nyaṃ vipākaṃ janayanti tad iti | (19cd)"
    },
    {
      "tag": "p",
      "attributes": {},
      "text": "pūrvajanmopacitena karmaṇā ya iti vipāko 'bhinirvṛttas tasmin kṣīṇa ity ākṣepakāle paryantāvasthite yathābalaṃ karmavāsanā grāhadvayavāsanāsahitā upabhūktād vipākād anyaṃ vipākaṃ tad evālayavijñānaṃ janayanti | ālayavijñānavyatirekeṇānyasya vipākasyābhāvāt | kṣīṇe pūrvavipāka ity anena śāśvatāntaṃ pariharati | anyaṃ vipākaṃ janayantīty ucchedāntam |"
    },
    {
      "tag": "p",
      "attributes": {},
      "text": "cakṣurādivijñānavyatiriktam ālayavijñānam asti | tad eva ca sarvabījakaṃ na cakṣurādivijñānam iti kuta etat | āgamād yuktitaś ca | uktaṃ hi bhagavatābhidharmasūtre |"
    },
    {
      "tag": "p",
      "attributes": {},
      "text": "[",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_116]"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anādikāliko dhātuḥ sarvadharmasamāśrayaḥ |"
        },
        {
          "tag": "l",
          "attributes": {},
          "text": "tasmin sati gatiḥ sarvā nirvāṇādhigamo 'pi ca ||"
        }
      ]
    },
    {
      "tag": "p",
      "attributes": {},
      "text": "na cālayavijñānam antareṇa saṃsārapravṛttir nivṛttir vā yujyate | tatra saṃsārapravṛttir nikāyasabhāgāntareṣu pratisandhibandhaḥ | nivṛttiḥ sopadhiśeṣo nirupadhiśeṣaś ca nirvāṇadhātuḥ | tatrālayavijñānād anyat saṃskārapratyayaṃ vijñānaṃ na yujyate | saṃskārapratyayavijñānābhāve pravṛtter apy abhāvaḥ |"
    },
    {
      "tag": "p",
      "attributes": {},
      "text": "saṃsārasyālayavijñānānabhyupagame pratisandhivijñānaṃ vā saṃskārapratyayaṃ parikalpyeta saṃskāraparibhāvitā vā ṣaḍ vijñānakāyāḥ | tatra ye saṃskārāḥ prātisaṃdhikavijñānapratyayatveneṣyante teṣāñ ciraniruddhatvān niruddhasya cāsatvād asataś ca pratyayatvābhāvān na saṃskārapratyayaṃ pratisandhivijñānaṃ yujyate | pratisandhau ca nāmarūpam apy asti na kevalaṃ vijñānam | tatra vijñānam eva saṃskārapratyayaṃ na nāmarūpam iti kā tatra yuktiḥ | tasmāt saṃskārapratyayaṃ nāmarūpam iti vāktavyam | na tu vijñānam iti | [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_118]"
        },
        {
          "tag": "text",
          "text": "katamad anyad vijñānapratyayaṃ nāmarūpam | yad uttarakālam iti cet tasya prātisandhikanāmarūpāt ka ātmātiśayo yatas tad eva vijñānapratyayaṃ na pūrvam | pūrvañ ca saṃskārapratyayaṃ nottaram iti | ataś ca saṃskārapratyayaṃ nāmarūpam evāstu kiṃ pratisandhivijñānenāṅgāntareṇa parikalpitena | tasmān na pratisandhivijñānaṃ\nsaṃskārapratyatyayaṃ yujyate |"
        }
      ]
    },
    {
      "tag": "p",
      "attributes": {},
      "text": "saṃskāraparibhāvitā vā ṣaḍvijñānakāyā api na saṃskārapratyayaṃ vijñānaṃ yujyate | kiṃ kāraṇam | na hi vijñānaṃ vipākavāsanāṃ niṣyandavāsanāṃ vā svātmany ādhātuṃ samarthaṃ svātmani kāritravirodhāt | nāpy anāgate tasya tadānutpannatvāt | anutpannasya cāsattvāt | nāpy utpanne pūrvasya tadā niruddhatvāt | acittikāsu ca nirodhasamāpattyādyavasthāsu punaḥ saṃskāraparibhāvitacittotpattyasaṃbhavād vijñānapratyayaṃ nāmarūpaṃ na syāt | tadabhāvāṭ ṣaḍāyatanaṃ na syāt | evaṃ yāvaj jātipratyayaṃ jarāmaraṇaṃ na syāt | tataś ca saṃsārapravṛttir eva na syāt |"
    },
    {
      "tag": "p",
      "attributes": {},
      "text": "tasmād avidyāpratyayāḥ saṃskārās tadadhivāsitañ cālayavijñānaṃ saṃskārapratyayaṃ vijñānam | tatpratyayaṃ pratisandhau nāmarūpam ity eṣaiva nītir anavadyā |"
    },
    {
      "tag": "p",
      "attributes": {},
      "text": "saṃsāranivṛttir api ālayavijñāne asati na yujyate | saṃsārasya hi karmakleśāś ca kāraṇaṃ tayoś ca kleśāḥ pradhānam | tathā hi kleśādhipatyāt karma punarbhavākṣepasamarthaṃ bhavati nānyathā | tathākṣiptapunarbhavo 'pi karma kleśādhipatyād eva punarbhavo bhavati nānyathā | evañ ca kleśā eva saṃsārapravṛtteḥ pradhānatvān mūlam | atas teṣu prahīṇeṣu saṃsāro vinivartate nānyathā | na cālayavijñānam antareṇa tatprahāṇaṃ yujyate |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_120"
        }
      ]
    },
    {
      "tag": "p",
      "attributes": {},
      "text": "kathaṃ punar na yujyate | saṃmukhībhūto vā kleśaḥ prahīyate bījāvastho vā | tatra saṃmukhībhūtaḥ prahīyata ity aniṣṭir eveyam | tatprahāṇamārgasthānād bījāvastho 'pi naiva prahīyate | na hi pratipakṣāt tadānīṃ kiñcid anyad abhyupagamyate yatra kleśabījaṃ vyavasthitaṃ tatpratipakṣeṇa prahīyeta | atha pratipakṣacittam eva kleśabījānuṣaktam iṣyate | na hi tat kleśabījānuṣaktam eva tatpratipakṣo bhavitum arhati | na cāprahīṇakleśabījānāṃ saṃsāranivṛttiḥ saṃbhavati | tasmād avaśyam ālayavijñānaṃ tadanyavijñānasahabhūbhiḥ kleśopakleśair bhāvyate svabījapuṣṭyādhānata ity abhyupeyam | ye punaś cittata eva saṃtatipariṇāmaviśeṣād yathābalaṃ vāsanāvṛttilābhe sati kleśopakleśāḥ pravartante teṣāñ cālayavijñānavyavasthitaṃ bījaṃ tatsahabhuvā kleśapratipakṣamārgeṇāpanīyate | tasmiṃś cāpanīte na punas tenāśrayeṇa kleśānām utpattir iti sopadhiśeṣo nirvāṇadhātuḥ prāpyate | pūrvakarmākṣiptajanmanirodhe ca tato 'nyajanmāpratisaṃdhānān nirupadhiśeṣo nirvāṇadhātuḥ | na hi karma vidyamānam api kleśeṣu prahīṇeṣu sahakārikāraṇabhāvāt punarbhavam abhinirvartayituṃ samartham |"
    },
    {
      "tag": "p",
      "attributes": {},
      "text": "evam ālayavijñāne sati saṃsārapravṛttir nivṛttiś ca nānyathety avaśyaṃ cakṣurādivijñānavyatiriktam ālayavijñānaṃ tad eva ca sarvadharmabījānugataṃ na cakṣurādivijñānam ity abhyupagantavyam | vistaravicāras tu pañcaskandhakopanibandhād veditavyaḥ ||"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_122"
        }
      ]
    },
    {
      "tag": "p",
      "attributes": {},
      "text": "yadi vijñaptimātram evedaṃ kathaṃ na sūtravirodhaḥ | sūtreṣu hi trayaḥ svabhāvā uktāḥ parikalpitaḥ paratantraḥ pariniṣpannaś ca | nāsti virodhaḥ | vijñaptimātra\neva sati svabhāvatrayavyavasthānāt | katham ity ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "yena yena vikalpena yad yad vastu vikalpyate |\nparikalpita evāsau svabhāvo na sa vidyate || 20"
        }
      ]
    },
    {
      "tag": "p",
      "attributes": {},
      "text": "ādhyātmikabāhyavikalpyavastubhedena vikalpānām ānantyaṃ pradarśayann āha | yena yena vikalpeneti |"
    },
    {
      "tag": "p",
      "attributes": {},
      "text": "yad yad vastu prakalpyate | ādhyātmikaṃ bāhyaṃ vāntaśo yāvad buddhadharmā api | parikalpita evāsau svabhāva iti | atra kāraṇam āha | na sa vidyata iti |"
    },
    {
      "tag": "p",
      "attributes": {},
      "text": "yad vastu vikalpyaviṣayas tad yasmāt sattābhāvān na vidyate | tasmāt tad vastu parikalpitasvabhāvam eva | na hetupratyayapratibaddhasvabhāvam | tathā hy ekasmin vastuni tadabhāve ca parasparaviruddhānekavikalpapravṛttir dṛṣṭā | na ca tad ekaṃ vastu tadabhāvo vā parasparaviruddhānekasvabhāvo yujyate | tasmāt sarvam idaṃ vikalpamātram eva tadarthasya parikalpitarūpatvāt | uktaṃ ca sūtre |"
    },
    {
      "tag": "p",
      "attributes": {},
      "text": "na khalu punaḥ subhūte dharmās tathā vidyante yathā bālapṛthagjanā abhiniviṣṭā iti |"
    },
    {
      "tag": "p",
      "attributes": {},
      "text": "parikalpitānantaraṃ paratantrasvabhāvo vaktavya iti | ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "paratantrasvabhāvas tu vikalpaḥ pratyayodbhavaḥ | 21ab"
        }
      ]
    },
    {
      "tag": "p",
      "attributes": {},
      "text": "atra ca vikalpa iti paratantrasvarūpam āha | pratyayodbhava ity anenāpi\nparatantrābhidhānapravṛttinimittam āha | tatra parikalpaḥ kuśalākuśalāvyākṛtabhedabhinnās traidhātukāś cittacaittāḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_124"
        }
      ]
    },
    {
      "tag": "p",
      "attributes": {},
      "text": "yathoktam |"
    },
    {
      "tag": "p",
      "attributes": {},
      "text": "abhūtaparikalpas tu cittacaittās tridhātukā iti |"
    },
    {
      "tag": "p",
      "attributes": {},
      "text": "parair hetupratyayais tantryata iti paratantra utpādyata ity arthaḥ | svato 'nyahetupratyayapratibaddhātmalābha iti yāvaduktaṃ bhavati | uktaḥ paratantraḥ |"
    },
    {
      "tag": "p",
      "attributes": {},
      "text": "pariniṣpannaḥ katham ity ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "niṣpannas tasya pūrveṇa sadā rahitatā tu yā || 21cd"
        }
      ]
    },
    {
      "tag": "p",
      "attributes": {},
      "text": "avikārapariniṣpattyā sa pariniṣpannaḥ | tasyeti paratantrasya pūrveṇeti parikalpitena tasmin vikalpe grāhyagrāhakabhāvaḥ parikalpitaḥ | tathā hi tasmin vikalpe grāhyagrāhakatvam avidyamānam eva parikalpyata iti parikalpitam ucyate | tena grāhyagrāhakeṇa paratantrasya sadā sarvakālam atyantarahitatā yā sa pariniṣpannasvabhāvaḥ ||"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "ata eva sa naivānyo nānanyaḥ paratantrataḥ | 22ab"
        }
      ]
    },
    {
      "tag": "p",
      "attributes": {},
      "text": "ata eva sa naiveti parikalpitena svabhāvena paratantrasya sadā rahitatā pariniṣpannaḥ | rahitatā ca dharmatā | sā ca dharmatā dharmān nānyā nānanyā yujyate | pariniṣpannaś ca paratantradharmatety ataḥ paratantrāt pariniṣpanno nānyo nānanya iti boddhavyaḥ | yadi hi pariniṣpannaḥ paratantrād anyaḥ syād evaṃ na parikalpitena paratantraḥ śūnyaḥ syāt | athānanya evam api pariniṣpanno na viśuddhālambanaḥ syāt paratantravat saṃkleśātmakatvāt | evaṃ paratantraś ca na kleśātmakaḥ syāt | pariniṣpannād ananyatvāt pariniṣpannavat |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_126"
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "anityatādivad vācyo 22c"
        }
      ]
    },
    {
      "tag": "p",
      "attributes": {},
      "text": "nānyo nānanya iti vākyaśeṣaḥ | yathā hy anityatā duḥkhatānātmatā ca | saṃskārādibhyo\nnānyā nānanyā | yadi saṃskārebhyo 'nityatā anyā | evaṃ tarhi saṃskārā nityāḥ syuḥ | athānanyā evam api saṃskārāḥ pradhvaṃsābhāvarūpāḥ syur anityatāvat | evaṃ duḥkhatādiṣv api vācyam |"
    },
    {
      "tag": "p",
      "attributes": {},
      "text": "yadi grāhyagrāhakabhāvarahitaḥ paratantraḥ katham asau gṛhyate agṛhyamāṇo vā katham astīti vijñāyate | ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "nādṛṣṭe 'smin sa dṛśyate || 22d"
        }
      ]
    },
    {
      "tag": "p",
      "attributes": {},
      "text": "nādṛṣṭe 'sminn iti pariniṣpannasvabhāve sa dṛśyata iti paratantraḥ svabhāvaḥ | nirvikalpalokottarajñānadṛśye pariniṣpanne svabhāve adṛṣṭe apratividdhe asākṣātkṛte tatpṛṣṭhalabdhaśuddhalaukikajñānagamyatvāt paratantro 'nyena jñānena na gṛhyate | ataḥ pariniṣpanne 'dṛṣṭe paratantro na dṛśyate | na punar lokottarajñānapṛṣṭhalabdhenāpi jñānena na dṛśyate |"
    },
    {
      "tag": "p",
      "attributes": {},
      "text": "tathā nirvikalpapraveśāyāṃ dhāraṇyām uktam |"
    },
    {
      "tag": "p",
      "attributes": {},
      "text": "tat pṛṣṭhalabdhena jñānena māyāmarīcisvapnapratiśrutkodakacandranirmitasamān sarvadharmān pratyetīti |"
    },
    {
      "tag": "p",
      "attributes": {},
      "text": "atra ca dharmāḥ paratantrasaṃgṛhītā abhipretāḥ | pariniṣpannaś cākāśavad ekarasaḥ | jñānañ ca yathoktaṃ"
    },
    {
      "tag": "p",
      "attributes": {},
      "text": "nirvikalpena jñānenākāśasamatayā tān sarvadharmān paśyatīti paratantradharmāṇāṃ tathatāmātradarśanāt ||"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_128"
        }
      ]
    },
    {
      "tag": "p",
      "attributes": {},
      "text": "yadi dravyam eva paratantraḥ kathaṃ sūtre sarvadharmā niḥsvabhāvā anutpannā aniruddhā iti nirdiśyante | nāsti virodhaḥ yasmāt |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "trividhasya svabhāvasya trividhāṃ niḥsvabhāvatām |\nsandhāya sarvadharmāṇāṃ deśitā niḥsvabhāvatā || 23"
        }
      ]
    },
    {
      "tag": "p",
      "attributes": {},
      "text": "traya eva svabhāvā na caturtho 'stīti jñāpanārthaṃ saṃkhyānirdeśaḥ | svena svena lakṣaṇena vidyamānavad bhavatīti svbhāvaḥ |"
    },
    {
      "tag": "p",
      "attributes": {},
      "text": "trividhā niḥsvabhāvatā lakṣaṇaniḥsvabhāvatā utpattiniḥsvabhāvatā paramārthaniḥsvabhāvatā ca | sarvadharmāḥ parikalpitaparatantrapariniṣpannātmakāḥ |"
    },
    {
      "tag": "p",
      "attributes": {},
      "text": "idānīṃ trividhasya svabhāvasya yā yasya niḥsvabhāvatā tāṃ tasya pradarśayann āha |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "children": [
            {
              "tag": "hi",
              "attributes": {
                "rend": "bold"
              },
              "text": "prathamo lakṣaṇenaiva niḥsvabhāvo 'paraḥ punaḥ |"
            }
          ]
        },
        {
          "tag": "l",
          "attributes": {},
          "children": [
            {
              "tag": "hi",
              "attributes": {
                "rend": "bold"
              },
              "text": "na svayaṃbhāva etasyety aparā niḥsvabhāvatā || 24"
            }
          ]
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "dharmāṇāṃ paramārthaś ca sa yatas tathatāpi saḥ | 25ab"
        }
      ]
    },
    {
      "tag": "p",
      "attributes": {},
      "text": "prathamaḥ parikalpitaḥ svabhāvo 'yaṃ ca lakṣaṇenaiva niḥsvabhāvas tallakṣaṇasyotprekṣitatvāt | rūpalakṣaṇaṃ rūpam | anubhavalakṣaṇā vedanetyādi | ataś ca svarūpābhāvāt khapuṣpavat svarūpeṇaiva niḥsvabhāvaḥ |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_130"
        }
      ]
    },
    {
      "tag": "p",
      "attributes": {},
      "text": "aparaḥ punar iti paratantrasvabhāvaḥ | na svayaṃbhāva etasya māyāvat parapratyayenotpatteḥ | ataś ca yathā prakhyāti tathāsyotpattir nāstīty ato 'syotpattiniḥsvabhāvatety ucyate |"
    },
    {
      "tag": "l",
      "attributes": {},
      "text": "dharmāṇāṃ paramārthaś ca sa yatas tathāpi sa iti | (25ab)"
    },
    {
      "tag": "p",
      "attributes": {},
      "text": "paramaṃ hi lokottarajñānaṃ niruttaratvāt tasyārthaḥ paramārthaḥ | atha vākāśavat sarvatraikarasārthena vaimalyāvikārārthena ca pariniṣpannaḥ svabhāvaḥ paramārtha ucyate | sa yasmāt pariniṣpannaḥ svabhāvaḥ sarvadharmāṇāṃ paratantrātmakānāṃ paramārthaḥ | taddharmateti kṛtvā tasmāt pariniṣpanna eva svabhāvaḥ paramārthaniḥsvabhāvātā pariniṣpannasyābhāvasvabhāvatvāt |"
    },
    {
      "tag": "p",
      "attributes": {},
      "text": "kiṃ punaḥ paramārthābhidhānenaiva pariniṣpanno 'bhidhātavyaḥ | nety āha | kiṃ tarhi"
    },
    {
      "tag": "l",
      "attributes": {},
      "text": "tathatāpi saḥ | (25b)"
    },
    {
      "tag": "p",
      "attributes": {},
      "text": "apiśabdān na kevalaṃ tathatāśabdenaivābhidhātavyaḥ | kiṃ tarhi yāvanto dharmadhātuparyāyāḥ sarvais tair apy abhidhātavya iti ||"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "sarvakālaṃ tathābhāvāt 25c"
        }
      ]
    },
    {
      "tag": "p",
      "attributes": {},
      "text": "tathatā | tathā hi pṛthagjanaśaikṣāśaikṣāvasthāsu sarvakālaṃ tathaiva bhavati | nānyatheti tathatety ucyate |"
    },
    {
      "tag": "p",
      "attributes": {},
      "text": "kiṃ punas tathatāvat pariniṣpanna eva vijñaptimātratā | utānyā vijñaptimātratā | ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "saiva vijñaptimātratā || 25d"
        }
      ]
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_132"
        }
      ]
    },
    {
      "tag": "p",
      "attributes": {},
      "text": "suviśuddhalakṣaṇāvabodhād yathoktam |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nāmni tiṣṭhati tac cittaṃ tadā tanmātradarśanāt |"
        },
        {
          "tag": "l",
          "attributes": {},
          "text": "nāmni sthānāc ca vijñaptāv upalambhaḥ prahīyate ||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nopalambhaṃ tadā dhātuṃ spṛśate bhāvanānvayāt |"
        },
        {
          "tag": "l",
          "attributes": {},
          "text": "sarvāvaraṇavimokṣaṃ vibhutvaṃ labhate tadā ||"
        }
      ]
    },
    {
      "tag": "p",
      "attributes": {},
      "text": "iti | saiva vijñaptimātratety anena vacanenābhisamaya uktaḥ |"
    },
    {
      "tag": "p",
      "attributes": {},
      "text": "yadi vijñaptimātram evedaṃ kasmāc cakṣuḥśrotraghrāṇarasanasparśanaiḥ rūpaśabdagandharasasparśān gṛhṇātīty asya bhavatīty ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "yāvad vijñaptimātratve vijñānaṃ nāvatiṣṭhate |\ngrāhadvayasyānuśayas tāvan na vinivartate || 26"
        }
      ]
    },
    {
      "tag": "p",
      "attributes": {},
      "text": "atha vā yās tāḥ karmavāsanā grāhadvayavāsanāsahitāḥ"
    },
    {
      "tag": "p",
      "attributes": {},
      "text": "kṣīṇe pūrvavipāke 'nyaṃ vipākaṃ janayantīty (19cd)"
    },
    {
      "tag": "p",
      "attributes": {},
      "text": "uktaṃ tasmāt kathaṃ prahāṇam aprahāṇaṃ cety ata āha |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_134"
        }
      ]
    },
    {
      "tag": "p",
      "attributes": {},
      "text": "yāvad vijñaptimātratve vijñānaṃ nāvatiṣṭḥata (26ab)"
    },
    {
      "tag": "p",
      "attributes": {},
      "text": "iti vistaraḥ | yāvac cittadharmatāyāṃ vijñaptimātrasaṃśabditāyāṃ vijñānaṃ nāvatiṣṭhate kiṃ tarhi grāhyagrāhakopalambhe carati | grāhadvayaṃ grāhyagrāho grāhakagrāhaś ca | tasyānuśayas tadāhitam anāgatagrāhadvayotpattaye bījam ālayavijñāne | yāvad advayalakṣaṇe vijñaptimātratve yoginaś cittaṃ na pratiṣṭhitaṃ bhavati tāvad grāhyagrāhakānuśayo na vinivartate na prahīyata ity arthaḥ | atra ca bahir upalambhāprahāṇenādhyātmikopalambhāprahāṇaṃ darśitam iti | ato 'syaivam bhavaty ahaṃ cakṣurādibhiḥ rūpādīn gṛhṇāmīti |"
    },
    {
      "tag": "p",
      "attributes": {},
      "text": "idam idānīṃ vaktavyaṃ kim artharahitacittamātropalambhāc cittadharmatāvasthānam | nety āha | kiṃ tarhi |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "vijñaptimātram evedam ity api hy upalambhataḥ |\nsthāpayann agrataḥ kiñcit tanmātre nāvatiṣṭhate || 27"
        }
      ]
    },
    {
      "tag": "p",
      "attributes": {},
      "text": "iti atha vā yaḥ punar ābhimānikaḥ śrutamātrakeṇa jānīyad ahaṃ vijñaptimātratāyāṃ śuddhāyāṃ sthita iti tadgrahavyudāsārtham āha |"
    },
    {
      "tag": "p",
      "attributes": {},
      "text": "vijñaptimātram evedam ity api hy upalambhata ity (27ab)"
    },
    {
      "tag": "p",
      "attributes": {},
      "text": "ādi | vijñaptimātram evedaṃ artharahitaṃ na bāhyo 'rtho 'stīty evam upalambhato grahaṇataḥ citrīkaraṇata ity artho 'grata ity abhimukhaṃ [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_136"
        },
        {
          "tag": "text",
          "text": "] sthāpayann iti yathāśrutaṃ manasā\nbahuprakāratvād yogācārālambanānāṃ kiṃcid ity āhāsthisaṃkalikaṃ vā vinīlakaṃ vā vipūyakaṃ vā vipaḍumakaṃ vā vyādhmātakādikaṃ vā tanmātre nāvatiṣṭhate vijñānopalambhāprahāṇāt |"
        }
      ]
    },
    {
      "tag": "p",
      "attributes": {},
      "text": "kadā punar vijñānagrāhasya prahāṇaṃ cittadharmātāyāñ ca pratiṣṭhito bhavatīty ata āha |"
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "yadā tv ālambanaṃ jñānaṃ naivopalabhate tadā |\nsthitaṃ vijñaptimātratve grāhyābhābhāve tadagrahāt || 28"
        }
      ]
    },
    {
      "tag": "p",
      "attributes": {},
      "text": "yasmin kāle deśanālambanaṃ avavādālambanaṃ prākṛtaṃ vā rūpaśabdādyālambanaṃ jñānaṃ bahiś cittān nopalabhate na paśyati na gṛhṇāti nābhiniviśate yathābhūtārthadarśanān na tu jātyandhavat tasmin kāle vijñānagrāhasya prahāṇaṃ svacittadharmatāyāṃ ca pratiṣṭhito bhavati | atraiva kāraṇam āha |"
    },
    {
      "tag": "l",
      "attributes": {},
      "text": "grāhyābhāve tadagrahād iti | (28d)"
    },
    {
      "tag": "p",
      "attributes": {},
      "text": "grāhye sati grāhako bhavati na tu grāhyābhāva iti | grāhyābhāve grāhakābhāvam api pratipadyate | na kevalaṃ grāhyābhāvam | evaṃ hi [",
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_138"
        },
        {
          "tag": "text",
          "text": "] samasamālambyālambakaṃ nirvikalpaṃ lokottaraṃ jñānam utpadyate | grāhyagrāhakābhiniveśānuśayāḥ prahīyante svacittadharmatāyāṃ ca cittam avasthitaṃ bhavati |"
        }
      ]
    },
    {
      "tag": "p",
      "attributes": {},
      "text": "yadaivaṃ vijñaptimātratāyāṃ cittam avasthitaṃ bhavati tadā kathaṃ vyapadiśyata ity āha |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "children": [
            {
              "tag": "hi",
              "attributes": {
                "rend": "bold"
              },
              "text": "acitto 'nupalambo 'sau jñānaṃ lokottarañ ca tat |"
            }
          ]
        },
        {
          "tag": "l",
          "attributes": {},
          "children": [
            {
              "tag": "hi",
              "attributes": {
                "rend": "bold"
              },
              "text": "āśrayasya parāvṛttir dvidhādauṣṭhulyahānitaḥ || 29"
            }
          ]
        }
      ]
    },
    {
      "tag": "p",
      "attributes": {},
      "children": [
        {
          "tag": "hi",
          "attributes": {
            "rend": "bold"
          },
          "text": "sa evānāsravo dhātur acintyaḥ kuśalo dhruvaḥ |\nsukho vimuktikāyo 'sau dharmākhyo 'yaṃ mahāmuneḥ || 30"
        }
      ]
    },
    {
      "tag": "p",
      "attributes": {},
      "text": "iti | tad anena ślokadvayena darśanamārgam ārabhyottaraviśeṣagatyā phalasaṃpattir udbhāvitā vijñaptimātratāpraviṣṭayoginaḥ | tatra grāhakacittābhāvād grāhyārthānupalambhāc"
    },
    {
      "tag": "l",
      "attributes": {},
      "text": "cācitto 'nupalambho 'sau | (29a)"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_140"
        }
      ]
    },
    {
      "tag": "p",
      "attributes": {},
      "text": "anucitatvāl loke samudācārābhāvān nirvikalpatvāc ca lokād uttīrṇam iti"
    },
    {
      "tag": "l",
      "attributes": {},
      "text": "jñānaṃ lokottarañ ca tad iti | (29b)"
    },
    {
      "tag": "p",
      "attributes": {},
      "text": "tasya jñānasyānantaraṃ āśrayasya parāvṛttir bhavatīti jñāpanārtham āha |"
    },
    {
      "tag": "l",
      "attributes": {},
      "text": "āśrayasya parāvṛttir iti | (29c)"
    },
    {
      "tag": "p",
      "attributes": {},
      "text": "āśrayo 'tra sarvabījakam ālayavijñānam | tasya parāvṛttir yā dauṣṭhulyavipākadvayavāsanābhāvena nivṛttau satyāṃ karmaṇyatādharmakāyādvayajñānabhāvena parāvṛttiḥ |"
    },
    {
      "tag": "p",
      "attributes": {},
      "text": "sā punar āśrayaparāvṛttiḥ kasya prahāṇāt prāpyate | ata āha |"
    },
    {
      "tag": "l",
      "attributes": {},
      "text": "dvidhādauṣṭhulyahānitaḥ | (29d)"
    },
    {
      "tag": "p",
      "attributes": {},
      "text": "dvidheti kleśāvaraṇadauṣṭhulyaṃ jñeyāvaraṇadauṣṭhulyañ ca | dauṣṭhulyam āśrayasyākarmaṇyatā | tat punaḥ kleśajñeyāvaraṇayor bījam | sā punar āśrayaparāvṛttiḥ śrāvakādigatadauṣṭhulyahānitaś ca prāpyate yad āha vimuktikāya iti |"
    },
    {
      "tag": "p",
      "attributes": {},
      "text": "bodhisattvagatadauṣṭhulyahānitaś ca prāpyate yad āha"
    },
    {
      "tag": "l",
      "attributes": {},
      "text": "dharmākhyo 'yaṃ mahāmuner iti | (30d)"
    },
    {
      "tag": "p",
      "attributes": {},
      "text": "dvidhā āvaraṇabhedena sottarā niruttarā cāśrayaparāvṛttir uktā |"
    },
    {
      "tag": "p",
      "attributes": {},
      "text": "atra gāthā |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jñeyam ādānavijñānaṃ dvayāvaraṇalakṣaṇam |"
        },
        {
          "tag": "l",
          "attributes": {},
          "text": "sarvabījaṃ kleśabījaṃ bandhas tatra dvayor dvayoḥ ||"
        }
      ]
    },
    {
      "tag": "p",
      "attributes": {},
      "text": "iti | dvayor iti śrāvakabodhisattvayoḥ | ādyasya kleśabījaṃ itarasya dvayāvaraṇabījaṃ tadudghātāt sarvajñatāvāptir bhavatīti |"
    },
    {
      "tag": "note",
      "attributes": {},
      "children": [
        {
          "tag": "hi",
          "attributes": {
            "rend": "blue"
          },
          "text": "Tvbh_142"
        }
      ]
    },
    {
      "tag": "p",
      "attributes": {},
      "text": "sa evānāsravo dhātur iti (30a)"
    },
    {
      "tag": "p",
      "attributes": {},
      "text": "sa evāśrayaparāvṛttirūpaḥ | anāsravo dhātur ity ucyate nirdauṣṭhulyatvāt | sarvāsravavigata ity anāsravaḥ | āryadharmahetutvād dhātuḥ | hetvartho hy atra dhātuśabdaḥ |"
    },
    {
      "tag": "p",
      "attributes": {},
      "text": "acintyas tarkāgocaratvāt pratyātmavedyatvād dṛṣṭāntābhāvāc ca | kuśalo viśuddhālambanatvāt kṣematvād anāsravadharmamayatvāc ca | dhruvo nityatvād akṣayatayā | sukho nityatvād eva yad anityaṃ tad duḥkhaṃ ayaṃ ca nitya iti tasmāt sukhaḥ |"
    },
    {
      "tag": "p",
      "attributes": {},
      "text": "kleśāvaraṇaprahāṇāc chrāvakāṇāṃ vimuktikāyaḥ |"
    },
    {
      "tag": "p",
      "attributes": {},
      "text": "sa evāśrayaparāvṛttilakṣaṇo dharmākhyo 'py ucyate mahāmuner bhūmipāramitābhāvanayā kleśajñeyāvaraṇaprahāṇāt | āśrayaparāvṛttisamudāgamān mahāmuner dharmakāya ity ucyate | saṃsārāparityāgāt tadanupasaṃkleśatvād bodhisattvānāṃ sarvadharmavibhutvalābhataś ca dharmakāya ity ucyate | mahāmuner iti paramauneyayogād buddho bhagavān mahāmunir iti ||"
    },
    {
      "tag": "p",
      "attributes": {},
      "text": "triṃśikāvijñaptibhāṣyaṃ samāptam || kṛtir ācāryastiramateḥ ||"
    }
  ]
}