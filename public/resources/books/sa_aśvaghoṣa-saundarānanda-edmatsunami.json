{
  "title": "sa_aśvaghoṣa-saundarānanda-edmatsunami",
  "body": "<body xmlns='http://www.tei-c.org/ns/1.0'>\n\n<p>CANTO I</p>\n\n<p>oṃ namo buddhāya //</p>\n\n<p>CANTO I</p>\n\n<lg>\n<l>gautamaḥ kapilo nāma muni dharmabhṛtāṃ varaḥ /</l>\n<l>babhūva tapasi śrāntaḥ kākṣīvān iva gautamaḥ // Saund_1.1 //</l>\n</lg>\n\n<lg>\n<l>aśiśriyad yaḥ satataṃ dīptaṃ kāśyapavat tapaḥ /</l>\n<l>āśiśrāya ca tadvṛddhau siddhim kāśyapavat parām // Saund_1.2 //</l>\n</lg>\n\n<lg>\n<l>haviḥṣu yaś ca svātmārthaṃ gām adhukṣad vasiṣṭhavat /</l>\n<l>tapaḥśiṣṭeṣu ca śiṣyeṣu gām adhukṣad vasiṣṭhavat /</l>\n<l>māhātmyād dīrghatapaso yo dvitīya ivābhavat // Saund_1.3 //</l>\n</lg>\n\n<l>tṛtīya iva yaś cābhūt kāyāṅgirasayor dhiyā // Saund_1.4 //</l>\n\n<lg>\n<l>tasya vistīrṇatapasaḥ pārśve himavataḥ śubhe /</l>\n<l>kṣetraṃ cāyatanaṃ caiva tapasām āśramo 'bhavat // Saund_1.5 //</l>\n</lg>\n\n<lg>\n<l>cāruvīruttaruvanaḥ prasnigdhamṛduśādvalaḥ /</l>\n<l>havirdhūmavitānena yaḥ sadābhra ivābabhau // Saund_1.6 //</l>\n</lg>\n\n<lg>\n<l>mṛdubhiḥ saikataiḥ snigdhaiḥ kesarātarapāṇḍubhiḥ /</l>\n<l>bhūmibhāgair asaṃkīrṇaiḥ sāṅgarāga ivābhavat // Saund_1.7 //</l>\n</lg>\n\n<lg>\n<l>śucibhis tīrthasaṃkhyātaiḥ pāvanair bhāvanair api /</l>\n<l>bandhumān iva yas tasthau sarobhiḥ sasaraoruhaiḥ // Saund_1.8 //</l>\n</lg>\n\n<lg>\n<l>paryāptaphalapuṣpābhiḥ sarvato vanarājibhiḥ /</l>\n<l>śuśubhe vavṛdhe caiva naraḥ sādhanavān iva // Saund_1.9 //</l>\n</lg>\n\n<lg>\n<l>nīvāraphalasaṃtuṣṭaiḥ svasthaiḥ śāntair anutsukaiḥ /</l>\n<l>akīrṇo 'pi tapobhṛdhibhiḥ śūnyaśūnya ivābhavat // Saund_1.10 //</l>\n</lg>\n\n<lg>\n<l>agnīnāṃ hūyamānānāṃ śikhinā kūjatām api /</l>\n<l>tīrthānāṃ cābhiṣekeṣu śuśruve yatra nisvanaḥ // Saund_1.11 //</l>\n</lg>\n\n<lg>\n<l>virejur hariṇā yatra suptā medhyāsu vediṣu /</l>\n<l>salājair mādhavīpuṣpair upahārāḥ kṛtā iva // Saund_1.12 //</l>\n</lg>\n\n<lg>\n<l>api kṣudramṛgā yatra sāntāś ceruḥ samaṃ mṛgaiḥ /</l>\n<l>śarañyebhyas tapasvibhyo vinayaṅ śikṣitā iva // Saund_1.13 //</l>\n</lg>\n\n<lg>\n<l>saṃdigdhe 'py apunarbhāve vidudhheṣv āgameṣv api /</l>\n<l>pratyakṣiṇa ivākurvaṃs tapo yatra tapodhanāḥ // Saund_1.14 //</l>\n</lg>\n\n<lg>\n<l>yatra sma mīyate brahma kaiś cit kaiś cin na mīyate /</l>\n<l>kāle nimīyate somo na cākāle pramīyate // Saund_1.15 //</l>\n</lg>\n\n<lg>\n<l>nirapekṣāḥ śarireṣu dharme yatra svabhuddhayaḥ /</l>\n<l>saṃhṛṣṭā iva yatnena tāpasās te pire tapaḥ // Saund_1.16</l>\n</lg>\n<lg>\n<l>śrāmyanto munayo yatra svargāyodyuktacetasaḥ /</l>\n<l>taporāgeṇa dharmasya vilopam iva cakrire // Saund_1.17 //</l>\n</lg>\n\n<lg>\n<l>atha tejavisadanaṃ tapaḥkṣetraṃ tam āśramam /</l>\n<l>kecid ikṣvākavo jagmū rājaputrā vivatsavaḥ // Saund_1.18 //</l>\n</lg>\n\n<lg>\n<l>suvarṇastambhavarṣmāṇaḥ siṃhoraskā mahābhujāḥ /</l>\n<l>pātraṃ śabdasya mahataḥ śriyāṃ ca vinayasya ca // Saund_1.19 //</l>\n</lg>\n\n<lg>\n<l>arharūpā hy anarhasya mahātmānaś calātmanaḥ /</l>\n<l>prājñāḥ prajñāvimuktasya bhrātṛyasya yavīyasaḥ // Saund_1.20 //</l>\n</lg>\n\n<lg>\n<l>mātṛśulkād upagatāṃ te śriyaṃ na viṣehire /</l>\n<l>rarakṣuś ca pituḥ kautsās te bhavanti sma gautamāḥ // Saund_1.22 //</l>\n</lg>\n\n<lg>\n<l>ekapitror yathā bhrātroḥ pṛthagguruparigrahāt /</l>\n<l>rāma evābhavad gārgyo vāsubhadro 'pi gautamaḥ // Saund_1.23 //</l>\n</lg>\n\n<lg>\n<l>śākravṛkṣapraticchannaṃ vāsaṃ yasmāc ca cakrire /</l>\n<l>tasmād ikṣvākuvaṃśyās te bhuvi śākya iti smṛtāḥ // Saund_1.24 //</l>\n</lg>\n\n<lg>\n<l>sa teṣāṃ gautamaś cakre svavaṃśasadṛśīḥ kriyāḥ /</l>\n<l>munir ūrdhvaṃ kumārasya sagarasyeva bhārgavaḥ // Saund_1.25 //</l>\n</lg>\n\n<lg>\n<l>kaṇvaḥ śākuntalasyeva bharatasya tarasviaḥ /</l>\n<l>vālmīkir iva dhīmāṃś ca dhīmator maithileyayoḥ // Saund_1.26 //</l>\n</lg>\n\n<lg>\n<l>tadvanaṃ muninā tena taiś ca kṣatriyapuṅgavaiḥ /</l>\n<l>śāntāṃ guptāṃ ca yugapad brahmakṣatraśriyaṃ dadhe // Saund_1.27 //</l>\n</lg>\n\n<lg>\n<l>athodakalaśaṃ gṛhya teṣā vṛddhicikīrṣayā /</l>\n<l>muniḥ sa viyad utpatya tān uvāca nṛpātmajān // Saund_1.28 //</l>\n</lg>\n\n<lg>\n<l>yā patet kalaśād asmād akṣayyasalilān mahīm /</l>\n<l>dhārā tām anatikramya mām anveta yathākramam // Saund_1.29 //</l>\n</lg>\n\n<lg>\n<l>tataḥ paramam ity uktvā śirobhiḥ praṇipatya ca /</l>\n<l>rathān āruruhuḥ sarve śīghravāhān alaṅkrṛtān // Saund_1.30 //</l>\n</lg>\n\n<lg>\n<l>tataḥ sa tair anugataḥ syandanasthair nabhogataḥ /</l>\n<l>tadāśramamahīprāntaṃ paricikṣepa vāriṇā // Saund_1.31 //</l>\n</lg>\n\n<lg>\n<l>aṣṭāpadam ivālikhya nimittaiḥ surbhīkṛtam /</l>\n<l>tān uvāca muniḥ sthitvā bhūmipālasutān idam // Saund_1.32 //</l>\n</lg>\n\n<lg>\n<l>asmin dhārāparikṣipte nemicihnitalakṣaṇe /</l>\n<l>nirmimīdhvaṃ puraṃ yūyaṃ mayi yāte triviṣṭapam // Saund_1.33 //</l>\n</lg>\n\n<lg>\n<l>tataḥ kadācit te vīrās tasmin pratigate munau /</l>\n<l>babhramur yauvanoddāmā gajā iva niraṅkuśāḥ // Saund_1.34 //</l>\n</lg>\n\n<lg>\n<l>baddhagodhāṅgulītrāṇā hastaviṣṭhitakārmukāḥ /</l>\n<l>śarādhmātamahātūṇā vyāyatābaddhavāsasaḥ // Saund_1.35 //</l>\n</lg>\n\n<lg>\n<l>jijñāsamānā nāgeṣu kauśalaṃ śvāpadeṣu ca /</l>\n<l>anucakrur vanasthasya dauṣmanter devakramaṇaḥ // Saund_1.36 //</l>\n</lg>\n\n<lg>\n<l>tān dṛṣṭvā prakṛtiṃ yātān vṛddhān vyāghraśiśūn iva /</l>\n<l>tāpasās tadvanarh hitvā himavantarh siṣevire // Saund_1.37 //</l>\n</lg>\n\n<lg>\n<l>tatas tadāśramasthānaṃ śūnyarh taiḥ śūnyacetasaḥ /</l>\n<l>paśyanto tadāśramasthānarṃ śūnyaṃ taiḥ niśaśvasuḥ // Saund_1.38 //</l>\n</lg>\n\n<lg>\n<l>atha te puṇyakarmāṇaḥ pratyupasthiravṛddhayaḥ /</l>\n<l>tatra tajjñair upākhyātān avāpur mahato nidhīn // Saund_1.39 //</l>\n</lg>\n\n<lg>\n<l>alaṃ dharmārthakāmānāṃ nikhilānām svāptaye /</l>\n<l>nidhayo naikavidhayo bhūrayas te gatārayaḥ // Saund_1.40 //</l>\n</lg>\n\n<lg>\n<l>tatas tatpratilambhāc ca pariṇāmāc ca karmaṇaḥ /</l>\n<l>tasmin vāstuni vāstujñāḥ puraṃ śrīman nyaveśayan // Saund_1.41 //</l>\n</lg>\n\n<lg>\n<l>saridvistīrṇaparikhaṃ spaṣṭāñcitamahāpatham /</l>\n<l>śailakalpamahāvapraṃ givirajam ivāparam // Saund_1.42 //</l>\n</lg>\n\n<lg>\n<l>pāṇḍurāṭṭālasumukhaṃ suvibhaktāntarāpaṇam /</l>\n<l>harmyamālāparikṣiptaṃ kukṣiṃ himagirer iva // Saund_1.43 //</l>\n</lg>\n\n<lg>\n<l>vedavedāṅgaviduṣas tasthuṣaḥ ṣaṭsu karmasu /</l>\n<l>śāntaye vṛddhaye caiva yatra viprān ajītjapan // Saund_1.44 //</l>\n</lg>\n\n<lg>\n<l>tadbhūmer abhiyoktṝṇāṃ prayuktān vinivṛttaye /</l>\n<l>yatra svena prabhāvena bhṛtyadaṇḍān ajītjapan // Saund_1.45 //</l>\n</lg>\n\n<lg>\n<l>cāritradhansaṃpannān salajjān dīrghadarśinaḥ /</l>\n<l>arhato 'tiṣṭhipan yatra śūrān dakṣān kuṭumbinaḥ // Saund_1.46 //</l>\n</lg>\n\n<lg>\n<l>vyastais tais tair guñair yuktān mativāgvikramādibhiḥ /</l>\n<l>karmasu patirūpeṣu saicāṃs tān nyayūyujan // Saund_1.47 //</l>\n</lg>\n\n<lg>\n<l>vasumadbhir avibhrāntair alaṃvidyair avismitaiḥ /</l>\n<l>yad babhāse naraiḥ kīrṇaṃ mandaraḥ kinnarair iva // Saund_1.48 //</l>\n</lg>\n\n<lg>\n<l>yatra te hṛṣṭamanasaḥ pauraprītickīrṣayā /</l>\n<l>śrīmanty udyānasaṃjñāni yaśodhāmāny acīkaran // Saund_1.49 //</l>\n</lg>\n\n<lg>\n<l>śvāḥ puṣkariṇīś caiva paramāgryaguṇāmbhasaḥ /</l>\n<l>nājñāyā cetanotkarṣād dikṣu sarvāsv acīkhanan // Saund_1.50 //</l>\n</lg>\n\n<lg>\n<l>manojñāḥ śrīmatiḥ praśṭhīḥ pathiṣūpavaneṣu ca /</l>\n<l>sabhāḥ kūpavatīś caiva samantāt pratyatiṣṭhipan // Saund_1.51 //</l>\n</lg>\n\n<lg>\n<l>hastyaśvarathasakīrṇam asaṃkīrṇam anākulam /</l>\n<l>anigūḍhārthivibhavaṃ nigūḍhajñānapauruṣam // Saund_1.52 //</l>\n</lg>\n\n<lg>\n<l>saṃnidhānam ivārthānām ādhānam iva tejasām /</l>\n<l>niketam iva vidyānāṃ saṃketam iva saṃpadām // Saund_1.53 //</l>\n</lg>\n\n<lg>\n<l>vāsavṛkṣaṃ guṇavatām āśrayaṃ śaraṇaiṣiām /</l>\n<l>ānartaṃ kṛtaśāstrāṇām ālānaṃ bābhuśālinām // Saund_1.54 //</l>\n</lg>\n\n<lg>\n<l>samājair utsavair dāyaiḥ kriyāvidhibhir eva ca /</l>\n<l>alañcakrur alaṃvīryās te jagaddhāma tatpuram // Saund_1.55 //</l>\n</lg>\n\n<lg>\n<l>yasmād anyāyatas te ca kaṃ cin nācīkaran karam /</l>\n<l>tasmād alpena kālena tat tadāpūpuran puram // Saund_1.56 //</l>\n</lg>\n\n<lg>\n<l>kapilasya ca tasyarṣes tasminn āśramavāstuni /</l>\n<l>yasmāt te tatpuraṃ cakrus tasmāt kapilavāstu tat // Saund_1.57 //</l>\n</lg>\n\n<lg>\n<l>kakandasya makandasya kuśāmbasyeva cāśrame /</l>\n<l>puryo yathā hi śrūyante tathaiva kapilasya tat // Saund_1.58 //</l>\n</lg>\n\n<lg>\n<l>āpuḥ puraṃ tatpuruhūtakalpās te tejasāryeṇa na vismayena /</l>\n<l>āpur yaśogandham ataś ca śaśvat sutā yayāter iva kīrtimantaḥ // Saund_1.59 //</l>\n</lg>\n\n<lg>\n<l>tannāthavṛttair api rājaputrair arājakaṃ naiva rarāja rāṣṭram /</l>\n<l>tārāsahasrair api dīpyamānair anutthite candra ivāntarīkṣam // Saund_1.60 //</l>\n</lg>\n\n<lg>\n<l>yo jyāyān atha vayasā guṇaiś ca teṣāṃ bhrātṝṇāṃ vṛṣabha ivaujasā vṛṣāṇām /</l>\n<l>te tatra priyaguruvas tam abhyaṣiñcann ādityā daśaśatalocanaṃ divīva // Saund_1.61 //</l>\n</lg>\n\n<lg>\n<l>ācāravān vinayavān nayavān kriyāvān dharmāya nendriyadukhāya dhṛtātparaḥ /</l>\n<l>tadbhrātṛbhiḥ parivṛtaḥ sa jugopa rāṣṭraṃ saṃkrandano divam ivānuṣrto marudbhiḥ // Saund_1.62 //</l>\n</lg>\n\n<p>Saundaranada mahākāvye kapilavāstuvarṇano nāma prathamaḥ sargaḥ /</p>\n\n<p>CANTO II</p>\n\n<lg>\n<l>tataḥ kadā cit kālena tad avāpa kulakramāt /</l>\n<l>rāja śuddhodhano nāma śuddhakarmā jitendriyaḥ // Saund_2.1 //</l>\n</lg>\n\n<lg>\n<l>yaḥ sasañje na kāmeṣu śrīpāptau na visismiye /</l>\n<l>nāvamene parānṛddhyā parebhyo nāpi vivyathe // Saund_2.2 //</l>\n</lg>\n\n<lg>\n<l>balīyān sattvasaṃpannaḥ śrutavān buddhimān api /</l>\n<l>vikrānto nayvāṃś caiva dhīraḥ sumukha eva ca // Saund_2.3 //</l>\n</lg>\n\n<lg>\n<l>vapuṣmāṃś ca na ca stabdho dakṣiṇo na ca nārajavaḥ /</l>\n<l>tejasvī na ca na kṣāntaḥ kartā ca na ca vismitaḥ // Saund_2.4 //</l>\n</lg>\n\n<lg>\n<l>ākṣiptaḥ śatrubhiḥ saṃkhye suhṛdbhiś ca vyapāśritaḥ /</l>\n<l>abhavad yo na vimukhas tejasā ditsayaiva ca // Saund_2.5 //</l>\n</lg>\n\n<lg>\n<l>yaḥ pūrvai rājabhir yātāṃ yiyāsur dharmapaddhatim /</l>\n<l>rājyaṃ dīkṣām iva vahan vṛttetānvagamat pitṝn // Saund_2.6 //</l>\n</lg>\n\n<lg>\n<l>yasya suvyahārāc ca rakṣanāc ca sukhaṃ prajāḥ /</l>\n<l>śiśyire vigatodvegāḥ pitur aṅkagatā iva // Saund_2.7 //</l>\n</lg>\n\n<lg>\n<l>kṛtaśāstraḥ kṛtāstro vā jāto vā vipule kule /</l>\n<l>akṛtārtho na dadṛśe yasya darśanameyivān // Saund_2.8 //</l>\n</lg>\n\n<lg>\n<l>hitaṃ vipriyam apy ukto yaḥ śuśrāva na cukṣubhe /</l>\n<l>duṣkṛtaṃ bahv api tyaktvā sasmāra kṛtam aṇv api // Saund_2.9 //</l>\n</lg>\n\n<lg>\n<l>praṇatān anujagrāha vijagrāha kuladviṣaḥ /</l>\n<l>āpannān parijagrāha nijagrāhāsthitān pathi // Saund_2.10 //</l>\n</lg>\n\n<lg>\n<l>prāyeṇa viṣaye yasya tacchīlam anuvartinaḥ /</l>\n<l>arjayanto dadṛśire dhanānīva guṇān api // Saund_2.11 //</l>\n</lg>\n\n<lg>\n<l>adhyaiṣṭa yaḥ paraṃ brahma na vyaiṣṭa satataṃ dhṛteḥ /</l>\n<l>dānān yadita pātrebhyaḥ pāpaṃ nākṛta kiṃ cana // Saund_2.12 //</l>\n</lg>\n\n<lg>\n<l>dhṛtyāvākṣīt pratijñāṃ sa sadvājivodyatāṃ dhuram /</l>\n<l>na hy avānchīc eyutaḥ satyān muhūrtam api jīvitam // Saund_2.13 //</l>\n</lg>\n\n<lg>\n<l>viduṣaḥ paryupāsiṣṭa vyakāśiṣṭātmavattayā /</l>\n<l>vyarociṣta ca śiṣṭebhyo māsīṣe candramā iva // Saund_2.14 //</l>\n</lg>\n\n<lg>\n<l>avedīd buddhiśāstrābhyām iha cāmutra ca kṣamam /</l>\n<l>arakṣīd dhairyavīryābhyām indriyāṇy api ca prajāḥ // Saund_2.15 //</l>\n</lg>\n\n<lg>\n<l>ahārṣīd duḥkham ārtānāṃ dviṣatāṃ corjitaṃ yaśaḥ /</l>\n<l>acaiṣte ca nayair bhūmiṃ bhūyasā yaśasaiva ca // Saund_2.16 //</l>\n</lg>\n\n<lg>\n<l>apy āsīd duḥkhitān paśyan prakṛtyā karuṇātmakaḥ /</l>\n<l>nāhauṣte ca yaśo lobhād anyāyādhigatair dhanaiḥ // Saund_2.17 //</l>\n</lg>\n\n<lg>\n<l>sauhārdaṛḍhabhaktitvān maitreṣu viguṇeṣv api /</l>\n<l>nādidāsīdaditsīt tu saumukhvāt svaṃ svam arthavat // Saund_2.18 //</l>\n</lg>\n\n<lg>\n<l>anivedyāgram arhadbhyo nālikṣat hiṃ cid aplutaḥ /</l>\n<l>gām adharmeṇa nādhukṣat kṣīratarṣeṇa gām iva // Saund_2.19 //</l>\n</lg>\n\n<lg>\n<l>nāsṛkṣad balim aprāptaṃ nārukṣan mānam aiśvaram /</l>\n<l>āgamair buddhim āhikṣad dharmāya na tu kīrtaye // Saund_2.20 //</l>\n</lg>\n\n<lg>\n<l>kleśārhān api kāṃś ci tu nākliṣṭa kliṣṭakarmaṇaḥ /</l>\n<l>āryabhāvāc ca nāghukṣad dviṣato 'pi sato guṇān // Saund_2.21 //</l>\n</lg>\n\n<lg>\n<l>ākṛṣad vapuṣā dṛṣṭīḥ prajānāṃ candramā iva /</l>\n<l>parasvaṃ bhuvi nāmṛkṣan mahāviṣam ivoragam // Saund_2.22 //</l>\n</lg>\n\n<lg>\n<l>nākrukṣad viṣaye tasya kaś cit kaiś cit kva cit kṣataḥ /</l>\n<l>adikṣat tasya hastastham ārtebhyo hy abhayaṃ dhanuḥ // Saund_2.23 //</l>\n</lg>\n\n<lg>\n<l>kṛtāgaso 'pi praṇatān prāg eva priyakāriṇaḥ /</l>\n<l>adarśat snighayā dṛṣṭyā ślakṣṇena vacasāsicat // Saund_2.24 //</l>\n</lg>\n\n<lg>\n<l>bahvīr adhyagamad vidyā viṣayeṣv akutūhalaḥ /</l>\n<l>adarśat kārtayuge dharme dharmāt kṛcchre 'pi nāsrasat // Saund_2.25 //</l>\n</lg>\n\n<lg>\n<l>avardhiṣṭa guñaiḥ śaśvad avṛdhan mitrasaṃpadā /</l>\n<l>avartiṣṭa ca vṛddheṣu nāvṛtad garhite pathi // Saund_2.26 //</l>\n</lg>\n\n<lg>\n<l>śarair aśīśam acchatrūn guṇair bandhūn arīramat /</l>\n<l>randhrair nācūcudad bhṛtyān karair nāpīpiḍat prajāḥ // Saund_2.27 //</l>\n</lg>\n\n<lg>\n<l>rakṣaṇāc caiva śauryāc ca nikhilāṃ gām avīvapat /</l>\n<l>spaṣṭayā daṇḍanītyā ca rātrisattrān avīvapat // Saund_2.28 //</l>\n</lg>\n\n<lg>\n<l>kulaṃ rājarṣivṛttena yaśogandham avīvapat /</l>\n<l>dīptyā tama ivādityas tejasārīn avīvapat // Saund_2.29 //</l>\n</lg>\n\n<lg>\n<l>apaprathat pitṝṃś caiva satputradaṛśair guṇaiḥ /</l>\n<l>salileneva cāmbhodo vṛttenājihṇadat prajāḥ // Saund_2.30 //</l>\n</lg>\n\n<lg>\n<l>dānair ajasravipulaiḥ somaṃ viprān asūṣavat /</l>\n<l>rājadharmasthiatvāc ca kāle sasyam asūṣavat // Saund_2.31 //</l>\n</lg>\n\n<lg>\n<l>adharmiṣṭhām acakathan na kathām akathaṅkataḥ /</l>\n<l>cakravartīva ca parān dharmāyābhyudasīṣahat // Saund_2.32 //</l>\n</lg>\n\n<p>rāṣṭram anyatra ca baler na sa kiṅ cid dadīdapat /\n<l>bhṛtyair eva ca sodyogaṃ dviṣaddarpam adīdapat // Saund_2.33 /</l>\n<lg>\n<l>svair evādīdapac cāpi bhūyo bhūyo guṇaiḥ kulam /</l>\n<l>prajā nādīdapac caiva sarvadharmavyavasthayā // Saund_2.34 //</l>\n</lg></p>\n\n<lg>\n<l>aśrāntaḥ samaye yajvā vajñabhūmim amīmapat /</l>\n<l>pālanāc ca cvijān brahma nirduvignān amīmapat // Saund_2.35 //</l>\n</lg>\n\n<lg>\n<l>gurubhir vidhivatkāle saumyaḥ somam amīmapat /</l>\n<l>tapasā tejasā caiva dviṣatsainyam amīmapat // Saund_2.36 //</l>\n</lg>\n\n<lg>\n<l>prajāḥ paramadharmjñaḥ sūkṣmaṃ dharmam avīvasat /</l>\n<l>darśanāc caiva dharmasya kāle svargam avīvasat // Saund_2.37 //</l>\n</lg>\n\n<lg>\n<l>vyaktam apy arthakṛcchreṣu nādharmiṣṭham atiṣṭhipat /</l>\n<l>priya ity eva cāśaktaṃ na saṃrāgād avīvṛdhat // Saund_2.38 //</l>\n</lg>\n\n<lg>\n<l>tejasā ca tviṣā caiva ripūn dṛptān abhībhasat /</l>\n<l>yaśodīpena dīptena pṛthivīṃ ca vyabhībhasat // Saund_2.39 //</l>\n</lg>\n\n<lg>\n<l>ānṛśaṃsyān na yaśase tenādāyi sadārthine /</l>\n<l>dravyaṃ mahad api tyaktvā na caivākīrti kiṃ cana // Saund_2.40 //</l>\n</lg>\n\n<lg>\n<l>tenārir āpi duḥkhārto nātyāji śaraṇāgataḥ /</l>\n<l>jitvā dṛptān api ripūn na tenākāri vismayaḥ // Saund_2.41 //</l>\n</lg>\n\n<lg>\n<l>na tenābhedi māryādā kāmād dveṣād bhayād api /</l>\n<l>tena satsv api bhogeṣu nāsevīndriyavṛttitā // Saund_2.42 //</l>\n</lg>\n\n<lg>\n<l>na tenārdarśi viṣamaṃ kāryaṅ kva cana kiṃ cana /</l>\n<l>vipriyapriyayoḥ kṛtye na tenāgāmi nikriyāḥ // Saund_2.43 //</l>\n</lg>\n\n<lg>\n<l>tenāpāyi yathākalpaṃ somaś ca yaśa eva ca /</l>\n<l>vedaś cāmnāyi satataṃ vedokto dharma eva ca // Saund_2.44 //</l>\n</lg>\n\n<lg>\n<l>evamādibhir atyakto babhūvāsulabhair guṇaiḥ /</l>\n<l>aśakyaśakyasāmantaḥ śākyarājaḥ sa śakravat // Saund_2.45 //</l>\n</lg>\n\n<lg>\n<l>atha tasmin tathā kāle dharmakāmā divaukasaḥ /</l>\n<l>vicerur diśi lokasya dharmacaryā didṛkṣavaḥ // Saund_2.46 //</l>\n</lg>\n\n<lg>\n<l>dharmātmānaś carantas te dharmajijñāsayā jagat /</l>\n<l>dadṛśus taṃ viśeṣeṇa dharmātmānaṃ narādhipam // Saund_2.47 //</l>\n</lg>\n\n<lg>\n<l>devebhyas tuṣitebhyo 'tha bodhisattvaḥ kṣitiṃ vrajan /</l>\n<l>upapattiṃ praṇidadhe kule tasya mahīpateḥ // Saund_2.48 //</l>\n</lg>\n\n<lg>\n<l>tasya devī nṛdevasya māyā nāma tadābhavat /</l>\n<l>vītakrodhatamomāyā māyeva divi devatā // Saund_2.49 //</l>\n</lg>\n\n<lg>\n<l>svapne 'tha samaye garbham āviśantaṃ dadarśa sā /</l>\n<l>ṣaḍdantaṃ vāraṇaṃ śvetam airāvatam ivaujasā // Saund_2.50 //</l>\n</lg>\n\n<lg>\n<l>taṃ vinirdidiṣuḥ śrutvā svapnaṃ svapnavido dvijāḥ /</l>\n<l>tasya janma kumārasya lakṣmīdharmayaśobhṛtaḥ // Saund_2.51 //</l>\n</lg>\n\n<lg>\n<l>tasya sattvaviśeṣasya jātau jātikṣayaiṣinaḥ /</l>\n<l>sācalā pracacālorvī taraṅgābhihateva nauḥ // Saund_2.52 //</l>\n</lg>\n\n<lg>\n<l>sūryaraśmibhir akliṣṭaṃ puṣpavarṣaṃ papāta khāt /</l>\n<l>digvāraṇakarādhūtād vanāc caitrarathād iva // Saund_2.53 //</l>\n</lg>\n\n<lg>\n<l>divi dundubhayo nedur dīvyatāṃ marutām iva /</l>\n<l>didīpe 'bhyadhiaṃ sūryaḥ śivaś ca pavano vavau // Saund_2.54 //</l>\n</lg>\n\n<lg>\n<l>tutuṣus tuṣitāś caiva śuddhāvāsāś ca devatāḥ /</l>\n<l>saddharmabahumānena sattvānāṃ cānukampayā // Saund_2.55 //</l>\n</lg>\n\n<lg>\n<l>samāyayau yaśaḥketuṃ śreyaḥketukaraḥ paraḥ /</l>\n<l>babhrāje śāntayā lakṣmyā dharmo vigrahavān iva // Saund_2.56 //</l>\n</lg>\n\n<lg>\n<l>devyām api yavīyasyām araṇyām iva pāvakaḥ /</l>\n<l>nando nāma suto jajñe nityānandakaraḥ kule // Saund_2.57 //</l>\n</lg>\n\n<lg>\n<l>dīrghabāhur mahāvakṣāḥ siṃhāṃso vṛsabhekṣanaḥ /</l>\n<l>vapuṣāgryeṇa yo nāma sundaropapadaṃ dadhe // Saund_2.58 //</l>\n</lg>\n\n<lg>\n<l>madhumāsa iva prāptaś candro naa ivoditaḥ /</l>\n<l>aṅgavān iva cānaṅgaḥ sa babhau kāntayā śriyā // Saund_2.59 //</l>\n</lg>\n\n<lg>\n<l>sa tau saṃvardhayāmāsa narendraḥ parayā mudā /</l>\n<l>arthaḥ sajjanahastastho dharmakāmau mahān iva // Saund_2.60 //</l>\n</lg>\n\n<lg>\n<l>tasya kālena satputrau vavṛdhāte bhavāya tau /</l>\n<l>āryasyārambhamahato darmārthāv iva bhūtaye // Saund_2.61 //</l>\n</lg>\n\n<lg>\n<l>tayoḥ satputrayor madhye śākyarājo rarāja saḥ /</l>\n<l>madhyadeśa iva vyakto himavatpāripātrayoḥ // Saund_2.62 //</l>\n</lg>\n\n<lg>\n<l>tatas tayoḥ saṃskṛtayoḥ krameṇa narendrasūnvoḥ kṛtavidyayoś ca /</l>\n<l>kāmeṣv ajasraṅ pramamāda nandaḥ sarvārthasiddhas tu na saṃrarañja // Saund_2.63 //</l>\n</lg>\n\n<lg>\n<l>sa prekśyaiva hi jīrṇam āturaṅ ca mṛtaṅ ca vimṛśan jagadanbhijñam ārtacittaḥ /</l>\n<l>hṛdayagataparaghṛṇo na viṣayaratim agamaj jananamaraṇabhayam abhito vijighāṃsuḥ // Saund_2.64 //</l>\n</lg>\n\n<lg>\n<l>udvegād apunarbhave manaḥ praṇidhāya sa yayau śayitavarāṅganādanāsthaḥ /</l>\n<l>niśi nṛpatinilayanād vanagamankṛtmanāḥ sarasa iva mathitanalināt kalahaṃsaḥ // Saund_2.65 //</l>\n</lg>\n\n<p>Saundaranande mahākāvye rājavarṇano nāma dvitīyaḥ sargaḥ /</p>\n\n<p>CANTO III</p>\n\n<lg>\n<l>tapase tataḥ kapilavāstu hayagarathaughasaṃkulam /</l>\n<l>śrīmad abhayam anuraktajanaṃ sa vihāya viścitamanā vanaṃ yayau // Saund_3.1 //</l>\n</lg>\n\n<lg>\n<l>vividhāgmāṃs tapasi tāṃś ca vividhaniyamāśrayān munīn /</l>\n<l>prekṣya sa viṣayatṛākṛpaṇān anavasthitaṃ tapa iti nyavartata // Saund_3.2 //</l>\n</lg>\n\n<lg>\n<l>atha mokṣavādinam arāḍam upaśamamatiṃ tathoḍrakam /</l>\n<l>tattvakṛtamatir upāsya jahāvayam apy amārga iti māgakovidaḥ // Saund_3.3 //</l>\n</lg>\n\n<lg>\n<l>sa vicārayan jagati kiṃ nu paramam iti taṃ tam āgamam /</l>\n<l>niścayam anadhigataḥ parataḥ paramaṃ cacāra tapa eva duṣkaram // Saund_3.4 //</l>\n</lg>\n\n<lg>\n<l>atha naiṣa mārga iti vikṣya tad api vipulaṃ jahau tapaḥ /</l>\n<l>dhyānaviṣayam avagamya paraṃ bubhuje varānnam amṛtatvabuddhaye // Saund_3.5 //</l>\n</lg>\n\n<lg>\n<l>sa suvarṇapīnayugabāhur ṛṣabhagatir āyatekṣaṇaḥ /</l>\n<l>plakṣam avaniruham abhyagamat paramasya niścayavidher bubhutsayā // Saund_3.6 //</l>\n</lg>\n\n<lg>\n<l>upaviśya tatra kṛtabuddhir acaldhṛtir adrirājavat /</l>\n<l>mārabalam ajayad ugram atho bubudhe padaṃ śivam ahāryam avyayam // Saund_3.7 //</l>\n</lg>\n\n<lg>\n<l>avagamya taṃ ca kṛtakāryam amṛtamanaso divaukasaḥ /</l>\n<l>harṣam atulam agaman muditā vimukhī tu mārapariṣat pracukṣubhe // Saund_3.8 //</l>\n</lg>\n\n<lg>\n<l>sanagā ca bhūḥ pravicāla hutavahasakaḥ śivo vavau /</l>\n<l>nedur api ca suradundubhayaḥ pravavarṣa cāmbudharavarjitaṃ nabhaḥ // Saund_3.9 //</l>\n</lg>\n\n<lg>\n<l>avabudhya caiva paramārtham ajaram anukampayā vibhuḥ /</l>\n<l>nityam amṛtam upadarśyituṃ sa varāñasīparikarām ayāt purīm // Saund_3.10 //</l>\n</lg>\n\n<lg>\n<l>atha dharmacakram ṛtanābhi dhṛtimatisamādhinemimat /</l>\n<l>tatra vinayanimāram ṛṣir jagato hitāya pariṣady avartayat // Saund_3.11 //</l>\n</lg>\n\n<lg>\n<l>iti duḥkham etad iyam asya samudayalatā pravartikā /</l>\n<l>śāntir iyam ayam upāya iti pravibhāgaśaḥ param idaṃ catuṣṭayam // Saund_3.12 //</l>\n</lg>\n\n<lg>\n<l>abhidhāya ca triparivartam atulam anivartyam uttamam /</l>\n<l>dvādaśaniyatavikalpam ṛṣir vinināya kauṇḍinasagotram āditaḥ // Saund_3.13 //</l>\n</lg>\n\n<lg>\n<l>sa hi doṣasāgaram agādham upadhijalam ādhijanutkam /</l>\n<l>krodhamadabhayatarṅgacalaṃ pratatāra lokam api vyatārayat // Saund_3.14 //</l>\n</lg>\n\n<lg>\n<l>sa vinīya kāśiṣu gayeṣu bahujanam atho girivraje /</l>\n<l>pitryam api paramakāruṇiko nagaraṃ yayāv anujighṛkṣayā tadā // Saund_3.15 //</l>\n</lg>\n\n<lg>\n<l>viṣayātmakasya hi ianasya bahuvividhamārgasevinaḥ /</l>\n<l>sūryasadṛśavapur abhyudito vijahāra sūrya iva gautamas tamaḥ // Saund_3.16 //</l>\n</lg>\n\n<lg>\n<l>abhitas tataḥ kapilavāstu paramaśubhavāstusaṃstutam /</l>\n<l>vastumatiśuci śivopavanaṃ sa dadarśa niḥspṛhatayā yathā vanam // Saund_3.17 //</l>\n</lg>\n\n<lg>\n<l>aparigrahaḥ sa hi babhūva niyatamatir ātmanīśvaraḥ /</l>\n<l>naikavidhabhayakareṣu kim-u svajanasvadeśajanamitravastuṣu // Saund_3.18 //</l>\n</lg>\n\n<lg>\n<l>pratipūjayā na sa jaharṣa na ca śucam avajñayāgamat /</l>\n<l>niścitamatir asicandanayor na jagāma duḥkhasukhayoś ca vikriyām // Saund_3.19 //</l>\n</lg>\n\n<lg>\n<l>atha pārthivaḥ samupalabhya sutam upagataṃ tathāgatam /</l>\n<l>tūrṇam ababhuturagānugataḥ sutadarśanotsukatayābhiniryayau // Saund_3.20 //</l>\n</lg>\n\n<lg>\n<l>sugatas tathāgatam avekṣya narapatim adhīram āśayā /</l>\n<l>śeṣam api ca janam aśrumukhaṃ vinīṣaya gaganam utpapāta ha // Saund_3.21 //</l>\n</lg>\n\n<lg>\n<l>sa vicakrame divi bhuvīva punar upaviveśa tasthivān /</l>\n<l>niścalamatir aśayiṣṭa punar bahudhābhavat punar abhūt tathaikadhā // Saund_3.22 //</l>\n</lg>\n\n<lg>\n<l>salile kṣitāv iva cacāra jalam iva viveṣa medinīm /</l>\n<l>megha iva divi vavarṣa punaḥ punar ajvalan nava ivodito raviḥ // Saund_3.23 //</l>\n</lg>\n\n<lg>\n<l>yugapaj jvalan jvalanavac ca jalam avasṛhaṃś ca meghavat /</l>\n<l>taptakanakasadṛśaprabhayā sa babhau pradīpta iva sandhyayā ghanaḥ // Saund_3.24 //</l>\n</lg>\n\n<lg>\n<l>tam udīkṣya hemamaṇijālavalayinam ivotthitaṃ dhvajam /</l>\n<l>prītim agamad atulāṃ nṛpatir janatā natāś ca bahumānam abhyayuḥ // Saund_3.25 //</l>\n</lg>\n\n<lg>\n<l>atha bhājanīkṛtam avekṣya manujapatim ṛddhisaṃpadā /</l>\n<l>paurajanam api ca tatpravaṇaṃ nijagāda dharmavinayaṃ vināyakaḥ // Saund_3.26 //</l>\n</lg>\n\n<lg>\n<l>nṛpatis tataḥ prathamam āpa phalam amṛtadharmasiddhayoḥ /</l>\n<l>dharmam atulam adhigamya muner munaye nanāma sa yato gurāv iva // Saund_3.27 //</l>\n</lg>\n\n<lg>\n<l>bahavaḥ prasannamanaso 'tha jananamaraṇārtibhīravaḥ /</l>\n<l>śākyatanayavṛṣabhāḥ kṛtino vṛṣabhā invānalabhayāt pravavrajuḥ // Saund_3.28 //</l>\n</lg>\n\n<lg>\n<l>vijahus tu ye 'pi na gṛhāṇi tanayapitṛmātrapekṣayā /</l>\n<l>te 'pi niyamavidhimāmaraṇāj jagṛhuś ca yuktamanasaś ca daghrire // Saund_3.29 //</l>\n</lg>\n\n<lg>\n<l>na jihiṃsa sūkṣmam api jantum api paravadhopajīvanaḥ /</l>\n<l>kiṃ bata vipulaguñaḥ kulajaḥ sadayaḥ sadā kimu muner upāsayā // Saund_3.30 //</l>\n</lg>\n\n<lg>\n<l>akṛśodhyamaḥ kṛśadhano 'pi paraparibhavāsaho 'pi san /</l>\n<l>nānyadhanam apajahāra tathā bhujagād ivānyavibhavād dhi vivyathe // Saund_3.31 //</l>\n</lg>\n\n<lg>\n<l>vibhavānvito 'pi taruṇo 'pi viṣayacapalendriyo 'pi san /</l>\n<l>naiva ca parayuvatīr agamat paramaṃ hi tā dhanato 'py amanyata // Saund_3.32 //</l>\n</lg>\n\n<lg>\n<l>anṛtaṃ jagāda na ca kaś cid ṛtam api jajalpa nāpriyam /</l>\n<l>ślakṣṇam api ca na jagāv ahitaṃ hitam apy uvāca na ca paiśunāya yat // Saund_3.33 //</l>\n</lg>\n\n<lg>\n<l>manasā lulobha na ca jātu paravasuṣu gṛddhamānasaḥ /</l>\n<l>kāmasukham asukhato vimṛśan vijahāra tṛpta iva tatra sajjanaḥ // Saund_3.34 //</l>\n</lg>\n\n<lg>\n<l>na parasya kaś cid apaghātam api ca sgṛṇo vyacintayat /</l>\n<l>mātṛpiṛsutasuhṛsadṛśaṃ sa dadarśa tatra hi paras paraṃ janaḥ // Saund_3.35 //</l>\n</lg>\n\n<lg>\n<l>niyataṃ bhaviṣyati paratra bhavad api ca bhūtam apy atho /</l>\n<l>karmaphalam api ca lokagatir niyateti darśanam avāpa sādhu ca // Saund_3.36 //</l>\n</lg>\n\n<lg>\n<l>iti karmañā daśavidhena paramakuśalena bhūriṇā /</l>\n<l>bhraṃśini śitahilaguṇo 'pi yuge vijahāra tatra munsaṃśrayaj janaḥ // Saund_3.37 //</l>\n</lg>\n\n<lg>\n<l>na ca tatra kaś cid upapattisukham abhilalāṣa tair guṇaiḥ /</l>\n<l>sarvam aśivam avagamya bhavaṃ bhavasaṃkṣayāya vavṛte na janmane // Saund_3.38 //</l>\n</lg>\n\n<lg>\n<l>akathaṅkathā gṛhiṇa eva paramapariśuddhadṛṣtayaḥ /</l>\n<l>srotasi hi vavṛtire bahavo rajasas tanutvam api cakrire pare // Saund_3.39 //</l>\n</lg>\n\n<lg>\n<l>vavṛte 'tra yo 'pi viṣameṣu vibhavadṛśeṣu kaś cana /</l>\n<l>tyāgavinayaniyamābhirato vijahāra so 'pi na cacāla satpathāt // Saund_3.40 //</l>\n</lg>\n\n<lg>\n<l>api ca svato 'pi parato 'pi na bhayam abhavan na daivataḥ /</l>\n<l>tatra ca susukhasubhikṣaguṇair jahṛṣuḥ prajāḥ kṛtayuge manor iva // Saund_3.41 //</l>\n</lg>\n\n<lg>\n<l>iti muditam anāmayaṃ nirāpat kururaghupurupuropamaṃ puraṃ tat /</l>\n<l>abhavad abhayadaiśike maharṣau viharati tatra śivāya vītarāge // Saund_3.42 //</l>\n</lg>\n\n<p>CANTO IV</p>\n\n<lg>\n<l>munau bruvāñe 'pi tu tatra dharmaṃ dharmaṃ prati jñātiṣu cādṛteṣu /</l>\n<l>prāsādasaṃstho madanaikakāryaḥ priyāsahāyo vijahāra nandaḥ // Saund_4.1 //</l>\n</lg>\n\n<lg>\n<l>sa cakravākyeva hi cakravākas tayā sametaḥ priyayā priyārhaḥ /</l>\n<l>nācintayad vaiśrmaṇaṃ na śakraṃ tasthānahetoḥ kuta eva dharmam // Saund_4.2 //</l>\n</lg>\n\n<lg>\n<l>lakṣmyā ca rūpeṇa ca sundarīti stambhena garveṇa ca māninīti /</l>\n<l>dīptyā ca mānena ca bhāminīti yato babhāṣe trividhena nāmnā // Saund_4.3 //</l>\n</lg>\n\n<lg>\n<l>sā hāsahaṃsā nayandvirephā pīnastanātyunnatapadmakośā /</l>\n<l>bhūyo babhāse svakuloditena strīpadminī nandadivākareṇa // Saund_4.4 //</l>\n</lg>\n\n<lg>\n<l>rūpeṇa cātyantamanohareṇa rūpānurūpeṇa ca ceṣṭitena /</l>\n<l>manuṣyaloke hi tadā babhūva sā sundarī strīṣu nareṣu nandaḥ // Saund_4.5 //</l>\n</lg>\n\n<lg>\n<l>sā devatā nandanacāriṇīva kulasya nandījananaś ca nandaḥ /</l>\n<l>atītya martyān anupetya devān sṛṣṭāv abhūtām iva bhūtadhātrā // Saund_4.6 //</l>\n</lg>\n\n<lg>\n<l>tāṃ sundarīṃ cen na labheta nandaḥ sā vā niṣeveta na taṃ natabhrūḥ /</l>\n<l>dvandaṃ dhruvaṃ tad vikalaṃ na śobhetānyonyahīnāv iva rātricandrau // Saund_4.7 //</l>\n</lg>\n\n<lg>\n<l>kandarparatyor iva lakṣyabhūtaṃ pramodanāndyor iva nīḍabhūtam /</l>\n<l>praharṣatuṣṭyor iva pātrabhūtaṃ dvandaṃ sahāraṃsta madāndhabhūtam // Saund_4.8 //</l>\n</lg>\n\n<lg>\n<l>parasparodvīkṣaṇatatparākṣaṃ parasparavyāhṛtasaktacittam /</l>\n<l>parasparāśleṣahṛtāṇgarāgaṃ parasparaṃ tan mithunaṃ jahāra // Saund_4.9 //</l>\n</lg>\n\n<lg>\n<l>bhāvānuraktau girinirjharasthau tau kiṃnarīkiṃpuruṣāv ivobhau /</l>\n<l>cikrīḍatuś cābhivirejatuś ca rūpaśriyānyonyam ivākṣipantau // Saund_4.10 //</l>\n</lg>\n\n<lg>\n<l>anyonyasaṃrāgavivardhanena tad dvandvam anyonyam arīramac ca /</l>\n<l>klamāntare 'nyonyavinodanena salīlam anyonyam amīmadac ca // Saund_4.11 //</l>\n</lg>\n\n<lg>\n<l>vibhūṣayām āsa tataḥ priyāṃ sa siṣeviṣus tāṃ na mṛjāvahārtham /</l>\n<l>svenaiva rūpeṇa vibhūṣitā hi vibhūṣaṇānām api bhuṣaṇaṃ sā // Saund_4.12 //</l>\n</lg>\n\n<lg>\n<l>dattvātha sā darpaṇam asya haste mamāgrato dhāraya tāvad enam /</l>\n<l>viśeṣakaṃ yāvad ahaṃ karomīty uvāca kāntaṃ sa ca taṃ babhāra // Saund_4.13 //</l>\n</lg>\n\n<lg>\n<l>bhartus tataḥ śmaśru nirīkṣamāṇā viśeṣakaṅ sāpi cakāra tādṛk /</l>\n<l>niśvāsavātena ca darpañasya cikitsayitvā nijaghāna nandaḥ // Saund_4.14 //</l>\n</lg>\n\n<lg>\n<l>sā tena ceṣṭālalitena bhartuḥ śāṭhyena cāntarmanasā jahāsa /</l>\n<l>bhavec ca ruṣṭā kila nāma tasmai lalāṭajihmāṃ bhṛkuṭiṃ cakāra // Saund_4.15 //</l>\n</lg>\n\n<lg>\n<l>cikṣepa karṇotpalam asya cāṃse kareña savyena madālasena /</l>\n<l>pattrāṅguliṃ cārdhanimīlitākṣe vaktre 'sya tām eva vinirdudhāva // Saund_4.16 //</l>\n</lg>\n\n<lg>\n<l>tataś calannūpurayoktritābhyāṃ nakhaprabhodhāsitarāṅgulibhyām /</l>\n<l>padhyāṃ priyāyā nalinopamābhyāṃ mūrdhnā bhayān nāma nanāma nadaḥ // Saund_4.17 //</l>\n</lg>\n\n<lg>\n<l>sa muktapuṣponmiṣitena mūrdhnā tataḥ priyāyāḥ priyakṛd babhāse /</l>\n<l>suvarṇavedyām anilāvabhagnaḥ puṣpātibhārād iva nāgavṛkṣaḥ // Saund_4.18 //</l>\n</lg>\n\n<lg>\n<l>sā taṃ stanodvartitahāraṣṭir utthāpayām āsa nipīḍya dorbhyām /</l>\n<l>kathaṃ kṛto 'sīti jahāsa coccair mukhena sācīkṛtakuṇḍalena // Saund_4.19 //</l>\n</lg>\n\n<lg>\n<l>patyus tato darpaṇasaktapāṇer muhurmuhur vaktram avekṣamāṇā /</l>\n<l>tamālapattrārdratale kapole samāpayāmāsa viśeṣakaṃ tat // Saund_4.20 //</l>\n</lg>\n\n<lg>\n<l>tasyā mukhaṅ tat satamālapattraṅ tāmrādharauṣṭhaṃ cikurāyatākṣam /</l>\n<l>raktādhikāgraṃ patitadvirephaṅ saśaivalaṅ padmam ivābabhāse // Saund_4.21 //</l>\n</lg>\n\n<lg>\n<l>nandas tato darpaṇam ādareṇa bibhrat tadāmaṇḍanasākṣibhūtam /</l>\n<l>viśeṣakāvekṣaṇakekarākṣo laḍat priyāyā vadanaṃ dadarśa // Saund_4.22 //</l>\n</lg>\n\n<lg>\n<l>tat kuṇḍalādaṣṭaviśeṣakāntaṃ kāraṇḍavakliṣṭam ivāravindam /</l>\n<l>nandaḥ priyāyā mukham īkṣamāṇo bhūyaḥ priyānandakaro babhūva // Saund_4.23 //</l>\n</lg>\n\n<lg>\n<l>vimānakalpe sa vimānagarbhe tatas tathā caiva nandana nandaḥ /</l>\n<l>tathāgataś cāgatabhaikṣakālo bhaikṣāya tasya praviveṣa veśma // Saund_4.24 //</l>\n</lg>\n\n<lg>\n<l>avāṅmukho niṣpraṇayaś ca tasthau bhrātu gṛhe 'nyasya gṛhe yathaiva /</l>\n<l>tasmād atho preṣyajanapramādād bhikṣām alabdhaiva punar jagāma // Saund_4.25 //</l>\n</lg>\n\n<lg>\n<l>kā cit pipeṣāṅgavilepanaṃ hi vāso 'ṅganā kā cid avāsayac ca /</l>\n<l>ayojayat snānavidhiṃ tathānyā jagranthur anyāḥ surabhīḥ srajaś ca // Saund_4.26 //</l>\n</lg>\n\n<lg>\n<l>tasmin gṛhe bhartur ataś carantyaḥ krīḍānurūpaṃ lalitaṃ niyogam /</l>\n<l>kāś cin na buddhaṃ dadṛśur yuvatyo buddhasya vaiṣā niyataṅ manīṣā // Saund_4.27 //</l>\n</lg>\n\n<lg>\n<l>kā cit sthitā tatra tu harmyapṛṣṭhe gavākṣapakṣe praṇidhāya cakṣuḥ /</l>\n<l>viniṣpatantaṃ sugataṃ dadarśa payodagarbhād iva dīptam arkam // Saund_4.28 //</l>\n</lg>\n\n<lg>\n<l>sā gauravaṃ tatra vicārya bhartuḥ svayā ca bhaktyārhatayārhataś ca /</l>\n<l>nandasya tasthau purato vivakṣus tadājñayā ceti tadācacakṣe // Saund_4.29 //</l>\n</lg>\n\n<lg>\n<l>anugrahāyāsya janasya śaṅke gurur gṛhaṃ no bhagavān praviṣṭaḥ /</l>\n<l>bhikṣām alabdhvā giram āsanaṃ vā sūnyād araṇyād iva yāti bhūyaḥ // Saund_4.30 //</l>\n</lg>\n\n<lg>\n<l>śrutvā maharṣeḥ sa gṛhapraveśaṃ satkārahīnaṃ ca punaḥprayāṇam /</l>\n<l>cacāla citrābharaṇāmbarasrak kalpadrumo dhūta ivānilena // Saund_4.31 //</l>\n</lg>\n\n<lg>\n<l>kṛtvāñjaliṃ mūrdhani padmakalpaṃ tataḥ sa kāntāṃ gamanaṃ yayāce /</l>\n<l>kartuṃ gamiṣyāmi gurau praṇāmaṃ mām abhyanujñātum ihārhasīti // Saund_4.32 //</l>\n</lg>\n\n<lg>\n<l>sā vepamānā parisasvaje taṃ śālaṃ latā vātasamīriteva /</l>\n<l>dadarśa cāśuplutalolanetrā dīrghaṃ ca niśvasya vaco 'bhyuvāca // Saund_4.33 //</l>\n</lg>\n\n<lg>\n<l>nāhaṃ yiyāsor gurudarśanārtham arhāmi kartuṃ tava dharmapīḍām /</l>\n<l>gacchāryaputraihi ca śīghram eva viśeṣako yāvad ayaṅ na śuṣkaḥ // Saund_4.34 //</l>\n</lg>\n\n<lg>\n<l>saced bhaves tvaṃ khalu dīrghasūtro daṇdaṃ mahāntaṃ tvayi pātayeyam /</l>\n<l>muhurmuhus tvāṃ śayitaṃ kucābhyāṃ vibodhayeyaṃ ca na cālapeyam // Saund_4.35 //</l>\n</lg>\n\n<lg>\n<l>athāpy anāśyānaviśeṣakāyāṃ mayy eṣyasi tvaṃ tvaritaṃ tatas tvām /</l>\n<l>nipīḍayiṣyāmi bhujadvayena nirbhūṣañenārdravilepanena // Saund_4.36 //</l>\n</lg>\n\n<lg>\n<l>ity evam uktaś ca nipīḍitaś ca tayāsavarṇasvanayā jagāda /</l>\n<l>evaṃ kariṣyāmi vimuñca caṇḍi yāvad gurur dūragato na me saḥ // Saund_4.37 //</l>\n</lg>\n\n<lg>\n<l>tataḥ stanodvartitacandanābhyāṃ mukto bhujābhyāṃ na tu mānasena /</l>\n<l>vihāya veṣaṃ madanānurūpaṃ satkārayogyaṃ sa vapur babhāra // Saund_4.38 //</l>\n</lg>\n\n<lg>\n<l>sā taṃ prayāntaṃ ramaṇaṃ pradadhyau pradhyānaśūnyasthitaniścalākṣī /</l>\n<l>sthitoccakarṇā vyapaviddhaśaṣpā bhrāntasṃ mṛgaṃ bhrāntaṃ mṛgaṅ bhrāntaṃ mukhī mṛgīva // Saund_4.39 //</l>\n</lg>\n\n<lg>\n<l>didṛkṣayākṣiptamanā munes tu nandaḥ prayāṇaṃ prati tatvare ca /</l>\n<l>vivṛttadṛṣṭiś ca śanair yayau tāṃ karīva paśyan sa laḍatkareñum // Saund_4.40 //</l>\n</lg>\n\n<lg>\n<l>chātodariṃ pīnapayodharoruṃ sa sundarīṃ rukmadarīm ivādreḥ /</l>\n<l>kākṣeṇa paśyan na tatarpa nandaḥ pibann ivaikena jalaṃ kareṇa // Saund_4.41//</l>\n</lg>\n\n<lg>\n<l>taṅ gauravaṃ buddhagataṃ cakarṣa bhāryānurāgaḥ punar ācakarṣa /</l>\n<l>sa 'niścayān nāpi yayau na tasthau turaṃs taraṅgeṣv iva rājahaṃsaḥ // Saund_4.42 //</l>\n</lg>\n\n<lg>\n<l>adarśanaṃ tūpagataś ca tasyā harmyāt tataś cāvatatāra tūrṇam /</l>\n<l>śrutvā tato nūpuranisvanaṃ sa punar lalambe hṛdaye gṛhītaḥ // Saund_4.43 //</l>\n</lg>\n\n<lg>\n<l>sa kāmarāgeña nigṛhyamāṇo dharmānurāgeña ca kṛṣyamāṇaḥ /</l>\n<l>jagāma duḥkhena vivartyamānaḥ plavaḥ pratisrota ivāpagāyāḥ // Saund_4.44 //</l>\n</lg>\n\n<lg>\n<l>tataḥ kramair dīrghatamaiḥ pracakrame kataṃ nu yāto na gurur bhaved iti /</l>\n<l>svajeya tāṃ caiva viśeṣakapriyāṃ kathaṃ priyām ārdraviśeṣakām iti // Saund_4.45 //</l>\n</lg>\n\n<lg>\n<l>atha sa pathi dadarśa muktamānaṃ pitṛnagare 'pi tathāgatābhimānam /</l>\n<l>daśabalam abhito vilambamānaṃ dhvajam anuyāna ivaindram arcyamānam // Saund_4.46 //</l>\n</lg>\n\n<p>Saundaranande mahākāvye bhāryāyācitako nāma caturthaḥ sargaḥ /</p>\n\n<p>CANTO V</p>\n\n<lg>\n<l>athāvatīryāśvarathadvipebhyaḥ śākyā yathāsvarddhi gṛhītaveṣāḥ /</l>\n<l>mahāpaṇebhyo vyavahāriṇaś ca mahāmunau bhaktivaśāt praṇemuḥ // Saund_5.1 //</l>\n</lg>\n\n<lg>\n<l>ke cit praṇamyānuyayur mhūrtaṅ ke cit praṇamyārthavaśena jagmuḥ /</l>\n<l>ke cit svakeṣv āvastheṣu tastuḥ kṛtvāñjalīn vikṣaṇatatparākṣāḥ // Saund_5.2 //</l>\n</lg>\n\n<lg>\n<l>buddhas tatas tatra narendramārga sroto mahadbhaktimato janasya /</l>\n<l>jagāma duūkhena vigāhamāno jalāgame srota ivāpagāyāḥ // Saund_5.3 //</l>\n</lg>\n\n<lg>\n<l>atho mahadbhiḥ pathi saṃpatadbhiḥ saṃpūjyamānāya tathāgatāya /</l>\n<l>kartuṃ prañāmaṃ na śaśāka nandas tenābhireme tu guror mahimnā // Saund_5.4 //</l>\n</lg>\n\n<lg>\n<l>svaṃ cāvasaṅgaṃ pathi nirmumukṣur bhaktiṃ janasyānyamateś ca rakṣan /</l>\n<l>nandaṃ ca gehābhimukhaṃ jighṛkṣan mārgaṃ tato 'nyaṃ sugataḥ prapede // Saund_5.5 //</l>\n</lg>\n\n<lg>\n<l>tato viviktaṃ ca viviktacetāḥ sanmārgavin mārgam abhipratasthe /</l>\n<l>gatvāgrataś cāgryatamāya tasmai nāndīvimuktāya nanāma nadnaḥ // Saund_5.6 //</l>\n</lg>\n\n<lg>\n<l>śanair vrjann eva sa gauraveṇa paṭāvṛtāṃso vinatārdhakāyaḥ /</l>\n<l>adhonibaddhāñjalir ūrdhvanetraḥ sagadgadaṃ vākyam idaṃ babhāṣe // Saund_5.7 //</l>\n</lg>\n\n<lg>\n<l>prāsādasaṃstho bhavantam antaḥpraviṣṭam aśrauṣam anugrahāya /</l>\n<l>atas tvarāvān aham abhyupeto gṛhasya kakṣyāmahato 'bhasūyan // Saund_5.8 //</l>\n</lg>\n\n<lg>\n<l>tat sādhu sādhupriya matpriyārthaṃ tatrāstu bikṣūttama bhaikṣakālsaḥ /</l>\n<l>asau hi madhyaṃ nabhaso yiyāsuḥ kālaṃ pratismārayatīva sūryaḥ // Saund_5.9 //</l>\n</lg>\n\n<lg>\n<l>ity evam uktaḥ praṇatena tena snehābhimānonmukhalocanena /</l>\n<l>tādṛṅnimittaṃ sugataś cakāra nāhārakṛtyaṃ sa yathā viveda // Saund_5.10 //</l>\n</lg>\n\n<lg>\n<l>tataḥ sa kṛtvā munaye praṇāmaṃ gṛhaprayāṇāya matiṃ cakāra /</l>\n<l>anugrahārthaṃ sugatas tu tasmai pātraṃ dadau puṣkarapattranetraḥ // Saund_5.11 //</l>\n</lg>\n\n<lg>\n<l>tataḥ sa loke dadataḥ phalārthaṃ pātrasya tasyāpratimasya pātram /</l>\n<l>jagrāha cāpagrahaṇakṣaṃābhyāṃ padmopamābhyāṃ prayataḥ karābhyām // Saund_5.12 //</l>\n</lg>\n\n<lg>\n<l>parāṅmukhas tv anyamanaskam ārād vijñāya nandaḥ sugataṃ gatāstham /</l>\n<l>hastasthapātro 'pi gṛha yiyāsuḥ sasāra mārgān munim īkṣamāṇaḥ // Saund_5.13 //</l>\n</lg>\n\n<lg>\n<l>bhāryānurāgeṇa yadā gṛhaṃ sa pātraṃ gṛhītvāpi yiyāsur eva /</l>\n<l>vimohayām āsa munis tatas taṃ rathyāmukhasyāvaraṇena tasya // Saund_5.14 //</l>\n</lg>\n\n<lg>\n<l>nirmokṣabījaṃ hi dadarśa tasya jñanaṃ mṛdu kleśarajaś ca tīvram /</l>\n<l>kleśānukūlaṃ viṣayātmakaṅ ca nandaṃ yatas taṃ munir ācakarṣa // Saund_5.15 //</l>\n</lg>\n\n<lg>\n<l>saṃkleśapakṣo dvividhaś ca dṛṣṭas tathā dvikalpo vyavadānapakṣaḥ /</l>\n<l>ātmāśrayo hetubalādhikasya bāhyāśrayaḥ pratyayagauravasya // Saund_5.16 //</l>\n</lg>\n\n<lg>\n<l>ayatnato hetubalādhikas tu nirmucyate ghaṭṭitamātra eva /</l>\n<l>yatnena tu pratyayaneyabuddhir vimokṣam āpnoti parāśrayeṇa // Saund_5.17 //</l>\n</lg>\n\n<lg>\n<l>nandaḥ sa ca pratyayaneyacetā yaṃ śiśriye tanmayatām avāpa /</l>\n<l>yasmād imaṃ tatra cakāra yatnaṃ taṃ snehapaṅkān munir ujjihīrṣam // Saund_5.18 //</l>\n</lg>\n\n<lg>\n<l>nandas tu duḥkhena viceṣṭamānaḥ śanair agatyā gurum anvagacchat /</l>\n<l>bhāryāmukhaṃ vīkṣaṇalolanetraṃ vicintayann ādraviśeṣakaṃ tat // Saund_5.19 //</l>\n</lg>\n\n<lg>\n<l>tato munis taṃ priyamālyahāraṃ vasantamāsena kṛtābhihāram /</l>\n<l>nināya bhagnapramadāvihāraṃ vidyāvihārābhimataṃ vihāram // Saund_5.20 //</l>\n</lg>\n\n<lg>\n<l>dīnaṃ mahākāruṇikas tatas taṃ dṛṣṭvā muhūrtaṃ karuṇāyamānaḥ /</l>\n<l>kareṇa cakdrāṅkatalena mūrdhni pasparśa caivedam uvāca cainam // Saund_5.21 //</l>\n</lg>\n\n<lg>\n<l>yāvan na hiṃsraḥ samupaiti kālaḥ śamāya tāvat kuru saumya buddhim /</l>\n<l>sarvāsv avasthāsv iha vartamānaḥ sarvābhisāreṇa nihanti mṛtyuḥ // Saund_5.22 //</l>\n</lg>\n\n<lg>\n<l>sādhāraṇāt svapnanibhādasārāl lolaṃ manaḥ kāmasukhān niyaccha /</l>\n<l>havyair ivāgneḥ pavaneritasya lokasya kāmair na hi tṛptir asti // Saund_5.23 //</l>\n</lg>\n\n<lg>\n<l>śraddhādhanaṃ śreṣṭhatamaṃ dhanebhyaḥ prajñārasas tṛptir rasebhyaḥ /</l>\n<l>pradhānamadhyātmasukhaṃ sukhebhyo vidyāratir duḥkhatatmā ratibhyaḥ // Saund_5.24 //</l>\n</lg>\n\n<lg>\n<l>hitasya vaktā pravaraḥ suṛdbhyo dharmāya khedo guṇavān śramebhyaḥ /</l>\n<l>jñānāya kṛtyaṃ paramaṃ kriyābhyaḥ kim indriyāṇām upagamya dāsyam // Saund_5.25 //</l>\n</lg>\n\n<lg>\n<l>tan niścitaṃ bhīklamaśugviyuktaṃ pareṣv anāyattam ahāryam anyaiḥ /</l>\n<l>nityaṃ śivaṃ śāntisukhaṃ vṛṇīṣva kim indriyārthārtham anartham ūḍhvā // Saund_5.26 //</l>\n</lg>\n\n<lg>\n<l>jarāsamā nāsty amṛjā prajānāṃ vyādheḥ samo nāsti jagaty anarthaḥ /</l>\n<l>mṛtyoḥ samaṃ nāsti bhayaṃ pṛthivyām etat trayaṃ khalv avaśena sevyam // Saund_5.27 //</l>\n</lg>\n\n<lg>\n<l>snehena kaś cin na samo 'sti pāśaḥ sroto na tṛṇāsamam asti hāri /</l>\n<l>rāgāgninā nāsti samas tathāgnis tac cet trayaṃ nāsti sukhaṃ ca te 'sti // Saund_5.28 //</l>\n</lg>\n\n<lg>\n<l>avaśyabhāvi priyaviprayogas tasmāc ca śoko niyataṃ viṣevyaḥ /</l>\n<l>śokena conmādam upeyivāṃso rājarṣayo 'nye 'py avaśā viceluḥ // Saund_5.29 //</l>\n</lg>\n\n<lg>\n<l>prajñāmayaṃ varma badhāna tasmān no kṣāntinighnasya hi śokabāṇāḥ /</l>\n<l>mahac ca dagdhuṃ bhavakakṣajālaṃ saṃdhukṣayālpāgnim ivātmatejaḥ // Saund_5.30 //</l>\n</lg>\n\n<lg>\n<l>yathauṣadhair hastagataiḥ savidyo na daśyate kaś cana pannagena /</l>\n<l>tathānapekṣo jitalokamoho na daśyate śokabhujaṅgamena // Saund_5.31 //</l>\n</lg>\n\n<lg>\n<l>āsthāya yogaṃ parigamya tattvaṃ na trāsam āgacchati mṛtyukāle /</l>\n<l>ābaddhavarmā sudhanuḥ kṛtāstro jigīṣayā śūra ivāhavasthaḥ // Saund_5.32 //</l>\n</lg>\n\n<lg>\n<l>ity evam uktaḥ sa tathāgatena sarveṣu bhūteṣv anukampakena /</l>\n<l>dhṛṣṭaṃ girāntarhṛdayena sīdaṃs tatheti nandaḥ sugataṃ babhāṣe // Saund_5.33 //</l>\n</lg>\n\n<lg>\n<l>atha pramādāc ca tam ujjihīrṣan matvāgamasyaiva ca pātrabhūtam /</l>\n<l>pravrājayānanda śamāya nandam ity abravīn maitramanā maharṣiḥ // Saund_5.34 //</l>\n</lg>\n\n<lg>\n<l>nandaṃ tato 'ntarmanasā rudantam ehīti vaidehamunir jagāda /</l>\n<l>śanais tatas taṃ samupetya nando na pravrajiṣyāmy aham ity uvāca // Saund_5.35 //</l>\n</lg>\n\n<lg>\n<l>śrutvātha nandasya manīṣitaṃ tad buddhāya vaidehamuniḥ śaśaṃsa /</l>\n<l>saṃśrutya tasmād api tasya bhāvaṃ mahāmunir nandam uvāca bhūyaḥ // Saund_5.36 //</l>\n</lg>\n\n<lg>\n<l>mayy agraje pravrajite 'jitātman bhrātṣṛv anupravrajiteṣu cāsmān /</l>\n<l>jñātīṃś tasmād api tasya bhāvaṃ mahāmunir nandam uvāca bhūyaḥ // Saund_5.37 //</l>\n</lg>\n\n<lg>\n<l>rājarṣayas te viditā na nūnaṃ vanāni ye śiśriyire hasantaḥ /</l>\n<l>niṣṭhīvya kāmān upaśāntikāmāḥ kāmeṣu naivaṃ kṛpaṇeṣu saktāḥ // Saund_5.38 //</l>\n</lg>\n\n<lg>\n<l>bhūyaḥ samālokya gṛheṣu doṣān niśāmya tattyāgakṛtaṃ ca śarma /</l>\n<l>naivāsti moktuṃ maitrālayaṃ te deśaṃ mumūrṣor iva sopasargam // Saund_5.39 //</l>\n</lg>\n\n<lg>\n<l>saṃsārakāntāraparāyaṇasya śive kathaṃ te pathi nārurukṣā /</l>\n<l>āropyamāṇasya tam eva mārgaṃ bhraṣṭasya sārthād iva sārthikasya // Saund_5.40 //</l>\n</lg>\n\n<lg>\n<l>yaḥ sarvato veśmani dahyamāne śayita mohān na tato vyapeyāt /</l>\n<l>kālāgninā vyādhijarāśikhena loke pradīpte sa bhavet pramattaḥ // Saund_5.41 //</l>\n</lg>\n\n<lg>\n<l>prañīyamānaś ca yathā vadhāya matto hasec ca pralapec ca vadhyaḥ /</l>\n<l>mṛtyau tathā tiṣṭhati pāśahaste śocyaḥ pramādyan viparītacetāḥ // Saund_5.42 //</l>\n</lg>\n\n<lg>\n<l>yadā narendrāś ca kuṭumbinaś ca vihāya badhūṃś ca parigrahāṃś ca /</l>\n<l>yayuś ca yāsyanti ca yānti caiva priyeṣv anityeṣv kuto 'nurodhaḥ // Saund_5.43 //</l>\n</lg>\n\n<lg>\n<l>kiṃ cin na paśyāmi ratasya yatra tad anyabhāvena bhaven na duḥkham /</l>\n<l>tasmāt kva cin na kṣamate prasktir yadi kṣamas tadvigamān na śokaḥ // Saund_5.44 //</l>\n</lg>\n\n<lg>\n<l>tat saumya lolaṃ parigamya lokaṃ māyopamaṃ citram ivendrajālam /</l>\n<l>priyābhidhāntaṃ tayja mohajālaṃ chettuṃ matis te yadi duḥkhajālam // Saund_5.45 //</l>\n</lg>\n\n<lg>\n<l>varaṃ hitodarkam aniṣṭam annaṃ na svādu yat syād ahitānubaddham /</l>\n<l>yasmād ahaṃ tvā viniyojayāmi śive śucau vartmani vipriye 'pi // Saund_5.46 //</l>\n</lg>\n\n<lg>\n<l>bālasya dhārtrī vinigṛhya loṣṭaṃ yathoddharaty āsyapuṭapraviṣṭam /</l>\n<l>tathojjihīrṣuḥ khalu rāgaśalyaṃ tat tvām avocaṃ paruṣaṃ hitāya // Saund_5.47 //</l>\n</lg>\n\n<lg>\n<l>aniṣṭam apy auṣadham āturāya dadāti vaidyaś ca yathā nigṛhya /</l>\n<l>tadvan mayoktaṃ pratikūlam etat tubhyaṃ hitodarkam anugrahāya // Saund_5.48 //</l>\n</lg>\n\n<lg>\n<l>tad yāvad eva kṣañasaṃnipāto na mṛtyur āgacchati yāvad eva /</l>\n<l>yāvad vayo yogavidhau samarthaṃ buddhiṃ kuru śreyasi tāvad eva // Saund_5.49 //</l>\n</lg>\n\n<lg>\n<l>ity evam uktaḥ sa vināyakena hitaiṣinā kāruṇikena nandaḥ /</l>\n<l>kartāsmi sarvaṃ bhagavan vacas te tathā yathājñāpaysīty uvāca // Saund_5.50 //</l>\n</lg>\n\n<lg>\n<l>ādāya vaidehamunis tatas taṃ nināya saṃśliṣya viceṣṭamānam /</l>\n<l>vyayojayac cāsrupariplutākṣaṃ keśaśriyaṃ chattranibhasya mūrdhnaḥ // Saund_5.51 //</l>\n</lg>\n\n<lg>\n<l>atho nataṃ tasya mukhaṃ sabāṣpaṃ pravāsyamāneṣu śiroruheṣu /</l>\n<l>vakrāgranālaṃ nalinaṃ taḍāge varṣodakalinnam ivābabhāse // Saund_5.52 //</l>\n</lg>\n\n<lg>\n<l>nandas tatas tarukaṣāyaviraktavāsāś cintāvaśo navagṛhita iva dvipendraḥ /</l>\n<l>pūrṇaḥ śaśī bahulapakṣagataḥ kṣapānte bālātpena pariṣikta ivābabhāse // Saund_5.53 //</l>\n</lg>\n\n<p>Saundaranande mahākāvye nandapravrājano nāma pañcamaḥ sargaḥ /</p>\n\n<p>CANTO VI</p>\n\n<lg>\n<l>tato hṛte bhartari gauraveṇa prītau hṛtāyām aratau kṛtāyām /</l>\n<l>tatraiva harmyopari vartamānā na sundarī saiva tadā babhāse // Saund_6.1 //</l>\n</lg>\n\n<lg>\n<l>sā bhartur abhyāgamanapratīkṣā gavākṣam ākramya payodharābhyām /</l>\n<l>dvāronmukhī calayoktrakā lalambe mukhena tiryaṅnatakuṇḍalena // Saund_6.2 //</l>\n</lg>\n\n<lg>\n<l>vilambhaārā calayoktrakā sā tasmād vimānād vinatā cakāśe /</l>\n<l>tapaḥksayād apsarasāṃ vareva cyutaṃ vimānāt priyam īkṣamāṇā // Saund_6.3 //</l>\n</lg>\n\n<lg>\n<l>sā khedasaṃsvinnalalāṭakena niśvāsanīṣpītaviśeṣakeṇa /</l>\n<l>cintācalākṣeṇa mukhena tasthau bartāram anyatra viśaṅkamānā // Saund_6.4 //</l>\n</lg>\n\n<lg>\n<l>tataś cirasthānaparśrameña sthitaiva paryaṅkatale papāta /</l>\n<l>tiryak ca śiśye pravikīrṇahārā sapādukaikārthavilambapādā // Saund_6.5 //</l>\n</lg>\n\n<lg>\n<l>athātra kā cit pramadā sabāṣpāṃ tāṃ duḥkhitāṃ draṣṭum anīpsamānā /</l>\n<l>prāsādasopānatalapraṇādaṃ cakāra padbhyāṃ sahasā rudantī // Saund_6.6 //</l>\n</lg>\n\n<lg>\n<l>tasyāś ca sopānatalapraṇādaṃ śrutaiva tūrṇaṃ punar utpapāta /</l>\n<l>prītyā prasaktaiva ca saṃjaharṣa priyopayānaṃ pariśaṅkamānā // Saund_6.7 //</l>\n</lg>\n\n<lg>\n<l>sā trāsayantī valabhīpuṭasthān pārāvatān nūpuranisvanena /</l>\n<l>sopānakukṣiṅ prasasāra harṣād bhraṣṭaṃ dukūlāntam acintayantī // Saund_6.8 //</l>\n</lg>\n\n<lg>\n<l>tām aṅganāṃ prekṣya ca vipralabdhā niśvasya bhūyaḥ śayanaṃ prapede /</l>\n<l>vivarṇavaktrā na rarāja cāśu vivarṇacandreva himāgame dyauḥ // Saund_6.9 //</l>\n</lg>\n\n<lg>\n<l>sā duḥkhitā bhartur adarśanena kāmena kopena ca dahyamānā /</l>\n<l>kṛtvā kare vaktram upopaviṣṭā cintānadīṃ śokajalāṃ tatāra // Saund_6.10 //</l>\n</lg>\n\n<lg>\n<l>tasyā mukhaṃ padmasapatnabhūtaṃ pāṇau sthitaṅ pallavarāgatāmre /</l>\n<l>chāyāmayasyāmbhasi paṅkajasya babhau nataṃ padmam ivopariṣṭāt // Saund_6.11 //</l>\n</lg>\n\n<lg>\n<l>sā strīsvabhāvena vicintya tat tad dṛṣṭānurāge 'bhimukhe 'pi patyau /</l>\n<l>dharmāśrite tattvam avindamānā saṃkalpya tat tad vilalāpa tat tat // Saund_6.12 //</l>\n</lg>\n\n<lg>\n<l>eṣyāmy anāśyānaviśeṣakāyāṃ tvayīti kṛtvā mayi tāṃ pratijñām /</l>\n<l>kasmān nu hetor dayitapratijñaḥ so 'dya priya me vitathapratijñaḥ // Saund_6.13 //</l>\n</lg>\n\n<lg>\n<l>āryasya sādhoḥ karuṇātmakasya mannityabhīror atidakṣiṇasya /</l>\n<l>kuto vikāro 'yam abhūtapūrvaḥ svenāparāgeṇa mamāpacārāt // Saund_6.14 //</l>\n</lg>\n\n<lg>\n<l>ratipriyasya priyavartino me priyasya nūnaṃ hṛdayaṃ viraktam /</l>\n<l>tathāpi rāgo yadi tasya hi syān maccittarakṣī na sa nāgataḥ syāt // Saund_6.15 //</l>\n</lg>\n\n<lg>\n<l>rūpeṇa bhāvena ca madviśiṣtā priyeṇa dṛṣṭā niyataṃ tato 'nyā /</l>\n<l>tathā hi kṛtvā mayi moghasāntvaṃ lagnāṃ satīṃ mām agamad vihāya // Saund_6.16 //</l>\n</lg>\n\n<lg>\n<l>bhaktiṃ sa buddhaṃ prati yām avocat tasya prayātuṃ mayi sopadeśaḥ /</l>\n<l>munau prasādo yadi tasya hi syān mṛtyor ivogrād anṛtād bibhīyāt // Saund_6.17 //</l>\n</lg>\n\n<lg>\n<l>lekārtham ādarśanam anyacitto vibhūṣayantya mama dhārayitvā /</l>\n<l>bibharti so 'nyasya janasya taṅ cen namo 'stu tasmai calasauhṛdāya // Saund_6.18 //</l>\n</lg>\n\n<lg>\n<l>necchanti yāḥ śokam avāptum evaṃ śraddhātum arhanti na tā narāṇām /</l>\n<l>kva cānuvṛttir mayi sāsya pūrvaṃ tyāgaḥ kva cāyaṃ janavat kṣaṇena // Saund_6.19 //</l>\n</lg>\n\n<lg>\n<l>ity evamādi priyaviprakutā priye 'nyad āśaṅkya ca sā jagāda /</l>\n<l>saṃbhrāntam āruhya ca tad vimānaṃ tāṃ strī sabāṣpā giram ity uvāca // Saund_6.20 //</l>\n</lg>\n\n<lg>\n<l>yuvāpi tāvat priyadarśano 'pi saubhāgyabhāgvyābhijanānvito 'pi /</l>\n<l>yas tvāṃ priyo nābhyacarat kadā cit tam anyathā yāsyatikātarāsi // Saund_6.21 //</l>\n</lg>\n\n<lg>\n<l>mā svāminaṃ svāmini doṣato gāḥ priyaṃ priyārhaṃ priyakāriṇaṃ tam /</l>\n<l>na sa tvad anyāṃ pramadām avaiti svacakravākyā iva cakravākaḥ // Saund_6.22 //</l>\n</lg>\n\n<lg>\n<l>sa tu tvadarthaṃ gṛhavāsam īpsan jijīviṣus tvatparitoṣahetoḥ /</l>\n<l>bhrātrā kilāryeṇa tathāgatena pravrājito netrajalārdravaktraḥ // Saund_6.23 //</l>\n</lg>\n\n<lg>\n<l>śrutvā tato bhartari tāṃ pravṛttiṃ savepathuḥ sā sahasotpapāta /</l>\n<l>pragṛhya bāhū virurāva coccair hṛdīva digdhābhihatā kareṇuḥ // Saund_6.24 //</l>\n</lg>\n\n<lg>\n<l>sā rdoanāroṣitaraktadṛṣṭiḥ saṃtāpasaṃkṣobhitagātrayaṣṭiḥ /</l>\n<l>papāta śīrṇākulahārayaṣṭiḥ phalātibhārād iva cūtayaṣṭiḥ // Saund_6.25 //</l>\n</lg>\n\n<lg>\n<l>sā padmarāgaṃ vasanaṃ vasānā padmānanā padmadalāyatākṣī /</l>\n<l>padmā vipadmā patiteva lakṣmīḥ śuśoṣa padmasrag ivātapena // Saund_6.26 //</l>\n</lg>\n\n<lg>\n<l>saṃcintya saṃcintya guṇāṃś ca bhartur dīrghaṃ niśaśavāsa tatāma caiva /</l>\n<l>vibhūṣaśrīnihite prakoṣṭhe tāmre karāgre ca vinirdudhāva // Saund_6.27 //</l>\n</lg>\n\n<lg>\n<l>na bhuṣaṇārtho mama saṃpratīti sā dikṣu cikṣepa vibhūṣaṇāni /</l>\n<l>nirbhuṣaṇā sā patitā cakāśe viśīrṇapuṣpastabakā lateva // Saund_6.28 //</l>\n</lg>\n\n<lg>\n<l>dhṛtaḥ priyeṇāyam abhūn mameti rukmatsaruṃ darpaṇam āliliṅge /</l>\n<l>yatnāc ca vinyastatamālapattrau ruṣṭeva dhṛṣṭaṃ pramamārja gaṇḍau // Saund_6.29 //</l>\n</lg>\n\n<lg>\n<l>sā cakravākvīka bhṛśaṃ cukūja śyenāgrapakṣakṣatacakravākā /</l>\n<l>vispardhamāneva vimānasaṃstahiḥ pārāvataiḥ kūjanalokaṇṭhaiḥ // Saund_6.30 //</l>\n</lg>\n\n<lg>\n<l>vicitramṛdvāstaraṇe 'pi suptā vaiḍūryavajrapratimaṇḍite 'pi /</l>\n<l>rukmāṅgapāde śayane mahārhe na śarma lebhe pariceṣṭamānā // Saund_6.31 //</l>\n</lg>\n\n<lg>\n<l>saṃdṛṣya bhartuś ca vibhūṣañāni vāsāṃsi vīṇāprabhṛtiṃś ca līlāḥ /</l>\n<l>tamo viveśābhinanāda coccaiḥ paṅkāvatīrṇeva ca saṃsasāda // Saund_6.32 //</l>\n</lg>\n\n<lg>\n<l>sā sundarī śvāsacalodarī hi vajrāgnisaṃbhinnadarīguheva /</l>\n<l>śokāgnināntardhṛdi dahyamānā vibhrāntacitteva tadā babhūva // Saund_6.33 //</l>\n</lg>\n\n<lg>\n<l>ruroda mamlau virurāva jaglau babhrāma tasthau vilalāpa dadhyau /</l>\n<l>cakāra roṣaṃ vicakāra mālyaṃ cakarta vaktraṃ vicakarṣa vastram // Saund_6.34 //</l>\n</lg>\n\n<lg>\n<l>tāṃ cārudantīṃ prasabhaṃ rudantīṃ saṃśrutya nāryaḥ paramābhitaptāḥ /</l>\n<l>antargṛhād āruruhur vimānaṃ trāsena kiṃnarya ivādripṛṣṭham // Saund_6.35 //</l>\n</lg>\n\n<lg>\n<l>bāṣpeṇa tāḥ klinnaviṣaṇṇavaktrā varṣeṇa padminya ivārdrapadmāḥ /</l>\n<l>sthānānurūpeṇa yathābhimānaṃ nililyire tām anu dahyamānāḥ // Saund_6.36 //</l>\n</lg>\n\n<lg>\n<l>tābhir vṛtā harmyatale 'ṅganābhiś cintātanuḥ sā sutanur babhāse /</l>\n<l>śatahradābhiḥ pariveṣṭiteva śaśāṅkalekhā śaradbhramadhye // Saund_6.37 //</l>\n</lg>\n\n<lg>\n<l>yā tatra tāsāṃ vacasopapannā mānyā ca tasyā vayasādhikā ca /</l>\n<l>sā pṛṣṭhatas tāṃ tu samāliliṅge pramṛhya cāśrūṇi vacāṃsy uvāca // Saund_6.38 //</l>\n</lg>\n\n<lg>\n<l>rājarṣivadhvās tava nānurūpo dharmāśrite bhartari jātu śokaḥ /</l>\n<l>ikṣvākuvaṃśe hy abhikāṅkṣitāni dāyādyabhūtāni tapovanāni // Saund_6.39 //</l>\n</lg>\n\n<lg>\n<l>prāyeṇa mokṣāya viniḥsṛtānāṃ śākyarṣabhāṇāṃ viditāḥ striyas te /</l>\n<l>tapovanānīva gṛhāṇi yāsāṃ sādhvīvrataṃ kāmavadāsritānām // Saund_6.40 //</l>\n</lg>\n\n<lg>\n<l>yady anyayā rūpaguṇādhikatvād bhartā hṛtas te kuru bāṣpamokṣam /</l>\n<l>manasvinī rūpavatī guṇādhyā hṛdi kṣate kātra hi nāśru muñcet // Saund_6.41 //</l>\n</lg>\n\n<lg>\n<l>athāpi kiṃ cid vyasanaṃ prapanno mā caiva tad bhūt sadṛśo 'tra bāṣpaḥ /</l>\n<l>ato viśiṣṭaṃ na hi duḥkham asti kulodgatāyāḥ patidevatāyāḥ // Saund_6.42 //</l>\n</lg>\n\n<lg>\n<l>atha tv idānīṃ laḍitaḥ sukhena svasthaḥ phalastho vyasnāny adṛṣtvā /</l>\n<l>vītaspṛho dharmam anuprapannaḥ kiṃ viklave rodiṣi harṣakāle // Saund_6.43 //</l>\n</lg>\n\n<lg>\n<l>ity evam uktāpi bahuprakāraṃ snehāt tayā naiva dhṛtiṃ cakāra /</l>\n<l>athāparā tāṃ manaso 'nukūlaṃ kālopapannaṃ praṇayād uvāca // Saund_6.44 //</l>\n</lg>\n\n<lg>\n<l>bravīmi satyaṃ suviniścitaṃ me prāptaṃ priyaṃ drakṣyasi śīghram eva /</l>\n<l>tvayā vinā sthāsyati tatra nāsau sattvāṣrayaś cetanayeva hīnaḥ // Saund_6.45 //</l>\n</lg>\n\n<lg>\n<l>aṅke 'pi lakṣmyā na sa nirvṛtaḥ syāt tvaṃ tasya pārśve yadi tatra na syāḥ /</l>\n<l>āpatsu kṛcchrāsv api cāgatāsu tvāṃ paśyatas tasya bhaven na duḥkham // Saund_6.46 //</l>\n</lg>\n\n<lg>\n<l>tvaṃ nirvṛtiṃ gaccha niyaccha bāṣpaṃ taptāśrumokṣāt parirakṣa cakṣuḥ /</l>\n<l>yas tasya bhāvas tvayi yaś ca rāgo na raṃsyate tvadvirahāt sa dharme // Saund_6.47 //</l>\n</lg>\n\n<lg>\n<l>syād atra nāsau kulasattvagoyāt kāṣāyam ādāya vihāsyatīti /</l>\n<l>anātmanādāya gṛhonmukhasya punar vimoktuṃ ka ivāsti doṣaḥ // Saund_6.48 //</l>\n</lg>\n\n<lg>\n<l>ity yuvatijanena sāntvyamānā hṛtahṛdayā ramaṇena sundarī sā /</l>\n<l>dramiḍam abhimukhī pureva rambhā kṣitim agamat parivāritāpsarobhiḥ // Saund_6.49 //</l>\n</lg>\n\n<p>Saundaranande mahākāvye bhāryāvilāpo nāma ṣaṣṭaḥ sargah //</p>\n\n<p>CANTO VII</p>\n\n<lg>\n<l>liṅgaṃ tataḥ śāstṛvidhipradiṣṭaṃ gātreṇa bibhran na tu cetasā tat /</l>\n<l>bhāryāgatair eva manovitakair jehrīyamāṇo na nananda nandaḥ // Saund_7.1 //</l>\n</lg>\n\n<lg>\n<l>sa puṣpamāsasya ca puṣpalakṣmyā sarvābhisāreṇa ca puṣpaketoḥ /</l>\n<l>yānīyabhāvena ca yauvanasya vihārasaṃstho na śamaṃ jagāma // Saund_7.2 //</l>\n</lg>\n\n<lg>\n<l>sthitaḥ sa dīnaḥ sahakāravīthyām ālīnasaṃmūrchitaṣatpadāyām /</l>\n<l>bhṛśaṃ jajṛmbhe yugadīrghabāhur dhyātvā priyāṃ cāpam ivācakarṣa // Saund_7.3 //</l>\n</lg>\n\n<lg>\n<l>sa pitakṣodam iva pratīcchan cūtadrumbheyas tanupuṣpavarṣam /</l>\n<l>dīrghaṃ niśaśvāsa vicintya bhāryāṃ navagraho nāga ivāvaruddhaḥ // Saund_7.4 //</l>\n</lg>\n\n<lg>\n<l>śokasya hartā śaraṇāgatānāṃ śokasya kartā pratigarvitānām /</l>\n<l>aśokam ālambya sa jātaśokaḥ priyāṃ priyāśokavanāṃ śuśoca // Saund_7.5 //</l>\n</lg>\n\n<lg>\n<l>priyāṃ priyāyāḥ pratanuṃ priyaṇguṃ niśāmya bhītām iva niṣpatantim /</l>\n<l>sasmāra tām aśrumukhīṃ sabāṣpaḥ priyāṃ priyaṅguprasavāvadātām // Saund_7.6 //</l>\n</lg>\n\n<lg>\n<l>puṣpāvanaddhe tilakadrumasya dṛṣṭvānyapuṣṭāṃ śikhare niviṣṭām /</l>\n<l>saṃkalpayām āsa śikhāṃ priyāyāḥ śuklāṃśuke 'ṭṭālam apāsritāyāḥ // Saund_7.7 //</l>\n</lg>\n\n<lg>\n<l>latāṃ praphullām atimuktakasya cūtasya pārśve parirabhya jātām /</l>\n<l>niśāmya cintām agamat tadaivaṃ śliṣṭābhavan mām api sundarīti // Saund_7.8 //</l>\n</lg>\n\n<lg>\n<l>puṣpotkarālā api nāgavṛkṣā dāntaiḥ samudgair iva hemagarbhaiḥ /</l>\n<l>kāntāravṛkṣā iva duḥkhitasya na cakṣur ācikṣipur asya tatra // Saund_7.9 //</l>\n</lg>\n\n<lg>\n<l>gandhaṃ vasanto 'pi ca gandhaparṇā gandharvaveṣyā iva gandhapūrṇāḥ /</l>\n<l>tasyānyacittasya śugātmakasya ghrāṇaṃ na jahrur hṛdayaṃ pratepuḥ // Saund_7.10 //</l>\n</lg>\n\n<lg>\n<l>saṃraktakaṇṭhaiś ca vinīlakaṇṭhais tuṣṭaiḥ prahṛṣṭair api cānyapuṣṭaiḥ /</l>\n<l>lelihyamānaiś ca madhu dvirepaiḥ svanadvanaṃ tasya mano nunoda // Saund_7.11 //</l>\n</lg>\n\n<lg>\n<l>sa tatra bhāryāraṇisaṃbhavena vitarkadhūmena tamaḥśikhena /</l>\n<l>kāmāgnināntarhṛdi dahyamāno vihāya dhairyaṃ vilalāpa tat tat // Saund_7.12 //</l>\n</lg>\n\n<lg>\n<l>adyāvagacchāmi suduṣkaraṃ te cakruḥ kariṣyanti ca kurvate ca /</l>\n<l>tyaktvā priyām aśrumukhīṃ tapo ye ceruś cariṣyanti caranti caiva // Saund_7.13 //</l>\n</lg>\n\n<lg>\n<l>tāvad dṛḍhaṃ bandhanam asti loke na dāravaṃ tāntavam āyasaṃ vā /</l>\n<l>yāvad dṛḍhaṃ bandhanam etad eva mukhaṃ calśkṣaṃ lalitaṃ ca vākyam // Saund_7.14 //</l>\n</lg>\n\n<lg>\n<l>chittvā ca bhittvā ca hi yānti tāni svapauruṣāc caiva suhṛdbalāc ca /</l>\n<l>jñānāc ca raukṣyāc ca vinā vimoktuṃ na śakyate snehamayas tu pāśaḥ // Saund_7.15 //</l>\n</lg>\n\n<lg>\n<l>jñānaṃ na me tac ca śamāya yat syān na cāsti raukṣyaṃ karuṇātmako 'smi /</l>\n<l>kāmātmakaś cāsmi guruś ca buddhaḥ sthito 'ntare cakragater ivāsmi // Saund_7.16 //</l>\n</lg>\n\n<lg>\n<l>ahaṃ gṛhītvāpi hi bhikṣuliṅgaṃ bhrātṝṣiṇā dvirguruṇānuśiṣṭaḥ /</l>\n<l>sarvāsv avasthāsu labhe na śāntiṃ priyāviyogād iva cakravākaḥ // Saund_7.17 //</l>\n</lg>\n\n<lg>\n<l>adyāpi tan me hṛdi vartate ca yad darpaṇe vyākulite mayā sā /</l>\n<l>kṛtānṛtakrodhakam abravīn māṃ kathaṃ kṛto 'sīti śaṭhaṃ hasantī // Saund_7.18 //</l>\n</lg>\n\n<lg>\n<l>yathaiṣy anāśyānaviśeṣakāyāṃ mayīti yan mām avadac ca sāśru /</l>\n<l>pāriplavākṣeṇa mukhena bālā tan me vaco 'dyāpi mano ruṇaddhi // Saund_7.19 //</l>\n</lg>\n\n<lg>\n<l>baddhvāsanaṃ parvatanirjharasthaḥ svastho yathā dhyāyati bhikṣur eṣaḥ /</l>\n<l>saktaḥ kva cin nāham ivaiṣa nūnaṃ śāntas tathā tṛpta ivopaviṣṭaḥ // Saund_7.20 //</l>\n</lg>\n\n<lg>\n<l>puṃskokilānām avicintya ghoṣaṃ vasantalakṣmyām avicārya cakṣuḥ /</l>\n<l>śāstraṃ yathābhyasyati caiṣa yuktaḥ śaṅke priyākarṣati nāsya cetaḥ // Saund_7.21 //</l>\n</lg>\n\n<lg>\n<l>asmai namo 'stu sthiraniścayāya nivṛttakautūhalavismayāya /</l>\n<l>śāntātmane 'ntargatamānasāya caṅkramyamāṇāya nirutsukāya // Saund_7.22 //</l>\n</lg>\n\n<lg>\n<l>nirīkṣamāṇāya jalaṃ sapadmaṃ vanaṃ ca phullaṃ parapuṣṭajuṣṭam /</l>\n<l>kasyāsti dhairyaṃ navayauvanasya māse madhau dharmasapatnabhūte // Saund_7.23 //</l>\n</lg>\n\n<lg>\n<l>bhāvena garveṇa gatena lakṣmyā smitena kopena madena vāgbhiḥ /</l>\n<l>jahruḥ striyo devanṛparṣisaṃghān kasmād dhi nāsmadvidham āṣipeyuḥ // Saund_7.24 //</l>\n</lg>\n\n<lg>\n<l>kāmābhibhūto hi hiraṇyaretāḥ svāhāṃ siṣeve maghavān ahalyām /</l>\n<l>sattvena sargeña ca tena hīnaḥ strīnirjitaḥ kiṃ bata mānuṣo 'ham // Saund_7.25 //</l>\n</lg>\n\n<lg>\n<l>sūryaḥ saraṇyūṃ prati jātarāgas tatprītaye taṣṭa iti śrutaṃ naḥ /</l>\n<l>yām aśvabhūto 'śvavadhuṃ sametya yato 'śvinau tau janayāṃ babhūva // Saund_7.26 //</l>\n</lg>\n\n<lg>\n<l>strīkāraṇaṃ vairaviṣaktabuddhyor vaivasvatāgnyoś calitātmadhṛtyoḥ /</l>\n<l>bahūni varṣāṇi babhūva yuddhaṃ kaḥ strīnimittaṃ na caled ihānyaḥ // Saund_7.27 //</l>\n</lg>\n\n<lg>\n<l>bheje śvapākīṃ munir akṣamālāṃ kāmād vaiṣṭhaś ca sa sadvariṣṭaḥ /</l>\n<l>yasyāṃ vivasvān iva bhūjalādaḥ sutaḥ prasūto 'sya kapiñjalādaḥ // Saund_7.28 //</l>\n</lg>\n\n<lg>\n<l>parāśaḥ śāpaśaras taharṣiḥ kālīṃ siṣeve jhaṣagarbhayonim /</l>\n<l>suto 'sya yasyāṃ suṣuve mahātmā dvaipāyano vedavibhāgakartā // Saund_7.29 //</l>\n</lg>\n\n<lg>\n<l>dvaipāyano dharmaparāyañaś ca reme samaṃ kāśiṣu veśyavadhva /</l>\n<l>yayā hato 'bhūc calanūpureña pādena vidyullatayeva meghaḥ // Saund_7.30 //</l>\n</lg>\n\n<lg>\n<l>tathāñgirā rāgaparītacetāḥ sarasvatīṃ brahmasutaḥ siṣeve /</l>\n<l>sārasvato yatra suto 'sya jajñe naṣṭasya vedasya punaḥpravaktā // Saund_7.31 //</l>\n</lg>\n\n<lg>\n<l>tathā nṛparṣer dilipasya yajñe svargastriyāṃ kāśyapa āgatāsthaḥ /</l>\n<l>srucaṃ gṛhītvā sravad ātmatejaś cikṣepa vahnāv asito yato 'bhūt // Saund_7.32 //</l>\n</lg>\n\n<lg>\n<l>tathāṅgado 'ntaṃ tapaso 'pi gatvā kāmābhibhūto yamunām agacchat /</l>\n<l>dhīmattaraṃ yatra rahītaraṃ sa sāraṅgajuṣṭaṃ janayāṃ babhūva // Saund_7.33 //</l>\n</lg>\n\n<lg>\n<l>niśāmya śāntāṃ naradevakanyāṃ vane 'pi śānte 'pi ca vartamānaḥ /</l>\n<l>cacāla dhairyān munir ṛṣyaṣṛṅgaḥ śailo mahīkampa ivoccaśṛṅgaḥ // Saund_7.34 //</l>\n</lg>\n\n<lg>\n<l>brahmarṣibhāvārtham apāsya rājyaṃ bheje vanaṃ yo viṣayeṣv anāsthaḥ /</l>\n<l>sa gādhijaś cāpahṛto ghṛtācyā samā daśaikaṃ divasaṃ viveda // Saund_7.35 //</l>\n</lg>\n\n<lg>\n<l>tathaiva kandarpaśarābhimṛṣṭo rambhāṃ prati stuḥilaśirā mumūrcha /</l>\n<l>yaḥ kāmaroṣātmatayānapekṣaḥ śaśāpa tām apratigṛhyamāṇaḥ // Saund_7.36 //</l>\n</lg>\n\n<lg>\n<l>pramadvarāyāṃ ca ruruḥ priyāyāṃ bhujaṅgamenāpahṛtendriyāyām /</l>\n<l>saṃdṛśya saṃdṛśya jaghāna sarpān priyaṃ na roṣeṇa tapo rarakṣa // Saund_7.37 //</l>\n</lg>\n\n<lg>\n<l>naptā śaśāṅkasya yaśoguṇāṅko budhasya sūnur vibhudhaprabhāvaḥ /</l>\n<l>tathorvaśīm apsarasaṃ vicintya rājarṣir unmādam agacchad aiḍaḥ // Saund_7.38 //</l>\n</lg>\n\n<lg>\n<l>rakto girer mūrdhani menakāyāṃ kāmātmakatvāc ca sa tāljaṅghaḥ /</l>\n<l>pādena viśvāvasunā saroṣaṃ vajreṇa hintāla ivābhijaghne // Saund_7.39 //</l>\n</lg>\n\n<lg>\n<l>nāśaṃ gatāyāṃ paramāṅganāyāṃ gaṅgājale 'naṅgaparītacetāḥ /</l>\n<l>jahnuś ca gaṅgāṃ nṛpatir bhujābhyāṃ rurodha maināka ivācalendraḥ // Saund_7.40 //</l>\n</lg>\n\n<lg>\n<l>nṛpaś ca gaṅgāvirahāj jughūrṇa gaṅgāmbhasā sāla ivāttamūlaḥ /</l>\n<l>kulapradīpaḥ pratipasya sūnuḥ śrīmattanuḥ śantanur asvatantraḥ // Saund_7.41 //</l>\n</lg>\n\n<lg>\n<l>hṛtāṃ ca saunandakinānuśocan prāptām invorvīṃ striyam urvaśīṃ tām /</l>\n<l>sadvṛttavarmā kila somavarmā babhrāma cittodhavabhinnavarmā // Saund_7.42 //</l>\n</lg>\n\n<lg>\n<l>bhāryāṃ mṛtāṃ cānumamāra rājā bhīmaprabhāvo bhuvi bhīmakaḥ saḥ /</l>\n<l>balena senāka iti prakāśaḥ senāpatir deva ivāttasenaḥ // Saund_7.43 //</l>\n</lg>\n\n<lg>\n<l>svargaṃ gate bhartari śantanau ca kālīṃ jihirṣan janamejayaḥ saḥ /</l>\n<l>avāpa bhīṣmāt samavetya mṛtyuṃ na tadgataṃ manmhatham utsasarje // Saund_7.44 //</l>\n</lg>\n\n<lg>\n<l>śaptaś ca pāṇḍur madanena nūnaṃ strīṇāṃ vaśaṃ kāmavaśena jagmuḥ /</l>\n<l>jagāma mādrīṃ na maharṣiśāpād asevyasevī vimamarśa mṛtyum // Saund_7.45 //</l>\n</lg>\n\n<lg>\n<l>evaṃvidhā devanṛparṣisaṅghaḥ strīṇāṃ vaśaṃ kāmavaśena jagmuḥ /</l>\n<l>dhiyā ca sāreṇa ca durbalaḥ san priyām apaśyan kimu viklavo 'ham // Saund_7.46 //</l>\n</lg>\n\n<lg>\n<l>yāsyāmi tasmād gṛham eva bhūyaḥ kāmaṃ kariṣye vidhivat sakāmam /</l>\n<l>na hy anyacittasya calendriyasya liṅgaṃ kṣamaṃ dharmapathāc cyutasya // Saund_7.47 //</l>\n</lg>\n\n<lg>\n<l>pāṇau kapālam avadhāya vidhāya mauṇḍyaṃ māna nidhāya vikṛtaṃ paridhāya vāsaḥ /</l>\n<l>yasyoyoddhavo na dhṛtir asti na śānti asti citrapradīpa iva so 'sti ca nāsti caiva // Saund_7.48 //</l>\n</lg>\n\n<lg>\n<l>yo niḥsṛtaś ca na ca niḥsṛtakāmarāgaḥ kāṣāyam udvahati yo na ca niṣkasāyaḥ /</l>\n<l>pātraṃ bibharti ca guṇair na ca pātrabhūto kiṅgaṃ vahann api sa naiva gṛhī na bhikṣuḥ // Saund_7.49 //</l>\n</lg>\n\n<lg>\n<l>na nyāyyam anvayavataḥ parigṛhya liṅgaṃ bhūyo vimoktum iti yo 'pi hi me vicāraḥ /</l>\n<l>so 'pi praṇaśyati vicintya nṛpapravīrāṃs tān ye tapovanaṃ apāsya gṛhāṇy atīyuḥ // Saund_7.50 //</l>\n</lg>\n\n<lg>\n<l>śālvādhipo hi sasuto 'pi tathāmbarīṣo rāmo 'ndhva eva sa ca sāṃkṛtir antidevaḥ /</l>\n<l>cīrāṇy apāsya dadhire punar aṃśukāni chittvā jaṭāṣ ca kuṭilā mukuṭāni babhruḥ // Saund_7.51 //</l>\n</lg>\n\n<lg>\n<l>tasmād bhikṣārthaṃ mama gurur ito yāvad eva prayātas tyaktvā kāṣāyaṃ gṛham aham itas tāvad eva prayāsye /</l>\n<l>pūjyaṃ liṅgaṃ hi skalitamanaso bibhrataḥ kliṣṭabuddher nāmutrārthaḥ syād upahatamater nāpy ayaṃ jīvalokaḥ // Saund_7.52 //</l>\n</lg>\n\n<p>Saundarananda mahākāvye nandivlāpo nāma saptamaḥ sargaḥ /</p>\n\n<p>CANTO VIII</p>\n\n<lg>\n<l>atha nandam adhīralocanaṃ gṛhayānotsukam utsukotuskam /</l>\n<l>abhigamya śivena cakṣuṣā śramaṇaḥ kaś cid uvāca maitrayā // Saund_8.1 //</l>\n</lg>\n\n<lg>\n<l>kim idaṃ mukham aśrudurinaṃ hṛdayasthaṃ vivṛṇoti te tamaḥ /</l>\n<l>dhṛtim ehi niyaccha vikriyāṃ na hi bāṣpaś ca śamaś ca śobhate // Saund_8.2 //</l>\n</lg>\n\n<lg>\n<l>dvividhā samudeti vedanā niyataṃ cetasi deha eva ca /</l>\n<l>śrutavidhyupacārakovidā dvividhā eva tayoś cikitsakāḥ // Saund_8.3 //</l>\n</lg>\n\n<lg>\n<l>tad iyaṃ yadi kāyikī rujā bhiṣaje tūrṇam anūnam ucyatām /</l>\n<l>viniguhya hi rogam āturo nacirāt tīvram anartham ṛcchati // Saund_8.4 //</l>\n</lg>\n\n<lg>\n<l>atha duḥkham idaṃ manomayaṃ vada vakṣyāmi yad atra bheṣajam /</l>\n<l>manaso hi rajastamasvino bhiṣajo 'dhyātmavidaḥ parīkṣakāḥ // Saund_8.5 //</l>\n</lg>\n\n<lg>\n<l>nikhilena ca satyam ucyatāṃ yadi vācyaṃ mayi saumya manyaste /</l>\n<l>gatayo vividhā hi cetasāṃ bahuguhyāni madākulāni ca // Saund_8.6 //</l>\n</lg>\n\n<lg>\n<l>iti tena sa coditas tadā vyavasāyaṃ pravivakṣur ātmanaḥ /</l>\n<l>avalambya kare kareṇa taṃ pravivakṣur ātmanaḥ // Saund_8.7 //</l>\n</lg>\n\n<lg>\n<l>atha tatra śucau latāgṛhe kusumodgāriṇi tau niṣedatuḥ /</l>\n<l>mṛdubhir mṛdumāruteritair upagūdhāv iva bālapallavaiḥ // Saund_8.8 //</l>\n</lg>\n\n<lg>\n<l>sa jagāda tataś cikīṣitam ghananiśvāsagṛhītam antarā /</l>\n<l>śrutavāgviśadāya bhikṣave viduṣā pravrajitena durvacam // Saund_8.9 //</l>\n</lg>\n\n<lg>\n<l>sadṛśaṃ yadi dharmacāriṇaḥ satataṃ prāṇiṣu maitracetasaḥ /</l>\n<l>adhṛtau yad iyaṃ hitaiṣitā mayi te syāt karuṇātmanaḥ sataḥ // Saund_8.10 //</l>\n</lg>\n\n<lg>\n<l>ata eva ca me viśeṣataḥ pravivakṣā kṣamavādini tvayi /</l>\n<l>na hi bhāvam imaṃ calātmane kathayeyaṃ bruvate 'py asādhave // Saund_8.11 //</l>\n</lg>\n\n<lg>\n<l>tad idaṃ śṛṇu me samāsato na rame dharavidhāv ṛte priyām /</l>\n<l>girisānuṣu kāminīm ṛte kṛtaretā iva kiṃnaraś caran // Saund_8.12 //</l>\n</lg>\n\n<lg>\n<l>vanavāsasukhāt parāṅmukhaḥ prayiyāsā gṛham eva yena me /</l>\n<l>na hi śarma labhe tayā vinā nṛpatir hīna ivottamaśriyā // Saund_8.13 //</l>\n</lg>\n\n<lg>\n<l>atha tasya niśamya tadvacaḥ priyabhāryābhimukhasya śocataḥ /</l>\n<l>śramaṇaḥ sa śiraḥ prakampayan nijagādātmagataṃ śanair idam // Saund_8.14 //</l>\n</lg>\n\n<lg>\n<l>kṛpaṇaṃ bata yūthalālaso mahato vyādhabhayād viniḥsṛtaḥ /</l>\n<l>pravivikṣati vāgurāṃ mṛgaś capalo gītaraveṇa vañcitaḥ // Saund_8.15 //</l>\n</lg>\n\n<lg>\n<l>vihagaḥ khalu jālasaṃvṛto hitakāmena janena mokṣitaḥ /</l>\n<l>vicaran phalapuṣpavadvanaṃ pravivikṣuḥ svayam eva pañjaram // Saund_8.16 //</l>\n</lg>\n\n<lg>\n<l>kalabhaḥ kariṇā khalūddhṛto bahupaṅkād viṣamān nadītalāt /</l>\n<l>jalatarṣavaśena tāṃ punaḥ saritaṃ grāhavatī titīrṣati // Saund_8.17 //</l>\n</lg>\n\n<lg>\n<l>śaraṇe sabhujaṅgame svapan pratibuddhena pareña bodhitaḥ /</l>\n<l>taruṇaḥ khalu jātavibhramaḥ svayam ugraṃ bhujagaṃ jighṛkṣati // Saund_8.18 //</l>\n</lg>\n\n<lg>\n<l>mahatā khalu jātavedasā jvalitād utpatito vanadrumāt /</l>\n<l>punar icchati nīḍatṛṣṇayā patituṃ tatra gatavyatho dvijaḥ // Saund_8.19 //</l>\n</lg>\n\n<lg>\n<l>avaśaḥ khalu kāmamūrchayā priyayā śyenabhayād vinākṛtaḥ /</l>\n<l>na dhṛtiṃ samupaiti na hriyaṃ karuṇaṃ jīvati jīvajīvakaḥ // Saund_8.20 //</l>\n</lg>\n\n<lg>\n<l>akṛtātmatayā tṛṣānvito ghṛṇayā caiva dhiyā ca varjitaḥ /</l>\n<l>aśanaṃ khalu vāntam ātmanā kṛpañaḥ śvā punar attum icchati // Saund_8.21 //</l>\n</lg>\n\n<lg>\n<l>iti manmathaśokakarṣitaṃ tam anudhyāya muhur nirīkṣya ca /</l>\n<l>śramaṇaḥ sa hitābhikāṅkṣayā guṇavadvākyam uvāca vipriyam // Saund_8.22 //</l>\n</lg>\n\n<lg>\n<l>avicārayataḥ śubhāśubhaṃ viṣayeṣv eva niviṣṭacetasaḥ /</l>\n<l>upapannam alabdhacakusuṣo na ratiḥ śreyasi ced bhavet tava // Saund_8.23 //</l>\n</lg>\n\n<lg>\n<l>śravaṇe grahaṇe 'tha dhāraṇe paramārthāvagame manaḥśame /</l>\n<l>aviṣaktamateś calātmano na hi dharme 'bhiratir vidhīyate // Saund_8.24 //</l>\n</lg>\n\n<lg>\n<l>viṣayeṣu tu doṣadarśinaḥ parituṣṭasya śucer amāninaḥ /</l>\n<l>śamakarmasu yuktacetasaḥ kṛtabuddher na ratir na vidyate // Saund_8.25 //</l>\n</lg>\n\n<lg>\n<l>ramate tṛṣito dhanaśriyā ramate kāmasukhen bāliśaḥ /</l>\n<l>ramate praśamena sajjanaḥ paribhogān paribhūya vidyayā // Saund_8.26 //</l>\n</lg>\n\n<lg>\n<l>api ca prathitasya dhīmataḥ kulajasyārcitaliṅgadhāriṇaḥ /</l>\n<l>sadṛśī na gṛhāya cetanā praṇatir vāyuvaśād girer iva // Saund_8.27 //</l>\n</lg>\n\n<lg>\n<l>spṛhyet parasaṃśritāya yaḥ paribhūyātmavaśāṃ svatantratām /</l>\n<l>upaśāntipathe śive sthitaḥ spṛhayed doṣavate gṛhāya saḥ // Saund_8.28 //</l>\n</lg>\n\n<lg>\n<l>vyasanābhihato yathā viśet parmuktaḥ punar eva bandhanam /</l>\n<l>samupetya vanaṃ tathā punar gṛhasaṃjñaṃ mṛgayeta bandhanam // Saund_8.29 //</l>\n</lg>\n\n<lg>\n<l>puruṣaś ca vihāya yaḥ kaliṃ punar icchet kalim eva sevitum /</l>\n<l>sa vihāya bhajeta bāliṣaḥ kalibhūtām ajitendriyaḥ priyām // Saund_8.30 //</l>\n</lg>\n\n<lg>\n<l>saviṣā iva saṃśritā latāḥ parimṛṣṭā iva soragā guhāḥ /</l>\n<l>vivṛtā iva cāsayo dhṛtā vyasanāntā hi bhavanti yoṣitaḥ // Saund_8.31 //</l>\n</lg>\n\n<lg>\n<l>pramadāḥ samadā madapradāḥ pramadā vītamadā bhayapradāḥ /</l>\n<l>iti doṣabhayāvahāś ca tāḥ katham arhanti niṣevanaṃ nu tāḥ // Saund_8.32 //</l>\n</lg>\n\n<lg>\n<l>svajanaḥ svajanena bhidyate suhṛdaś cāpi suhṛjjanena yat /</l>\n<l>paradoṣavikṣaṇāḥ śaṭhās tadanāryāḥ pracaranti yoṣitaḥ // Saund_8.33 //</l>\n</lg>\n\n<lg>\n<l>kulajāḥ kṛpaṇībhavanti yad yad ayuktaṃ pracaranti sāhasam /</l>\n<l>praviśanti ca yac camūmukhaṃ rabhasās tatra nimittam aṅganāḥ // Saund_8.34 //</l>\n</lg>\n\n<lg>\n<l>vacanena haranati valgunā niśitena praharanti cetasā /</l>\n<l>madhu tiṣṭhati vāci yoṣitāṃ hṛdaye hālahalaṃ mahadviṣam // Saund_8.35 //</l>\n</lg>\n\n<lg>\n<l>pradahan dahano 'pi gṛhyate viśarīraḥ pavano 'pi gṛhyate /</l>\n<l>kupito bhujago 'pi gṛhyate pradānāṃ tu mano na gṛhyate // Saund_8.36 //</l>\n</lg>\n\n<lg>\n<l>na vapur vimṛśanti na śriyaṃ na matiṃ nāpi kulaṃ na vikramam /</l>\n<l>praharanty aviśeṣataḥ striyaḥ sarito grāhakulākulā iva // Saund_8.37 //</l>\n</lg>\n\n<lg>\n<l>na vaco madhuraṃ na lālanaṃ smarati strī na ca suahṛdaṃ kva cit /</l>\n<l>kalitā vanitaiva cañcalā tad ihāriṣv iva nāvalambyate // Saund_8.38 //</l>\n</lg>\n\n<lg>\n<l>adadatsu bhavanti narmadāḥ pradadatsu praviśanti vibhramam /</l>\n<l>praṇateṣu bhavanti garvitāḥ pramadās tṛptatarāś ca māniṣu // Saund_8.39 //</l>\n</lg>\n\n<lg>\n<l>guṇavatsu caranti bhartṛvad guṇahīneṣu caranti putravat /</l>\n<l>dhanavatsu caranti tṛṣṇayā dhanahīneṣu caranty avajñayā // Saund_8.40 //</l>\n</lg>\n\n<lg>\n<l>viṣayād viṣayāntaraṃ gatā pracaraty eva yathā hṛtāpi gauḥ /</l>\n<l>anavekṣitapūrvasauhṛdā ramate 'nyatra gatā tathāṅganā // Saund_8.41 //</l>\n</lg>\n\n<lg>\n<l>praviśanty api hi striyaś citām anubhadhnanty api muktajīvtāḥ /</l>\n<l>api bibhrati naiva yantraṇā na tu bhāvena vahanti sāhṛdam // Saund_8.42 //</l>\n</lg>\n\n<lg>\n<l>ramayanti patīn kathaṃ cana pramadā yāḥ patidevatāḥ kva cit /</l>\n<l>calacittatayā sahasraśo ramayante hṛdayaṃ svan eva tāḥ // Saund_8.43 //</l>\n</lg>\n\n<lg>\n<l>śvapacaṃ kila senajitsutā cakame mīnaripuṃ kumudvatī /</l>\n<l>mṛgarājam atho bṛhadrathā pramadānām agatir na vidyate // Saund_8.44 //</l>\n</lg>\n\n<lg>\n<l>kuruhaihayavṛṣṇivaṃśajā bahumāyākavaco 'tha śambaraḥ /</l>\n<l>munir ugratapāś ca gautamaḥ samavāpur vanitoddhataṃ rajaḥ // Saund_8.45 //</l>\n</lg>\n\n<lg>\n<l>akṛtajñam anāryam asthiraṃ vanitānām ida īdṛśaṃ manaḥ /</l>\n<l>katham arhati tāsu paṇḍito hṛdayaṃ sañjayituṃ calātmasu // Saund_8.46 //</l>\n</lg>\n\n<lg>\n<l>atha sūkṣmamati dvayāśivaṃ laghu tāsāṃ hṛdayaṃ na paśyasi /</l>\n<l>kimu kāyam asadgṛhaṃ sravad vaintānām aśuciṃ na paśyasi // Saund_8.47 //</l>\n</lg>\n\n<lg>\n<l>anulepanam añjanaṃ srajo maṇimuktātapanīyam aṃśukam /</l>\n<l>yad ahany ahani pradhāvanair vasanaiś cābharaṇaiś ca saṃskṛtam /</l>\n<l>aśubhaṃ tamasāvṛtekṣaṇaḥ śubhato gacchasi nāvagacchasi // Saund_8.48 //</l>\n</lg>\n\n<lg>\n<l>atha vā samavaiṣi tattanūm aśubhāṃ tvaṃ na tu saṃvid asti te /</l>\n<l>surabhiṃ vidadhāsi hi kriyām aśuces tatprabhavasya śāntaye // Saund_8.49 //</l>\n</lg>\n\n<lg>\n<l>malapañkadharā digambarā prakṛtisthair nakhadantaromabhiḥ /</l>\n<l>yadi sādhu kim atra yoṣitāṃ sahajaṃ tāsu vicīyatāṃ śuci // Saund_8.50 //</l>\n</lg>\n\n<lg>\n<l>malapaṅkadharā digambarā prakṛtisthair nakhadantaromabhiḥ /</l>\n<l>yadi sā tava sundarī bhaven niyataṃ te 'dya na sundarī bhavet // Saund_8.51 //</l>\n</lg>\n\n<lg>\n<l>sravatīm aśuciṃ spṛśec ca kaḥ saghuṇo jarjarabhāṇḍavat striyam /</l>\n<l>yadi kevalayā tvacāvṛtā na bhaven makṣikapattramātrayā // Saund_8.52 //</l>\n</lg>\n\n<lg>\n<l>tvacaveṣṭhitam astipañjaraṃ yadi kāyaṃ samavaiṣi yoṣitām /</l>\n<l>madanena ca kṛṣyase balād aghṛṇaḥ kāyaṃ samvaiṣi yoṣitām // Saund_8.53 //</l>\n</lg>\n\n<lg>\n<l>śubhatām aśubheṣu kalpayan nakhadantatvacakeśaromasu /</l>\n<l>avicakṣaṇa kiṃ na paśyasi prakṛtiṃ ca prabhavaṃ ca yoṣitām // Saund_8.54 //</l>\n</lg>\n\n<lg>\n<l>tad avetya manaḥśarīrayor vanitā doṣavatīr viśeṣataḥ /</l>\n<l>capalaṃ bhavanotsukaṃ manaḥ pratisaṃkhyānabalena vāryatām // Saund_8.55 //</l>\n</lg>\n\n<lg>\n<l>śrutavān matimān kulodgataḥ paramasya praśamasya bhājanam /</l>\n<l>upagamya yathā tathā punar na hi behttuṃ niyamaṃ tvam arhasi // Saund_8.56 //</l>\n</lg>\n\n<lg>\n<l>abhijanamahato manasvinaḥ priyayaśaso bahumānam icchataḥ /</l>\n<l>nidhanam api varaṃ sthirātmanaś cyutavinayasya na caiva jīvitam // Saund_8.57 //</l>\n</lg>\n\n<lg>\n<l>baddhvā yathā hi kavacaṃ pragṛhītacāpo nindyo bhavaty apasṛtaḥ samarād rathasthaḥ /</l>\n<l>bhaikṣākam abhyupagataḥ parigṛhya liṅgaṃ nindyas tathā bhavati kāmarhṛtendriyāśvaḥ // Saund_8.58 //</l>\n</lg>\n\n<lg>\n<l>hāsyo yathā ca paramābharaṇāmbarasrag bhaikṣaṃ caran dhṛtadhanuś calacitramauliḥ /</l>\n<l>vairūpyam abhyupagataḥ paraiṇḍabhojī hāsyas tathā gṛhasukhābhimukhaḥ satṛṣṇaḥ // Saund_8.59 //</l>\n</lg>\n\n<lg>\n<l>yathā svannaṃ bhuktvā paramaśyanīye 'pi śayito varāho nirmuktaḥ punar aśuci dhāvet paricitam /</l>\n<l>tathā śreyaḥ śṛṇvan praśamasukham āsvādya guṇavad vanaṃ śāntaṃ hitvā gṛham abhilaṣet kāmatṛṣitaḥ // Saund_8.60 //</l>\n</lg>\n\n<lg>\n<l>yatholkā hastasthā dahati pavanapreritaśikhā yathā pādākrānto daśati bhujagaḥ krodharabhasaḥ /</l>\n<l>yathā hanti vyāghraḥ śiśur api gṛhīto gṛhagataḥ tathā strīsaṃsargo bhuvidham anarthāya bhavati // Saund_8.61 //</l>\n</lg>\n\n<lg>\n<l>tad vijñāya manaḥśarīraniyatān nāriṣu doṣān imān matvā kāmasukhaṃ nadījalacalaṃ kleśāya śokāya ca /</l>\n<l>dṛṣṭvā durbalam āmapatrasadṛśaṃ mṛtyūpasṛṣṭaṃ jagan nirmokṣāya kuruṣva buddhim atulām utkaṇṭhituṃ nārhasi // Saund_8.62 //</l>\n</lg>\n\n<p>Sundaranande mahākāvye strīvighāto nāmāṣṭamaḥ sargaḥ /</p>\n\n<p>CANTO IX</p>\n\n<lg>\n<l>athaivam ukto 'pi sa tena bhiṣuṇā jagāma naivopaśamaṃ priyāṃ prati /</l>\n<l>tathā hi tām eva tadā sa cintayan na tasya śuśrāva visaṃjñavad vacaḥ // Saund_9.1 //</l>\n</lg>\n\n<lg>\n<l>yathā hi vaidyasya cikīrṣataḥ śivaṃ vaco na gṛhnāti mumūrṣur āturaḥ /</l>\n<l>tathaiva matto balarūpayauvanair hitaṃ na jagrādha sa tasya tadvacaḥ // Saund_9.2 //</l>\n</lg>\n\n<lg>\n<l>na cātra citraṃ yadi rāgapāpmanā mano 'bhibhūyeta tamovṛtāmanaḥ /</l>\n<l>narasya pāpmā hi tadā nivartate yadā bhavaty antagataṃ tamas tanu // Saund_9.3 //</l>\n</lg>\n\n<lg>\n<l>tatas tathākṣiptam avekṣya taṃ tadā balena rūpeṇa ca yauvanena ca /</l>\n<l>gṛhaprayāṇaṃ prati ca vyavasthitaṃ śaśāsa nandaṃ śramaṇaḥ sa śantaye // Saund_9.4 //</l>\n</lg>\n\n<lg>\n<l>balaṃ ca rūpaṃ ca navaṃ ca yauvanaṃ tathāvagacchāmi yathāvagacchasi /</l>\n<l>ahaṃ iv idaṃ te trayam avyavastitaṃ yathāvabuddho na tathāvabudhyase // Saund_9.5 //</l>\n</lg>\n\n<lg>\n<l>idaṃ hi rogāyatanaṃ jarāvaśaṃ nadītaṭānokahavac calācalam /</l>\n<l>na vetsi dehaṃ jalaphenadurbalaṃ balasthatām ātmani yena manyase // Saund_9.6 //</l>\n</lg>\n\n<lg>\n<l>yadānnapānāsanayānakarmaṇām asevanād apy atisevanād api /</l>\n<l>śarīram āsannavipatti dṛśyate bale 'bhimānas tava kena hetunā // Saund_9.7 //</l>\n</lg>\n\n<lg>\n<l>himātapavyādhijarākṣudādibhir yadāpy anarthair upamīyate jagat /</l>\n<l>jalaṃ śucau māsa ivārkaraśmibhiḥ kṣayaṃ vrajan kiṃ baladṛpta manyase // Saund_9.8 //</l>\n</lg>\n\n<lg>\n<l>tvagasthimāṃsakṣatajātmakaṃ yada śarīram āhāravaśena tiṣṭhati /</l>\n<l>ajasram ārtaṃ satatapratikriyaṃ balānvito 'smīti kathaṃ vihanyase // Saund_9.9 //</l>\n</lg>\n\n<lg>\n<l>yathā ghaṭaṃ mṛnmayam āmam āśrito naras titīrṣet kṣubhitaṃ mahārṇavam /</l>\n<l>samucchrayaṃ tadvad asāram udvahan balaṃ vyavasyed viṣayārtham udyataḥ // Saund_9.10 //</l>\n</lg>\n\n<lg>\n<l>śariram āmād api mṛnmayam āmam āśrito naras titīrṣet kṣubhitaṃ mahārṇavam /</l>\n<l>citraṃ hi tiṣṭhed vidhivaddhṛto ghaṭād idaṃ nu niḥsāratmaṃ mataṃ mama // Saund_9.11 //</l>\n</lg>\n\n<lg>\n<l>yadāmbubhūvāyvanalāś ca dhātavaḥ sadā viruddhā viṣamā ivoragāḥ /</l>\n<l>bhavanty anarthāya śarīram āśritāḥ kathaṃ balaṃ rogavidho vyavasyasi // Saund_9.12 //</l>\n</lg>\n\n<lg>\n<l>prāyanti mantraiḥ praśamaṃ bhujaṅgamā na mantrasādhyās tu bhavanti dhātavaḥ /</l>\n<l>kva cic ca kiṃ cic ca daśanti pannagāḥ sadā ca sarvaṃ ca tudanti dhātavaḥ // Saund_9.13 //</l>\n</lg>\n\n<lg>\n<l>idaṃ hi śayyāsanapānabhojanair guṇaiḥ śariraṃ ciram apy avekṣitam /</l>\n<l>na marṣayaty ekam api vytikramaṃ yato mahāśiviṣavat prakupyati // Saund_9.14 //</l>\n</lg>\n\n<lg>\n<l>yadā himārto jvalanaṃ niṣevate himaṃ nidāghābhihato 'bhikāṅkṣati /</l>\n<l>kṣudhānivto 'nnaṃ salilaṃ tṛṣānvito balaṃ kutaḥ kiṃ ca kathaṃ ca kasya ca // Saund_9.15 //</l>\n</lg>\n\n<lg>\n<l>tad evam ajñāya śarīram āturaṃ balānvito 'smīti na mantum arhasi /</l>\n<l>asāram asvantam aniścitaṃ jagaj jagaty anitye balam avyavasthitam // Saund_9.16 //</l>\n</lg>\n\n<lg>\n<l>kva kārtavīryasya balābhimāninaḥ shasrabāhor balam arjunasya tat /</l>\n<l>cakarta bāhūn yudhi yasya bhārgavo mahānti śṛṅgāṇy aśanir girer iva // Saund_9.17 //</l>\n</lg>\n\n<lg>\n<l>kva tadbalaṃ kaṃsavikarṣiṇo hares turaṅgarājasya puṭāvabhedinaḥ /</l>\n<l>yam ekabāṇena nijaghinvān jarāḥ kramāgatā rūpam ivottamaṃ jarā // Saund_9.18 //</l>\n</lg>\n\n<lg>\n<l>diteḥ sutasyāmararoṣakāriṇaś camūrucer vā namuceḥ kva tadbalam /</l>\n<l>yam āhave kruddham ivāntakaṃ sthitaṃ jaghāna phenāvayavena vāsavaḥ // Saund_9.19 //</l>\n</lg>\n\n<lg>\n<l>balaṃ kurūṇāṃ kva ca tat tadābhavad yudhi jvalitvā tarasaujasā ca ye /</l>\n<l>samitsammidhā jvalanā ivādhvare hatāsavo bhasmani paryavasthitāḥ // Saund_9.20 //</l>\n</lg>\n\n<lg>\n<l>ato viditvā balvīryamānināṃ balānvitānām avamarditaṃ balam /</l>\n<l>jagaj jarāmṛtyuvaśaṃ vicārayan bale 'bhimānaṃ na vidhātum arhasi // Saund_9.21 //</l>\n</lg>\n\n<lg>\n<l>balaṃ mahad vā yadi vā na manyase kuruṣva yuddhaṃ saha tāvad indriyaiḥ /</l>\n<l>jayaś ca te 'trāsti mahac ca te balaṃ parājayaś ced vitathaṃ ca te balam // Saund_9.22 //</l>\n</lg>\n\n<l>tathā matā vīratarā manīṣiṇo jayanti lohāni ṣaśindriyāṇi ye // Saund_9.23 //</l>\n\n<lg>\n<l>ahaṃ vapuṣmān iti yac ca manyase vicakṣaṇaṃ naitad idaṃ ca gṛhyatām /</l>\n<l>kva tad vapuḥ sā ca vapuṣmatī tanur gadasya sāmyasya ca sāraṇasya ca // Saund_9.24 //</l>\n</lg>\n\n<lg>\n<l>yathā mayūraś calacitracandrako bibharti rūpaṃ guṇavat svabhāvataḥ /</l>\n<l>śarīrasaṃskāraguṇād ṛte tathā bibharṣi rūpaṃ yadi rūpavān asi // Saund_9.25 //</l>\n</lg>\n\n<lg>\n<l>yadi pratīpaṃ vṛṇuyān na vāsasā na śaucakāle yadi saṃspṛśed apaḥ /</l>\n<l>mṛjāviśeṣaṃ yadi nādadīta vā vapur vapuṣman vada kīdṛśaṃ bhavet // Saund_9.26 //</l>\n</lg>\n\n<lg>\n<l>navaṃ vayaś cātmagataṃ niśāmya yad gṛhonmukhaṃ te viṣayāptaye manaḥ /</l>\n<l>niyaccha tac chailanadīrayopamaṃ drutaṃ hi gacchaty anvirati yauvanam // Saund_9.27 //</l>\n</lg>\n\n<lg>\n<l>ṛtur vyatītaḥ parivartate punaḥ kṣayaṅ prayātaḥ punar eti candramāḥ /</l>\n<l>gataṃ gataṃ naiva tu saṃnivartate jalaṃ nadīnāṃ ca nṛṇāṃ ca yauvanam // Saund_9.28 //</l>\n</lg>\n\n<lg>\n<l>vivarṇitaśmaśru valīvikuñcitaṃ viśīrṇadantaṃ śithilabhru niṣprabham /</l>\n<l>yadā mukhaṃ drakṣyasi jarjaraṃ tadā jarābhibhūto vimado bhaviṣyasi // Saund_9.29 //</l>\n</lg>\n\n<lg>\n<l>niṣevya pānaṃ madanīyam uttamaṃ niśāvivāseṣu cirād vimādyati /</l>\n<l>naras tu matto balarūpayauvanair na kaś cid aprāpya jarāṃ vimādyati // Saund_9.30 //</l>\n</lg>\n\n<lg>\n<l>yathekṣur atyantarasaprapīḍito bhuvi praviddho dahanāya śuṣyate /</l>\n<l>tathā jarāyantraniīḍitā tanur nipītasārā maraṇāya tiṣṭhati // Saund_9.31 //</l>\n</lg>\n\n<lg>\n<l>yathā hi nṛbhyāṃ karapattram īritaṃ samucchritaṃ dāru bhinatty anekadhā /</l>\n<l>tathocchritāṃ pātayati prajām imām aharniśābhyām upasaṃhitā jarā // Saund_9.32 //</l>\n</lg>\n\n<lg>\n<l>smṛteḥ pramoṣo vapuṣaḥ parābhavo rateḥ kṣayo vācchruticakṣuṣāṃ grahaḥ /</l>\n<l>śramasya yonir balvīryayor vadho jarāsamo nāsti śarīriṇāṃ ripuḥ // Saund_9.33 //</l>\n</lg>\n\n<lg>\n<l>idaṃ viditvā nidhanasya daiśikaṃ jarābhidahānaṃ jagato mahadbhayam /</l>\n<l>ahaṃ vapuṣmān balavān yuveti vā na mānam āroḍhum anāryam arhasi // Saund_9.34 //</l>\n</lg>\n\n<lg>\n<l>ahaṃ mamety eva ca raktacetasāṃ śarīrasaṃjñā tava yaḥ kalau grahaḥ /</l>\n<l>tam utsṛjaivaṃ yadi śāmyatā bhaved bhayaṃ hy ahaṃ ceti mameti cārchati // Saund_9.35 //</l>\n</lg>\n\n<lg>\n<l>yadā śarīre na vaśo 'sti kasya cin nirasyamāne vividhair upaplavaiḥ /</l>\n<l>kathaṃ kṣamaṃ vettum ahaṃ mameti vā śarīrasaṃjñaṃ gṛham āpadām idam // Saund_9.36 //</l>\n</lg>\n\n<lg>\n<l>sapannage yaḥ kugṛhe sadāśucau rameta nityaṃ pratisaṃskṛte 'bale /</l>\n<l>sa duṣṭadhātāv aśucau calācale rameta kāye viparītdarśanaḥ // Saund_9.37 //</l>\n</lg>\n\n<lg>\n<l>yathā prarohanti tṛṇāny ayatnataḥ kṣitau prayatnāt tu bhavnti śālayaḥ /</l>\n<l>tathaiva duḥkhāni tṛñāny ayatnataḥ kṣitau pryatnāt tu bhavanti vā na vā // Saund_9.39 //</l>\n</lg>\n\n<lg>\n<l>śarīram ārtaṃ parikarṣataś calaṃ na cāsti kiṃ cit paramārthataḥ sukham /</l>\n<l>sukhaṃ hi duḥkhapratikārasevayā sthite ca duḥkhe tanuni vyasvasyati // Saund_9.40 //</l>\n</lg>\n\n<lg>\n<l>yathānapekṣyāgryam apīsitaṃ sukhaṃ prabādhate duḥkham upetam aṇv api /</l>\n<l>tathānapekṣyātmani duḥkham āgataṃ na vidyate kiṃ cana kasya cit sukham // Saund_9.41 //</l>\n</lg>\n\n<lg>\n<l>śarīram īdṛgbhahuduḥkham adhruvaṃ phalānurodhāh atha nāvagacchasi /</l>\n<l>dravat phalebhyo dhṛtiraśmibhir mano nigṛhyatāṃ gaur iva śasyalālasā // Saund_9.42 //</l>\n</lg>\n\n<lg>\n<l>na kāmabhogā hi bhavanti tṛptaye havīṃṣi dīptasya vibhāvasor iva /</l>\n<l>yathā yathā kāmasukheṣu vartate tathā tathecchā viṣayeṣu vardhate // Saund_9.43 //</l>\n</lg>\n\n<lg>\n<l>yathā ca kuṣṭhavyasanena duḥkhitaḥ pratāpanān naiva śamaṃ nigacchati /</l>\n<l>tathendriyārtheṣv ajitendriyaś caran na kāmabhogair upaśāntim ṛcchati // Saund_9.44 //</l>\n</lg>\n\n<lg>\n<l>yathā hi bhaiṣajyasukhābhikāṅkṣayā bhajeta rogān na bhajeta tatkṣamam /</l>\n<l>tathā śarīre bahuduḥkhabhājane rameta mohād viṣayābhikāṅkṣayā // Saund_9.45 //</l>\n</lg>\n\n<lg>\n<l>anarthakāmaḥ puruṣasya yo janaḥ sa tasya śatruḥ kila tena karmaṇā /</l>\n<l>anarthamūlā viṣayāś ca kevalā nanu praheyā viṣamā yathārayaḥ // Saund_9.46 //</l>\n</lg>\n\n<lg>\n<l>ihaiva bhūtvā ripavo vadhātmakāḥ prayānti kāle puruṣasya mitratām /</l>\n<l>paratra caiveha ca duḥkhahetavo bhavanti kāmā na tu kasya cic chivāḥ // Saund_9.47 //</l>\n</lg>\n\n<lg>\n<l>yathopayuktaṃ rasavarṇagandhavad vadhāya kiṃpākaphalaṃ na puṣṭaye /</l>\n<l>niṣevyamāṇā viṣayāś calātmano bhavanty anarthāya tathā na bhūtaye // Saund_9.48 //</l>\n</lg>\n\n<lg>\n<l>tat etad ājñāya vipāpmanātmanā vimokṣadharmādyupasaṃhitaṃ hitam /</l>\n<l>juṣasva me sajjanasaṃmataṃ mataṃ pracakṣva vā niścayam udgiran giram // Saund_9.49 //</l>\n</lg>\n\n<lg>\n<l>iti hitam api bahv apīdam uktaḥ śrutamahatā śramaṇena tena nandaḥ /</l>\n<l>na dhṛtim upayayau na śarma lebhe dvirada ivātimado madāndhacetāḥ // Saund_9.50 //</l>\n</lg>\n\n<lg>\n<l>nandasya bhāvam avagamya tataḥ sa bhikṣuḥ pāriplavaṃ gṛhasukhābhimukhaṃ na dharme /</l>\n<l>sattvāśayānuśayabhāvaparkṣakāya buddhāya tattvadiuṣe kathayāṃ cakāra // Saund_9.51 //</l>\n</lg>\n\n<p>Saundaranande mahākāvye madāpavādo nāma navamaḥ sargaḥ /</p>\n\n<p>CANTO X</p>\n\n<lg>\n<l>śrutvā tataḥ sadvratam utsisṛkṣuṃ bhāryāṃ didṛkṣuṃ bhavanaṃ vivikṣum /</l>\n<l>nandaṃ nirānandam apetadhairyam abhyujjihīrṣur munir ājuhāva // Saund_10.1 //</l>\n</lg>\n\n<lg>\n<l>taṃ prāptam aprāptavimokṣamārgaṃ papraccha cittaskhalitaṃ sucittaḥ /</l>\n<l>sa hrīmate hrīvinato jagāda svaṃ niścayaṃ niścayakovidāya // Saund_10.2 //</l>\n</lg>\n\n<lg>\n<l>nandaṃ viditvā sugatas tatas taṃ bhāryābhidhāne tamasi bhramantam /</l>\n<l>pāṇau gṛhītvā viyad utpapāta maṇiṃ jale sādhur ivojjihīrṣuḥ // Saund_10.3 //</l>\n</lg>\n\n<lg>\n<l>kāṣāyavastrau kanakāvadātau virejatus tau nabhasi prasanne /</l>\n<l>anyonyasaṃśliṣṭavikīrṇapakṣau saraḥprakīrṇāv iva cakravākau // Saund_10.4 //</l>\n</lg>\n\n<lg>\n<l>tau devadārūttamagandhavantaṃ nadīsaraḥprasravaṇaughavantam /</l>\n<l>ājagmatuḥ kāñcanadhātumantaṃ devarṣimantaṃ himavantam āśu // Saund_10.5 //</l>\n</lg>\n\n<lg>\n<l>tasmin girau cārañasiddhajuṣṭe śive havir dhūmakṛttottarīye /</l>\n<l>āgamya pārasya nirāśrayasya tau tasthatur dvīpa ivāmbarasya // Saund_10.6 //</l>\n</lg>\n\n<lg>\n<l>śāntendriye tatra munau sthite tu savismayaṃ dikṣu dadarśa nandaḥ /</l>\n<l>darīś ca kuñjāṃś ca vanaukasaś ca vibhūṣaṇaṃ rakṣaṇam eva cādreḥ // Saund_10.7 //</l>\n</lg>\n\n<lg>\n<l>bahvāyate tatra site hi śṛṅge saṃkṣiptabarhaḥ śayito mayūraḥ /</l>\n<l>bhuje balasyāyatapīnabāhor vaiḍūryakeyūra ivābabhāse // Saund_10.8 //</l>\n</lg>\n\n<lg>\n<l>manaḥśilādhātuśilāśrayeṇa pītākṛtāṃso virarāja siṃhaḥ /</l>\n<l>saṃtaptacāmīkarabhaktcitraṃ rūpyāṅgadaṃ śīrṇam ivāmbikasya // Saund_10.9 //</l>\n</lg>\n\n<lg>\n<l>vyāghraḥ klavyāyatakhelagāmī lāṅgūlacakreṇa kṛtāpasvyaḥ /</l>\n<l>babhau gireḥ prasravaṇaṃ pipāsur ditsan pitṛbhyo 'mbha ivāvatirṇaḥ // Saund_10.10 //</l>\n</lg>\n\n<lg>\n<l>calatkadambe himvannitambe tarau pralambe camaro lalambe /</l>\n<l>chettuṃ vilagnaṃ na śaśāka bālaṃ kulodgatāṃ prītim ivāryavṛttaḥ // Saund_10.11 //</l>\n</lg>\n\n<lg>\n<l>suvarṇagaurāś ca kirātasaṃghā mayūrapattrojjvalagātralekhāḥ /</l>\n<l>sārdūlapātapratimā guhābhayo niśeptur udgāra ivācalasya // Saund_10.12 //</l>\n</lg>\n\n<lg>\n<l>darīcarīṇām atisundariṇāṃ manoharaśroṇikucodharīṇām /</l>\n<l>vṛdndāni rejur diśi kiṃnarīṇāṃ puṣpotkacānām iva vallarīṇām // Saund_10.13 //</l>\n</lg>\n\n<lg>\n<l>nagān nagasyopari devadārūn āyāsayantaḥ kapayo viceruḥ /</l>\n<l>tebhyaḥ phalaṃ nāpurato 'pajagmur moghaprasādebhya iveśvarebhyaḥ // Saund_10.14 //</l>\n</lg>\n\n<lg>\n<l>tasmāt tu yūthād apasāryamāṇāṃ niṣpīditālaktakaraktavaktrām /</l>\n<l>śākhāmṛgīm ekavipannadṛṣṭiṃ dṛṣṭvā munir nandam idaṃ babhāṣe // Saund_10.15 //</l>\n</lg>\n\n<lg>\n<l>kā nanda rūpeṇa ca ceṣṭayā ca saṃpaśyataś cārutarā matā te /</l>\n<l>eṣā mṛgī viakavipanndṛṣṭiḥ sa vā jano yatra gatā taveṣṭiḥ // Saund_10.16 //</l>\n</lg>\n\n<lg>\n<l>ity evam uktaḥ sugatena nandaḥ kṛtvā smitaṃ kiṃ cid idaṃ jagāda /</l>\n<l>kva cottamastrī bhagavan badhūs te mṛgi nagakleśkarī kva caiṣā // Saund_10.17 //</l>\n</lg>\n\n<lg>\n<l>tato munis tasya niśamya vākyaṃ hetvantaraṃ kiṃ cid avekṣamāṇaḥ /</l>\n<l>ālambya nandaṃ prayayau tathaiva krīḍāvanaṃ vajradharasya rājñaḥ // Saund_10.18 //</l>\n</lg>\n\n<lg>\n<l>ṛtāv rtāv ākṛtim eka eke kṣaṇe kṣaṇe bibhrati yatra vṛkṣāḥ /</l>\n<l>citrāṃ samastām api ke cid anye ṣaṇṇām ṛtūnāṃ śriyam udvahanti // Saund_10.19 //</l>\n</lg>\n\n<lg>\n<l>puṣyanti ke cit surabhīr udārā mālāḥ srajaś ca grathitā vicitrāḥ /</l>\n<l>karṇānukūlān avataṃsakāṃṣ ca pratyarthibhūtān iva kuṇḍalānām // Saund_10.20 //</l>\n</lg>\n\n<lg>\n<l>raktāni phullāḥ kamalāni yatra pradīpavṛkṣā iva bhānti vṛkṣā /</l>\n<l>praphullanīlotpalarohiṇo 'nye sonmīlitākṣā iva bhānti vṛkṣā // Saund_10.21 //</l>\n</lg>\n\n<p>nānāvirāgāṇy atha pāṇḍarāṇi suvarṇabhaktivyavabhāsitāni /\n<l>atāntavāny ekaghanāni yatra sūkṣmāṇi vāsāṃsi phalanti vṛkṣā // Saund_10.22 /</l>\n<lg>\n<l>hārān maṇīn uttamakuṇḍalāni keyūravaryāṇy atha nūpurāṇi /</l>\n<l>evaṃvidhāny ābharaṇāni yatra svargānurūpāṇi phalanti vṛkṣaḥ // Saund_10.23 //</l>\n</lg></p>\n\n<lg>\n<l>vaiḍūryanālāni ca kāñcanāni padmāni vajrāṅkurakesarāṇi /</l>\n<l>sparśakṣamāṇy uttamagandhavanti rohanti niṣkampatalā nalinyaḥ // Saund_10.24 //</l>\n</lg>\n\n<lg>\n<l>yatrāyatāṃś caiva tatāṃś ca tāṃs tān vādyasya hetūn suṣirān ghanāṃś ca /</l>\n<l>phalanti vṛkṣā maṇihemacitrāḥ krīḍāsahāyās tridaśālayānām // Saund_10.25 //</l>\n</lg>\n\n<lg>\n<l>mandāravṛkṣāṃś ca kuśeśayāṃś ca puṣpānatān kokanadāṃś ca vṛkṣān /</l>\n<l>ākramya māhātmyaguṇair virājan rājāyate yatra sa pārijātaḥ // Saund_10.26 //</l>\n</lg>\n\n<lg>\n<l>kṛṣṭe tapaḥṣīlahalair akhinnais tripiṣṭapakṣetratale prasūtāḥ /</l>\n<l>evaṃvidhā yatra saānuvṛttā divaukasāṃ bhogavidhānavṛkṣāḥ // Saund_10.27 //</l>\n</lg>\n\n<lg>\n<l>manaḥśilābhair vadanair vihaṅgā yatrākṣibhiḥ spāṭikasaṃnibhaiś ca /</l>\n<l>śāvaiś ca pakṣair abhilohitāntair māñjiṣṭhakair ardhasitaiś ca pādaiḥ // Saund_10.28 //</l>\n</lg>\n\n<lg>\n<l>citraiḥ suvarṇacchadanais tathānye vaiḍuryavarṇābhir nayanaiḥ prasannaiḥ /</l>\n<l>vihaṅgamā śiñjirikābhidhānā rutair manaḥśrotaharair bhramanti // Saund_10.29 //</l>\n</lg>\n\n<lg>\n<l>raktābhir agreṣu ca vallarībhir madhyeṣu cāmīkarapiñjarābhiḥ /</l>\n<l>vaiḍūryavarṇābhir upāntamadhyeṣv alaṅkṛtā yatra khagāś caranti // Saund_10.30 //</l>\n</lg>\n\n<lg>\n<l>rociṣṇavo nāma patratriṇo 'nye dīptāgnivarṇā jvalitair ivāsyaiḥ /</l>\n<l>bhramanti dṛṣṭīr vapuṣākṣipantaḥ svanaiḥ śubhair apsaraso harantaḥ // Saund_10.31 //</l>\n</lg>\n\n<lg>\n<l>yatreṣṭaceṣṭāḥ satataprahṛṣṭā nirartayo nirjaraso viśokāḥ /</l>\n<l>svaiḥ karmabhir hīnaviśiṣṭtamadhyāḥ svayaṃprabhāḥ puṇyakṛto ramante // Saund_10.32 //</l>\n</lg>\n\n<lg>\n<l>pūrvaṃ tapomūlyaparigraheṇa svargakrayārthaṃ kṛtaniścayānāṃ /</l>\n<l>manāṃsi khinnāni tapodhanānāṃ haranti yatrāpsaraso laḍantyāḥ // Saund_10.33 //</l>\n</lg>\n\n<lg>\n<l>nityotsavaṃ taṃ ca niśāmya lokaṃ nistandrinidrāratiśokarogam /</l>\n<l>nando jarāmṛtyuvaśaṃ sadārtaṃ mene śmaśānapratimaṃ nṛlokam // Saund_10.34 //</l>\n</lg>\n\n<lg>\n<l>aindraṃ vanaṃ tac ca dadarśa nandaḥ samantato vismayaphulladṛṣṭiḥ /</l>\n<l>harṣānvitāś cāpsarasaḥ parīyuḥ sagarvam anyonyam avekṣamāṇāḥ // Saund_10.35 //</l>\n</lg>\n\n<lg>\n<l>sadā yuvatyo madanaikakāryāḥ sādhāraṇāḥ puṇyakṛtāṃ vihārāḥ /</l>\n<l>divyāś ca nirdoṣaparigrahāś ca tapaḥphalasyāśrayaṇaṃ surāṇām // Saund_10.36 //</l>\n</lg>\n\n<lg>\n<l>tāsāṃ jagur dhīram udāttam anyāḥ padmāni kāś cil lalitaṃ labhañjuḥ /</l>\n<l>anyonyaharṣān nanṛtus tathānyāś cirāṅgahārāḥ stanabhinnabhārāḥ // Saund_10.37 //</l>\n</lg>\n\n<lg>\n<l>kāsāṃ cid āsāṃ vadanāni rejur vanāntarebhyaś calakuṇḍalāni /</l>\n<l>vyāviddhaparṇebhya ivākarebhyaḥ padmāni kāraṇḍavaghaṭṭitāni // Saund_10.38 //</l>\n</lg>\n\n<lg>\n<l>tāḥ niḥsṛtāḥ prekṣya vanāntarebhyas taḍitpatākā iva toyadebhyaḥ /</l>\n<l>nandasya rāgeṇa tanur vivepe jale cale candramasaḥ prabheva // Saund_10.39 //</l>\n</lg>\n\n<lg>\n<l>vapuś ca divyaṃ lalitāś ca ceṣṭās tataḥ sa tāsāṃ manasā jahāra /</l>\n<l>kautūhalāvarjitayā ca dṛṣṭyā saṃśleṣatarṣād iva jātarāgaḥ // Saund_10.40 //</l>\n</lg>\n\n<lg>\n<l>sa jātatarṣo 'psarasaḥ pipāsus tatprāptaye 'dhiṣṭhitaviklavārtaḥ /</l>\n<l>lolendriyāśvena manorathena jehriyamāṇo na dhṛtiṃ cakāra // Saund_10.41 //</l>\n</lg>\n\n<lg>\n<l>yathā manuṣyo malinaṃ hi vāsaḥ kṣāreṇa bhūyo malinīkaroti /</l>\n<l>malakṣayārthaṃ na malodbhavārtaṃ rajas tathāsmai munir ācakarṣa // Saund_10.42 //</l>\n</lg>\n\n<lg>\n<l>doṣāṃś ca kāyād bhiṣaguj jihīrṣur bhūyo yathā kleśayituṃ yateta /</l>\n<l>rāgaṃ tathā tasya munir jighāṃsur bhūyastaraṃ rāgam upānināya // Saund_10.43 //</l>\n</lg>\n\n<lg>\n<l>dīpaprabhāṃ hanti yathāndhakāre sahasraraśmer uditasya dīptiḥ /</l>\n<l>manuṣyaloke dyutim aṅganānām antardadhāty apsarasāṃ tathā śrīḥ // Saund_10.44 //</l>\n</lg>\n\n<lg>\n<l>mahac ca rūpaṃ svaṇu hanti rūpaṃ śabdo mahān hanti ca śabdam alpam /</l>\n<l>gurvī rujā hanti rujāṃ ca mṛdviṃ sarvo mahān hetur aṇor vadhāya // Saund_10.45 //</l>\n</lg>\n\n<lg>\n<l>muneḥ prabhāvāc ca śaśāka nandas taddarśanaṃ soḍhum asahyam anyaiḥ /</l>\n<l>avitarāgasya hi durbalasya mano dahed apsarasāṃ vapuḥṣrīḥ // Saund_10.46 //</l>\n</lg>\n\n<lg>\n<l>matvā tato nandam udīrṇarāgaṃ bhāryānurodhād apavṛttarāgam /</l>\n<l>rāgeṇa rāgaṃ pratihantukāmo munir virāgo giram ity uvāca // Saund_10.47 //</l>\n</lg>\n\n<lg>\n<l>etāḥ strīyaḥ paśya divaukasas tvaṃ nirīkṣya ca brūhi yathārthattvam /</l>\n<l>etāḥ kathaṃ rūpaguṇair matās te sa vā jano yatra gataṃ manas te // Saund_10.48 //</l>\n</lg>\n\n<lg>\n<l>athāpsaraḥs eva niviṣṭadṛṣtī rāgāgnināntarhṛdaye pradīptaḥ /</l>\n<l>sagadgagadaṃ kāmaviṣaktacetāḥ kṛtāñjalir vākyam uvāca nandaḥ // Saund_10.49 //</l>\n</lg>\n\n<lg>\n<l>haryaṅganāsau muṣitaikadṛṣṭir yadantare syāt tava nātha vadhvāḥ /</l>\n<l>tadantare 'sau kṛpaṇā vadhūs te vauṣmatīr apsarasaḥ pratītya // Saund_10.50 //</l>\n</lg>\n\n<lg>\n<l>āsthā yathā pūrvam abhūn na kā cid anyāsu me striṣu niśāmya bhāryām /</l>\n<l>tasyāṃ tataḥ samprati kā cid āsthā na me niśāmyaiva hi rūpam āsām // Saund_10.51 //</l>\n</lg>\n\n<lg>\n<l>yathā pratapto mṛdunātapena dahyeta kaś cin mahatānalena /</l>\n<l>rāgeṇa pūrvaṃ mṛdunābhitapto rāgāninānena tathābhidahye // Saund_10.52 //</l>\n</lg>\n\n<lg>\n<l>vāgvāriṇā māṃ pariṣiñca tasmād yāvan na dahye sa ivāhjaśatruḥ /</l>\n<l>rārāgnir adyaiva hi māṃ didhakṣuḥ kakṣaṃ savṛkṣāgram ivotthito 'gniḥ // Saund_10.53 //</l>\n</lg>\n\n<lg>\n<l>prasīda sīdāmi vimuñca mā mune vasundharādhairya na dhairyam asti me /</l>\n<l>asūn vimokṣyāmi vimuktamānasa prayccha vā vāgamṛtaṃ mumūrṣave // Saund_10.54 //</l>\n</lg>\n\n<lg>\n<l>anarthabhogena vighātaydṛṣtinā pramādadaṃśṭreṇa tamoviṣāgninā /</l>\n<l>ahaṃ hi daṣṭo hṛdi manmathāhinā vidhatsya tasmād agadaṃ mahābhiṣak // Saund_10.55 //</l>\n</lg>\n\n<lg>\n<l>anena daṣṭo madanāhinā hi nā na kaś cid ātmany anavasthitaḥ sthitaḥ /</l>\n<l>mumoha vodhyor hy acalātmano mano babhūva dhīmāṃś ca sa śantanus tanuḥ // Saund_10.56 //</l>\n</lg>\n\n<lg>\n<l>sthite viśiṣṭe tvayi saṃśraye śraye yathā na yāmīha vasan diśaṃ diśam /</l>\n<l>yathā ca labdhvā vyasanakṣayaṃ kṣayaṃ vrajāmi tan me kuru śaṃsataḥ sataḥ // Saund_10.57 //</l>\n</lg>\n\n<lg>\n<l>tato jighāṃsur hṛdi tasya tattamas tamonudo naktam ivotthitaṃ tamaḥ /</l>\n<l>maharṣicandro jagatas tamonudas tamaḥprahīṇo nijagāda gautamaḥ // Saund_10.58 //</l>\n</lg>\n\n<lg>\n<l>dhṛtiṃ pariṣvajya vidhūya vikriyāṃ nigṛhya tāvac chrutacetasī śṛṇu /</l>\n<l>imā yadi prārthayase tvam aṅganā vidhatsva śulkārtham ihottamaṃ tapaḥ // Saund_10.59 //</l>\n</lg>\n\n<lg>\n<l>imā hi śakyā na balān na sevayā na saṃpradānena na rūptavattayā /</l>\n<l>imā hriyante khalu dharmacaryayā sacet praharṣaś cara dharmam ādṛtaḥ // Saund_10.60 //</l>\n</lg>\n\n<lg>\n<l>ihādhivāso divi daivataiḥ samaṃ vanāni ramyāṇy ajarāś ca yoṣitaḥ /</l>\n<l>idaṃ phalaṃ svasya śubhasya karmaṇo na dattam anyena na cāpy ahetutaḥ // Saund_10.61 //</l>\n</lg>\n\n<lg>\n<l>kṣitau manuṣyo dhanurādhibhiḥ śramaiḥ striyaḥ kadā cid dhi labheta vā na vā /</l>\n<l>asaṃśayaṃ yat tv iha dharmacaryayā bhaveyur etā divi puṇakarmaṇaḥ // Saund_10.62 //</l>\n</lg>\n\n<lg>\n<l>tad apramatto niyame samudyato ramasva yady apsaraso 'bhilipsase /</l>\n<l>ahaṃ ca te 'tra pratibhūḥ sthire vrate yathā tvam ābhir niyataṃ sameṣyasi // Saund_10.63 //</l>\n</lg>\n\n<lg>\n<l>ataḥparaṃ paramam iti vyavasthitaḥ parāṃ dhṛtim paramamunau cakāra saḥ /</l>\n<l>tato muniḥ pavana ivāmbarāt patan pragṛhya taṃ punar agaman mahītalam // Saund_10.64 //</l>\n</lg>\n\n<p>Saundaranande mahākāvye svarganidarśano nāma daśamaḥ sargaḥ /</p>\n\n<p>CANTO XI</p>\n\n<lg>\n<l>tatas tā yoṣito dṛṣṭvā nando nandanacāriṇīḥ /</l>\n<l>babandha niyamastambhe durdamaṃ capalaṃ manaḥ // Saund_11.1 //</l>\n</lg>\n\n<lg>\n<l>so 'niśṭaniaiṣkramyaraso mlānatāmarasopamaḥ /</l>\n<l>cacāra viraso dharmaṃ niveśyāpsaraso hṛdi // Saund_11.2 //</l>\n</lg>\n\n<lg>\n<l>tathā lolendriyo bhūtvā dayitendriyagocaraḥ /</l>\n<l>indriyārthavaśād eva babhūva niyatendriyaḥ // Saund_11.3 //</l>\n</lg>\n\n<lg>\n<l>kāmacaryāsu kuśalo bhikṣucaryāsu viklavaḥ /</l>\n<l>paramācāryaviṣṭabdho brahmacaryaṃ cacāra saḥ // Saund_11.4 //</l>\n</lg>\n\n<lg>\n<l>saṃvṛtena ca śāntena tīvreṇa madanena ca /</l>\n<l>jalāgner iva saṃsargāc chaśāma ca śuśoṣa ca // Saund_11.5 //</l>\n</lg>\n\n<lg>\n<l>svabhāvadarśanīyo 'pi vairūpyam agamat param /</l>\n<l>cintayāpsarasāṃ caiva niyamenāyatena ca // Saund_11.6 //</l>\n</lg>\n\n<lg>\n<l>prastaveṣv api bhāryāyāṃ priyabhāryas tathāpi saḥ /</l>\n<l>vītarāga ivottasthau na jaharṣa na cukṣubhe // Saund_11.7 //</l>\n</lg>\n\n<lg>\n<l>taṃ vyavasthitam ājñāya bhāryārāgāt parāṅmukham /</l>\n<l>abhigamyābhravīn nandam ānandaḥ praṇayād idam // Saund_11.8 //</l>\n</lg>\n\n<lg>\n<l>aho sadṛśam ārabdhaṃ śrutasyābhijanasya ca /</l>\n<l>nigṛhītendriyaḥ svastho niyame yadi saṃsthitaḥ // Saund_11.9 //</l>\n</lg>\n\n<lg>\n<l>abhiṣvaktasya kāmeṣu rāgiṇo viṣayātmanaḥ /</l>\n<l>yad iyaṃ saṃvid utpannā neyam alpena hetunā // Saund_11.10 //</l>\n</lg>\n\n<lg>\n<l>vyādhir alpena yatnena mṛduḥ pratinivāryate /</l>\n<l>prabalaḥ prabalair eva yatnair naśyatti vā na vā // Saund_11.11 //</l>\n</lg>\n\n<lg>\n<l>durharo mānaso vyādhir balavāṃś ca tavābhavat /</l>\n<l>vinivṛtto yadi sa te sarvathā dhṛtimānasi // Saund_11.12 //</l>\n</lg>\n\n<lg>\n<l>duṣkaraṃ sādhv anāryeṇa māninā caiva mārdavam /</l>\n<l>atisargaś ca lubdhena bramacaryaṃ ca rāgiṇā // Saund_11.13 //</l>\n</lg>\n\n<lg>\n<l>ekas tu mama saṃdehas tavāsyāṃ niyame dhṛtau /</l>\n<l>atrānunayam icchāmi vaktavyaṃ yadi manase // Saund_11.14 //</l>\n</lg>\n\n<lg>\n<l>ārjavābhihitaṃ vākyaṃ na ca gantavyam anyathā /</l>\n<l>rūkṣam apy āśaye śuddhe rūkṣato naiti sajjanaḥ // Saund_11.15 //</l>\n</lg>\n\n<lg>\n<l>spriyaṃ hi hitaṃ snigdham asnigdham ahitaṃ priyaṃ /</l>\n<l>durlabhaṃ tu priyahitaṃ svādu pathyam ivauṣadham // Saund_11.16 //</l>\n</lg>\n\n<lg>\n<l>viśvāsaś cārthacaryā ca sāmānyaṃ sukhaduḥkhayoḥ /</l>\n<l>marṣaṇaṃ praṇayaś caiva mitravṛttir iyaṃ satām // Saund_11.17 //</l>\n</lg>\n\n<lg>\n<l>tad idaṃ tvā vivakṣāmi praṇayān na jīghāṃsayā /</l>\n<l>tvacchreyo hi vivakṣā me yato nārhāmy upekṣitum // Saund_11.18 //</l>\n</lg>\n\n<lg>\n<l>apsarobhṛtako dharmaṃ carasīty abhidīyase /</l>\n<l>kim idaṃ bhūtam āhosvit prarihāso 'yam īdṛśaḥ // Saund_11.19 //</l>\n</lg>\n\n<lg>\n<l>yadi tāvad idaṃ satyaṃ vakṣyāmy atra yudaṣadham /</l>\n<l>auddhatyam atha vaktṝmā, abhidāsyāmi tattvataḥ // Saund_11.20 //</l>\n</lg>\n\n<lg>\n<l>ślakṣṇapūrvam atho tena hṛdi so 'bhihatas tadā /</l>\n<l>dhyātvā dīrghaṃ niśaśvāsa kiṃ cic cāvāñmukho 'bhavat // Saund_11.21 //</l>\n</lg>\n\n<lg>\n<l>tatas tasyeṅgitaṃ jñātvā manaḥsaṃkalpasūcakam /</l>\n<l>babhāṣe vākyam ānando madhurodarkam apriyam // Saund_11.22 //</l>\n</lg>\n\n<lg>\n<l>ākāreṇāvagacchāmi tava dharmaprayojanam /</l>\n<l>yaj jñātvā tvayi jātaṃ me hāsyaṃ kāuṇyam eva ca // Saund_11.23 //</l>\n</lg>\n\n<lg>\n<l>yathāsanārthaṃ skandhena kaś cid gurvīṃ śilāṃ vahet /</l>\n<l>tadvat tvam api kāmārthaṃ niyamaṃ voḍhum udyataḥ // Saund_11.24 //</l>\n</lg>\n\n<lg>\n<l>titāḍayiṣayāsṛpto yathā meṣo 'pasarpati /</l>\n<l>tadvad abrahmacaryāya brahmacaryam idaṃ tava // Saund_11.25 //</l>\n</lg>\n\n<lg>\n<l>cikrīṣanti yathā paṇyaṃ vaṇijo lābhalipsayā /</l>\n<l>dharmacaryā tava tathā paṇyabhūtā na śāntaye // Saund_11.26 //</l>\n</lg>\n\n<lg>\n<l>yathā phalaviśeṣārthaṃ bījaṃ vapati kārṣakaḥ /</l>\n<l>tadvad viṣayakārpaṇyād viṣayāṃs tyaktavān asi // Saund_11.27 //</l>\n</lg>\n\n<lg>\n<l>ākāṅkṣec ca yathā rogaṃ pratīkārasukhepsayā /</l>\n<l>duḥkham anvicchati bhavāṃs tathā viṣayatṛśṇayā // Saund_11.28 //</l>\n</lg>\n\n<lg>\n<l>yathā paśyati madhv eva na prapātam avekṣate /</l>\n<l>paśyasy apsarasas tadvad bhraṃśam ante na paśyasi // Saund_11.29 //</l>\n</lg>\n\n<lg>\n<l>hṛdi kāmāgninā dīpte kāyena vahato vratam /</l>\n<l>kim idaṃ brahmacaryaṃ te manasābrahmacāriṇaḥ // Saund_11.30 //</l>\n</lg>\n\n<lg>\n<l>saṃsāre vartamānena yadā cāpsarasas tvayā /</l>\n<l>prāptās tyaktāś ca śataśas tābhyaḥ kim iti te spṛhā // Saund_11.31 //</l>\n</lg>\n\n<lg>\n<l>tṛptir nāstīndhanair agner nāmbhasā lavaṇāmbhasaḥ /</l>\n<l>nāpi kāmaiḥ satṛṣṇasya tasmāt kāmā na tṛptaye // Saund_11.32 //</l>\n</lg>\n\n<lg>\n<l>atṛptau ca kutaḥ śāntir aśāntau ca kutaḥ sukham /</l>\n<l>asukhe ca kutaḥ pṛtir aprītau ca kuto ratiḥ // Saund_11.33 //</l>\n</lg>\n\n<lg>\n<l>riraṃsā yadi te tasmād adhyātme dhīyatāṃ manaḥ /</l>\n<l>praśānta cānavadyā ca nāsty adhyātmasamā ratiḥ // Saund_11.34 //</l>\n</lg>\n\n<lg>\n<l>na tatra kāryaṃ tūryais te na strībhir na vibhūṣanaiḥ /</l>\n<l>ekas tvaṃ yatratrasthas tayā ratyābhiraṃsyase // Saund_11.35 //</l>\n</lg>\n\n<lg>\n<l>mānasaṃ balavad duḥkhaṃ tarṣe tiṣṭhati tiṣṭhati /</l>\n<l>taṃ tarṣaṃ chindhi duḥkhaṃ hi tṛṣṇā cāsti ca nāsti ca // Saund_11.36 //</l>\n</lg>\n\n<lg>\n<l>saṃpattau vā vipattau vā divā vā naktam eva vā /</l>\n<l>kāmeṣu hi saṭṛṣñasya na śāntir upadadyate // Saund_11.37 //</l>\n</lg>\n\n<lg>\n<l>kāmānāṃ prārthanā duḥkhā prāptau tṛptir na vidyate /</l>\n<l>viyogān niyataḥ śoko viyogaś ca dhruvo divi // Saund_11.38 //</l>\n</lg>\n\n<lg>\n<l>kṛtvāpi duṣkaraṃ karma svargaṃ labdhvāpi durlabham /</l>\n<l>nṛlokaṃ punar evaiti pravāsāt svagṛhaṃ yathā // Saund_11.39 //</l>\n</lg>\n\n<lg>\n<l>yadā bhraṣṭasya kuśalaṃ śiṣṭaṃ kiṃ cin na vidyate /</l>\n<l>triyakṣu pitṛloke vā narake vopapadyate // Saund_11.40 //</l>\n</lg>\n\n<lg>\n<l>tasya bhuktavataḥ svarge viṣayān uttamān api /</l>\n<l>bhraṣṭasyārtasya duḥkhena kim āsvādaḥ karoti saḥ // Saund_11.41 //</l>\n</lg>\n\n<lg>\n<l>śyenāya prāṇivātsalyāt svamāṃsāny api dattavān /</l>\n<l>śibhiḥ svargāt paribhraṣṭas tādṛk kṛtvāpi duṣkaram // Saund_11.42 //</l>\n</lg>\n\n<lg>\n<l>śakrasyārdhāsanaṃ gatvā pūrvapārthiva eva yaḥ /</l>\n<l>sadevataṃ gate kāle māndhātādhaḥ punar yayau // Saund_11.43 //</l>\n</lg>\n\n<lg>\n<l>rājyaṃ kṛtvāpi devānāṃ papāta nahuṣo bhuvi /</l>\n<l>prāptaḥ kila bjuaṅgatvaṃ nādyāpi parimucyate // Saund_11.44 //</l>\n</lg>\n\n<lg>\n<l>tathaivelivilo rāja rājavṛttena saṃskṛtaḥ /</l>\n<l>svargaṃ gatvā punar bhraṣṭaḥ kūrmībhūtaḥ kilārṇave // Saund_11.45 //</l>\n</lg>\n\n<lg>\n<l>bhūrdiyumno yayātiś ca te cānye ca nṛparṣabhāḥ /</l>\n<l>karmabhir dyām abhikrīya tatkṣayāt punar atyajan // Saund_11.46 //</l>\n</lg>\n\n<lg>\n<l>asurāḥ pūrvadvās tu surair apahṛtaśriyaḥ /</l>\n<l>śriyaṃ samanuśocantaḥ pātālaṃ śarañaṃ yayuḥ // Saund_11.47 //</l>\n</lg>\n\n<lg>\n<l>kiṃ ca rājarṣibhis tāvad asurair vā surādibhiḥ /</l>\n<l>mahendrāḥ śataśaḥ petur māhātmyam api na sthiram // Saund_11.48 //</l>\n</lg>\n\n<lg>\n<l>saṃsadaṃ śobhayitvaindrīm upendraś ca trivikramaḥ /</l>\n<l>kṣīṇakarmā papātovriṃ madhyād apsarasāṃ rasan // Saund_11.49 //</l>\n</lg>\n\n<lg>\n<l>hā caitraratha hā vāpi hā mandākini hā priye /</l>\n<l>ity ārtā vilapanto 'pi gāṃ patanti divaukasaḥ // Saund_11.50 //</l>\n</lg>\n\n<lg>\n<l>tīvraṃ hy uptadyate duḥkham iha tāvan mumūrṣatām /</l>\n<l>kiṃ punaḥ patatāṃ svargād evānte sukhasevinām // Saund_11.51 //</l>\n</lg>\n\n<lg>\n<l>rajo gṛhṇanti vāsāṃsi mlāyanti paramāḥ srajaḥ /</l>\n<l>gātrebhyo jāyate svedo ratir bhavati nāsane // Saund_11.52 //</l>\n</lg>\n\n<lg>\n<l>etāny ādau nimittāni cyutau svargād divaukasām /</l>\n<l>aniṣṭāniva martyānām ariṣṭāni mumūrṣatām // Saund_11.53 //</l>\n</lg>\n\n<lg>\n<l>sukham utpadyate yac ca divi kāmān upāśnatām /</l>\n<l>yac ca duḥkhaṃ nipatatāṃ duḥkham eva viṣiṣyate // Saund_11.54 //</l>\n</lg>\n\n<lg>\n<l>tasmād asvantam atrāṇam aviśvāsyam atarpakam /</l>\n<l>vijñāya kṣayiṇaṃ svargam apavarge matiṃ kuru // Saund_11.55 //</l>\n</lg>\n\n<lg>\n<l>aśarīraṃ bhavāgraṃ hi gatvāpi munir udrakaḥ /</l>\n<l>karmaṇo 'nte cyutas tasmāt tiryagyoniṃ prapatsyate // Saund_11.56 //</l>\n</lg>\n\n<lg>\n<l>maitrayā sptavārṣikyā brahmalokam ito gataḥ /</l>\n<l>sunetraḥ punar āvṛtto garbhavāsam upeyivān // Saund_11.57 //</l>\n</lg>\n\n<lg>\n<l>yada caiśvcaryavanto 'pi kṣayiñaḥ svargavāsinaḥ /</l>\n<l>ko nāma svargavāsāya kṣeṣṇave spṛhayed budhaḥ // Saund_11.58 //</l>\n</lg>\n\n<lg>\n<l>sūtreṇa baddho hi yathā vihaṅgo vyāvartate dūragato 'pi bhūyaḥ /</l>\n<l>ajñānasūtreṇa tathāvabaddho gato 'pi dūraṃ punar eti lokaḥ // Saund_11.59 //</l>\n</lg>\n\n<lg>\n<l>kṛtvā kālavilakṣañaṃ pratibhuvā mukto yathā bandhanād bhuktvā veśmasukhāny atītya samayaṃ bhūyo viśed bandhanam /</l>\n<l>tadvad dyāṃ pratibhūvad ātmaniyamair dhyānādibhiḥ prāptavān kāle karmasu teṣu bhuktaviṣayeṣv ākṛṣyate gāṃ punaḥ // Saund_11.60 //</l>\n</lg>\n\n<lg>\n<l>antarjālagatāḥ pramattamanaso minās taḍāge yathā jānantī vyasanaṃ na rodhajanitaṃ svasthāś caranty ambhasi /</l>\n<l>antarlokagatāḥ kṛtārthamatayas tadvad divi dhyāyino manyante śivam acyutaṃ dhruvam iti svaṃ sthānam āvartakam // Saund_11.61 //</l>\n</lg>\n\n<lg>\n<l>tajjanmavyādhimṛtyuvyasanaparigataṃ matvā jagad idaṃ saṃsāre bhrāmyamāṇaṃ divi nṛṣu narake tiryakpitṛṣu ca /</l>\n<l>yat trāṇaṃ nirbhayaṃ yac chivam amarajaraṃ niḥṣokam amṛtaṃ taddhetor brahmacaryaṃ cara jahihi calaṃ svargaṃ prati rucim // Saund_11.62 //</l>\n</lg>\n\n<p>Saundaranande mahākāvye svargāpavādo nāmaikadaśaḥ sargaḥ /</p>\n\n<p>CANTO XII</p>\n\n<lg>\n<l>apsarobhṛtako dharmaṃ carasīty atha coditaḥ /</l>\n<l>ānandena tadā nandaḥ paraṃ vrīḍam upāgamat // Saund_12.1 //</l>\n</lg>\n\n<lg>\n<l>tasya vriḍena mahatā pramodo hṛdi nābhavat /</l>\n<l>aprāmodyena vimukhaṃ nāvatasthe vrate manaḥ // Saund_12.2 //</l>\n</lg>\n\n<lg>\n<l>kāmarāgapradhāno 'pi parihāsasamo 'pi san /</l>\n<l>paripākagate hetau na sa tan mamṛṣe vacaḥ // Saund_12.3 //</l>\n</lg>\n\n<lg>\n<l>aparīkṣabkabhāvāc ca pūrvaṃ matvā divaṃ dhruvam /</l>\n<l>tasmāt kṣeṣṇuṃ pariśrutya bhṛśaṃ saṃvegam eyivān // Saund_12.4 //</l>\n</lg>\n\n<lg>\n<l>tasya svargān nivavṛte saṃkalpāśvo manorathaḥ /</l>\n<l>mahāratha ivonmārgād apramattasya sāratheḥ // Saund_12.5 //</l>\n</lg>\n\n<lg>\n<l>svargatarṣān nivṛttaś ca sadyaḥ svastha ivābhavat /</l>\n<l>mṛṣṭād apathyād virato jijīvṣur ivāturaḥ // Saund_12.6 //</l>\n</lg>\n\n<lg>\n<l>visasmāra priyāṃ bhāryāṃ aspsarodarśanād yathā /</l>\n<l>tathānityatayodvignas tatyājāpsaraso 'pi saḥ // Saund_12.7 //</l>\n</lg>\n\n<lg>\n<l>mahatām api bhūtānām āvṛtti iti cintayan /</l>\n<l>saṃvegāc ca sarāgo 'pi vītarāga ivābhavat // Saund_12.8 //</l>\n</lg>\n\n<lg>\n<l>babhūva sa hi saṃvegaḥ śreyasas tasya vṛddhaye /</l>\n<l>dhātur edhir ivākhyāte paṭhito 'kṣaracintakaiḥ // Saund_12.9 //</l>\n</lg>\n\n<lg>\n<l>na tu kāmānmanas tasya kena cij jagṛhe dhṛtiḥ /</l>\n<l>triṣu kāleṣu sarveṣu nipāto 'stir iva smṛtaḥ // Saund_12.10 //</l>\n</lg>\n\n<lg>\n<l>khelagāmī mahābāhur gajendra iva nirmadaḥ /</l>\n<l>so 'bhyagacchad guruṃ kale vivakṣur bhāvam ātmanaḥ // Saund_12.11 //</l>\n</lg>\n\n<lg>\n<l>praṇamya ca gurau mūrdhnā bāṣpavyākulalocanaḥ /</l>\n<l>kṛtvānjalim uvācedaṃ hriyā kiṃ cid avāñmukhaḥ // Saund_12.12 //</l>\n</lg>\n\n<lg>\n<l>apsaraḥprāptaye yan me bhagavan pratibhūr asi /</l>\n<l>nāpsarobhir mamārtho 'sti pratibhūtvaṃ tyajāmy aham // Saund_12.13 //</l>\n</lg>\n\n<lg>\n<l>śrutvā hy āvartakaṃ svargaṃ saṃsārasya ca citratām /</l>\n<l>na martyeṣu na deveṣu pravṛttir mama rocate // Saund_12.14 //</l>\n</lg>\n\n<lg>\n<l>yadi prāpya divaṃ yatnān niyamena damena ca /</l>\n<l>avitṛptāḥ patanaty ante svargāya tyāgine namaḥ // Saund_12.15 //</l>\n</lg>\n\n<lg>\n<l>ataś ca nikhilaṃ lokaṃ vidibā sacarācaram /</l>\n<l>sarvaduḥkhakṣayakare tvaddharme parame rame // Saund_12.16 //</l>\n</lg>\n\n<lg>\n<l>tasmād vyāsamāsābhyāṃ tan me vyākhyātum arhasi /</l>\n<l>yac chrutvā śṛṇvatāṃ śreṣṭha paramaṃ prāpnuyāṃ padam // Saund_12.17 //</l>\n</lg>\n\n<lg>\n<l>tatas tasyāśayaṃ jñātvā vipakṣāṇindriyāṇi ca /</l>\n<l>śreyaś caivāmukhībhūtaṃ nijagāda tathāgataḥ // Saund_12.18 //</l>\n</lg>\n\n<lg>\n<l>aho pratyavamarśo 'yaṃ śreyasas te purojavaḥ /</l>\n<l>araṇyāṃ mathyamānāyām agner dhūma ivotthitaḥ // Saund_12.19 //</l>\n</lg>\n\n<lg>\n<l>ciram unmārgavihṛto lolair indiyavājibhiḥ /</l>\n<l>avatirṇo 'si panthānaṃ diṣṭyā dṛśtyāvimūḍhayā // Saund_12.20 //</l>\n</lg>\n\n<lg>\n<l>adya te saphalaṃ janma lābho 'dya sumahāṃs tava /</l>\n<l>yasya kāmarasjñasya naiṣkramyāyotsukaṃ manaḥ // Saund_12.21 //</l>\n</lg>\n\n<lg>\n<l>loke 'sminn ālayārāme nivṛttau durlabhā ratiḥ /</l>\n<l>vyathante hy apunarbhāvāt prapātād iva bāliśāḥ // Saund_12.22 //</l>\n</lg>\n\n<lg>\n<l>duḥkhaṃ na syāt sukhaṃ me syād iti prayatate janaḥ /</l>\n<l>atyantaduḥkhoparamaṃ sukhaṃ tac ca na budhyate // Saund_12.23 //</l>\n</lg>\n\n<lg>\n<l>airbhūteṣv anityeṣu satataṃ duḥkhahetuśu /</l>\n<l>kāmādiṣu jagat saktaṃ na vetti sukham avyayam // Saund_12.24 //</l>\n</lg>\n\n<lg>\n<l>sarvaduḥkhāpahaṃ tat tu hastatham amṛtaṃ tava /</l>\n<l>viṣaṃ pītvā yad agadaṃ samaye pātum icchasi // Saund_12.25 //</l>\n</lg>\n\n<lg>\n<l>anarhasaṃsārabhayaṃ mānārhaṃ te cikīrṣitam /</l>\n<l>rāgāgnis tādṛṣo yasya dharmonmukha parāṇmukhaḥ // Saund_12.26 //</l>\n</lg>\n\n<lg>\n<l>rāgoddāmena manasā sarvathā duṣkarā dhṛtiḥ /</l>\n<l>sadoṣam salilaṃ dṛṣṭvā pathineva pipāsunā // Saund_12.27 //</l>\n</lg>\n\n<lg>\n<l>īdṛśī nāma buddhis te niruddhā rajasābhavat /</l>\n<l>rajasā caṇḍavātena vivasvata iva prabhā // Saund_12.28 //</l>\n</lg>\n\n<lg>\n<l>sā jighāṃsus tamo hārdaṃ yā saṃprati vijṛmbhate /</l>\n<l>tamo naiśaṃ prabhā saurī vinirgīrṇeva meruṇā // Saund_12.29 //</l>\n</lg>\n\n<lg>\n<l>yuktarūpam idaṃ caiva śuddhasattvasya cetasaḥ /</l>\n<l>yat te syān naiṣṭhike sūkṣme śreyasi śraqddadhānatā // Saund_12.30 //</l>\n</lg>\n\n<lg>\n<l>dharmacchandam imaṃ tasmād vivardhayitum arhasi /</l>\n<l>sarvadharmā hi dharmajña niyamācx chandahetavaḥ // Saund_12.31 //</l>\n</lg>\n\n<lg>\n<l>satyāṃ gamanabuddhau hi gamanāya pravartate /</l>\n<l>śayyābuddhau ca śayanaṃ sthānabuddhau tathā sthitiḥ // Saund_12.32 //</l>\n</lg>\n\n<lg>\n<l>antarbhūmigataṃ hy ambhaḥ śraddadhāti naro yadā /</l>\n<l>arthitve sati yatnena tadā khanati gām imām // Saund_12.33 //</l>\n</lg>\n\n<lg>\n<l>nārthi yady agninā vā syāc chraddadhyāt taṃ na vāraṇau /</l>\n<l>mathnīyān nāraṇiṃ kaś cit tadbhāve sati mathyate // Saund_12.34 //</l>\n</lg>\n\n<lg>\n<l>sasyotpattiṃ yadi na vā śraddadhyāt kārṣakaḥ kṣitau /</l>\n<l>arthī sasyena vā na syād bhījāni na vaped bhuvi // Saund_12.35 //</l>\n</lg>\n\n<lg>\n<l>ataś ca hasta ity uktā mayā śraddhā viśeṣataḥ /</l>\n<l>yasmād gṛhnāti saddharmaṃ dāyaṃ hasta ivākṣataḥ // Saund_12.36 //</l>\n</lg>\n\n<lg>\n<l>prādhānyād indriyam iti shtiratvād balam ity ataḥ /</l>\n<l>guṇadāridryaśamanād dhanam ity abhivarṇitā // Saund_12.37 //</l>\n</lg>\n\n<lg>\n<l>rakṣaṇārthena dharmasya tatheṣīkety udāhṛtā /</l>\n<l>loke 'smin durlabhatvāc ca ratnam ity abhihāṣitā // Saund_12.38 //</l>\n</lg>\n\n<lg>\n<l>punaś ca bījam ity uktā nimittaṃ śreyasotpadā /</l>\n<l>pāvanārthena pāpasya nadīty abhihitā punaḥ // Saund_12.39 //</l>\n</lg>\n\n<lg>\n<l>yasmād dharmasya cottpattau śraddhā kāraṇam uttamam /</l>\n<l>mayoktā kāryatas tasmāt tatra tatra tathā tathā // Saund_12.40 //</l>\n</lg>\n\n<lg>\n<l>śraddhāñkuram imaṃ tasmāt saṃvardhayitum arhasi /</l>\n<l>tad vṛddhau vardhate dharmo mūlavṛddhau yathā drumaḥ // Saund_12.41 //</l>\n</lg>\n\n<lg>\n<l>vyākulaṃ darśanaṃ yasya durbalo yasya niścayaḥ /</l>\n<l>tasya pāriplavā śraddhā na hi kṛtāya vartate // Saund_12.42 //</l>\n</lg>\n\n<lg>\n<l>yāvat tattvaṃ na bhavati hi dṛṣṭaṃ śrutaṃ vā tāvac chraddhā na bhavati balasthā sthirā vā /</l>\n<l>dṛṣṭe tattve niyamaparibhūtendriyasya śraddhāvṛkṣo bhavati saphalaś cāśrayās ca // Saund_12.43 //</l>\n</lg>\n\n<p>Saundaranande mahākāvye paryavamarśo nāma dvādaśaḥ sargaḥ /</p>\n\n<p>CANTO XIII</p>\n\n<lg>\n<l>atha saṃrādhito nandaḥ śraddhāṃ prati maharṣinā /</l>\n<l>parikṣikto 'mṛteneva yuyuje parayā mudā // Saund_13.1 //</l>\n</lg>\n\n<lg>\n<l>kṛtārtham iva taṃ mene saṃbuddhaḥ śraddhayā tayā /</l>\n<l>mene prāptam iva śreyaḥ sa ca buddhena saṃskṛtaḥ // Saund_13.2 //</l>\n</lg>\n\n<lg>\n<l>ślakṣṇena vacasā kāṃś cit kāṃś cit paruṣayā girā /</l>\n<l>kāṃś cid ābhyām upāyābhyāṃ sa vininye vināyakaḥ // Saund_13.3 //</l>\n</lg>\n\n<lg>\n<l>pāṃsubhyaḥ kāñcanaṃ jātaṃ viśuddhaṃ nirmalaṃ śuci /</l>\n<l>sthitaṃ pāṃsuṣv api yathā pāṃsudoṣair na lipyate // Saund_13.4 //</l>\n</lg>\n\n<lg>\n<l>padmaparṇaṃ yathā caiva jale jātaṃ jale sthitham /</l>\n<l>upariṣṭād adhastād vā na jalendopalipyate // Saund_13.5 //</l>\n</lg>\n\n<lg>\n<l>tadval loke munir jāto lokasyānugrahaṃ caran /</l>\n<l>kṛtitvān nirmalatvāc ca lokadharmair na liyate // Saund_13.6 //</l>\n</lg>\n\n<lg>\n<l>śleṣaṃ tyāgaṃ priyaṃ rūkṣaṃ kathāṃ ca dhyānam eva ca /</l>\n<l>mantukāle cikitsārthaṃ cakre nātmānuvṛttaye // Saund_13.7 //</l>\n</lg>\n\n<lg>\n<l>ataś ca saṃdadhe dāyaṃ mahākaruṇayā tayā /</l>\n<l>mocayeyaṃ kathaṃ duḥkhāt sattvānīty anukampakaḥ // Saund_13.8 //</l>\n</lg>\n\n<lg>\n<l>atha saṃharṣaṇān nadaṃ viditvā bhājanīkṛtam /</l>\n<l>abravīd bruvatāṃ śreṣṭhaḥ kramajñaḥ śreyasāṃ kramam // Saund_13.9 //</l>\n</lg>\n\n<lg>\n<l>ataḥ prabhṛti bhūyas tvaṃ śraddhendriyapuraḥsaraḥ /</l>\n<l>amṛtasyāptaye saumya vṛttaṃ rakṣitum arhasi // Saund_13.10 //</l>\n</lg>\n\n<lg>\n<l>prayogaḥ kāyavacasoḥ śuddho bhavati te yathā /</l>\n<l>uttāno nivṛto gupto 'navacchidras tathā kuru // Saund_13.11 //</l>\n</lg>\n\n<lg>\n<l>uttāno bhāvakarañād vivṛtaś cāpy agūhanāt /</l>\n<l>gupto rakṣaṇatātparyād acchidraś cānavadyataḥ // Saund_13.12 //</l>\n</lg>\n\n<lg>\n<l>śarīravacasoḥ śuddhau saptāṅge cāpi karmaṇi /</l>\n<l>ājīvasamudācāraṃ śaucāt saṃskartum arhasi // Saund_13.13 //</l>\n</lg>\n\n<lg>\n<l>doṣānāṃ kuhanādīnāṃ pañcānām aniṣevaṇāt /</l>\n<l>tyāgāc ca jyotiṣādīnāṃ caturṇāṃ vṛttighātinām // Saund_13.14 //</l>\n</lg>\n\n<lg>\n<l>prāṇidhānyadhanādīnāṃ varjyānām apratigrahāt /</l>\n<l>bhaiṣāṅgānāṃ nisṛṣṭānāṃ niyatānāṃ pratigrahāt // Saund_13.15 //</l>\n</lg>\n\n<lg>\n<l>partiuṣṭaḥ śucir mañjuś caukṣayā jīvasaṃpadā /</l>\n<l>kuryā duḥkhapratīkāraṃ yāvad eva vimuktaye // Saund_13.16 //</l>\n</lg>\n\n<lg>\n<l>karmaño hi yathādṛṣtāt kāyavākprabhavād api /</l>\n<l>ājīvaḥ pṛthag evokto duḥṣodhatvād ayaṃ mayā // Saund_13.17 //</l>\n</lg>\n\n<lg>\n<l>gṛhasthena hi duḥśobdhā dṛṣṭir vividhadṛṣṭinā /</l>\n<l>ājīvo bhikṣuṇā caiva pareṣṭāyattavṛttinā // Saund_13.18 //</l>\n</lg>\n\n<lg>\n<l>etāvac chīlam ity uktam ācāaro 'yaṃ samāsataḥ /</l>\n<l>asya nāśena naiva syāt pravrajyā na gṛhasthatā // Saund_13.19 //</l>\n</lg>\n\n<lg>\n<l>tasmāc cāritrasaṃpanno brahmacaryam idaṃ cara /</l>\n<l>aṇumātreṣv avadyeṣu bhayadarśi dṛḍhavrataḥ // Saund_13.20 //</l>\n</lg>\n\n<lg>\n<l>śīlam āsthāya vartante sarvā hi śreyasi kriyāḥ /</l>\n<l>sthānādyāniva kāryāṇi pratiṣṭhāya vasundharām // Saund_13.21 //</l>\n</lg>\n\n<lg>\n<l>mokṣasyopaniṣat saumya vairāgyam iti gṛhyatām /</l>\n<l>vairāgasyāpi saṃvedaḥ saṃvido jñānardarśanam // Saund_13.22 //</l>\n</lg>\n\n<lg>\n<l>jñānasyopaniṣac caiva samādhir upadhāryatām /</l>\n<l>samādher apy upaniṣat sukhaṃ śarīramānasam // Saund_13.23 //</l>\n</lg>\n\n<lg>\n<l>paśrabdhiḥ kāyamanasaḥ sukhasyopaniṣatparā /</l>\n<l>praśabdher apy upaniṣat prāmodyaṃ paramaṃ mamatam // Saund_13.24 //</l>\n</lg>\n\n<lg>\n<l>tathaḥ prīter upaniṣat prāmodyaṃ paramaṃ matam /</l>\n<l>prāmodyasyāpy ahṛllekhaḥ kukṛteṣv akṛteṣu vā // Saund_13.25 //</l>\n</lg>\n\n<lg>\n<l>ahṛllekhasya manasaḥ śīlaṃ tūpaniṣac chuci /</l>\n<l>ataḥ śīlaṃ nayaty agryam iti śīlaṃ viśodhaya // Saund_13.26 //</l>\n</lg>\n\n<lg>\n<l>śīlanāc chīlam ity uktaṃ śīlanaṃ sevanād api /</l>\n<l>sevanaṃ tannideśāc ca nideśaś ca tadāśrayāt // Saund_13.27 //</l>\n</lg>\n\n<lg>\n<l>śīlaṃ hi śaraṇaṃ saumya kāntāra iva daiśikaḥ /</l>\n<l>mitraṃ bandhuś ca rakṣā ca dhanaṃ ca balam eva ca // Saund_13.28 //</l>\n</lg>\n\n<lg>\n<l>yataḥ śīlam ataḥ saumya śīlaṃ saṃskartum arhasi /</l>\n<l>etat sthānam athānye ca mokṣārambheṣu yogināṃ // Saund_13.29 //</l>\n</lg>\n\n<lg>\n<l>tataḥ smṛtim adhiṣṭhāya capalāni svabhāvataḥ /</l>\n<l>indriyāṇīndriyārthebhyo nivārayitum arhasi // Saund_13.30 //</l>\n</lg>\n\n<lg>\n<l>bhetavyaṃ na tathā śatror nāgner nāher na cāśaneḥ /</l>\n<l>indriyebhyo yathā svebhyas tair ajasraṃ hi hanyate // Saund_13.31 //</l>\n</lg>\n\n<lg>\n<l>dviṣabdhiḥ śatrubhiḥ kaś cit kadā cit pīḍyate na vā /</l>\n<l>indriyair bādhyate sarvaḥ sarvatra ca sadaiva ca // Saund_13.32 //</l>\n</lg>\n\n<lg>\n<l>na ca prayāti narakaṃ śatruprabhṛthibhir hataḥ /</l>\n<l>kṛṣyate tatra nighnas tu capalair indriyair hataḥ // Saund_13.33 //</l>\n</lg>\n\n<lg>\n<l>hanyamānasya tair duḥkhaṃ hārdaṃ bhavati vā na vā /</l>\n<l>indriyair bādhyamānasya hārdaṃ śārīram eva ca // Saund_13.34 //</l>\n</lg>\n\n<lg>\n<l>saṃkalpaviṣadigdhā hi pañcendriyamayāḥ śarāḥ /</l>\n<l>cintāpuṅkhā raiphalā viṣayākāśagocarāḥ // Saund_13.35 //</l>\n</lg>\n\n<lg>\n<l>manuṣyahariṇān ghnanti kāmavyādheritā hṛdi /</l>\n<l>vihanyante yadi na te tataḥ patanti taiḥ kṣatāḥ // Saund_13.36 //</l>\n</lg>\n\n<lg>\n<l>niyamājirasaṃsthena dhairyakārmukadhāriṇā /</l>\n<l>nipatanto nivāryās te mahatā smṛtivarmaṇā // Saund_13.37 //</l>\n</lg>\n\n<lg>\n<l>indriyāṇām upaśamād arīṇāṃ nigrahād iva /</l>\n<l>sukhaṃ svapiti vāste vā yatra tatra gatoddhavaḥ // Saund_13.38 //</l>\n</lg>\n\n<lg>\n<l>teṣāṃ hi satataṃ loke viṣayāṇ abhikāṅkṣatām /</l>\n<l>saṃvin naivāsti kārpaṇyāc chunām āśāvatām iva // Saund_13.39 //</l>\n</lg>\n\n<lg>\n<l>viṣayair indriyagrāmo na tṛptim adhigacchati /</l>\n<l>ajasraṃ pūryamāṇo 'pi samudraḥ salilair iva // Saund_13.40 //</l>\n</lg>\n\n<lg>\n<l>avaśyaṃ gocare sve sve vartitavyam ihendriyaiḥ /</l>\n<l>nimittaṃ tatra na grāhyam anuvyañjanam eva ca // Saund_13.41 //</l>\n</lg>\n\n<lg>\n<l>ālokya cakṣuṣā rūpaṃ dhātumātre vyavasthitaḥ /</l>\n<l>strī veti puruṣo veti na kalpayitum arhasi // Saund_13.42 //</l>\n</lg>\n\n<lg>\n<l>sacet strīpuruṣagrāhaḥ kva cid vidyeta kās cana /</l>\n<l>śubhataḥ keśadantādīn nānuprasthātum arhasi // Saund_13.43 //</l>\n</lg>\n\n<lg>\n<l>nāpaneyaṃ bhūtato bhūtaṃ śaśvad indiyagocare /</l>\n<l>draṣṭavyaṃ bhūtato bhūtaṃ yādṛṣaṃ ca yathā ca yat // Saund_13.44 //</l>\n</lg>\n\n<lg>\n<l>evaṃ te paśyatas tattvaṃ śaśvad indriyagocare /</l>\n<l>bhaviṣyati padasthānaṃ nābhiyādaurmanasyayoḥ // Saund_13.45 //</l>\n</lg>\n\n<lg>\n<l>abhidhyā priyarūpeṇa hanti kāmātmakaṃ jagat /</l>\n<l>arir mitramukheneva priyavākkaluṣāśayaḥ // Saund_13.46 //</l>\n</lg>\n\n<lg>\n<l>daurmanasyābhidhānas tu pratigho viṣayāśritaḥ /</l>\n<l>mohād yenānuvṛttena paratreha ca hanyate // Saund_13.47 //</l>\n</lg>\n\n<lg>\n<l>anurodhavirodhābhyāṃ śitoṣṇābhyām ivārditaḥ /</l>\n<l>śarma nāpnoti na śreyaś calendricam ato jagat // Saund_13.48 //</l>\n</lg>\n\n<lg>\n<l>nendriyaṃ viṣaye tāvat pravṛttam api sajjate /</l>\n<l>yāvan na manasas tatra parikalpaḥ pravartate // Saund_13.49 //</l>\n</lg>\n\n<lg>\n<l>indhane sati vāyau ca yathā jvalati pāvakaḥ /</l>\n<l>viṣayāt parikalpāc ca kleśāgnir jāyate tathā // Saund_13.50 //</l>\n</lg>\n\n<lg>\n<l>abhūtaparikalpena viṣayasya hi badhyate /</l>\n<l>tam eva viṣayaṃ paśyan bhūtataḥ parimucyate // Saund_13.51 //</l>\n</lg>\n\n<lg>\n<l>dṛṣṭvaikaṃ rūpam anyo hi rajyate 'nyaḥ praduṣyati /</l>\n<l>kaś cid bhavati madhyasthas tatraivānyo ghṛṇāyate // Saund_13.52 //</l>\n</lg>\n\n<lg>\n<l>ato na viṣayo hetur bandhāya na vimuktaye /</l>\n<l>parikalpaviṣeṣeṇa saṃgo bhavati vā na vā // Saund_13.53 //</l>\n</lg>\n\n<lg>\n<l>kāryaḥ paramayatnena tasmād indiyasaṃvaraḥ /</l>\n<l>indriyāṇi hy aguptāni duḥkhāya ca bhavāya ca // Saund_13.54 //</l>\n</lg>\n\n<lg>\n<l>kāmabhogabhogavadbhir āmadṛṣṭidṛṣṭibhiḥ pramādanaikamūrdhabhiḥ praharṣalolajivaiḥ /</l>\n<l>indriyoragair manobilaśayaiḥ spṛhāviṣaiḥ śamāgadā ṛte na daṣṭam asti yac cikitset // Saund_13.55 //</l>\n</lg>\n\n<lg>\n<l>tasmād eṣām akuṣalakarāṇām arīṇāṃ cakṣurghrāṇaśravañarasanasparśanānām /</l>\n<l>sarvāvasthaṃ bhava viniyamād apramatto māsminn arthe kṣaṇam api kṛthāsa tvaṃ pramādaṃ // Saund_13.56 //</l>\n</lg>\n\n<p>Saundaranande mahākāvye śīlendriyajayo nāma trayodaśaḥ sargaḥ /</p>\n\n<p>CANTO XIV</p>\n\n<lg>\n<l>atha smṛtikavāṭena pidhāyendriyasaṃvaram /</l>\n<l>bhojane bhava mātrājño dhyānāyānāmayāya ca // Saund_14.1 //</l>\n</lg>\n\n<lg>\n<l>prāṇāpānau nigṛhṇāti glāninidre prayacchati /</l>\n<l>kṛto hy atyartham āhāro vihanti ca parākramam // Saund_14.2 //</l>\n</lg>\n\n<lg>\n<l>yathā cātyartham āhāraḥ kṛto 'narthāya kalpate /</l>\n<l>upayuktas tathātyalpo na sāmarthyāya kalpate // Saund_14.3 //</l>\n</lg>\n\n<lg>\n<l>ācayaṃ dyutim utsāhaṃ prayogaṃ balam eva ca /</l>\n<l>bhojanaṃ kṛtam atyalpaṃ śarīrasyāpakarṣati // Saund_14.4 //</l>\n</lg>\n\n<lg>\n<l>yathā bhāreṇa namate laghunonnamate tulā /</l>\n<l>samā tiṣṭhati yuktena bhojyeneyaṃ tathā tanuḥ // Saund_14.5 //</l>\n</lg>\n\n<lg>\n<l>tasmād abhyavahartavyaṃ svaśaktim anupaśyatā /</l>\n<l>nātimātraṃ na cātyalpaṃ meyaṃ mānavaśād api // Saund_14.6 //</l>\n</lg>\n\n<lg>\n<l>atyākrānto hi kāyāgnir guruṇānnena śāmyati /</l>\n<l>avacchan na ivālpo 'gniḥ sahasā mahatendhasā // Saund_14.7 //</l>\n</lg>\n\n<lg>\n<l>atyantam api saṃhāro nāhārasya praśasyate /</l>\n<l>anāhāro hi nirvāti nirindhana ivānalaḥ // Saund_14.8 //</l>\n</lg>\n\n<lg>\n<l>yasmān nāsti vināhārāt sarvaprāṇabhṛtāṃ sthitiḥ /</l>\n<l>tasmād duṣyati nāhāro vikalpo 'tra tu vāryate // Saund_14.9 //</l>\n</lg>\n\n<lg>\n<l>na hy evakviṣaye 'nyatra sajyante prāṇinas tathā /</l>\n<l>avijñāte yathāhāre boddhavyaṃ tatra kāraṇam // Saund_14.10 //</l>\n</lg>\n\n<lg>\n<l>cikitsārthaṃ yathā dhatte vraṇasyālepanaṃ vraṇī /</l>\n<l>kṣudvighātārtham āhāras tadvat sevyo mumukṣunā // Saund_14.11 //</l>\n</lg>\n\n<lg>\n<l>bhārasyodvahanārthaṃ ca rathākṣo 'bhyajyate yathā /</l>\n<l>bhojanaṃ prāṇayātrārthaṃ tadvad vidvān niṣevate // Saund_14.12 //</l>\n</lg>\n\n<lg>\n<l>samatikramaṇārthaṃ ca kāntārasya yathādhvagau /</l>\n<l>putramāṃsāni khādetāṃ dampatī bhṛṣaduḥkhitau // Saund_14.13 //</l>\n</lg>\n\n<lg>\n<l>evam abhyavahartavyaṃ bhojanaṃ pratisaṃkhyayā /</l>\n<l>na bhūṣārthaṃ na vapuṣe na madāya na dṛptaye // Saund_14.14 //</l>\n</lg>\n\n<lg>\n<l>dhāraṇārthaṃ śarīrasya bhojanaṃ hi vidhiyate /</l>\n<l>upastambhaḥ pipatiṣor durbalasyeva veśmanaḥ // Saund_14.15 //</l>\n</lg>\n\n<lg>\n<l>plavaṃ yatnād yathā kaś cid badhnīyād dhārayed api /</l>\n<l>na tatsnehena yāvat tu mahaughasyottīrṣayā // Saund_14.16 //</l>\n</lg>\n\n<lg>\n<l>tathopakaraṇaiḥ kāyaṃ dhārayanti parikṣakāḥ /</l>\n<l>na tatsnehena yāvat tu duḥkhaughasya titīrṣayā // Saund_14.17 //</l>\n</lg>\n\n<lg>\n<l>śocatā pīḍyamānena dīyate śatrave yathā /</l>\n<l>na bhaktyā nāpi tarṣena kevalaṃ prāṇaguptaye // Saund_14.18 //</l>\n</lg>\n\n<lg>\n<l>yogācāras tathāhāraṃ śarirāya payacchati /</l>\n<l>kevalaṃ kṣudvighātārthaṃ na rāgeṇa na bhaktaye // Saund_14.19 //</l>\n</lg>\n\n<lg>\n<l>manodhāraṇayā caiva pariṇāmyātmavān ahaḥ /</l>\n<l>vidhūya nidrāṃ yogena niśām apy atināmayeḥ // Saund_14.20 //</l>\n</lg>\n\n<lg>\n<l>hṛrdi yatsaṃjñinaś caiva nidrā prādurbhavet tava /</l>\n<l>guṇavatsaṃjñitāṃ saṃjñāṃ tadā manasi mā kṛthāḥ // Saund_14.21 //</l>\n</lg>\n\n<lg>\n<l>dhātur ārambhadhṛtyoś ca sthāmavikramayor api /</l>\n<l>nityaṃ manasi kāryas te bādhyamānena nidrayā // Saund_14.22 //</l>\n</lg>\n\n<lg>\n<l>āmnātavyāś ca viśadaṃ te dharmā ye pariśrutāḥ /</l>\n<l>parebhyaś copadeṣṭavyāḥ saṃcintyāḥ svayam eva ca // Saund_14.23 //</l>\n</lg>\n\n<lg>\n<l>prakledyamadbhir vadanṃ vilokyāḥ sarvato diśaḥ /</l>\n<l>cāryā dṛṣṭiś ca tārāsu jijāgariṣuṇā sadā // Saund_14.24 //</l>\n</lg>\n\n<lg>\n<l>antargatair acapalair vaśasthāyibhir indriyaiḥ /</l>\n<l>avikṣiptena manasā caṅkramyavāsva vā niśi // Saund_14.25 //</l>\n</lg>\n\n<lg>\n<l>bhaye prītau ca śoke ca nidrayā nābhibhūyate /</l>\n<l>tasmān nidrābhiyogeṣu sevitavyam idaṃ trayam // Saund_14.26 //</l>\n</lg>\n\n<lg>\n<l>bhayam āgamanān mṛtyoḥ prītiṃ dharmaparigrahāt /</l>\n<l>janmaduḥkhād aparyantāc chokam āgantum arhasi // Saund_14.27 //</l>\n</lg>\n\n<lg>\n<l>evamādi kramaḥ saumya kāryo jāgaraṇaṃ prati /</l>\n<l>vandhyaṃ hi śayanād āyuḥ kaḥ prājñaḥ kartum arhati // Saund_14.28 //</l>\n</lg>\n\n<lg>\n<l>doṣavyālān atikramya vyālān gṛhagatān iva /</l>\n<l>kṣamaṃ prājñasya na svaptuṃ nistīrṣor mahadbhayam // Saund_14.29 //</l>\n</lg>\n\n<lg>\n<l>pradīpte jīvaloke hi mṛtyuvyādhijarāgnibhiḥ /</l>\n<l>kaḥ śayīta nirudvegaḥ pradīpta iva veśmani // Saund_14.30 //</l>\n</lg>\n\n<lg>\n<l>tasmāt tama iti jñātvā nidrāṃ nāveṣṭum arhasi /</l>\n<l>apraśānteṣu doṣeṣu saśastreṣv iva śatgruṣu // Saund_14.31 //</l>\n</lg>\n\n<lg>\n<l>pūrvaṃ yāmaṃ triyāmāyāḥ prayogeṇātināmya tu /</l>\n<l>sevyā śayyā śarīrasya viśrāmārthaṃ svatantriṇā // Saund_14.32 //</l>\n</lg>\n\n<lg>\n<l>dakṣiṇena tu pārśvena sthitayālokasaṃjñayā /</l>\n<l>prabodhaṃ hṛdaye kṛtvā śayīthāḥ śāntamānasaḥ // Saund_14.33 //</l>\n</lg>\n\n<lg>\n<l>yāme tṛtīye cotthāya carann āsīna eva vā /</l>\n<l>bhūyo yogaṃ mahaḥśuddhau kurvīthā niyatendriyaḥ // Saund_14.34 //</l>\n</lg>\n\n<lg>\n<l>athāsanagatasthānaprekṣitavyāhṛtādiṣu /</l>\n<l>saṃprajānan kriyāḥ sarvāḥ smṛtim ādhātum arhasi // Saund_14.35 //</l>\n</lg>\n\n<lg>\n<l>dvārādhyakṣa iva dvāri yasya praṇihitā smṛtiḥ /</l>\n<l>dharṣayanti na taṃ doṣāḥ puraṃ guptam ivārayaḥ // Saund_14.36 //</l>\n</lg>\n\n<lg>\n<l>na tasyotpadyate kleśo yasya kāyagatā smṛtiḥ /</l>\n<l>cittaṃ sarvāsv avasthāsu bālaṃ dhātrīva rakṣati // Saund_14.37 //</l>\n</lg>\n\n<lg>\n<l>śaravyaḥ sa tu doṣāṇāṃ yo hīnaḥ smṛtivarmaṇā /</l>\n<l>raṇasthaḥ pratiśatrūṇāṃ vihīna iva varmaṇā // Saund_14.38 //</l>\n</lg>\n\n<lg>\n<l>anāthaṃ tan mano jñeyaṃ yat smṛtir nābhirakṣati /</l>\n<l>nirṇetā dṛṣṭirahito viṣameṣu carann iva // Saund_14.39 //</l>\n</lg>\n\n<lg>\n<l>anartheṣu prasaktāś ca svārthebhyaś ca parāṅmukhāḥ /</l>\n<l>yad bhaye sati nodvignāḥ smṛtināśo 'tra kāraṇam // Saund_14.40 //</l>\n</lg>\n\n<lg>\n<l>svabhūmiṣu guṇāḥ sarve ye ca śīlādayaḥ sthitāḥ /</l>\n<l>vikīrṇā iva gā gopaḥ smṛtis tān anugacchati // Saund_14.41 //</l>\n</lg>\n\n<lg>\n<l>pranaṣṭam amṛtaṃ tasya yasya kviprasṛtā smṛtiḥ /</l>\n<l>hastastham amṛtaṃ tasya yasya kāyagatā smṛtiḥ // Saund_14.42 //</l>\n</lg>\n\n<lg>\n<l>āryo nyāyaḥ kutas tasya smṛtir yasya na vidyate /</l>\n<l>yasyāryo nāsti ca nyāyaḥ pranaṣṭas tasya satpathaḥ // Saund_14.43 //</l>\n</lg>\n\n<lg>\n<l>pranaṣṭo yasya sanmārgo naṣṭaṃ tasyāmṛtaṃ padam /</l>\n<l>pranaṣṭam amṛtaṅ yasya sa duḥkhān na vimucyate // Saund_14.44 //</l>\n</lg>\n\n<lg>\n<l>tasmāc caran caro 'smīti sthito 'smiti ca dhiṣṭhitaḥ /</l>\n<l>evamādiṣu kāleṣu smṛtim ādhātum arhasi // Saund_14.45 //</l>\n</lg>\n\n<lg>\n<l>yagānulomaṃ vijanaṃ viśabdaṃ śayyāsanaṃ saumya tathā bhajasva /</l>\n<l>kāyasya kṛtvā hi vivekam ādau sukho 'dhigantuṃ manaso vivekaḥ // Saund_14.46 //</l>\n</lg>\n\n<lg>\n<l>alabdhacetaḥpraśamaḥ sarāgo yo na pracāraṃ bhajate viviktam /</l>\n<l>sa kṣaṇyate hy apartilabdhamārgaś carann ivoryāṃ bahukaṇṭakāyām // Saund_14.47 //</l>\n</lg>\n\n<lg>\n<l>adṛṣṭatattvena parīkṣakeṇa sthitena citre viṣayapracāre /</l>\n<l>cittaṃ niṣeddhuṃ na sukhena śkyaṃ kṛśṭādako gaur iva sasyamadhyāt // Saund_14.48 //</l>\n</lg>\n\n<lg>\n<l>anīryamāṇas tu yathānilena praśāntim āgacchati citrabhānuḥ /</l>\n<l>alpena yatnena tathā vivikteṣv aghaṭṭitaṃ śāntim upaiti cetaḥ // Saund_14.49 //</l>\n</lg>\n\n<lg>\n<l>kva cid bhuktvā yat tad vasanam api yat tat parihito</l>\n<l>vasann ātmārāmaḥ kva cana vijane yo 'bhiramate /</l>\n<l>kṛtārthaḥ saj ñeyaḥ śamasukharasajñaḥ kṛtamatiḥ</l>\n<l>pareṣāṃ saṃsargaṃ pariharati yaḥ kaṇṭakam iva // Saund_14.50 //</l>\n</lg>\n\n<lg>\n<l>yadi dvandvārāme jagati viṣayavyagrahṛdaye</l>\n<l>vivikte nirdvando viharati kṛtī śāntahṛdayaḥ /</l>\n<l>tataḥ pītvā prajñārasam amṛtavat tṛptahṛdayo</l>\n<l>viviktaḥ saṃsaktaṃ viṣayakṛpaṇaṃ śocati jagat // Saund_14.51 //</l>\n</lg>\n\n<lg>\n<l>vasañ śuṇyāgāre yadi satatam eko 'bhiramate</l>\n<l>yadi kleśotpādaiḥ saha na ramate śatrubhir iva /</l>\n<l>carann ātmārāmo yadi ca pibati prītisalilaṃ</l>\n<l>tato bhuṅkte śreṣṭhaṃ tridaśapatirājyād api sukham // Saund_14.52 //</l>\n</lg>\n\n<p>Saundaranande mahākāvya ādiprasthāno nāma caturdaśaḥ sargaḥ /</p>\n\n<p>CANTO XV</p>\n\n<lg>\n<l>yatra tatra vivikte tu baddhvā paryaṅkam uttamam /</l>\n<l>ṛjuṃ kāyaṃ samādhāya smṛtyābhimukhayānvitaḥ // Saund_15.1 //</l>\n</lg>\n\n<lg>\n<l>nāsāgre vā lalāṭe vā bhruvor antara eva vā /</l>\n<l>kurvīthāś capalaṃ cittam ālambanaparāyaṇam // Saund_15.2 //</l>\n</lg>\n\n<lg>\n<l>sacet kāmavitarkas tvāṃ dharṣayen mānaso jvaraḥ /</l>\n<l>kṣeptavyo nādhivāsyaḥ sa vastre reṇur ivāgataḥ // Saund_15.3 //</l>\n</lg>\n\n<lg>\n<l>yady api pratisaṃkhyānāt kāmān utsṛṣṭavān asi /</l>\n<l>tamāṃsīva prakāśena pratipakṣeṇa tāñ jahi // Saund_15.4 //</l>\n</lg>\n\n<lg>\n<l>tiṣṭhaty anuśayas teṣāṃ channo 'gnir iva bhasmanā /</l>\n<l>sa te bhāvanayā saumya praśāmyo 'gnir ivāmbunā // Saund_15.5 //</l>\n</lg>\n\n<lg>\n<l>te hi tasmāt pravartante bhūyo bījād ivāṅkurāḥ /</l>\n<l>tasya nāśena te na syur bījanāśād ivāṅkurāḥ // Saund_15.6 //</l>\n</lg>\n\n<lg>\n<l>arjanādīni kāmebhyo dṛṣṭvā duḥkhāni kāminām /</l>\n<l>tasmāt tān mūlataś chindhi mitrasaṃjñān arīn iva // Saund_15.7 //</l>\n</lg>\n\n<lg>\n<l>anityā moṣadharmāṇo riktā vyasanahetavaḥ /</l>\n<l>bahusādhāraṇāḥ kāmā barhyā hy āśiviṣā iva // Saund_15.8 //</l>\n</lg>\n\n<lg>\n<l>ye mṛgyamāṇā duḥkhāya rakṣyamāṇā na śāntaye /</l>\n<l>bhraṣṭāḥ śokāya mahate prāptāś ca na vitṛptaye // Saund_15.9 //</l>\n</lg>\n\n<lg>\n<l>tṛptiṃ vittaprakarṣeṇa svargāvāptyā kṛtārthatām /</l>\n<l>kāmebhyaś ca sukhotpattiṃ yaḥ paśyati sa naśyati // Saund_15.10 //</l>\n</lg>\n\n<lg>\n<l>calān apariniṣpannān asārān anavasthitān /</l>\n<l>parikalpasukhān kāmān na tān smartum ihārhasi // Saund_15.11 //</l>\n</lg>\n\n<lg>\n<l>vyāpādo vā vihiṃsā vā kṣobhayed yadi te manaḥ /</l>\n<l>prasādyaṃ tad vipakṣena maṇinevākulaṃ jalam // Saund_15.12 //</l>\n</lg>\n\n<lg>\n<l>pratipakṣas tayor jñeyo maitrī kāruṇyam eva ca /</l>\n<l>virodho hi tayor nityaṃ prakāśatamasor iva // Saund_15.13 //</l>\n</lg>\n\n<lg>\n<l>nivṛttaṃ yasya duḥśīlyaṃ vyāpādaś ca pravartate /</l>\n<l>hanti pāṃsubhir ātmānāṃ sa snāta iva vāraṇaḥ // Saund_15.14 //</l>\n</lg>\n\n<lg>\n<l>duḥkhitebhyo hi martyebhyo vyādhimṛtyujarādibhiḥ /</l>\n<l>āryaḥ ko duḥkham aparaṃ saghṛṇo dhātum arhati // Saund_15.15 //</l>\n</lg>\n\n<lg>\n<l>duṣṭena ceha manasā bādhyate vā paro na vā /</l>\n<l>sadyas tu dahyate tāvat svaṃ mano duṣṭacetasaḥ // Saund_15.16 //</l>\n</lg>\n\n<lg>\n<l>tasmāt sarveṣu bhūteṣu maitrīṃ kāruṇyam eva ca /</l>\n<l>na vyāpādaṃ vihiṃsāṃ vā vikalpayitum arhasi // Saund_15.17 //</l>\n</lg>\n\n<lg>\n<l>yad yad eva prasaktaṃ hi vitarkayati mānavaḥ /</l>\n<l>abhyāsāt tena tenāsya natir bhavati cetasaḥ // Saund_15.18 //</l>\n</lg>\n\n<lg>\n<l>tasmād askuśalaṃ tyaktvā kuśalaṃ dhyātum arhasi /</l>\n<l>yat te syād iha cārthāya paramārthasya cāptaye // Saund_15.19 //</l>\n</lg>\n\n<lg>\n<l>saṃvardhante hy akuśalā vitarkāḥ saṃbhṛtā hṛrdi /</l>\n<l>anarthajanakās tulyam ātmanaś ca parasya ca // Saund_15.20 //</l>\n</lg>\n\n<lg>\n<l>śreyaso vighnakaraṇād bhavanty ātmavipattaye /</l>\n<l>pātrībhāvopaghātāt tu parabhaktivipattaye // Saund_15.21 //</l>\n</lg>\n\n<lg>\n<l>manaḥkarmasv avikṣepam api cābhyastum arhasi /</l>\n<l>na tv evākuśalaṃ saumya vitarkayitum arhasi // Saund_15.22 //</l>\n</lg>\n\n<lg>\n<l>yā trikāmopabhogāya cintā manasi vartate /</l>\n<l>na ca taṃ guṇam āpnoti bandhanāya ca kalpate // Saund_15.23 //</l>\n</lg>\n\n<lg>\n<l>sattvānām upaghātāya parikleṣāya cātmanaḥ /</l>\n<l>mohaṃ vrajati kāluṣyaṃ narakāya ca vartate // Saund_15.24 //</l>\n</lg>\n\n<lg>\n<l>tadvitarkair akuśalair nātmānaṃ hantum arhasi /</l>\n<l>suśastraṃ ratnavikṛtaṃ mṛddhato gāṃ khanann iva // Saund_15.25 //</l>\n</lg>\n\n<lg>\n<l>anabhijño yathā jātaṃ dahed aguru kāṣṭhavat /</l>\n<l>anyāyena manuṣyatvam upahanyād idaṃ tathā // Saund_15.26 //</l>\n</lg>\n\n<lg>\n<l>tyaktvā ratnaṃ yathā loṣṭaṃ ratnadvīpāc ca saṃharet /</l>\n<l>tyaktvā naiḥśreyasaṃ dharmaṃ cintayed aśubhaṃ tathā // Saund_15.27 //</l>\n</lg>\n\n<lg>\n<l>himavantaṃ yathā gatvā viṣaṃ bhuñjīta nauṣadham /</l>\n<l>manuṣyataṃ tathā prāpya pāpaṃ seveta no śubham // Saund_15.28 //</l>\n</lg>\n\n<lg>\n<l>tad buddhvā pratikaṣeṇa vitarkaṃ kṣeptum arhasi /</l>\n<l>sūkṣmeṇa parikīlena kilaṃ dārvantarād iva // Saund_15.29 //</l>\n</lg>\n\n<lg>\n<l>vṛdhhyavṛddhyor atha bhavec cintā jñātijanaṃ prati /</l>\n<l>svabhāvo jīvalokasya parīkṣyas tannivṛttaye // Saund_15.30 //</l>\n</lg>\n\n<lg>\n<l>saṃsāre kṛṣyamāṇānāṃ sattvānāṃ svena karmaṇā /</l>\n<l>ko janaḥ svajanaḥ ko vā mohāt sakto jane janaḥ // Saund_15.31 //</l>\n</lg>\n\n<lg>\n<l>atīte 'dhvani saṃvṛttaḥ svajano hi janas tava /</l>\n<l>aprāpte cādhvani janaḥ svajanas te bhaviṣyti // Saund_15.32 //</l>\n</lg>\n\n<lg>\n<l>vihagānā yathā sāyaṃ tatra tatra samāgamaḥ /</l>\n<l>jātau jātau tathā śleṣo janasya svajanasya ca // Saund_15.33 //</l>\n</lg>\n\n<lg>\n<l>pariśrayaṃ abhuvidhaṃ saṃśrayanti yathādhvagāḥ /</l>\n<l>prātiyānti punas tyaktvā tadvaj jñātisamāgamaḥ // Saund_15.34 //</l>\n</lg>\n\n<lg>\n<l>loke prakṛtibhinne 'smin na kaś cit kasya cit priyaḥ /</l>\n<l>kāryakārañasaṃbaddhaṃ bālukāmuṣṭivaj jagat // Saund_15.35 //</l>\n</lg>\n\n<lg>\n<l>bibharti hi sutaṃ mātā dharayiṣyati mām iti /</l>\n<l>mātaraṃ bhajate putṛo garbheṇādhatta mām iti // Saund_15.36 //</l>\n</lg>\n\n<lg>\n<l>anukūlaṃ pravartante jñātiṣu jñātayo yadā /</l>\n<l>tadā snehaṃ prakurvanti riputvaṃ tu viparyayāt // Saund_15.37 //</l>\n</lg>\n\n<lg>\n<l>ahito dṛṣyate jñātir ajñātir hitaḥ /</l>\n<l>snehaṃ kāryāntarāl lokaś chinatti ca karoti ca // Saund_15.38 //</l>\n</lg>\n\n<lg>\n<l>svayam eva yathālikya rajyec citrakaraḥ striyam /</l>\n<l>tathā kṛtvā svayaṃ snehaṃ saṃgameti jane janaḥ // Saund_15.39 //</l>\n</lg>\n\n<lg>\n<l>yo 'bhavad bāndhavajanaḥ paraloke priyas tava /</l>\n<l>sa te kam arthaṃ kurute tvaṃ vā tasmai karoṣi kam // Saund_15.40 //</l>\n</lg>\n\n<lg>\n<l>tasmāj jñātvitarkeṇa mano nāveṣṭum arhasi /</l>\n<l>vyavasthā nāsti saṃsāre svajanasya janasya ca // Saund_15.41 //</l>\n</lg>\n\n<lg>\n<l>asau kṣemo janapadaḥ subhikṣo 'sāv asau śivaḥ /</l>\n<l>ity evam atha jāyeta vitarkas tava kaś cana // Saund_15.42 //</l>\n</lg>\n\n<lg>\n<l>praheyaḥ sa tvayā saumya nādhivāsyaḥ kathaṃ cana /</l>\n<l>viditvā sarvam ādīptaṃ tais tair doṣāgnibhir jagat // Saund_15.43 //</l>\n</lg>\n\n<lg>\n<l>ṛtucakranivartāc ca kṣutpipāsāklamād api /</l>\n<l>sarvatra niyataṃ duḥkhaṃ na kva cid vidyate śivam // Saund_15.44 //</l>\n</lg>\n\n<lg>\n<l>kva cic chitaṃ kva cid dharmaḥ kva cid rogo bhayaṃ kva cit /</l>\n<l>bādhate 'bhyadhikaṃ loke tasmād aśaraṇaṃ jagat // Saund_15.45 //</l>\n</lg>\n\n<lg>\n<l>jarā vyādhiś ca mṛtyuś ca lokasyāsya mahadbhayam /</l>\n<l>nāsti deśaḥ sa yatrāsya tadbhayaṃ nopapadyate // Saund_15.46 //</l>\n</lg>\n\n<lg>\n<l>yatra gacchati kāyo 'yaṃ duḥkhaṃ tatrānugacchati /</l>\n<l>nāsti kā cid gatir loke gato yatra na bādhayte // Saund_15.47 //</l>\n</lg>\n\n<lg>\n<l>ramaṇīyo 'pi deśaḥ san dubhikṣaḥ kṣema eva ca /</l>\n<l>kudeśa iti vijñeyo yatra kleśair vidhayate // Saund_15.48 //</l>\n</lg>\n\n<lg>\n<l>lokasyābhyāhatsyāsya duḥkhaiḥ śarīramānasaiḥ /</l>\n<l>kṣemaḥ kaś cin na deśo 'sti svastho yatra gato bhavet // Saund_15.49 //</l>\n</lg>\n\n<lg>\n<l>duḥkhaṃ sarvatra sarvasya vartate sarvadā yadā /</l>\n<l>chandarāgam ataḥ saumya likacitreṣu mā kṛthāḥ // Saund_15.50 //</l>\n</lg>\n\n<lg>\n<l>yadā tasmān nivṛttas te chandarāgo bhaviṣyati /</l>\n<l>jīvalokaṃ tadā sarvam ādīptam iva maṃsyase // Saund_15.51 //</l>\n</lg>\n\n<lg>\n<l>athas kaś cid vitarkas te bhaved amaraṇāśrayaḥ /</l>\n<l>yatnena sa vihantavyo vyādhir ātmagato yathā // Saund_15.52 //</l>\n</lg>\n\n<lg>\n<l>muhūrtam api viśrambhaḥ kāryo na khalu jīvite /</l>\n<l>nilīna iva hi vyāghraḥ kālo viśvastaghātakaḥ // Saund_15.53 //</l>\n</lg>\n\n<lg>\n<l>balastho 'haṃ yuvā veti na te bhavitum arhati /</l>\n<l>mṛtyuḥ sarvāsv avasthāsu hanti nāvekṣate vayaḥ // Saund_15.54 //</l>\n</lg>\n\n<lg>\n<l>kṣetrabhūtam anarthānāṃ śarīraṃ parikarṣataḥ /</l>\n<l>svāsthyāśā jivitāśa vā na dṛṣṭārthasya jāyate // Saund_15.55 //</l>\n</lg>\n\n<lg>\n<l>nivṛtaḥ ko bhavet kāyaṃ mahābhūtāśrayaṃ vahan /</l>\n<l>parasparaviruddhānām ahinām iva bhājanam // Saund_15.56 //</l>\n</lg>\n\n<lg>\n<l>praśvasity ayam anvakṣa yad ucchvasiti mānavaḥ /</l>\n<l>avagaccha tad āścaryam aviśvāsyaṃ hi jīvitam // Saund_15.57 //</l>\n</lg>\n\n<lg>\n<l>idam āścaryam aparaṃ yat suptaḥ pratibudhyate /</l>\n<l>svapity utthāya vā bhūyo bahvamitrā hi dehinaḥ // Saund_15.58 //</l>\n</lg>\n\n<lg>\n<l>garbhāt prabhṛti yo lokaṃ jighāṃsur anugacchati /</l>\n<l>kas tasmin viśvasen mṛtyāv udyatāsāv arāv iva // Saund_15.59 //</l>\n</lg>\n\n<lg>\n<l>prasūtaḥ puruṣo loke śrutavān balavān api /</l>\n<l>na jayaty antakaṃ kaś cin nājayan nāpi jeṣyati // Saund_15.60 //</l>\n</lg>\n\n<lg>\n<l>sāmnā dānena bhedena daṇḍena niyamena vā /</l>\n<l>prāpto hi rabhaso mṛtyuḥ pratihantuṃ na śakyate // Saund_15.61 //</l>\n</lg>\n\n<lg>\n<l>tasmān nāyuṣi viśvāsaṃ cañcale kartum arhasi /</l>\n<l>nityaṃ harati kālo hi sthāviryaṃ na pratīkṣate // Saund_15.62 //</l>\n</lg>\n\n<lg>\n<l>niḥsāraṃ paśyato lokaṃ toyabudbudadurbalam /</l>\n<l>kasyāmaravitarko hi syād anunmattacetasaḥ // Saund_15.63 //</l>\n</lg>\n\n<lg>\n<l>tasmād eṣāṃ vitarkāṇāṃ prahāṇārthaṃ samāsataḥ /</l>\n<l>ānāpānasmṛtiṃ saumya viṣayīkartum arhasi // Saund_15.64 //</l>\n</lg>\n\n<lg>\n<l>ity anena prayogeṇa kāle sevitum arhasi /</l>\n<l>pratipakṣān vitarkāṇāṃ gadānām agadān iva // Saund_15.65 //</l>\n</lg>\n\n<lg>\n<l>suvarṇahetor api pāṃsudhāvako vihāya pāṃsūn bṛhato yathāditaḥ /</l>\n<l>jahāti sūkṣmān api tadviśuddhaye viśodhya hemāvayavān niyacchati // Saund_15.66 //</l>\n</lg>\n\n<lg>\n<l>vimokṣahetor api yuktamānaso vihāya doṣā bṛhatas tathāditaḥ /</l>\n<l>jahāti sūkṣmān api tadviśuddhaye viśodhya dharmāvayān niyacchati // Saund_15.67 //</l>\n</lg>\n\n<lg>\n<l>kraeṇādbhiḥ śuddhaṃ kanakam iha pāṃsuvyavahitaṃ</l>\n<l>yathāgnau karmāraḥ pacati bhṛṣam āvartayati ca /</l>\n<l>tathā yogācāro nipuñam iha doṣavyavahitaṃ</l>\n<l>viśodhya kleśebhyaḥ śamayati manaḥ saṃkṣipati ca // Saund_15.68 //</l>\n</lg>\n\n<lg>\n<l>yathā ca svacchandād upanayati karmāśrayasukhaṃ</l>\n<l>suvarṇaṃ karmāro bahuṃvidham alaṅkāravidhiṣu /</l>\n<l>manaḥśuddho bhikṣur vaśagatam abhijñāsv api tathā</l>\n<l>yathecchaṃ yatrecchaṃ śamayati manaḥ prerayati ca // Saund_15.69 //</l>\n</lg>\n\n<p>Saundaranande mahākāvye vitarkaprahāṇo nāma pañcadaśaḥ sargaḥ /</p>\n\n<p>CANTO XVI</p>\n\n<lg>\n<l>evaṃ manodhāraṇayā krameṇa vyapohya kiṃ cit samupohya kiṃ cit /</l>\n<l>dhyānāni catvāry adhigamya yogī prāpnoty abhijñā niyamena pañca // Saund_16.1 //</l>\n</lg>\n\n<lg>\n<l>ṛddhipravekaṃ ca bahuprakāraṃ parasya cetaś caritāvabodham /</l>\n<l>atītajanmasmaraṇaṃ ca dīrghaṃ divye viśuddhe śruticakṣuṣī ca // Saund_16.2 //</l>\n</lg>\n\n<lg>\n<l>ataḥparaṃ tattvaparīkṣaṇena mano dadhāty āsravasaṃkṣayāya /</l>\n<l>tato hi duḥkhaprabhṛtīni samyak catvāri satyāni padāny avaiti // Saund_16.3 //</l>\n</lg>\n\n<lg>\n<l>bādhātmakaṃ duḥkham idaṃ prasaktaṃ duḥkhasya hetuḥ prabhavātmako 'yam /</l>\n<l>duḥkhakṣayo niḥsaraṇātmako 'yaṃ trāṇātmako 'yaṃ praśamāya mārgaḥ // Saund_16.4 //</l>\n</lg>\n\n<lg>\n<l>ity āryasaryāny avabudhya buddhyā catvāri samyak pratividhya caiva /</l>\n<l>sarvāsravān bhāvanayābhibhūya na jāyate śāntim avāpya bhūyaḥ // Saund_16.5 //</l>\n</lg>\n\n<lg>\n<l>abodhato hy aprativedhataś ca tattvātmakasyāsya catuṣṭayasya /</l>\n<l>bhāvad bhavaṃ yāti na śāntim eti saṃsāradolām adhiruhya lokaḥ // Saund_16.6 //</l>\n</lg>\n\n<lg>\n<l>tasmāj jarāder vyasanasya mūlaṃ samāsato duḥkham avaihi janma /</l>\n<l>sarvauṣadhīnām iva bhūr bhavāya sarvāpadāṃ kṣetram idaṃ hi janma // Saund_16.7 //</l>\n</lg>\n\n<lg>\n<l>yaj janma rūpasya hi sendriyasya duḥkhasya tan naikavidhasya janma /</l>\n<l>yaḥ saṃbhavaś cāsya samucchrayasya mṛtyoṣ ca rogasya ca saṃbhavaḥ saḥ // Saund_16.8 //</l>\n</lg>\n\n<lg>\n<l>sad vāpy asad vā viṣamiṣram annaṃ yathā vināśāya na dhāraṇāya /</l>\n<l>loke tathā tiryag uparyadho vā duḥkhāya sarvaṃ na sukḥāya janma // Saund_16.9 //</l>\n</lg>\n\n<lg>\n<l>jarādayo naikavidhā parajānāṃ satyāṃ pravṛttau prabhavanty anarthāḥ /</l>\n<l>pravātsu ghoeṣv api māruteṣu na hy aprasūtās taravaś calanti // Saund_16.10 //</l>\n</lg>\n\n<lg>\n<l>ākāsayoniḥ pavano yathā hi yathā śamīgarbhaśayo hutāśaḥ /</l>\n<l>āpo yathāntarvasudhāśayāś ca duḥkhaṃ tathā cittaśarīrayoni // Saund_16.11 //</l>\n</lg>\n\n<lg>\n<l>apāṃ dravatvaṃ kaṭhinatvam urvyā vāyoś calatvaṃ dhruvam auṣṇyam agneḥ /</l>\n<l>yathā svabhāvo hi tathā svabhāvo duḥkhaṃ śarīrasya ca cetasaś ca // Saund_16.12 //</l>\n</lg>\n\n<lg>\n<l>kāye sati vyādhijarādi duḥkhaṃ kṣuttarṣavarṣoṣṇahimādi caiva /</l>\n<l>rupāśrite cetasi sānubandhe śokāratikrodhabhayādi duḥkham // Saund_16.13 //</l>\n</lg>\n\n<lg>\n<l>pratyakṣam ālokya ca janmaduḥkhaṃ duḥkhaṃ tathātītam apīti viddhi /</l>\n<l>yathā ca tad duḥkham idaṃ ca duḥkhaṃ duḥkhaṃ tathānāgatam apy avehi // Saund_16.14 //</l>\n</lg>\n\n<lg>\n<l>bījasvabhāvo hi yatheha dṛṣṭo bhūto 'pi bhavyo 'pi tathānumeyaḥ /</l>\n<l>pratyakṣataś ca jvalano yathoṣṇo bhūto 'pi bhavyo 'pi tathoṣṇa eva // Saund_16.15 //</l>\n</lg>\n\n<lg>\n<l>tan nāmarūpasya guṇānurūpaṃ yatraiva nirvṛtti udāravṛtta /</l>\n<l>tatraiva duḥkhaṃ na hi tadvimuktaṃ duḥkhaṃ bhaviṣyaty abhavad bhaved vā // Saund_16.16 //</l>\n</lg>\n\n<lg>\n<l>pravṛttiduḥkhasya ca tasya loke tṛṣṇādayo doṣagaṇā nimittam /</l>\n<l>naiveṣvaro na prakṛtir na kālo nāpi svabhāvo na vidhir yadṛcchā // Saund_16.17 //</l>\n</lg>\n\n<lg>\n<l>jñātavyam etena ca kāraṇena lokasya doṣebhya iti pravṛttiḥ /</l>\n<l>yasmān mriyante sarajastamaskā na jāyate vītarajastmaskaḥ // Saund_16.18 //</l>\n</lg>\n\n<lg>\n<l>icchāviṣeśe sati tatra tatra yānāsanāder bhavati prayogaḥ /</l>\n<l>yasmād atas tarṣavaśat tathaiva janma prajānām iti veditavyam // Saund_16.19 //</l>\n</lg>\n\n<lg>\n<l>sattvāny abhiṣvaṅgavaśāni dṛṣṭvā svajātiṣu prītiparāṇy atīva /</l>\n<l>abhyāsayogād upapāditāni tair eva doṣair iti tāni viddhi // Saund_16.20 //</l>\n</lg>\n\n<lg>\n<l>krodhapraharṣādibhir āśrayāṇām utpadyate ceha yathā viśeṣaḥ /</l>\n<l>tathaiva janmasv api naikarūpo nirvartate kleśakṛto viśeṣaḥ // Saund_16.21 //</l>\n</lg>\n\n<lg>\n<l>doṣādhike janmani tīvradoṣa utpadyate rāgiṇi tīvrarāgaḥ /</l>\n<l>mohādhike mohabalādhikaś ca tadalpadoṣe ca tadalpadoṣaḥ // Saund_16.22 //</l>\n</lg>\n\n<lg>\n<l>phalaṃ hi yādṛk samavaiti sākṣāt tadāgamād bījam avaity atītam /</l>\n<l>avetya bījaprakṛtiṃ ca sākṣād anāgataṃ tatphalam abhyupaiti // Saund_16.23 //</l>\n</lg>\n\n<lg>\n<l>doṣakṣayo jātiṣu yāsu yasya vairāgyatas tāsu na jāyate saḥ /</l>\n<l>doṣāśayas tiṣṭhati yasya yatra tasyopapattir vivaśasya tatra // Saund_16.24 //</l>\n</lg>\n\n<lg>\n<l>taj janmano naikavidhasya saumya tṛṣṇādayo hetava ity avetya /</l>\n<l>tāṃś chindhi duḥkhād yadi nirmumukṣā kāryakṣayaḥ kāraṇasaṃkṣayād dhi // Saund_16.25 //</l>\n</lg>\n\n<lg>\n<l>duḥkhakṣayo hetuparikṣayāc ca śāntanaṃ śivaṃ sākṣikuruṣva dharmam /</l>\n<l>tṛṣṇāvirāgaṃ layanaṃ nirdohaṃ sanātanaṃ trāṇam ahāryam āryam // Saund_16.26 //</l>\n</lg>\n\n<lg>\n<l>yasmin na jātir na jarā na mṛtyur na vyādhayo nāpriyasaṃprayogaḥ /</l>\n<l>necchāvipanna priyaviprayogaḥ kṣemaṃ padaṃ naiṣṭhikam acyutaṃ tat // Saund_16.27 //</l>\n</lg>\n\n<lg>\n<l>dīpo yathā nirvṛtim abhyupeto naivāvaniṃ gacchati nānatarikṣam /</l>\n<l>diśaṃ na kāṃ cid vidiṣaṃ na kāṃ cit snehakṣayāt kevalam eti śāntim // Saund_16.28 //</l>\n</lg>\n\n<lg>\n<l>evaṃ kṛtī nirvṛtim abhyupeto naivāvaniṃ gacchati nāntarikṣam /</l>\n<l>diśaṃ na kāṃ cid vidiśaṃ na kāṃ cit kleśakṣayāt kevalam eti sāntim // Saund_16.29 //</l>\n</lg>\n\n<lg>\n<l>asyābhyupāyo 'dhingamāya mārgaḥ prajñātrikalpaḥ praśamadvikalpaḥ /</l>\n<l>sa bhāvanīyo vidhivad budhena śīle śucau tripamukhe sthitena // Saund_16.30 //</l>\n</lg>\n\n<lg>\n<l>vākkarma samyak sahakāyakarma yathāvad ājīvanayaś ca śuddhaḥ /</l>\n<l>idaṃ trayaṃ vṛttavidhau pravṛttaṃ śīlāśrayaṃ karmaparigrahāya // Saund_16.31 //</l>\n</lg>\n\n<lg>\n<l>satyeṣu duḥkhādiṣu dṛṣṭir āryā samyagvitarkaś ca parākramaś ca /</l>\n<l>idaṃ trayaṃ jñānavidhau pravṛttaṃ prajñāśrayaṃ kleśaparikṣayāya // Saund_16.32 //</l>\n</lg>\n\n<lg>\n<l>nyāyena satyādhigamāya yuktā samyak smṛtiḥ samyag atho samādhiḥ /</l>\n<l>idaṃ dvayaṃ yogavidhau pravṛttaṃ śamāśrayaṃ cittaparigrahāya // Saund_16.33 //</l>\n</lg>\n\n<lg>\n<l>kleśāṅkurān na pratanoti śīlaṃ bījāṅkurān kāla ivāvṛttaḥ /</l>\n<l>śucau hi śīle puruṣasya doṣā manaḥ salajjā iva dharṣayanti // Saund_16.34 //</l>\n</lg>\n\n<lg>\n<l>kleśāṃs tu viṣkambhayate samādhir vegān ivādrir mahaot nadīnām /</l>\n<l>sthite samādhau hi na dharṣayanti doṣā bhujaṅgā iva mantrabaddhāḥ // Saund_16.35 //</l>\n</lg>\n\n<lg>\n<l>prajñā tv aśeṣeṇa nihanti doṣāṃs tīradrumān prāvṛṣi nimnageva /</l>\n<l>dagdhā yayā na prabhavanti doṣā vajrāgninevānusṛtena vṛkṣāḥ // Saund_16.36 //</l>\n</lg>\n\n<lg>\n<l>triskandham etaṃ pravigāhya mārgaṃ praspaṣṭam aṣṭāṅgam ahāryam āryam /</l>\n<l>duḥkhasya hetūn prajahāti doṣān prāpnoti cātyantaśivaṃ padaṃ tat // Saund_16.37 //</l>\n</lg>\n\n<lg>\n<l>asyopacāre dhṛtir ārjavaṃ ca hrīr apramādaḥ praviviktatā ca /</l>\n<l>alpecchatā tuṣṭir asaṃgatā ca lokapravṛttāv aratiḥ kṣamā ca // Saund_16.38 //</l>\n</lg>\n\n<lg>\n<l>yāthātmyato vindati yo hi duḥkhaṃ tasyodbhavaṃ tasya ca yo nirdodham /</l>\n<l>āryeṇa mārgeṇa sa sāntim eti kalyāṇamitraiḥ saha vartamānaḥ // Saund_16.39 //</l>\n</lg>\n\n<lg>\n<l>yo vyādhito vyādhim avaiti samyag vyādher nidānaṃ ca tadauṣadhaṃ ca /</l>\n<l>ārogyam āpnoti hi so 'cireṇa mitrair abhijñair upacaryamāṇaḥ // Saund_16.40 //</l>\n</lg>\n\n<lg>\n<l>tad vyādhisaṃjñāṃ kuru duḥkhasatye doṣeṣv api vyādhinidānasaṃjñām /</l>\n<l>ārogyasaṃjñāṃ ca nirdohasatye bhaiṣajyasaṃjñām api mārgasatye // Saund_16.41 //</l>\n</lg>\n\n<lg>\n<l>tasmāt pravṛttiṃ parigaccha duḥkhaṃ pravartakān apy avagaccha doṣān /</l>\n<l>nivṛttim āgaccha ca tannirodhaṃ nivartakaṃ cāpy avagaccha mārgam // Saund_16.42 //</l>\n</lg>\n\n<lg>\n<l>śirasy atho vāsasi saṃpradīpte satyāvabodhāya matir vicāryā /</l>\n<l>dagdhaṃ jagat satyanayaṃ hy adṛṣṭvā pradahyate saṃprati dhakṣyate ca // Saund_16.43 //</l>\n</lg>\n\n<lg>\n<l>yadaiva yaḥ paśyati nāmarūpaṃ kṣayīti taddarśanam asya samyak /</l>\n<l>samyak ca nirvedam upaiti paśyān nandīkṣayāc ca kṣayam eti rāgaḥ // Saund_16.44 //</l>\n</lg>\n\n<lg>\n<l>tayoś ca nandīrajasoḥ kṣayeṇa samyag vimuktaṃ pravadāmi cetaḥ /</l>\n<l>samyag vimuktir manasaś ca tābhyāṃ na cāsya bhūyaḥ karaṇīyam asti // Saund_16.45 //</l>\n</lg>\n\n<lg>\n<l>yathāsvabhāvena hi nāmarūpaṃ tad dhetum evāstagamaṃ ca tasya /</l>\n<l>vijānataḥ paśyata eva cāhaṃ bravīmi samyak kṣayam āsravāṇām // Saund_16.46 //</l>\n</lg>\n\n<lg>\n<l>tasmāt paraṃ saumya vidhāya vīryaṃ śīghraṃ ghaṭasv āsravasaṃkṣayāya /</l>\n<l>duḥkhān anityāṃś ca nirātmakāṃś ca dhātūn viśeṣeṇa parīkṣamāṇāḥ // Saund_16.47 //</l>\n</lg>\n\n<lg>\n<l>dhātūn hi ṣaḍ bhūsalilānalādīn sāmānyataḥ svena ca lakṣaṇena /</l>\n<l>avaiti yo nānyam avaiti tebhyaḥ so 'tyantikaṃ mokṣam avaiti tebhyaḥ // Saund_16.48 //</l>\n</lg>\n\n<lg>\n<l>kleśaprahāṇāya ca niścitena kālo 'bhyupāyaś ca parīkṣitavyaḥ /</l>\n<l>yogo 'py akāle hy anupāyataś ca bhavaty anarthāya na tadguṇāya // Saund_16.49 //</l>\n</lg>\n\n<lg>\n<l>ajātavatsāṃ yadi gāṃ duhīta naivāptuyāt kṣīram akāladohī /</l>\n<l>kāle 'pi vā syān na payo labheta mohena śṛṅgād yadi gāṃ duhīta // Saund_16.50 //</l>\n</lg>\n\n<lg>\n<l>ārdrāc ca kāṣṭhā jvalanābhikāmo naiva prayatnād api vahnim ṛcchet /</l>\n<l>kāṣṭhāc ca śuṣkād api pātganena naivāgnim āpnoty anupāapūrvam // Saund_16.51 //</l>\n</lg>\n\n<lg>\n<l>tad deśakālau vidhivat parīkṣya yogasya mātrām api cābhyupāyam /</l>\n<l>balābale cātmani saṃpradhārya kāryāḥ prayatno na tu tadviruddhaḥ // Saund_16.52 //</l>\n</lg>\n\n<lg>\n<l>pragrāhakaṃ yat tu nimittam uktam uddanyamāne hṛdi tan na sevyam /</l>\n<l>evaṃ hi cittaṃ praśamaṃ na yāti [na vahri] nā vahnir iveryamāṇaḥ // Saund_16.53 //</l>\n</lg>\n\n<lg>\n<l>śamāya yat syān niyataṃ nimittaṃ jātoddhave cetasi tasya kālaḥ /</l>\n<l>evaṃ hi cittaṃ praśamaṃ niyacchet pradīpyamāno 'gnir ivodakena // Saund_16.54 //</l>\n</lg>\n\n<lg>\n<l>śamāvahaṃ yan niyataṃ nimittaṃ sevyaṃ na tac cetasi līyamāne /</l>\n<l>evaṃ hi bhūyo layameti cittam anīryamāṇo 'gnir ivālpasāraḥ // Saund_16.55 //</l>\n</lg>\n\n<lg>\n<l>pragrāhakaṃ yan niyataṃ nimittaṃ layaṃ gate cetasi tasya kālaḥ /</l>\n<l>kriyāsamarthaṃ hi manas tathā syān mandāyamāno 'gnir ivendhanena // Saund_16.56 //</l>\n</lg>\n\n<lg>\n<l>aupekṣikaṃ nāpi nimittam iṣṭaṃ layaṃ gate cetasi soddhave vā /</l>\n<l>evaṃ hi tīvraṃ janayed anartham upekṣito vyādhir ivāturasya // Saund_16.57 //</l>\n</lg>\n\n<lg>\n<l>yat syād upekṣāniyataṃ nimittaṃ sāmyaṃ gate cetasi tasya kālaḥ /</l>\n<l>evaṃ hi kṛtyāya bhavet prayogo ratho vidheyāśva iva prayātaḥ // Saund_16.58 //</l>\n</lg>\n\n<lg>\n<l>rāgoddhavyākulite 'pi citte maitropasaṃhāravidhir na kāryaḥ /</l>\n<l>rāgātmako muhyati maitrayā hi senhaṃ kaphakṣobha ivopayujya // Saund_16.59 //</l>\n</lg>\n\n<lg>\n<l>rāgoddhate cetasi dhairyam etya niṣevitavyaṃ tv aśubhaṃ nimittam /</l>\n<l>rāgātmako hy evam upaiti śarma kaphātmako rūkṣam ivopayujya // Saund_16.60 //</l>\n</lg>\n\n<lg>\n<l>vyāpādadoṣeṇa manasy udīrṇe na sevitavyaṃ tv aśubhaṃ nimittam /</l>\n<l>dveṣātmakasya hy aśubhā vadhāya pittātmanas śīta ivopacāraḥ // Saund_16.61 //</l>\n</lg>\n\n<lg>\n<l>vyāpādadoṣakṣubhite tu citte sevyā avapakṣopanayena maitrī /</l>\n<l>dveṣātmano hi praśamāya maitrī pittātmanaḥ śīta ivopacarāḥ // Saund_16.62 //</l>\n</lg>\n\n<lg>\n<l>mohānubaddhe manasaḥ pracāre maitrāśubhā caiva bhavaty ayogaḥ /</l>\n<l>tābhyāṃ hi saṃmoham upaiti bhūyo vāyvātmako rūkṣam ivopanīya // Saund_16.63 //</l>\n</lg>\n\n<lg>\n<l>mohātmaikāyāṃ mansaḥ pravṛttau sevyas tv idaṃ pratyayatāvihāraḥ /</l>\n<l>mūḍhe manasy eṣa hi śāntimārgo vāyvātmake snigdha ivopacāraḥ // Saund_16.64 //</l>\n</lg>\n\n<lg>\n<l>ulkāmukhastaṃ hi yathā suvarṇaṃ suvarṇakāro dhamatīha kāle /</l>\n<l>kāle pariprokṣayate jalena krameṇa kāle samupekṣate ca // Saund_16.65 //</l>\n</lg>\n\n<lg>\n<l>dahet suvarṇaṃ hi dhamann akāle jale kṣipan saṃśamayed akāle /</l>\n<l>na cāpi samyak paripākam enaṃ nayed akāle samupekṣamāṇaḥ // Saund_16.66 //</l>\n</lg>\n\n<lg>\n<l>saṃpragrahasya praśamasya caiva tathaiva kāle samupekṣaṇasya /</l>\n<l>samyaṅnimittaṃ manasā tv avekṣyaṃ nāśo hi yatno 'py anupāyapūrvaḥ // Saund_16.67 //</l>\n</lg>\n\n<lg>\n<l>ity evam anyāyanivartanaṃ ca nyāyaṃ ca tasmai sugato babhāṣe /</l>\n<l>bhūyaś ca tat tac caritaṃ viditvā vitarkahānāya vidhīn uvāca // Saund_16.68 //</l>\n</lg>\n\n<lg>\n<l>yathā bhiṣak pittakaphānilānāṃ ya eva kopaṃ samupaiti doṣaḥ /</l>\n<l>śamāya tasyaiva vidhatte vyadhatta doṣeṣu tathairva buddhaḥ // Saund_16.69 //</l>\n</lg>\n\n<lg>\n<l>ekena kalpena sacen na hanyāt svabhyastabhāvād aśubhān vitarkān /</l>\n<l>tato dvitīyaṃ kramam ārabheta na tv eva heyo guṇavān prayogaḥ // Saund_16.70 //</l>\n</lg>\n\n<lg>\n<l>anādikālopacitātmakatvād balīyasaḥ kleśagaṇasya caiva /</l>\n<l>samyakprayogasya ca duṣkaratvāc chettuṃ na śakyāḥ sahasā hi doṣāḥ // Saund_16.71 //</l>\n</lg>\n\n<lg>\n<l>añvyā yathāṇyā vipulāṇir anyā nirvāhyate tadviduṣā nareṇa /</l>\n<l>tadvad tad evākuśalaṃ nimittaṃ kṣipen nimittāntarasevanena // Saund_16.72 //</l>\n</lg>\n\n<lg>\n<l>tathāpy athādhyātmanavagrahatvān naivopaśāmyed aśubho vitarkaḥ /</l>\n<l>heyaḥ sa taddoṣaparīkṣaṇena saśvāpado mārga ivādhvagena // Saund_16.73 //</l>\n</lg>\n\n<lg>\n<l>yathā kṣudhārto 'pi viṣeṇa pṛktaṃ jijīviṣur necchati bhoktum annam /</l>\n<l>tathaiva doṣāvaham ity avetya jahāti vidvān aśubhaṃ nimittam // Saund_16.74 //</l>\n</lg>\n\n<lg>\n<l>na doṣataḥ paśyati yo hi doṣaṃ kas taṃ tato vārayituṃ samarthaḥ /</l>\n<l>guṇaṃ guṇe paśyati yaś ca yantra sa vāryamāṇo 'pi tataḥ prayāti // Saund_16.75 //</l>\n</lg>\n\n<lg>\n<l>vyapatrapante hi kulaprasūtā mahaḥpracārair aśubhaiḥ pravṛttaiḥ /</l>\n<l>kaṇṭhe manasvīva yuvā vapuṣmān acākṣuṣair aprayatair viṣaktaiḥ // Saund_16.76 //</l>\n</lg>\n\n<lg>\n<l>nirdhūyamānās tv atha leśato 'pi tiṣṭheyur evākuśalā vitarkāḥ /</l>\n<l>kāryāntarair adhyayanakriyād yaiḥ sevyo vidhir vismaraṇāya teṣām // Saund_16.77 //</l>\n</lg>\n\n<lg>\n<l>svaptavyam apy eva vicakṣaṇena kāyaklamo vāpi niṣevitavyaḥ /</l>\n<l>na tv eva saṃcintyam asannimittaṃ yatrāvasaktasya bhaved anarthaḥ // Saund_16.78 //</l>\n</lg>\n\n<lg>\n<l>yathā hi bhīto niśi taskarebhyo dvāraṃ priyebhyo 'pi na dātum icchet /</l>\n<l>prājñas tathā saṃharati prayogaṃ samaṃ śubhasyāpy aśubhasya doṣaiḥ // Saund_16.79 //</l>\n</lg>\n\n<lg>\n<l>evaṃprakārair api yady upāyair nivāryamāṇā na parāñmukhāḥ syuḥ /</l>\n<l>tato yathāsthūlanibarhaṇena suvarṇadoṣā iva te praheyāḥ // Saund_16.80 //</l>\n</lg>\n\n<lg>\n<l>drutaprayāṇaprabhṛtīṃś ca tīkṣṇāt kāmaprayogāt parikhidyamānaḥ /</l>\n<l>yathā naraḥ saṃśrayate tathaiva prājñena doṣeṣv api varitavyam // Saund_16.81 //</l>\n</lg>\n\n<lg>\n<l>te ced alabdhapratipakṣabhāvā naivopaāmyeyur asadvitarkāḥ /</l>\n<l>muhūrtam apy aprativadhyamānā gṛhe bhujaṅgā iva nādhivāsyāḥ // Saund_16.82 //</l>\n</lg>\n\n<lg>\n<l>dante 'pi dantaṃ praṇidhāya kāmaṃ tālvagram utpīḍya ca jihvayāpi /</l>\n<l>cittena cittaṃ prarigṛhya cāpi kāryaḥ prayatno na tu te 'nuvṛttāḥ // Saund_16.83 //</l>\n</lg>\n\n<lg>\n<l>kim atra citram yadi vītamoho vanaṃ gataḥ svasthamanā na muhyet /</l>\n<l>ākṣipyamāṇo hṛdi tannimittair na kṣobhyate yaḥ sa kṛtī sa dhīraḥ // Saund_16.84 //</l>\n</lg>\n\n<lg>\n<l>tad āryasatyādhigamāya pūrvaṃ viśodhayānena nayena mārgam /</l>\n<l>yātrāgataḥ śatruvinigrahārthaṃ rājevy lakṣmīm ajitāṃ jigīṣan // Saund_16.85 //</l>\n</lg>\n\n<lg>\n<l>etāny araṇyāny abhitaḥ śivāni yogānukūlāny ajaneritāni /</l>\n<l>kāyasya kṛtvā pravivekamātraṃ kleśaprahāṇāya bhajasva mārgam // Saund_16.86 //</l>\n</lg>\n\n<lg>\n<l>kauṇḍinyananadakṛmilāniruddhās tipyopasenau vimalo 'tha rādhaḥ /</l>\n<l>bāṣpottarau dhautakimoharājau kātyāyanadravyapinindavatsāḥ // Saund_16.87 //</l>\n</lg>\n\n<lg>\n<l>bhaddālibhadrāyaṇasarpadāsasubhūtigodattsujātavatsāḥ /</l>\n<l>saṃgrāmajidbhadrajidaśvajic ca śroṇaś ca śoṇaś ca sa koṭikarṇaḥ // Saund_16.88 //</l>\n</lg>\n\n<lg>\n<l>kṣemājito nandakanandamātā vupālivāgīśayaśāoyaśodāḥ /</l>\n<l>mahāhvayo valkalirāṣṭrapālau sudarśaanasvāgatameghikāś ca // Saund_16.89 //</l>\n</lg>\n\n<lg>\n<l>sa kapphinaḥ kāśyapa auruvilvo mahāmahākāśyapatiṣyanandāḥ /</l>\n<l>pūrṇaś ca pūrṇaś ca sa pūrṇakaś ca śonāparāntaś ca sa pūrṇa eva // Saund_16.90 //</l>\n</lg>\n\n<lg>\n<l>śāradvatīputrasubāhucundāḥ kondeyakāpyabhṛgukuṇṭhadhānāḥ /</l>\n<l>saśaivalau revatakauṣṭhilau ca maudgalyagotraś ca gavāṃ patiś ca // Saund_16.91 //</l>\n</lg>\n\n<lg>\n<l>yaṃ vikramaṃ yogavidhāv akurvaṃs tam eva śīghraṃ vidhivat kuruṣva /</l>\n<l>tataḥ padaṃ prāpsyasi tair avāptaṃ sukhāvṛtais tvaṃ nivataṃ niyataṃ yaśaś ca // Saund_16.92 //</l>\n</lg>\n\n<lg>\n<l>dravyaṃ yathā syāt kaṭukaṃ rasena tac copayuktaṃ madhuraṃ vipāke /</l>\n<l>tathaiva vīryaṃ kaṭukaṃ śrameṇa tasyārthasiddhyai madhuro vipākaḥ // Saund_16.93 //</l>\n</lg>\n\n<lg>\n<l>vīryaṃ paraṃ kāryakṛtau hi mūlaṃ vīryād ṛte kā cana nāsti siddhiḥ /</l>\n<l>udeti vīryād iha sarvasaṃpan nirvīryatā cet sakalaś ca pāpmā // Saund_16.94 //</l>\n</lg>\n\n<lg>\n<l>alabdhasyālābho niyatam upalabdhasya vigamas</l>\n<l>tathaivātmāvajñā kṛpañam adhikebhyaḥ paribhavaḥ /</l>\n<l>tamo nistejastvaṃ śrutiniyamatuṣṭivyuparamo</l>\n<l>nṛṇāṃ nirvīryāṇāṃ bhavati vinipātaś ca bhavati // Saund_16.95 //</l>\n</lg>\n\n<lg>\n<l>nayaṃ śrutvā śakto yad ayam abhivṛddhiṃ na labhate</l>\n<l>paraṃ dharmaṃ jñātvā yad upari nivāsaṃ na labhate /</l>\n<l>gṛhaṃ tyaktvā muktau yad ayam upaśāntiṃ na labhate</l>\n<l>nimittaṃ kausīdyaṃ bhavati puruṣasyātra na ripuḥ // Saund_16.96 //</l>\n</lg>\n\n<lg>\n<l>anikṣiptotsāho yadi khanati gāṃ vāri labhate</l>\n<l>prasaktaṃ vyāmathnan jvalanam araṇibhyāṃ janayati /</l>\n<l>prayuktā yoge tu dhruvam upalabhante śramaphalaṃ</l>\n<l>drutaṃ nityaṃ yānto girim api hi bhindanti saritaḥ // Saund_16.97 //</l>\n</lg>\n\n<lg>\n<l>kṛṣṭvā gāṃ paripālya ca śramaśatair aśnoti sasyaśāriyaṃ</l>\n<l>yatnena pravigāhya sāgarajalaṃ ratnaśriyā krīḍati /</l>\n<l>śatrūṇām avadhūya vīryam iṣubhir bhuṅkte narendraśriyaṃ</l>\n<l>tad vīryaṃ kuru śāntaye viniyataṃ vīrye hi sarvardddhayaḥ // Saund_16.98 //</l>\n</lg>\n\n<p>Saundarananade mahākāvya āryasatyavyākhyāno nāma ṣoḍaśaḥ sargaḥ /</p>\n\n<p>CANTO XVII</p>\n\n<lg>\n<l>athaivam ādesitatattvamārgo nandas tadā prāptavimokṣamārgaḥ /</l>\n<l>sarveṇa bhāvena gurau praṇamya kleśaprahāṇāya vanaṃ jagāma // Saund_17.1 //</l>\n</lg>\n\n<lg>\n<l>tatrāvakāśaṃ mṛdunīlaśaṣpaṃ dadarśa sāntaṃ taruṣaṇḍavantam /</l>\n<l>niḥśabdayā nimnagayopagūḍhaṃ vaiḍūryanīlodakayā vahantyā // Saund_17.2 //</l>\n</lg>\n\n<lg>\n<l>sa pādayos tatra vidhāya śaucaṃ śucau śive śrīmati vṛkṣamūle /</l>\n<l>mokṣāya baddhvā vyavasāyakaṣāṃ paryaṅkam aṅkāvahitam babandha // Saund_17.3 //</l>\n</lg>\n\n<lg>\n<l>ṛjuṃ samagraṃ praṇidhāya kāyaṃ kāve smṛtiṃ cābhimukhīṃ vidhāya /</l>\n<l>sarvendriyāṇy ātmani saṃnidhāya sa tatra yogaṃ pryataḥ prapede // Saund_17.4 //</l>\n</lg>\n\n<lg>\n<l>tataḥ sa tattvaṃ nikhilaṃ cikīṣur mokṣānukūlāṃś ca vidhīṃś cikīrṣan /</l>\n<l>jñānena lokyena śamena caiva cacāra cetaḥparikarmabhūmau // Saund_17.5 //</l>\n</lg>\n\n<lg>\n<l>saṃdhāya dhairyaṃ praṇidhāya vīryaṃ vyapohya saktiṃ parigṛhya śaktim /</l>\n<l>praśāntacetā niyamasthacetāḥ svasthas tato 'bhūd viṣayeṣv anāsthaḥ // Saund_17.6 //</l>\n</lg>\n\n<lg>\n<l>ātaptabuddheḥ prahitātmano 'pi svabhyastabhāvād atha kāmasaṃjñā /</l>\n<l>paryākulaṃ tasya manaś cakāra prāvṛṭsu vidyuj alam āgateva // Saund_17.7 //</l>\n</lg>\n\n<lg>\n<l>sa paryavasthānam avetya sadyaś cikṣepa tāṃ dharmavighātgakartrīm /</l>\n<l>priyām api krodhapāritacetā nārīm ivodvṛttaguṇāṃ manasvī // Saund_17.8 //</l>\n</lg>\n\n<lg>\n<l>ārabdhavīryasya manaḥśamāya bhūyas tu tasyākuśalo vitarkaḥ /</l>\n<l>vyādhipraṇāśāya niviṣṭabuddher upadravo ghora ivājagāma // Saund_17.9 //</l>\n</lg>\n\n<lg>\n<l>sa tadvighātāya nimittam anyad yogānukūlaṃ kuśalaṃ prapede /</l>\n<l>ārtāyanaṃ skṣīṇabalo balsthaṃ nirasyamāno balināriṇeva // Saund_17.10 //</l>\n</lg>\n\n<lg>\n<l>puraṃ vidhāyānuvidhāya daṇḍaṃ mitrāṇi saṃgṛhya ripūn vighṛhya /</l>\n<l>rājā yathāpnoti hi gām apūrvāṃ nītir mukukṣor api saiva yoge // Saund_17.11 //</l>\n</lg>\n\n<lg>\n<l>vimokṣakāmasya hi yogino 'pi manaḥ puraṃ jṇānavidhiś ca daṇḍaḥ /</l>\n<l>guṇāś ca mitrāṇy arayaś ca doṣā bhūmir vimuktir yatate yadartham // Saund_17.12 //</l>\n</lg>\n\n<lg>\n<l>sa duḥkhajālān mahato mukukṣur vimokṣamārgādhigame vivikṣuḥ /</l>\n<l>panthānam āryaṃ paramaṃ didṛkṣuḥ śamaṃ yayau kiṃ cid upāttacakṣuḥ // Saund_17.13 //</l>\n</lg>\n\n<lg>\n<l>yaḥ syān niketas tamaso 'niketaḥ śrutvāpi tattvaṃ sa bhavet pramattaḥ /</l>\n<l>yasmāt tu mokṣāya sa pātrabhūtas tasmān manaḥ svātmani saṃjahāra // Saund_17.14 //</l>\n</lg>\n\n<lg>\n<l>saṃbhārataḥ pratyayataḥ svabhāvād āsvādato doṣaviśeṣataś ca /</l>\n<l>athātmavān niḥsaraṇātmataś ca dharmeṣu cakre vidhivat parīkṣām // Saund_17.15 //</l>\n</lg>\n\n<lg>\n<l>sa rūpiṇaṃ kṛtsnam arūpiṇaṃ ca sāraṃ didṛkṣur vicikāya kāyam /</l>\n<l>athāśuciṃ duḥkham anityam asvaṃ nirātmakaṃ caiva cikāya kāyam // Saund_17.16 //</l>\n</lg>\n\n<lg>\n<l>anityatas tatra hi śūnyataś ca nirātmato duḥkhata eva cāpi /</l>\n<l>mārgapravekeṇa sa laukikena kleśadrumaṃ saṃcalayāṃ cakāra // Saund_17.17 //</l>\n</lg>\n\n<lg>\n<l>yasmād abhūtvā bhavatīha sarvaṃ bhūtvā ca bhūyo na bhavaty avaśyam /</l>\n<l>sahekutaṃ ca kṣayihetumac ca tasmād anityaṃ jagad ity avindat // Saund_17.18 //</l>\n</lg>\n\n<lg>\n<l>yataḥ prasūtasya ca karmayogaḥ prasajyate bandhavighātahetuḥ /</l>\n<l>duḥkhapratīkāravidhau sukhākhye tato bhavaṃ duḥkham iti vyapaśyat // Saund_17.19 //</l>\n</lg>\n\n<lg>\n<l>yataś ca saṃskarāgataṃ viviktaṃ na kārakaḥ kaś cana vedako vā /</l>\n<l>sāmagryathaḥ saṃbhavati pravṛttiḥ śūnyaṃ tato lokam imaṃ dadarśa // Saund_17.20 //</l>\n</lg>\n\n<lg>\n<l>yasmān nirīhaṃ jagad asvatantraṃ naiśvaryam ekaḥ kurute kriyāsu /</l>\n<l>tat tat pratītya prabhavanti bhāvā nirātmakaṃ tena viveda lokam // Saund_17.21 //</l>\n</lg>\n\n<lg>\n<l>tataḥ sa vātaṃ vyajanād ivoṣṇe kāṣṭhāśritaṃ nirmathanād ivāgnim /</l>\n<l>antaḥkṣitisthaṃ khananād ivāmbho lokattaraṃ vartima durāpam āpa // Saund_17.22 //</l>\n</lg>\n\n<lg>\n<l>sajjñānacāpaḥ smṛtivarma baddhvā viśuddhaśīlavratavāhanasthaḥ /</l>\n<l>kleśāribhiś cittaraṇājirasthaiḥ sārdhaṃ yuyustsur vijayāya tasthau // Saund_17.23 //</l>\n</lg>\n\n<lg>\n<l>tataḥ sa bodhyaṅgaśitāttaśastraḥ samyakpradhānottamavāhanasthaḥ /</l>\n<l>mārgāṅgamātaṅgavatā balena śanaiḥ śanaiḥ kleśacumūṃ jagāhe // Saund_17.24 //</l>\n</lg>\n\n<lg>\n<l>sa smṛtyupasthānamayaiḥ pṛṣatkaiḥ śatrūn viparyāsamayān kṣaṇena /</l>\n<l>duḥkhasya hetūṃś caturaś caturbhiḥ svaiḥ svaiḥ pracārāyatanair dadāra // Saund_17.25 //</l>\n</lg>\n\n<lg>\n<l>āryair balaiḥ pañcabhir eva pañca cetaḥkhilāny apratimair babhañja /</l>\n<l>mithyāñganāgāṃś ca tathāṅganāgair vinirdudhāvāṣṭabhir eva so 'ṣṭau // Saund_17.26 //</l>\n</lg>\n\n<lg>\n<l>athātmadṛṣṭiṃ sakalāṃ vidhūya caturṣu satyeṣv akathaṃ kathaḥ san /</l>\n<l>viśuddhaśīlavratadṛṣṭadharmā dharmasya pūrvāṃ phalabhūmim āpa // Saund_17.27 //</l>\n</lg>\n\n<lg>\n<l>sa darśanād āryacatuṣṭayasya kleśaikadeśasya ca viprayogāt /</l>\n<l>pratyātmikāc cāpi viśeṣalābhāt pratyakṣato jñānisukhasya caiva // Saund_17.28 //</l>\n</lg>\n\n<lg>\n<l>dārḍhyāt prasādasya dhṛteḥ sthiratvāt satyeṣv asaṃmūḍhatayā caturṣu /</l>\n<l>śīlasya cācchidratayottamasya niḥsaṃśayo dharmavidhau babhūva // Saund_17.29 //</l>\n</lg>\n\n<lg>\n<l>kudṛṣṭijālena sa viprayukto lokaṃ tathābhūtam avekṣamāṇaḥ /</l>\n<l>jñānāśrayāṃ prītim upājagāma bhūyaḥ prasādaṃ ca gurāv iyāya // Saund_17.30 //</l>\n</lg>\n\n<lg>\n<l>yo hi pravṛttiṃ niyatām avaiti naivānyahetor iha nāpy ahetoḥ /</l>\n<l>pratītya tat tat samavaiti tat tat sa naiṣṭhikaṃ paśyati yaś ca dharmam /</l>\n<l>tasyopadeṣṭāram athāryavaryaṃ sa prekṣate buddham avāptacakṣuṅ // Saund_17.32 //</l>\n</lg>\n\n<lg>\n<l>yathopadeśena śivena mukto rogād arogo bhiṣajaṃ kṛtajñaḥ /</l>\n<l>anusmaran paśyati cittadṛṣṭyā maitryā ca śāstrajñatayā ca tuṣṭaḥ // Saund_17.33 //</l>\n</lg>\n\n<lg>\n<l>āryeṇa mārgeṇa tathaiva muktas tathāgataṃ tattvavid āryatattvaḥ /</l>\n<l>anusmaran paśyati kāyasākṣī maitryā ca sarvajñatayā ca tuṣṭaḥ // Saund_17.34 //</l>\n</lg>\n\n<lg>\n<l>sa nāśakair dṛṣṭigatair vimuktaḥ paryantam ālokya punarbhavasya /</l>\n<l>bhaktvā ghṛṇāṃ kleśavijṛmbhiteṣu mṛtyor na tatrāsa na durgatibhyaḥ // Saund_17.35 //</l>\n</lg>\n\n<lg>\n<l>tvaksnāyumedorduhirāsthimāṃsakeśādināmedhyagaṇena pūrṇam /</l>\n<l>tataḥ sa kāyaṃ samavekṣamāṇaḥ sāraṃ vicintyāṇv api nopalebhe // Saund_17.36 //</l>\n</lg>\n\n<lg>\n<l>sa kāmarāgapratighau sthirātmā tenaiva yogena tanū cakāra /</l>\n<l>kṛtvā mahoraskatanus tanū tau prāpa dvitīyaṃ phalam āryadharme // Saund_17.37 //</l>\n</lg>\n\n<lg>\n<l>sa lobhacāpaṃ parikalpabāṇaṃ rāgaṃ mahāvairiṇam alpaśeṣam /</l>\n<l>kāyasvabhāvādhigatair bibheda yogāyudhāstrair aśubhāpṛṣatkaiḥ // Saund_17.38 //</l>\n</lg>\n\n<lg>\n<l>dveṣāyudhaṃ krodhavikīrṇabāṇaṃ vyāpādam antaḥprasavaṃ sapatnam /</l>\n<l>maitrīpṛṣatkair dhṛtitūṇasaṃsthaiḥ kṣamādhanurjyāvisṛtair jaghāna // Saund_17.39 //</l>\n</lg>\n\n<lg>\n<l>mūlāny atha trīṇy āsudhasya vīras tribhir vimokṣāyatanaiś cakarta /</l>\n<l>camūmukhasthān dhṛtakārmukāṃs trīn arīn ivāris tribhir āyasāgraiḥ // Saund_17.40 //</l>\n</lg>\n\n<lg>\n<l>sa kāmadhātoḥ samtikramāya pārṣṇigrahāṃs tān abhibhūya śatrūn /</l>\n<l>yogād anāgāmiphalaṃ prapadya dvārīva nirvāñapurasya tasthau // Saund_17.41 //</l>\n</lg>\n\n<lg>\n<l>kāmair vikitaṃ malinaiś ca dharmair vitarkavac cāpi vicāravac ca /</l>\n<l>vivekajaṃ prītisukhopapannaṃ dhyānaṃ tataḥ sa prathamaṃ prapede // Saund_17.42 //</l>\n</lg>\n\n<lg>\n<l>kāmāgnidhāhena sa vipramukto hlādaṃ paraṃ dhyānasukhād avāpa /</l>\n<l>sukhaṃ vigāhyāpsv iva gharmakhinnaḥ prāpyeva cārthaṃ cipulaṃ daridraḥ // Saund_17.43 //</l>\n</lg>\n\n<lg>\n<l>tatrāpi taddharmagatān vitarkān guṇāguṇe ca prasṛtān vicārān /</l>\n<l>buddhvā manaḥkṣobhakarān aśāntāṃs tadviprayogāya matiṃ cakāra // Saund_17.44 //</l>\n</lg>\n\n<lg>\n<l>kṣobhaṃ prakurvanti yathormayo hi dhīraprasannāmbuvahasya sindhoḥ /</l>\n<l>ekāgrabhūtasya tahtormibhūtāś cittāmbhasaḥ kṣobhakarā vitarkāḥ // Saund_17.45 //</l>\n</lg>\n\n<lg>\n<l>khinnasya suptasya ca nirvṛtasya bādhaṃ yathā saṃjanayanti śabdāḥ /</l>\n<l>adhyātmam aikāgryam upāgatasya bhavanti bādhāya tathā vitarkāḥ // Saund_17.46 //</l>\n</lg>\n\n<lg>\n<l>athāvitarkaṃ kramaśo 'vicāram ekāgrabhāvān manasaḥ prasannam /</l>\n<l>samādhijaṃ prītsukhaṃ dvitīyaṃ dhyānaṃ tad ādhyātmaśivaṃ sa dadhyau // Saund_17.47 //</l>\n</lg>\n\n<lg>\n<l>tad dhyānam āgamya ca cittamaunaṃ lebhe parāṃ prītim alabdhapūrvām /</l>\n<l>prītau tu tatrāpi sa doṣadarśī yathā vitarkeṣv abhavat tathaiva // Saund_17.48 //</l>\n</lg>\n\n<lg>\n<l>prītiḥ parā vastuni yatra yasya viparyayāt tasya hi tara duḥkham /</l>\n<l>prītāv ataḥ prekṣya sa tatra doṣān prītikṣaye yogam upāruroha // Saund_17.49 //</l>\n</lg>\n\n<lg>\n<l>prītedr virāgāt sukham āryajuṣṭaṃ kāyena vindann atha saṃprajānan /</l>\n<l>upekṣakaḥ sa smṛtimān vyahārṣīd dhyānaṃ tṛtīyaṃ pratilabhya dhīraḥ // Saund_17.50 //</l>\n</lg>\n\n<lg>\n<l>yasmāt paraṃ tatra sukhaṃ sukhebhyas tataḥ paraṃ nāsti sukhapravṛttiḥ /</l>\n<l>tasmād babhāṣe śubhakṛtsnabhūmiṃ parāparajñaḥ parameti maitryā // Saund_17.51 //</l>\n</lg>\n\n<lg>\n<l>dhyāne 'pi tatrātha dadarśa doṣaṃ mene paraṃ śāntam aniñjam eva /</l>\n<l>ābhogato 'pīñjayati sma tasya cittaṃ pravṛttaṃ sukham ity ajasram // Saund_17.52 //</l>\n</lg>\n\n<lg>\n<l>yatreñjitaṃ spanditam asti tatra yatrāsti ca spanditam asti duḥkham /</l>\n<l>yasmād atas tat sukham iñjakatvāt praśāntikāmā yatayas tyajanti // Saund_17.53 //</l>\n</lg>\n\n<lg>\n<l>atha prahāṇāt sukhaduḥkhayoś ca manovikārasya ca pūrvam eva /</l>\n<l>dadhyāv upekṣāmṛtimad viśuddhaṃ dhyānaṃ tathāduḥkhasukhaṃ caturtham // Saund_17.54 //</l>\n</lg>\n\n<lg>\n<l>yasmāt tu tasmin na sukhaṃ na duḥkhaṃ jñānaṃ ca tatrāsti tad arthacāri /</l>\n<l>tasmād upekṣāsmṛtipāriśuddhir nirucyate dhyānavidhau caturthe // Saund_17.55 //</l>\n</lg>\n\n<lg>\n<l>dhyānaṃ sa niśritya tataś caturtham arhattvalābhāya matiṃ cakāra /</l>\n<l>saṃdhāya maitraṃ balavantam āryaṃ rājeva deśān ajitān jigīṣuḥ // Saund_17.56 //</l>\n</lg>\n\n<lg>\n<l>ciccheda kārtsnyena tataḥ sa pañca prajñāsinā bhāvanayeritena /</l>\n<l>ūrdhvaṅgamāny uttamabandhanāni saṃyojanāny uttamabandhanāni // Saund_17.57 //</l>\n</lg>\n\n<lg>\n<l>bodhyaṅganāgair api saptabhiḥ sa saptaiva cittānuśayān mamarda /</l>\n<l>dvīpān ivopasthitavipraṇāśān kālo grahaiḥ saptabhir eva sapta // Saund_17.58 //</l>\n</lg>\n\n<lg>\n<l>agnidrumājyāmbuṣu yā hi vṛttiḥ kavandhavāvyagnidivākarāṇām /</l>\n<l>doṣeṣu tāṃ vṛttim iyāya nando nirvāpaṇotpāṭanadāhaśoṣaiḥ // Saund_17.59 //</l>\n</lg>\n\n<lg>\n<l>iti trivegaṃ trijhaṣaṃ trivīcam ekāmbhasaṃ pañcarayaṃ dvikūlam /</l>\n<l>dvigrāham aṣṭāṅgavatā plavena duḥkhārṇavaṃ custaram uttatāra // Saund_17.60 //</l>\n</lg>\n\n<lg>\n<l>arhattvam āsādya sa satkriyārho nirutsuko niṣpraṇayo nirāśaḥ /</l>\n<l>vibhīr viṣug vītamado virāgaḥ sa eva dhṛtyānya ivābabhāse // Saund_17.61 //</l>\n</lg>\n\n<lg>\n<l>bhrātuś ca śāstuś ca tayānuśiṣṭyā nandas tataḥ svena ca vikrameṇa /</l>\n<l>praśāntacetāḥ paripūrṇakāryo vāṇīm imām ātmagatāṃ jagāda // Saund_17.62 //</l>\n</lg>\n\n<lg>\n<l>namo 'stu tasmai sugatāya yena hitaiṣiṇā me karuṇatmakena /</l>\n<l>bahūni duḥkhāny apavartitāni sukhāni bhūyāṃsy upasaṃhṛtāni // Saund_17.63 //</l>\n</lg>\n\n<lg>\n<l>ahaṃ hy anāryeṇa śarīrajena duḥkhātmake vartmani kṛṣyamāṇaḥ /</l>\n<l>nivartitas tadvacanāṅkuṣena darpānvito nāga ivāṅkuśena // Saund_17.64 //</l>\n</lg>\n\n<lg>\n<l>tasyājñayā kāruṇikasya śāstur hṛdistham utpāṭya hi rāgaśalyam /</l>\n<l>adyaiva tāvat sumahat sukhaṃ me sarvakṣaye kiṃ bata nirvṛtasya // Saund_17.65 //</l>\n</lg>\n\n<lg>\n<l>nirvāpya kāmāgnim ahaṃ hi dīptaṃ dhṛtyambunā pāvakam ambuneva /</l>\n<l>hlādaṃ paraṃ sāṃpratam āgato 'smi śītaṃ hradaṃ gharma ivāvatīrṇaḥ // Saund_17.66 //</l>\n</lg>\n\n<lg>\n<l>na me priyaṃ kiṃ cana nāpriyaṃ me na me 'nurodho 'sti kuto virodhaḥ /</l>\n<l>tayor abhāvāt sukhito 'smi sadyo himātapābhyām iva vipramuktaḥ // Saund_17.67 //</l>\n</lg>\n\n<lg>\n<l>mahābhayāt kṣemam ivopalabhya mahāvarodhād iva vipramokṣam /</l>\n<l>mahārṇavāt pāram ivāplavaḥ san bhīmāndhakārād iva ca prakāśam // Saund_17.68 //</l>\n</lg>\n\n<lg>\n<l>rogād ivārogyam asahyarūpād ṛṇād ivānṛṇyam anantasaṃkhyāt /</l>\n<l>dviṣatsakāśad iva cāpayānaṃ durchikṣayogāc ca yathā subhikṣam // Saund_17.69 //</l>\n</lg>\n\n<lg>\n<l>tadvat parāṃ śāntim upāgato 'haṃ yasyānubhāvena vināyakasya /</l>\n<l>karomi bḥūyaḥ punar uktam asmai namo namo 'rhāya tathāgatāya // Saund_17.70 //</l>\n</lg>\n\n<lg>\n<l>yenāhaṃ girim upanīya rukmaśṛṅgaṃ svargaṃ ca plavagavadhūnidarśanena /</l>\n<l>kāmātmā tridivacarībhir aṅganābhir niṣkṛṣṭo yuvatimaye kalau nimagnaḥ // Saund_17.71 //</l>\n</lg>\n\n<lg>\n<l>tasmāc ca vyasanaparād anarthapaṅkād utkṛṣya kramaśithilaḥ karīva paṅkāt /</l>\n<l>śānte 'smin virajasi vijvare viśoke saddharme vitamasi naiṣṭhike vimuktaḥ // Saund_17.72 //</l>\n</lg>\n\n<lg>\n<l>taṃ vande param anukampakaṃ maharṣiṃ mūrdhnāhaṃ prakṛtiguṇajñam āśayajñam /</l>\n<l>saṃbuddhaṃ daśabalinaṃ bhiṣakpradhānaṃ trātāraṃ punar api cāsmi saṃnatas tam // Saund_17.73 //</l>\n</lg>\n\n<p>mahākāvye Saundaranande 'mṛtādhigamo nāma saptadaśaḥ sargaḥ /</p>\n\n<p>CANTO XVIII</p>\n\n<lg>\n<l>atha dvijo bāla ivāptavedaḥ kṣipraṃ vaṇik prāpta ivāptalābhaḥ /</l>\n<l>jitvā ca rājanya ivārsainyaṃ nandaḥ kṛtārtho gurum abhyagacchat // Saund_18.1 //</l>\n</lg>\n\n<lg>\n<l>draṣṭuṃ sukhaṃ jñānasamāptikāle gurur hi śiṣyasya guroś ca śiṣyaḥ /</l>\n<l>pariśramas te saphalo mayīti yato didṛkṣāsya munau babhūva // Saund_18.2 //</l>\n</lg>\n\n<lg>\n<l>yato hi yenādhigato viśeṣas tasyottamāṅge 'rhati kartumiḍyām /</l>\n<l>āryaḥ sarāgo 'pi kṛtajñabhāvāt prakṣīṇamānaḥ kimu vītarāgaḥ // Saund_18.3 //</l>\n</lg>\n\n<lg>\n<l>yasyārthakāmaprabhavā hi bhaktis tato 'sya sā tiṣṭhati rūḍhamūlā /</l>\n<l>dharmānvayo yasya tu bhaktirāgas tasya prasādo hṛdayāvagāḍhaḥ // Saund_18.4 //</l>\n</lg>\n\n<lg>\n<l>kāṣāyavāsāḥ kanakāvadātas tataḥ sa mūrdhnā gurave praṇeme /</l>\n<l>vāteritaḥ pallavatāmrarāgaḥ puṣpojjvalaśrīr iva karṇikāraḥ // Saund_18.5 //</l>\n</lg>\n\n<lg>\n<l>athātmanaḥ śiṣyaguṇasya caiva mahāmuneḥ śāstṛguṇasya caiva /</l>\n<l>saṃdarśanārthaṃ sa na mānahetoḥ svāṃ kāryasiddhiṃ kathayāṃ babhūva // Saund_18.6 //</l>\n</lg>\n\n<lg>\n<l>yā dṛṣṭiśalyo hṛdayāvagāḍhaḥ prabho bhṛśaṃ mām atudat sutīkṣṇaḥ /</l>\n<l>tvadvākyasaṃdaṃśamukhena me sa samuddhṛtaḥ śalyahṛteva śalyaḥ // Saund_18.7 //</l>\n</lg>\n\n<lg>\n<l>kathaṅkathābhāvagato 'smi yena chinnaḥ sa niḥsaṃśaya saṃśayo me /</l>\n<l>tvacchāsanāt satpatham āgato 'smi sudeśikasyeva pathi pranaṣṭaḥ // Saund_18.8 //</l>\n</lg>\n\n<lg>\n<l>yat pītam āsvādavaśendriyeṇa darpeṇa kandarpaviṣaṃ mayāsīt /</l>\n<l>tan me hataṃ tvadvacanāgadena viṣaṃ vināśīva mahāgadena // Saund_18.9 //</l>\n</lg>\n\n<lg>\n<l>kṣayaṃ gataṃ janma nirastajanman saddharmacaryām uṣito 'smi samyak /</l>\n<l>kṛtsnaṃ kṛtaṃ me kṛtakārya kāryaṃ lokeṣu bhūto 'smi na lokadharmā // Saund_18.10 //</l>\n</lg>\n\n<lg>\n<l>maitrīstanīṃ vyañjanacārusāsnāṃ saddharmadugdhāṃ pratibhānaśṛṅgām /</l>\n<l>tavāsmi gāṃ sādhu nipīya tṛptas tṛṣeva gām uttamavatsavarṇaḥ // Saund_18.11 //</l>\n</lg>\n\n<lg>\n<l>yat paśyataś cādhigamo mamāyaṃ tan me samāsena mune nibodha /</l>\n<l>sarvajña kāmaṃ viditam tavaitat svaṃ tūpacarāṃ pravivakṣur asmi // Saund_18.12 //</l>\n</lg>\n\n<lg>\n<l>anye 'pi santo vimumukṣavo hi śrutva vimokṣāya nayaṃ parasya /</l>\n<l>muktasya rogād iva rogavantas tenaiva mārgeṇa sukhaṃ ghaṭānte // Saund_18.13 //</l>\n</lg>\n\n<lg>\n<l>urvyādikān janmani vedmi dhātūn nātmānam urvyādiṣu teṣu kiṃ cit /</l>\n<l>yasmād atas teṣu na me 'sti saktir bahiś ca kāyena samā matir me // Saund_18.14 //</l>\n</lg>\n\n<lg>\n<l>skandhāṃś ca rūpaprabhṛtīn daśārdhān paśyāmi yasmāc capalān asārān /</l>\n<l>anātmakāṃś caiva vadhātmakāṃś ca tasmād vimukto 'smy aśivebhya ebhyaḥ // Saund_18.15 //</l>\n</lg>\n\n<lg>\n<l>yasmāc ca paśyāmy udayaṃ vyayaṃ ca sarvāsv avasthāsv aham indriyāṇām /</l>\n<l>tasmād anityeṣu nirātmakeṣu duḥkheṣu me teṣv api nāsti saṃgaḥ // Saund_18.16 //</l>\n</lg>\n\n<lg>\n<l>yataś ca lokaṃ samjanmaniṣṭhaṃ paśyāmi niḥsāram asac ca sarvam /</l>\n<l>ato dhiyā me manasā vibaddham asmīti me neñjitam asti yena // Saund_18.17 //</l>\n</lg>\n\n<lg>\n<l>caturvidhe naikavidhaprasaṃge yato 'ham āhāravaidhāv asaktaḥ /</l>\n<l>amūrchitaś cāgrathitaś ca tatra tribhyo vimukto 'smi tato bhavebhyaḥ // Saund_18.18 //</l>\n</lg>\n\n<lg>\n<l>aniśritaś cāpratibaddhacitto dṛṣṭaśutādau vyavahāradharme /</l>\n<l>yasmāt samātmānugataś ca tatra tasmād visaṃyogagato 'smi muktaḥ // Saund_18.19 //</l>\n</lg>\n\n<lg>\n<l>ity evam uktvā gurubāhumānyāt sarveṇa kāyena sa gāṃ nipannaḥ /</l>\n<l>praverito lohitacandanākto haimo mahāstambha ivābhāse // Saund_18.20 //</l>\n</lg>\n\n<lg>\n<l>tataḥ pramādāt prasṛtasya pūrvaṃ śrutvā dhṛtiṃ vyākaraṇaṃ ca tasya /</l>\n<l>dharmānvayaṃ cānugataṃ prasādaṃ meghasvaras taṃ munir ābabhāṣe // Saund_18.21 //</l>\n</lg>\n\n<lg>\n<l>uttiṣṭha dharme sthita śiṣyajuṣṭe kiṃ pādayor me patito 'si mūrdhnā /</l>\n<l>abhyarcanaṃ me na tathā praṇāmo dharme yathaiṣā pratipattir eva // Saund_18.22 //</l>\n</lg>\n\n<lg>\n<l>adyāsi supravrajito jitātmann aiśvaryam apy ātmani yena labdham /</l>\n<l>jitātmanaḥ pravrajanaṃ hi sādhu calātmano na tv ajitendriyasya // Saund_18.23 //</l>\n</lg>\n\n<lg>\n<l>adyāsi śaucena pareṇa yukto vākkāyacetāṃsi śucīni yat te /</l>\n<l>ataḥ punaś cāprayatām asaumyāṃ yat saumya no vekṣyasi garbhaśayyām // Saund_18.24 //</l>\n</lg>\n\n<lg>\n<l>adyārthavat te śrutavac chrutaṃ tac chrutānurūpaṃ pratipadya dharmam /</l>\n<l>kṛtaśruto vipratipadyamāno nindyo hi nirvīrya ivāttaśastraḥ // Saund_18.25 //</l>\n</lg>\n\n<lg>\n<l>aho dhṛtis te 'viṣayātmakasya yat tvaṃ matiṃ mokṣavidhāv akārṣīḥ /</l>\n<l>yāsyāmi niṣṭhām iti bāliśo hi janmakṣayāt trāsam ihābhyupaiti // Saund_18.26 //</l>\n</lg>\n\n<lg>\n<l>diṣṭyā durāpaḥ kṣaṇasaṃnipāto nāyaṃ kṛto mohavaśena moghaḥ /</l>\n<l>udeti duḥkhena gato hy adhastāt kūrmo yugacchidra ivārñavasthaḥ // Saund_18.27 //</l>\n</lg>\n\n<lg>\n<l>nirjitya māraṃ yudhi durnivāram adyāsi loke raṇaśīrṣūraḥ /</l>\n<l>śūro 'py āsūraḥ sa hi veditavyo doṣair amitrair iva hanyate yaḥ // Saund_18.28 //</l>\n</lg>\n\n<lg>\n<l>nirvāpya rāgāgnim udīrṇam adyāsi loke raṇaśīrṣaśūraḥ /</l>\n<l>duḥkhaṃ hi śete śayane 'py udāre kleśāgninā cetasi dhayamānaḥ // Saund_18.29 //</l>\n</lg>\n\n<lg>\n<l>abhyucchrito dravyamadena pūrvam adyāsi tṛṣnoparamāt samṛddhaḥ /</l>\n<l>yāvat satarṣaḥ puruṣo hi loke tāvat samṛddho 'pi sadā daridraḥ // Saund_18.30 //</l>\n</lg>\n\n<lg>\n<l>adyāpadeṣṭuṃ tava yuktarūpaṃ śuddhodhano me nṛpatiḥ piteti /</l>\n<l>bhraṣṭasya dharmāt pitṛbhir nipātād aślāghaniyo hi kulāpadeśaḥ // Saund_18.31 //</l>\n</lg>\n\n<lg>\n<l>diṣṭyāsi śāntiṃ paramām upeto nistīrṇakāntāra ivāptasāraḥ /</l>\n<l>sarvo hi saṃsāragato bhayārto yathaiva kāntāragatas tathaiva // Saund_18.32 //</l>\n</lg>\n\n<lg>\n<l>āraṇyakaṃ kbhaikṣacaraṃ vinītaṃ dkraṣyāmi nandaṃ nibhṛtaṃ kadeti /</l>\n<l>āsīt purastāt tvayi me didṛkṣā tathāsi diṣṭyā mama darśanīyaḥ // Saund_18.33 //</l>\n</lg>\n\n<lg>\n<l>bhavaty arūpo 'pi hi darśanīyaḥ svalaṅkṛtaḥ śreṣṭhatamair guṇaiḥ svaiḥ /</l>\n<l>doṣaiḥ parīto malinīkarais tu sudarśanīyo 'pi virūpa eva // Saund_18.34 //</l>\n</lg>\n\n<lg>\n<l>adya prakṛṣtā tava buddhimattā kṛtsnaṃ yayā te kṛtam ātmakāryam /</l>\n<l>śrutonnatasyāpi hi nāsti buddhir notpadyate śreyasi yasya buddhiḥ // Saund_18.35 //</l>\n</lg>\n\n<lg>\n<l>unmīlitasyāpi janasya madhye nimīlitasyāpi tathaiva cakṣuḥ /</l>\n<l>prajñāmayaṃ yasya hi nāsti cakṣuś cakṣur na tasyāsti sacakṣuṣo 'pi // Saund_18.36 //</l>\n</lg>\n\n<lg>\n<l>duḥkhapratīkāranimittam ārtaḥ kṛṣyādibhiḥ khedam upaiti lokaḥ /</l>\n<l>ajasram āgacchati tac ca bhūyo jñānena yasyādya kṛtas tvayāntaḥ // Saund_18.37 //</l>\n</lg>\n\n<lg>\n<l>duḥkhaṃ na me syāt sukham eva me syād iti pravṛttaḥ stataṃ hi lokaḥ /</l>\n<l>na vetti tac caiva tathā yathā syāt prāptaṃ tvayādyāsulabhaṃ yatāvat // Saund_18.38 //</l>\n</lg>\n\n<lg>\n<l>ity evamādi sthirabuddhicittas tathāgatenābhihito hitāya /</l>\n<l>staveṣu nindāsu ca nirvyapekṣaḥ kṛtāñjalir vākyam uvāca nandaḥ // Saund_18.39 //</l>\n</lg>\n\n<lg>\n<l>aho viśeṣeṇa viṣeṣadarśiṃs tvayānukampā mayi darṣiteyam /</l>\n<l>yat kāmapaṇke bhagavan nimagnas trāto 'smi saṃsārabhayād akāmaḥ // Saund_18.40 //</l>\n</lg>\n\n<lg>\n<l>bhrātrā tvayā śreyasi daiśikena pitrā phalasthena tataiva mātrā /</l>\n<l>hato 'bhaviṣyaṃ yadi na vyamokṣyaṃ sārthāt paribhraṣṭa ivākṛtārthaḥ // Saund_18.41 //</l>\n</lg>\n\n<lg>\n<l>śāntasya tuṣṭasya sukho viveko vijñātattvasya parīkṣakasya /</l>\n<l>prahīṇamānasya ca nirmadasya sukhaṃ virāgatvam asaktabuddheḥ // Saund_18.42 //</l>\n</lg>\n\n<lg>\n<l>ato hi tattvaṃ parigamya samyañ nirdhūya doṣān adhigamya śāntim /</l>\n<l>svaṃ nāśrayaṃ saṃprati cintayāmi na taṃ janaṃ nāpsaraso na devān // Saund_18.43 //</l>\n</lg>\n\n<lg>\n<l>idaṃ hi bhuktvā suci śāmikaṃ sukhaṃ na me manaḥ kāṃṣati kāmjaṃ sukham /</l>\n<l>mahārham apy annam adaivāhṛtaṃ divaukaso bhuktavataḥ sudhām iva // Saund_18.44 //</l>\n</lg>\n\n<lg>\n<l>aho 'ndhavijñānanimīlitaṃ jagat paṭāntare paśyati nottamaṃ sukham /</l>\n<l>sudhīram adhyātmasukhaṃ vyapāsya hi śramaṃ tathā kāmasukhārtham ṛcchati // Saund_18.45 //</l>\n</lg>\n\n<lg>\n<l>yathā hi ratnākaram etya durmatir vihāya ratnāny asato maṇin haret /</l>\n<l>apāsya saṃbodhisukhaṃ tahottamaṃ śramaṃ vrajet kāmasukhopaabdhaye // Saund_18.46 //</l>\n</lg>\n\n<lg>\n<l>aho hi satteṣv atimaitracetasas tathāgatasyānujighṛkṣutā parā /</l>\n<l>apāsya yad dhyānasukhaṃ mune paraṃ parasya duḥkhoparamāya khidyase // Saund_18.47 //</l>\n</lg>\n\n<lg>\n<l>mayā na śakyaṃ pratikartum adya kiṃ gurau hitaiṣiṇy anukampake tvayi /</l>\n<l>samuddhṛto yena bhavārṇavād ahaṃ mahārṇavāc cūrṇitanaur ivormibhiḥ // Saund_18.48 //</l>\n</lg>\n\n<lg>\n<l>tato munis tasya niśamya hetumat prahīṇasarvāsravasūcakaṃ vacaḥ /</l>\n<l>idaṃ babhāṣe vadatām anuttamo yad arhati śrīghana eva bhāṣitum // Saund_18.49 //</l>\n</lg>\n\n<lg>\n<l>idaṃ kṛtārthaḥ paramārthavit kṛtī tvam eva dhīmann abhidhātum arhasi /</l>\n<l>atītya kāntāram avāptasādhanaḥ sudaiśikasyeva kṛtaṃ mahāvaṇik // Saund_18.50 //</l>\n</lg>\n\n<lg>\n<l>avaiti buddhaṃ naradamyasārthiṃ kṛtī yathārhann upśāntamānasaḥ /</l>\n<l>na dṛṣṭasatyo 'pi tathāvabudhyate pṛthagjanaḥ kiṃ bata buddhimān api // Saund_18.51 //</l>\n</lg>\n\n<lg>\n<l>rajastamobhyāṃ parimuktacetasas tavaiva ceyaṃ sadṛsī kṛtajñatā /</l>\n<l>rajaḥprakarṣeṇa jagaty avasthite kṛtajñabhāvo hi kṛtajña durlabhaḥ // Saund_18.52 //</l>\n</lg>\n\n<l>ato 'sti bhūyas tvayi me vivakṣitaṃ nato hi bhaktaś ca niyogam arhasi // Saund_18.53 //</l>\n\n<lg>\n<l>avāptakāryo 'si parāṃ gatiṃ gato na te 'sti kiṃ cit karaṇīyam aṇv api /</l>\n<l>ataḥparaṃ saumya carānukampayā vimokṣayan kṛcchragatān parān api // Saund_18.54 //</l>\n</lg>\n\n<lg>\n<l>ihārtham evārabhate naro 'dhamo vimadhyamas tūbhayalaukikīṃ kriyām /</l>\n<l>kriyām amutraiva phalāya madhyamo viśiṣṭadharmā punar apravṛttaye // Saund_18.55 //</l>\n</lg>\n\n<lg>\n<l>ihottamebhyo 'pi mataḥ sa tūttamo ya uttamaṃ dharmam avāpya naiṣṭhikam /</l>\n<l>acintayitvātmagataṃ pariśramaṃ śamaṃ parebhyo 'py upadeṣṭum icchati // Saund_18.56 //</l>\n</lg>\n\n<lg>\n<l>vihāya tasmād iha kāryam ātmanaḥ kuru sthirātman parakāryam apy atho /</l>\n<l>bhramatsu sattveṣu tamovṛtātmasu śrutapradīpo niśi dhāryatām ayam // Saund_18.57 //</l>\n</lg>\n\n<lg>\n<l>bravītu tāvat puri vismito janas tvayi sthite kurvati dharmadeśanāḥ /</l>\n<l>aho batāścaryam idaṃ vimuktaye karoti rāgī yad ayam kathām iti // Saund_18.58 //</l>\n</lg>\n\n<lg>\n<l>dhruvaṃ hi saṃśrutya tava sthiraṃ mano nivṛttanānāviṣayair manorathaiḥ /</l>\n<l>vadhūr gṛhe sāpi tavānukurvatī kariṣyate strīṣu virāgiṇīḥ kathāḥ // Saund_18.59 //</l>\n</lg>\n\n<lg>\n<l>tvayi paramadhṛtau niviṣṭatattve bhavanagatā na hi raṃsyate dhruvaṃ sā /</l>\n<l>manasi śamadamātmaike vivikte matir iva kāmasukhaiḥ parīkṣakasya // Saund_18.60 //</l>\n</lg>\n\n<lg>\n<l>ity arhataḥ paramakāruṇikasya śāstur mūrdhnā vacaś ca caraṇau ca samaṃ gṛhītvā /</l>\n<l>svasthaḥ praśāntahṛdayo vinivṛttakāryaḥ pārśvān muneḥ pratiyayau vimadaḥ karīva // Saund_18.61 //</l>\n</lg>\n\n<lg>\n<l>bhikṣarthaṃ samaye viveśa sa puraṃ dṛṣṭīr janasyākṣipan lābhālābhasukhāsukhādiṣu samaḥ svasthendriyo niḥspṛhaḥ /</l>\n<l>nirmokṣāya cakāra tatra ca kathāṃ kāle janāyārthine naivonmārgagatān parān paribhavan nātmānam utkarṣayan // Saund_18.62 //</l>\n</lg>\n\n<lg>\n<l>ity eṣā vyupaśāntaye na rataye mokṣārthagarbhā kṛtiḥ śrotṝṇāṃ grahaṇārtham anyamanasāṃ kāvyopacārāt kṛtā /</l>\n<l>yan mokṣāt kṛtam anyad atra hi mayā tat kāvyadharmāt kṛtaṃ pātuṃ tiktam ivauṣadhaṃ madhuyutaṃ hṛdyaṃ kathaṃ syād iti // Saund_18.63 //</l>\n</lg>\n\n<lg>\n<l>prāyeṇālokya lokaṃ viṣayaratiparaṃ mo kṣāt pratihataṃ kāvyavājena tattvaṃ kathitam iha mayā mokṣaḥ param iti /</l>\n<l>tad buddhvā śāmikaṃ yat tad avahitam ito grāhyaṃ na lalitaṃ pāṃsubhyo dhātujebhyo niyatam upakaraṃ cāmīkaram iti // Saund_18.64 //</l>\n</lg>\n\n<p>Saundaranande mahākāvya ājñāvyākaraṇo nāmāṣṭādaśaḥ sargaḥ /</p>\n\n<p>āryasuvarṇākṣīputrasya sāketakasya bhikṣor ācāryabhadantāśvaghoṣasya mahākaver mahāvādinaḥ kṛtir iyam //</p>\n\n  </body>\n\n"
}