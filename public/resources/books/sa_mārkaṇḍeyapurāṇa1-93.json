{
  "title": "sa_mārkaṇḍeyapurāṇa1-93",
  "body": "<body xmlns='http://www.tei-c.org/ns/1.0'>\n<div>\n<p>śrīmanmaharṣivedavyāsapraṇītaṃ\nśrīmārkaṇḍeyapurāṇam</p>\n\n<p>prathamo 'dhyāyaḥ\nārambhamaṅgalam\n<lg>\n<l>yadyogibhirbhavabhayārtivināśayogyam</l>\n<l>  āsādya vanditamatīva vivaktacittaiḥ /</l>\n<l>tadvaḥ punātu haripādasarojayugmam</l>\n<l>  avirbhavatkramavilaṅghitabhūrbhuvaḥ svaḥ // MarkP_Mang.1 //</l>\n</lg></p>\n\n<lg>\n<l>pāyāt sa vaḥ sakalakalmaṣabhedadakṣaḥ</l>\n<l>  kṣīrodakukṣiphaṇibhoganiviṣṭamūrtiḥ /</l>\n<l>śvāsāvadhūtasalilotkaṇikākarālaḥ</l>\n<l>  sindhuḥ pranṛtyamiva yasya karoti saṅgāt // MarkP_Mang.2 //</l>\n</lg>\n\n<lg>\n<l>nārāyaṇaṃ samaskṛtya naraṃ caiva narottamam /</l>\n<l>devīṃ sarasvatīṃ vyāsaṃ tato jayamudīrayet // MarkP_Mang.3 //</l>\n</lg>\n\n<lg>\n<l>tapaḥ svādhyāyanirataṃ mārkaṇḍeyaṃ mahāmunim /</l>\n<l>vyāsaśiṣyo mahātejā jaiminiḥ paryapṛcchata // MarkP_1.1 //</l>\n</lg>\n\n<lg>\n<l>bhagavan bhāratākhyānaṃ vyāsenoktaṃ mahātmanā /</l>\n<l>pūrṇamastamalaiḥ śubhrairnānāśāstrasamuccayaiḥ // MarkP_1.2 //</l>\n</lg>\n\n<lg>\n<l>jātiśuddhisamāyuktaṃ sādhuśabdopaśobhitam /</l>\n<l>pūrvapakṣoktisiddhāntapariniṣṭhāsamanvitam // MarkP_1.3 //</l>\n</lg>\n\n<lg>\n<l>tridaśānāṃ yathā viṣṇurdvipadāṃ brāhmaṇo yathā /</l>\n<l>bhūṣaṇānāñca sarveṣāṃ yathā cūḍāmaṇirvaraḥ // MarkP_1.4 //</l>\n</lg>\n\n<lg>\n<l>yathāyudhānāṃ kuliśamindriyāṇāṃ yathā manaḥ /</l>\n<l>tatheha sarvaśāstraṇāṃ mahābhāratamuttamam // MarkP_1.5 //</l>\n</lg>\n\n<lg>\n<l>atrārthaścaiva dharmaśca kāmo mokṣaśca varṇyate /</l>\n<l>parasparānubandhāśca sānubandhāśca te pṛthak // MarkP_1.6 //</l>\n</lg>\n\n<lg>\n<l>dharmaśāstramidaṃ śreṣṭhamarthaśāstramidaṃ param /</l>\n<l>kāmaśāstramidaṃ cāgryaṃ mokṣaśāstraṃ tathottamam // MarkP_1.7 //</l>\n</lg>\n\n<lg>\n<l>caturāśramadharmāṇāmācārasthitisādhanam /</l>\n<l>proktametanmahābhāga vedavyāsena dhīmatā // MarkP_1.8 //</l>\n</lg>\n\n<lg>\n<l>tathā tāta kṛtaṃ hyetad vyāsenodārakarmaṇā /</l>\n<l>yathā vyāptaṃ mahāśāstraṃ virodhairnābhibhūyate // MarkP_1.9 //</l>\n</lg>\n\n<lg>\n<l>vyāsavākyajalaughena kutarkataruhāriṇā /</l>\n<l>vedaśailāvatīrṇena nīrajaskā mahī kṛtā // MarkP_1.10 //</l>\n</lg>\n\n<lg>\n<l>kalaśabdamahāhaṃsaṃ mākhyānaparāmbujam /</l>\n<l>kathāvistīrṇasalilaṃ kārṣṇa vedamahāhradam // MarkP_1.11 //</l>\n</lg>\n\n<lg>\n<l>tadidaṃ bhāratākhyānaṃ bahvirthaṃ śrutivistaram /</l>\n<l>tattvato jñātukāmo 'haṃ bhagavaṃstvāmupasthitaḥ // MarkP_1.12 //</l>\n</lg>\n\n<lg>\n<l>kasmānmānuṣatāṃ prāpto nirguṇo 'pi janārdanaḥ /</l>\n<l>vāsudevo jagatsūti-sthiti-saṃyamakāraṇam // MarkP_1.13 //</l>\n</lg>\n\n<lg>\n<l>kasmācca pāṇḍuputtrāṇāmekā sā drupadātmajā /</l>\n<l>pañcānāṃ mahīṣī kṛṣṇā hyatra naḥ saṃśayo mahān // MarkP_1.14 //</l>\n</lg>\n\n<p>bheṣajaṃ brahmahatyāyā baladevo mahābalaḥ /</p>\n\n<l>tīrthayātrāprasaṅgena kasmāccakre halāyudhaḥ // MarkP_1.15 //</l>\n\n<lg>\n<l>kathañca draupadeyāste 'kṛtadārā mahārathāḥ /</l>\n<l>pāṇḍunāthā mahātmāno vadhamāpuranāthavat // MarkP_1.16 //</l>\n</lg>\n\n<lg>\n<l>etatsarvaṃ vistaraśo mamākhyātumihārhasi /</l>\n<l>bhavanto mūḍhabuddhīnāmavabodhakarāḥ sadā // MarkP_1.17 //</l>\n</lg>\n\n<lg>\n<l>iti tasya vacaḥ śrutvā mārkaṇḍeyo māhamuniḥ /</l>\n<l>daśāṣṭadoṣarahito vaktuṃ samupacakrame // MarkP_1.18 //</l>\n</lg>\n\n<p>mārkaṇḍeya uvāca</p>\n\n<lg>\n<l>kriyākālo 'yamasmākaṃ samaprāpto munisattama /</l>\n<l>vistare cāpi vaktavye naiṣa kālaḥ praśasyate // MarkP_1.19 //</l>\n</lg>\n\n<lg>\n<l>ye tu vakṣyanti vakṣye 'dya tānahaṃ jaimine tava /</l>\n<l>tathā ca naṣṭasandehaṃ tvāṃ kariṣyanti pakṣiṇaḥ // MarkP_1.20 //</l>\n</lg>\n\n<p>piṅgākṣaśca vibodhaśca suputtraḥ sumukhastathā /</p>\n\n<l>droṇaputrāḥ khagaśreṣṭhāstattvajñāḥ śāstracintakāḥ // MarkP_1.21 //</l>\n\n<lg>\n<l>vedaśāstrārthavijñāne yeṣāmavyāhatā matiḥ /</l>\n<l>vindhyakandaramadhyasthāstānupāsya ca pṛccha ca // MarkP_1.22 //</l>\n</lg>\n\n<lg>\n<l>evamuktastadā tena mārkaṇḍeyena dhīmatā /</l>\n<l>pratyuvācarṣiśārdūlo vismayotphullalocanaḥ // MarkP_1.23 //</l>\n</lg>\n\n<p>jaiminiruvāca</p>\n\n<lg>\n<l>atyadbhutamidaṃ brahman khagavāgiva mānuṣī /</l>\n<l>yat pakṣiṇaste vijñānamāpuratyantadurlabham // MarkP_1.24 //</l>\n</lg>\n\n<lg>\n<l>tiryagyonyāṃ yadi bhavasteṣāṃ jñānaṃ kuto 'bhavat /</l>\n<l>kathañca droṇatanayāḥ procyante te patatriṇaḥ // MarkP_1.25 //</l>\n</lg>\n\n<lg>\n<l>kaśca droṇaḥ pravikhyāto yasya putracatuṣṭayam /</l>\n<l>jātaṃ guṇavatāṃ teṣāṃ dharmajñānaṃ mahātmanām // MarkP_1.26 //</l>\n</lg>\n\n<p>mārkaṇḍeya uvāca</p>\n\n<lg>\n<l>śṛṇuṣvāvahito bhūtvā yadvṛttaṃ nandane purā /</l>\n<l>śakrasyāpyasarasāṃ caiva nāradasya ca saṅgame // MarkP_1.27 //</l>\n</lg>\n\n<lg>\n<l>nārado nandane 'paśyat puṃścalīgaṇamadhyagam /</l>\n<l>śakraṃ surādhirājānaṃ tanmukhāsaktalocanam // MarkP_1.28 //</l>\n</lg>\n\n<lg>\n<l>sa tenarṣivariṣṭhena dṛṣṭamātraḥ śacīpatiḥ /</l>\n<l>samuttasthau svakaṃ cāsmai dadāvāsanamādarāt // MarkP_1.29 //</l>\n</lg>\n\n<lg>\n<l>taṃ dṛṣṭvā balavṛtraghnamutthitaṃ tridaśāṅganāḥ /</l>\n<l>praṇemustāśca devarṣi vinayāvanatāḥ sthitāḥ // MarkP_1.30 //</l>\n</lg>\n\n<lg>\n<l>tābhirabhyarcitaḥ so 'tha upaviṣṭe śatakratau /</l>\n<l>yathārhaṃ kṛtasambhāṣaḥ kathāścakre manoramāḥ // MarkP_1.31 //</l>\n</lg>\n\n<p>śakra uvāca</p>\n\n<lg>\n<l>tataḥ kathāntare śakrastamuvāca mahāmunim /</l>\n<l>dehyājñāṃ nṛtyatāmāsāṃ tava yābhimateti vai // MarkP_1.32 //</l>\n</lg>\n\n<lg>\n<l>rambhā vā karkaśā vātha urvaśyatha tilottamā /</l>\n<l>ghṛtācī menakā vāpi yatra vā bhavato ruciḥ // MarkP_1.33 //</l>\n</lg>\n\n<lg>\n<l>etacchrutvā dvijaśreṣṭho vaco śakrasya nāradaḥ /</l>\n<l>vicintyāpsarasaḥ prāha vinayāvanatāḥ sthitāḥ // MarkP_1.34 //</l>\n</lg>\n\n<lg>\n<l>yuṣmākamiha sarvāsāṃ rūpaudāryaguṇādhikam /</l>\n<l>ātmānaṃ manyate yā tu sā nṛtyatu mamāgrataḥ // MarkP_1.35 //</l>\n</lg>\n\n<lg>\n<l>guṇarūpavihīnāyāḥ siddhirnāṭyasya nāsti vai /</l>\n<l>cārvadhiṣṭhānavannṛtyaṃ nṛtyamanyadviḍambanam // MarkP_1.36 //</l>\n</lg>\n\n<lg>\n<l>tadvākyasamakālaṃ ca ekaikāstā natāstataḥ /</l>\n<l>ahaṃ guṇādhikā na tvaṃ na tvaṃ cānyābravīdidam // MarkP_1.37 //</l>\n</lg>\n\n<p>mārkaṇḍeya uvāca</p>\n\n<lg>\n<l>tāsāṃ saṃbhramamālokya bhagavān pākaśāsanaḥ /</l>\n<l>pṛcchyatāṃ munirityāha vaktā yāṃ vo guṇādhikām // MarkP_1.38 //</l>\n</lg>\n\n<lg>\n<l>śakracchandānuyātābhiḥ pṛṣṭastābhiḥ sanāradaḥ /</l>\n<l>provāca yat tadā vākyaṃ jaimine tannibodha me // MarkP_1.39 //</l>\n</lg>\n\n<lg>\n<l>tapasyantaṃ nagendrasthaṃ yā vaḥ kṣobhayate balāt /</l>\n<l>durvāsasaṃ muniśreṣṭhaṃ tāṃ vo manye guṇādhikām // MarkP_1.40 //</l>\n</lg>\n\n<p>mārkaṇḍeya uvāca</p>\n\n<lg>\n<l>tasya tadvacanaṃ śrutvā sarvā vepatakandharāḥ /</l>\n<l>aśakyametadasmākamiti tāścakrire kathāḥ // MarkP_1.41 //</l>\n</lg>\n\n<lg>\n<l>tatrāpsarā vapurnāma munikṣobhaṇagarvitā /</l>\n<l>pratyuvācādya yāsyāmi yatrāsau saṃsthito muniḥ // MarkP_1.42 //</l>\n</lg>\n\n<lg>\n<l>adya taṃ dehayantāraṃ prayuktendriyavājinam /</l>\n<l>smaraśastragaladraśmiṃ kariṣyāmi kusārathim // MarkP_1.43 //</l>\n</lg>\n\n<lg>\n<l>brahmā janārdano vāpi yadi vā nīlalohitaḥ /</l>\n<l>tamapyadya kariṣyāmi kāmabāṇakṣatāntaram // MarkP_1.44 //</l>\n</lg>\n\n<lg>\n<l>ityuktvā prajagāmātha prāleyādriṃ vapustadā /</l>\n<l>munestapaḥ prabhāveṇa praśāntaśvāpadāśramam // MarkP_1.45 //</l>\n</lg>\n\n<lg>\n<l>sa puṃskokilamādhuryā yatrāste sa mahāmuniḥ /</l>\n<l>krośamātraṃ sthitā tasmādagāyata varāpsarāḥ // MarkP_1.46 //</l>\n</lg>\n\n<lg>\n<l>tadgītadhvanimākarṇya munirvismitamānasaḥ /</l>\n<l>jagāma tatra yatrāste sā bālā rucirānanā // MarkP_1.47 //</l>\n</lg>\n\n<lg>\n<l>tāṃ dṛṣṭvā cārusarvāṅgīṃ muniḥ saṃstabhya mānasam /</l>\n<l>kṣobhaṇāyāgatāṃ jñātvā kopāmarṣasanvitaḥ // MarkP_1.48 //</l>\n</lg>\n\n<l>uvācedaṃ tato vākyaṃ maharṣistāṃ mahātapāḥ // MarkP_1.49 //</l>\n\n<lg>\n<l>yasmādduḥ khārjitasyeha tapaso vidhnakāraṇāt /</l>\n<l>āgatāsi madonmatte mama duḥ khāya khecari // MarkP_1.50 //</l>\n</lg>\n\n<lg>\n<l>tasmāt suparṇagotre tvaṃ matkrodhakaluṣīkṛtā /</l>\n<l>janma prāpsyasi duṣprajñe yāvadvarṣāṇi ṣoḍaśa // MarkP_1.51 //</l>\n</lg>\n\n<lg>\n<l>nijarūpaṃ parityajya pakṣiṇīrūpadhāriṇī /</l>\n<l>catvāraste ca tanayā janiṣyante 'dhamāpsarāḥ // MarkP_1.52 //</l>\n</lg>\n\n<lg>\n<l>aprāpya teṣu ca prītiṃ śastrapūtā punardivi /</l>\n<l>vāsamāpsyasi vaktavyaṃ nottaraṃ te kathañcana // MarkP_1.53 //</l>\n</lg>\n\n<lg>\n<l>iti vacanamasahyaṃ kopasaṃraktadṛṣṭiś</l>\n<l>  calakalabalayāṃ tāṃ māninīṃ śrāvayitvā /</l>\n<l>taralatarataraṅgāṃ gāṃ parityajya vipraḥ</l>\n<l>  prathitaguṇagaṇaughāṃ saṃprayātāḥ khagaṅgām // MarkP_1.54 //</l>\n</lg>\n\n<p>iti śrīmārkaṇḍeyapurāṇe vapuśāpo nāma prathamo 'dhyāyaḥ</p>\n\n</div>\n<div>\n\n<p>dvitīyo 'dhyāyaḥ</p>\n\n<p>mārkaṇḍeya uvāca</p>\n\n<lg>\n<l>ariṣṭanemiputro 'bhūd garuḍo nāma pakṣirāṭ /</l>\n<l>garuḍasyābhavat putraḥ sampātiriti viśrutaḥ // MarkP_2.1 //</l>\n</lg>\n\n<lg>\n<l>tasyāpyāsīt sutaḥ śūraḥ supārśvo vāyuvikramaḥ /</l>\n<l>supārśvatanayaḥ kuntiḥ kuntiputraḥ pralolupaḥ // MarkP_2.2 //</l>\n</lg>\n\n<l>tasyāpi tanayāvāstāṃ kaṅkaḥ kandhara eva ca // MarkP_2.3 //</l>\n\n<lg>\n<l>kaṅkaḥ kailāsaśikhare vidyudrūpeti viśrutam /</l>\n<l>dadarśāmbujapatrākṣaṃ rākṣasaṃ dhanadānugam // MarkP_2.4 //</l>\n</lg>\n\n<lg>\n<l>āpānāsaktamamalastragdāmāmbaradhāriṇam /</l>\n<l>bhāryāsahāyamāsīnaṃ śilāpaṭṭe 'male śubhe // MarkP_2.5 //</l>\n</lg>\n\n<lg>\n<l>taddṛṣṭamātraṃ kaṅkena rakṣaḥ krodhasamanvitam /</l>\n<l>provāca kasmādāyātastvamito hyaṇḍajādhama // MarkP_2.6 //</l>\n</lg>\n\n<lg>\n<l>strīsannikarṣe tiṣṭhantaṃ kasmānmāmupasarpasi /</l>\n<l>naiṣa dharmaḥ subuddhīnāṃ mithoniṣpādyavastuṣu // MarkP_2.7 //</l>\n</lg>\n\n<p>kaṅka uvāca</p>\n\n<lg>\n<l>sādhāraṇo 'yaṃ śailendro yathā tava tathā mama /</l>\n<l>anyeṣāṃ caiva jantūnāṃ mamatā bhavato 'tra kā // MarkP_2.8 //</l>\n</lg>\n\n<p>mārkaṇḍeya uvāca</p>\n\n<lg>\n<l>bruvāṇamitthaṃ khaḍgena kaṅkaṃ cincheda rākṣasaḥ /</l>\n<l>kṣaratkṣatajabībhatsaṃ visphurantamacetanam // MarkP_2.9 //</l>\n</lg>\n\n<lg>\n<l>kaṅkaṃ vinihataṃ śrutvā kandharaḥ krodhamūrcchitaḥ /</l>\n<l>vidyudrūpavadhāyāśu manaścakre 'ṇḍajeśvaraḥ // MarkP_2.10 //</l>\n</lg>\n\n<lg>\n<l>sa gatvā śailaśikharaṃ kaṅko yatra hataḥ sthitaḥ /</l>\n<l>tasya saṃkalanaṃ cakre bhrāturjyeṣṭhasya khecaraḥ /</l>\n<l>kopāmarṣavivṛtākṣo nāgendra iva niḥ śvasan // MarkP_2.11 //</l>\n</lg>\n\n<lg>\n<l>jagāmātha sa yatrāste bhrātṛhā tasya rākṣasaḥ /</l>\n<l>pakṣavātena mahatā cālayan bhūdharān varān // MarkP_2.12 //</l>\n</lg>\n\n<lg>\n<l>vegāt payodajālāni vikṣipan kṣatajekṣaṇaḥ /</l>\n<l>kṣaṇāt kṣayitaśatruḥ sa pakṣābhyāṃ krāntabhūdharaḥ // MarkP_2.13 //</l>\n</lg>\n\n<lg>\n<l>pānāsaktamatiṃ tatra taṃ dadarśa niśācaram /</l>\n<l>ātāmravaktranayanaṃ hemaparyaṅkamāśritam // MarkP_2.14 //</l>\n</lg>\n\n<lg>\n<l>stragdāmāpūritaśikhaṃ haricandanabhūṣitam /</l>\n<l>ketakīgarbhapatrābhairdantairghoratarānanam // MarkP_2.15 //</l>\n</lg>\n\n<lg>\n<l>vāmorumāśritāṃ cāsya dadarśāyatalocanām /</l>\n<l>patnīṃ madanikāṃ nāma puṃskokilakalasvanām // MarkP_2.16 //</l>\n</lg>\n\n<lg>\n<l>tato roṣaparītātmā kandharaḥ kandarasthitam /</l>\n<l>tamuvāca suduṣṭātmannehi yudhyasva vai mayā // MarkP_2.17 //</l>\n</lg>\n\n<lg>\n<l>yasmājjeṣṭho mama bhrātā viśrabdho ghātatastvayā /</l>\n<l>tasmāttvāṃ madasaṃsaktaṃ nayiṣye yamasādanam // MarkP_2.18 //</l>\n</lg>\n\n<lg>\n<l>viśvastaghātināṃ lokā ye ca strībālaghātinām /</l>\n<l>yāsyase nirayān sarvāṃstāṃstvamadya mayā hataḥ // MarkP_2.19 //</l>\n</lg>\n\n<p>mārkaṇḍeya uvāca</p>\n\n<lg>\n<l>ityevaṃ patagendreṇa proktaṃ strīsannidhau tadā /</l>\n<l>rakṣaḥ krodhasamāviṣṭaṃ pratyabhāṣata pakṣiṇam // MarkP_2.20 //</l>\n</lg>\n\n<lg>\n<l>yadi te nihato bhrātā pauruṣaṃ taddhi darśitam /</l>\n<l>tvāmapyadya haniṣye 'haṃ khaḍgenānena khecara // MarkP_2.21 //</l>\n</lg>\n\n<lg>\n<l>tiṣṭha kṣaṇaṃ nātra jīvan patagādhama yāsyasi /</l>\n<l>ityuktvāñjanapuñjābhaṃ vimalaṃ khaḍgamādade // MarkP_2.22 //</l>\n</lg>\n\n<lg>\n<l>tataḥ patagarājasya yakṣādhipabhaṭasya ca /</l>\n<l>babhūva yuddhamatulaṃ yathā garuḍa-śakrayoḥ // MarkP_2.23 //</l>\n</lg>\n\n<lg>\n<l>tataḥ sa rākṣasaḥ krodhāt khaḍgamāvidhya vegavat /</l>\n<l>cikṣepa patagendrāya nirvāṇāṅgāravarcasam // MarkP_2.24 //</l>\n</lg>\n\n<lg>\n<l>patagendraśca taṃ khaḍgaṅkiñcidutplutya bhūtalāt /</l>\n<l>vaktreṇa jagrāha tadā garuḍaḥ pannagaṃ yathā // MarkP_2.25 //</l>\n</lg>\n\n<lg>\n<l>vaktrapādatalairbhaṅktvā cakre kṣobhamathātulam /</l>\n<l>tasmin bhagne tataḥ khaḍge bāhuyuddhamavartata // MarkP_2.26 //</l>\n</lg>\n\n<lg>\n<l>tataḥ patagarājena vakṣasyākramya rākṣasaḥ /</l>\n<l>hasta-pāda-karairāśu śirasā ca viyojitaḥ // MarkP_2.27 //</l>\n</lg>\n\n<lg>\n<l>tasmin vinihate sā strī khagaṃ śaraṇamabhyagāt /</l>\n<l>kiñcit saṃjātasaṃtrāsā prāha bhāryā bhavāmi te // MarkP_2.28 //</l>\n</lg>\n\n<lg>\n<l>tāmādāya khagaśreṣṭhaḥ svakaṃ gṛhamagāt punaḥ /</l>\n<l>gatvā sa niṣkṛtiṃ bhrāturvidyudrupanipātanāt // MarkP_2.29 //</l>\n</lg>\n\n<lg>\n<l>kandharasya ca sā veśma prāpyecchārūpadhāriṇī /</l>\n<l>menakātanayā subhrūḥ sauparṇaṃ rūpamādade // MarkP_2.30 //</l>\n</lg>\n\n<lg>\n<l>tasyāṃ sa janayāmāsa tārkṣoṃ nāma sutāṃ tadā /</l>\n<l>muniśāpāgnivipluṣṭāṃ vapumapsarasāṃ varām /</l>\n<l>tasyā nāma tadā cakre tārkṣomiti vihaṅgamaḥ // MarkP_2.31 //</l>\n</lg>\n\n<lg>\n<l>mandapālasutāścāsaṃścatvāro 'mitabuddhayaḥ /</l>\n<l>jaritāriprabhṛtayo droṇāntā dvijasattamāḥ // MarkP_2.32 //</l>\n</lg>\n\n<lg>\n<l>teṣāṃ jaghanyo dharmātmā vedavedāṅgapāragaḥ /</l>\n<l>upayeme sa tāṃ tārkṣoṃ kandharānumate śubhām // MarkP_2.33 //</l>\n</lg>\n\n<lg>\n<l>kasyacittvatha kālasya tārkṣo garbhamavāpa ha /</l>\n<l>saptapakṣāhite garbhe kurukṣetraṃ jagāma sā // MarkP_2.34 //</l>\n</lg>\n\n<lg>\n<l>kuru-pāṇḍavayoryuddhe vartamāne sudāruṇe /</l>\n<l>bhāvitvāccaiva kāryasya raṇamadhye viveśa sā // MarkP_2.35 //</l>\n</lg>\n\n<lg>\n<l>tatrāpaśyat tadā yuddhaṃ bhagadattakirīṭinoḥ /</l>\n<l>nirantaraṃ śarairāsīdākāśaṃ śalabhairiva // MarkP_2.36 //</l>\n</lg>\n\n<lg>\n<l>pārthakodaṇḍanirmuktamāsannamativegavat /</l>\n<l>tasyā bhallamahiśyāmaṃ tvacaṃ ciccheda jāṭharīm // MarkP_2.37 //</l>\n</lg>\n\n<lg>\n<l>bhinne koṣṭhe śasāṅkābhaṃ bhūmāvaṇḍacatuṣṭayam /</l>\n<l>āyuṣaḥ sāvaśeṣatvāt tūlarāśāvivāpatat // MarkP_2.38 //</l>\n</lg>\n\n<lg>\n<l>tatpātasamakālaṃ ca supratīkādgajottamāt /</l>\n<l>papāta mahatī ghaṣṭā bāṇasaṃchinnabandhanā // MarkP_2.39 //</l>\n</lg>\n\n<lg>\n<l>samaṃ samantāt prāptā tu nirbhinnadharaṇītalā /</l>\n<l>chādayantī khagāṇḍāni sthitāni piśitopari // MarkP_2.40 //</l>\n</lg>\n\n<lg>\n<l>hate ca tasmin nṛpatau bhagadatte nareśvare /</l>\n<l>bahūnyahānyabhūdyuddhaṃ kurupāṇḍavasainyayoḥ // MarkP_2.41 //</l>\n</lg>\n\n<lg>\n<l>vṛtte yuddhe dharmaputre gate śāntanavāntikam /</l>\n<l>bhīṣmasya gadato 'śeṣān śrotuṃ dharmān mahātmanaḥ // MarkP_2.42 //</l>\n</lg>\n\n<lg>\n<l>ghaṣṭāgatāni tiṣṭhanti yatrāṇḍāni dvijottama /</l>\n<l>ājagāma tamuddeśaṃ śamīko nāma saṃyamī // MarkP_2.43 //</l>\n</lg>\n\n<lg>\n<l>sa tatra śabdamaśṛṇoccicīkucīti vāśatām /</l>\n<l>bālyādasphuṭavākyānāṃ vijñāne 'pi pare sati // MarkP_2.44 //</l>\n</lg>\n\n<lg>\n<l>atharṣiḥ śiṣyasahito ghaṣṭāmutpāṭya vismitaḥ /</l>\n<l>amātṛpitṛpakṣāṇi śiśukāni dadarśa ha // MarkP_2.45 //</l>\n</lg>\n\n<lg>\n<l>tāni tatra tathā bhūmau śamīko bhagavān muniḥ /</l>\n<l>dṛṣṭvā sa vismayāviṣṭaḥ provācānugatān dvijān // MarkP_2.46 //</l>\n</lg>\n\n<lg>\n<l>samyaguktaṃ dvijāgyreṇa śukreṇośanasā svayam /</l>\n<l>palāyanaparaṃ dṛṣṭvā daityasainyaṃ surārditam // MarkP_2.47 //</l>\n</lg>\n\n<lg>\n<l>na gantavyaṃ nivartadhvaṃ kasmād vrajatha kātarāḥ /</l>\n<l>utsṛjya śauryayaśasī kva gatā na mariṣyatha // MarkP_2.48 //</l>\n</lg>\n\n<lg>\n<l>naśyato yudhyato vāpi tāvadbhavati jīvitam /</l>\n<l>yāvaddhātāsṛjat pūrvaṃ na yāvanmanasepsitam // MarkP_2.49 //</l>\n</lg>\n\n<lg>\n<l>eke mriyante svagṛhe palāyanto 'pare janāḥ /</l>\n<l>bhuñjanto 'nnaṃ tathaivāpaḥ pibanto nidhanaṃ gatāḥ // MarkP_2.50 //</l>\n</lg>\n\n<lg>\n<l>vilāsinastathaivānye kāmayānā nirāmayāḥ /</l>\n<l>avikṣatāṅgāḥ śastraiśca pretarājavaśaṅgatāḥ // MarkP_2.51 //</l>\n</lg>\n\n<lg>\n<l>anye tapasyabhiratā nītāḥ pretanṛpānugaiḥ /</l>\n<l>yogābhyāse ratāścānye naiva prāpuramṛtyutām // MarkP_2.52 //</l>\n</lg>\n\n<lg>\n<l>śambarāya purā kṣiptaṃ vajraṃ kuliśapāṇinā /</l>\n<l>hṛdaye 'bhihatastena tathāpi na mṛto 'suraḥ // MarkP_2.53 //</l>\n</lg>\n\n<lg>\n<l>tenaiva khalu vajreṇa tenainendreṇa dānavāḥ /</l>\n<l>prāpte kāle hatā daityāstatkṣaṇānnidhanaṃ gatāḥ // MarkP_2.54 //</l>\n</lg>\n\n<lg>\n<l>viditvaivaṃ na santrāsaḥ kartavyo vinivartate /</l>\n<l>tato nivṛttāste daityāstyaktvā maraṇajaṃ bhayam // MarkP_2.55 //</l>\n</lg>\n\n<lg>\n<l>iti śukravacaḥ satyaṃ kṛtamebhiḥ khagottamaiḥ /</l>\n<l>ye yuddhe 'pi na samprāptāḥ pañcatvamatimānuṣe // MarkP_2.56 //</l>\n</lg>\n\n<lg>\n<l>kvāṇāḍānāṃ patanaṃ viprāḥ kva ghaṇṭāpatanaṃ samam /</l>\n<l>kva ca māṃsa-vasā-raktairbhūmerāstaraṇakriyāḥ // MarkP_2.57 //</l>\n</lg>\n\n<lg>\n<l>ke 'pyete sarvathā viprā naite sāmānyapakṣiṇaḥ /</l>\n<l>daivānukūlatā loke mahābhāgyapradarśinī // MarkP_2.58 //</l>\n</lg>\n\n<lg>\n<l>evamuktvā sa tān vīkṣya punarvacanamabravīt /</l>\n<l>nivartatāśramaṃ yāta gṛhītvā pakṣibālakān // MarkP_2.59 //</l>\n</lg>\n\n<lg>\n<l>mārjārākhubhayaṃ yatra naiṣāmaṇḍajajanmanām /</l>\n<l>śyenato nakulādvāpi sthāpyantāṃ tatra pakṣiṇaḥ // MarkP_2.60 //</l>\n</lg>\n\n<lg>\n<l>dvijāḥ kiṃ vātiyatnena māryante karmabhiḥ svakaiḥ /</l>\n<l>rakṣyante cākhilā jīvā yathaite pakṣibālakāḥ // MarkP_2.61 //</l>\n</lg>\n\n<lg>\n<l>tathāpi yatnaḥ kartavyo naraiḥ sarveṣu karmasu /</l>\n<l>kurvan puruṣakārantu vācyatāṃ yāti no satām // MarkP_2.62 //</l>\n</lg>\n\n<lg>\n<l>iti munivaracoditāstataste</l>\n<l>  munitanayāḥ parigṛhya pakṣiṇastān /</l>\n<l>taruviṭapasamāśritālisaṅghaṃ</l>\n<l>  yayuratha tāpasaramyamāśramaṃ svam // MarkP_2.63 //</l>\n</lg>\n\n<lg>\n<l>sa cāpi vanyaṃ manasābhikāmitaṃ</l>\n<l>  pragṛhya mūlaṃ kusumaṃ phalaṃ kuśān /</l>\n<l>cakāra cakrāyudha-rudra-vedhasāṃ</l>\n<l>  surendra-vaivasvataḥ jātavedasām // MarkP_2.64 //</l>\n</lg>\n\n<lg>\n<l>apāmpatergoṣpativittarakṣiṇoḥ</l>\n<l>  samīraṇasyāpi tathā dvijottamāḥ /</l>\n<l>dhāturvidhātustvatha vaiśvadevikāḥ</l>\n<l>  śrutiprayuktā vivadhāstu satkriyāḥ // MarkP_2.65 //</l>\n</lg>\n\n<p>iti śrīmārkaṇḍeyapurāṇe caṭakotpattirnāma dvitīyo 'dhyāyaḥ</p>\n\n</div>\n<div>\n\n<p>tṛtīyo 'dhyāyaḥ</p>\n\n<p>mārkaṇḍeya uvāca</p>\n\n<lg>\n<l>ahanyahani viprendra sa teṣāṃ munisattamaḥ /</l>\n<l>cakārāhārapayasā tathā guptyā ca poṣaṇam // MarkP_3.1 //</l>\n</lg>\n\n<lg>\n<l>māsamātreṇa jagmuste bhānoḥ syandanavartmani /</l>\n<l>kautūhalavilolākṣairdṛṣṭā munikumārakaiḥ // MarkP_3.2 //</l>\n</lg>\n\n<lg>\n<l>dṛṣṭvā mahīṃ sanagarāṃ sāmbhonidhisaridvarām /</l>\n<l>rathacakrapramāṇāṃ te punarāśramamāgatāḥ // MarkP_3.3 //</l>\n</lg>\n\n<lg>\n<l>śramaklāntāntarātmāno mahātmāno viyonijāḥ /</l>\n<l>jñānañca prakaṭībhūtaṃ tatra teṣāṃ prabhāvataḥ // MarkP_3.4 //</l>\n</lg>\n\n<lg>\n<l>ṛṣeḥ śiṣyānukampārthaṃ vadato dharmaniścayam /</l>\n<l>kṛtvā pradakṣiṇaṃ sarve caraṇāvabhyavādayan // MarkP_3.5 //</l>\n</lg>\n\n<lg>\n<l>ūcuśca maraṇādghorānmokṣitāḥ smastvayā mune /</l>\n<l>āvāsa-bhakṣya-payasāṃ tvaṃ no dātā pitā guruḥ // MarkP_3.6 //</l>\n</lg>\n\n<lg>\n<l>garbhasthānāṃ mṛtā mātā pitrā naivāpi pālitāḥ /</l>\n<l>tvayā no jīvitaṃ dattaṃ śiśavo yena rakṣitāḥ // MarkP_3.7 //</l>\n</lg>\n\n<lg>\n<l>kṣitāvakṣatatejāstvaṃ kṛmīṇāmiva śuṣyatām /</l>\n<l>gajaghaṇṭāṃ samutpāṭya kṛtavān duḥ kharecanam // MarkP_3.8 //</l>\n</lg>\n\n<lg>\n<l>kathaṃ vardheyurabalāḥ khasthān drakṣyāmyahaṃ kadā /</l>\n<l>kadā bhūmerdrumaṃ prāptān drakṣye vṛkṣāntaraṃ gatān // MarkP_3.9 //</l>\n</lg>\n\n<lg>\n<l>kadā me sahajā kāntiḥ pāṃśunā nāśameṣyati /</l>\n<l>eṣāṃ pakṣānilotthena matsamīpavicāriṇām // MarkP_3.10 //</l>\n</lg>\n\n<lg>\n<l>iti cintayatā tāta bhavatā pratipālitāḥ /</l>\n<l>te sāmprataṃ pravṛddhāḥ smaḥ prabuddhāḥ karavāma kim // MarkP_3.11 //</l>\n</lg>\n\n<lg>\n<l>ityṛṣirvacanaṃ teṣāṃ śrutvā saṃskāravat sphuṭam /</l>\n<l>śiṣyaiḥ parivṛtaḥ sarvaiḥ saha putreṇa śṛṅgiṇā // MarkP_3.12 //</l>\n</lg>\n\n<lg>\n<l>kautūhalaparo bhūtvā romāñcapaṭasaṃvṛtaḥ /</l>\n<l>uvāca tattvato brūta pravṛtteḥ kāraṇaṃ giraḥ // MarkP_3.13 //</l>\n</lg>\n\n<lg>\n<l>kasya śāpādiyaṃ prāptā bhavadbhirvikriyā parā /</l>\n<l>rūpasya vacasaścaiva tanme vaktumīhārhatha // MarkP_3.14 //</l>\n</lg>\n\n<p>pakṣiṇa ūcuḥ</p>\n\n<lg>\n<l>vipulasvāniti khyātaḥ prāgāsīnmunisattamaḥ /</l>\n<l>tasya putradvayaṃ jajñe sukṛṣastumburustathā // MarkP_3.15 //</l>\n</lg>\n\n<lg>\n<l>sukṛṣasya vayaṃ putrāścatvāraḥ saṃyatātmanaḥ /</l>\n<l>tasyarṣervinayācārabhaktinamrāḥ sadaiva hi // MarkP_3.16 //</l>\n</lg>\n\n<lg>\n<l>tapaścaraṇasaktasya śāsyamānendriyasya ca /</l>\n<l>yathābhimatamasmābhistadā tasyopapāditam // MarkP_3.17 //</l>\n</lg>\n\n<lg>\n<l>samitpuṣpādikaṃ sarvaṃ yaccaivābhyavahārikam /</l>\n<l>evaṃ tatrātha vasatāṃ tasyāsmākañca kānane // MarkP_3.18 //</l>\n</lg>\n\n<lg>\n<l>ājagāma mahāvarṣmā bhagnapakṣo jarānvitaḥ /</l>\n<l>ātāmranetraḥ strastātmā pakṣī bhūtvā sureśvaraḥ // MarkP_3.19 //</l>\n</lg>\n\n<lg>\n<l>satya-śauca-kṣamācāramatīvodāramānasam /</l>\n<l>jijñāsustamṛṣiśreṣṭhamasmacchāpabhavāya ca // MarkP_3.20 //</l>\n</lg>\n\n<lg>\n<l>pakṣyuvāca</l>\n<l>dvijendra māṃ kṣudhāviṣṭaṃ paritrātumihārhasi /</l>\n<l>bhakṣaṇārtho mahābhāga gatirbhava mamātulā // MarkP_3.21 //</l>\n</lg>\n\n<lg>\n<l>vindhyasya śikhare tiṣṭhan patripatreritena vai /</l>\n<l>patito 'smi mahābhāga śvasanenātiraṃhasā // MarkP_3.22 //</l>\n</lg>\n\n<lg>\n<l>so 'haṃ mohasamāviṣṭo bhūmau saptāhamasmṛtiḥ /</l>\n<l>sthitastatrāṣṭamenāhnā cetanāṃ prāptavānaham // MarkP_3.23 //</l>\n</lg>\n\n<lg>\n<l>prāptacetāḥ kṣudhāviṣṭo bhavantaṃ śaraṇaṃ gataḥ /</l>\n<l>bhakṣyārtho vigatānando dūyamānena cetasā // MarkP_3.24 //</l>\n</lg>\n\n<lg>\n<l>tat kuruṣvāmalamate mattrāṇāyācalāṃ matim /</l>\n<l>prayaccha bhakṣyaṃ viprarṣe prāṇayātrākṣamaṃ mama // MarkP_3.25 //</l>\n</lg>\n\n<lg>\n<l>sa evamuktaḥ provāca tamindraṃ pakṣirūpiṇam /</l>\n<l>prāṇasandhāraṇārthāya dāsye bhakṣyaṃ tavepsitam // MarkP_3.26 //</l>\n</lg>\n\n<lg>\n<l>ityuktvā punarapyenamapṛcchat sa dvijottamaḥ /</l>\n<l>āhāraḥ kastavārthāya upakalpyo bhavenmayā /</l>\n<l>sa cāha naramāṃsena tṛptirbhavati me parā // MarkP_3.27 //</l>\n</lg>\n\n<p>ṛṣiruvāca</p>\n\n<lg>\n<l>kaumāraṃ te vyatikrāntamatītaṃ yauvanañca te /</l>\n<l>vayasaḥ pariṇāmaste vartate nūnamaṇḍaja // MarkP_3.28 //</l>\n</lg>\n\n<lg>\n<l>yasmin narāṇāṃ sarveṣāmaśeṣecchā nivartate /</l>\n<l>sa kasmād vṛddhabhāve 'pi sunṛśaṃsātmako bhavān // MarkP_3.29 //</l>\n</lg>\n\n<lg>\n<l>kva mānuṣasya piśitaṃ kva vayaścaramaṃ tava /</l>\n<l>sarvathā duṣṭabhāvānāṃ praśamo nopapadyate // MarkP_3.30 //</l>\n</lg>\n\n<lg>\n<l>athavā kiṃ mayaitena proktenāsti prayojanam /</l>\n<l>pratiśrutya sadā deyamiti no bhāvitaṃ manaḥ // MarkP_3.31 //</l>\n</lg>\n\n<lg>\n<l>ityuktvā taṃ sa viprendrastatheti kṛtaniścayaḥ /</l>\n<l>śīghramasmān samāhūya guṇato 'nupraśasya ca // MarkP_3.32 //</l>\n</lg>\n\n<lg>\n<l>uvāca kṣubdhahṛdayo munirvākyaṃ suniṣṭhuram /</l>\n<l>vinayāvanatān sarvān bhaktiyuktān kṛtāñjalīn // MarkP_3.33 //</l>\n</lg>\n\n<lg>\n<l>kṛtātmāno dvijaśreṣṭhā ṛṇairyuktā mayā saha /</l>\n<l>jātaṃ śreṣṭhamapatyaṃ vo yūyaṃ mama yathā dvijāḥ // MarkP_3.34 //</l>\n</lg>\n\n<lg>\n<l>guruḥ pūjyo yadi mato bhavatāṃ paramaḥ pitā /</l>\n<l>tataḥ kuruta me vākyaṃ nirvyalīkena cetasā // MarkP_3.35 //</l>\n</lg>\n\n<lg>\n<l>tadvākyasamakālañca proktamasmābhirādṛtaiḥ /</l>\n<l>yadvakṣyati bhavāṃstadvai kṛtamevāvadhāryatām // MarkP_3.36 //</l>\n</lg>\n\n<lg>\n<l>ṛṣiruvāca</l>\n<l>māmeṣa śaraṇaṃ prāpto vihagaḥ kṣuttṛṣānvitaḥ /</l>\n<l>yuṣmanmāṃsena yenāsya kṣaṇaṃ tṛptirbhaveta vai // MarkP_3.37 //</l>\n</lg>\n\n<lg>\n<l>tṛṣṇākṣayañca raktena tathā śīghnaṃ vidhīyatām /</l>\n<l>tato vayaṃ pravyathitāḥ prakampodbhūtasādhvasāḥ /</l>\n<l>kaṣṭaṃ kaṣṭamiti procya naitat kurmeti cābruvan // MarkP_3.38 //</l>\n</lg>\n\n<lg>\n<l>kathaṃ paraśarīrasya hetordehaṃ svakaṃ budhaḥ /</l>\n<l>vināśayed ghātayedvā yathā hyātmā tathā sutaḥ // MarkP_3.39 //</l>\n</lg>\n\n<lg>\n<l>pitṛ-deva-manuṣyāṇāṃ yānyuktāni ṛṇāni vai /</l>\n<l>tānyapākurute putro na śarīrapradaḥ sutaḥ // MarkP_3.40 //</l>\n</lg>\n\n<lg>\n<l>tasmānnaitat kariṣyāmo nī cīrṇaṃ yat purātanaiḥ /</l>\n<l>jīvan bhadrāṇyavāpnoti jīvan puṇyaṃ karoti ca // MarkP_3.41 //</l>\n</lg>\n\n<lg>\n<l>mṛtasya dehanāśaśca dharmādyuparatistathā /</l>\n<l>ātmānaṃ sarvato rakṣyamāhurdharmavido janāḥ // MarkP_3.42 //</l>\n</lg>\n\n<lg>\n<l>itthaṃ śrutvā vaco 'smākaṃ muniḥ krodhādiva jvalan /</l>\n<l>provāca punarapyasmān nirdahanniva locanaiḥ // MarkP_3.43 //</l>\n</lg>\n\n<lg>\n<l>pratijñātaṃ vaco mahyaṃ yasmānnaitat kariṣyatha /</l>\n<l>tasmānmacchāpanirdagdhāstiryagyonau prayāsyatha // MarkP_3.44 //</l>\n</lg>\n\n<lg>\n<l>evamuktvā tadā so 'smāstaṃ vihaṅgamathābravīt /</l>\n<l>antyeṣṭimātmanaḥ kṛtvā śāstrataścaurdhvadehikam // MarkP_3.45 //</l>\n</lg>\n\n<lg>\n<l>bhakṣayasva suviśrabdhau māmatra dvijasattama /</l>\n<l>āhārīkṛtametat te mayā dehamihātmanaḥ // MarkP_3.46 //</l>\n</lg>\n\n<lg>\n<l>etāvadeva viprasya brāhmaṇatvaṃ pracakṣyate /</l>\n<l>yāvat patagajātyagraya svasatyaparipālanam // MarkP_3.47 //</l>\n</lg>\n\n<lg>\n<l>na yajñairdakṣiṇāvadbhistat puṇyaṃ prāpyate mahat /</l>\n<l>karmaṇānyena vā viprairyat satyaparipālanāt // MarkP_3.48 //</l>\n</lg>\n\n<lg>\n<l>ityṛṣervacanaṃ śrutvā so 'ntarvismayanirbharaḥ /</l>\n<l>pratyuvāca muniṃ śakraḥ pakṣirūpadharastadā // MarkP_3.49 //</l>\n</lg>\n\n<lg>\n<l>yogamāsthāya viprendra tyajedaṃ svaṃ kalevaram /</l>\n<l>jīvajjantuṃ hi viprendra na bhakṣāmi kadācana // MarkP_3.50 //</l>\n</lg>\n\n<lg>\n<l>tasmaitadvacanaṃ śrutvā yogayukto 'bhavanmuniḥ /</l>\n<l>taṃ tasya niścayaṃ jñātvā śakro 'pyāha svadehabhṛt // MarkP_3.51 //</l>\n</lg>\n\n<lg>\n<l>bho bho viprendra budhyasva buddhyā bodhyaṃ budhātmaka /</l>\n<l>jijñāsārthaṃ mayāyaṃ te aparādhaḥ kṛto 'nagha // MarkP_3.52 //</l>\n</lg>\n\n<lg>\n<l>tat kṣamasvāmalamate kā cecchā kriyatāṃ tava /</l>\n<l>pālanāt satyavākyasya prītirme paramā tvayi // MarkP_3.53 //</l>\n</lg>\n\n<lg>\n<l>adyaprabhṛti te jñānamaindraṃ prādurbhaviṣyati /</l>\n<l>tapasyatha tathā dharme na te vighno bhaviṣyati // MarkP_3.54 //</l>\n</lg>\n\n<lg>\n<l>ityuktvā tu gate śakre pitā kopasamanvitaḥ /</l>\n<l>praṇamya śirasāsmābhiridamukto mahāmuniḥ // MarkP_3.55 //</l>\n</lg>\n\n<lg>\n<l>bibhyatāṃ maraṇāt tāta tvamasmākaṃ mahāmate /</l>\n<l>kṣantumarhasi dīnānāṃ jīvitapriyatā hi naḥ // MarkP_3.56 //</l>\n</lg>\n\n<lg>\n<l>tvagasthimāṃsasaṅghāte pūyaśoṇitapūrite /</l>\n<l>kartavyā na ratiryatra tatrāsmākamiyaṃ ratiḥ // MarkP_3.57 //</l>\n</lg>\n\n<lg>\n<l>śrūyatāṃ ca mahābhāga yathā loko vimuhyati /</l>\n<l>kāmakrodhādibhirdeṣairavaśaḥ prabalāribhiḥ // MarkP_3.58 //</l>\n</lg>\n\n<lg>\n<l>prajñāprākārasaṃyuktamasthisthūṇaṃ paraṃ mahat /</l>\n<l>carmabhittimahārodhaṃ māṃsaśoṇitalepanam // MarkP_3.59 //</l>\n</lg>\n\n<lg>\n<l>navadvāraṃ mahāyāmaṃ sarvataḥ snāyuveṣṭitam /</l>\n<l>nṛpaśca puruṣastatra cetanāvānavasthitaḥ // MarkP_3.60 //</l>\n</lg>\n\n<lg>\n<l>mantriṇau tasya buddhiśca manaścaiva virodhinau /</l>\n<l>yatete vairanāśāya tāvubhāvitaretaram // MarkP_3.61 //</l>\n</lg>\n\n<lg>\n<l>nṛpasya tasya catvāro nāśamicchanti vidviṣaḥ /</l>\n<l>kāmaḥ krodhastathā lobho mohaścānyastathā ripuḥ // MarkP_3.62 //</l>\n</lg>\n\n<lg>\n<l>yadā tu sa nṛpastāni dvārāṇyāvṛtya tiṣṭhati /</l>\n<l>sadā susthabalaścaiva nirātaṅkaśca jāyate // MarkP_3.63 //</l>\n</lg>\n\n<l>jātānurāgo bhavati śatrubhirnābhibhūyate // MarkP_3.64 //</l>\n\n<lg>\n<l>yadā tu sarvadvārāṇi vivṛtāni sa muñcati /</l>\n<l>rāgo nāma tadā śatrurnetrādidvāramṛcchati // MarkP_3.65 //</l>\n</lg>\n\n<lg>\n<l>sarvavyāpī mahāyāmaḥ pañcadvārapraveśanaḥ /</l>\n<l>tasyānumārgaṃ viśati tadvai ghoraṃ riputrayam // MarkP_3.66 //</l>\n</lg>\n\n<lg>\n<l>praviśyātha sa vai tatra dvārairindriyasaṃjñakaiḥ /</l>\n<l>rāgaḥ śaṃśleṣamāyāti manasā ca sahetaraiḥ // MarkP_3.67 //</l>\n</lg>\n\n<lg>\n<l>indriyāṇi manaścaiva vaśe kṛtvā durāsadaḥ /</l>\n<l>dvārāṇi ca vaśe kṛtvā prākāraṃ nāśayatyatha // MarkP_3.68 //</l>\n</lg>\n\n<lg>\n<l>manastasyāśritaṃ dṛṣṭvā buddhirnaśyati tatkṣaṇāt /</l>\n<l>amātyarahitastatra pauravargojjhitastathā // MarkP_3.69 //</l>\n</lg>\n\n<lg>\n<l>ripubhirlabdhavivaraḥ sa nṛpo nāśamṛcchati /</l>\n<l>evaṃ rāgastathā moho lobhaḥ krodhastathaiva ca // MarkP_3.70 //</l>\n</lg>\n\n<lg>\n<l>pravartante durātmāno manuṣyasmṛtināśakāḥ /</l>\n<l>rāgāttu krodhaḥ prabhavati krodhāllobho 'bhijāyate // MarkP_3.71 //</l>\n</lg>\n\n<lg>\n<l>lobhādbhavati saṃmohaḥ saṃmohāt smṛtivibhramaḥ /</l>\n<l>smṛtibhraṃśād buddhināśo buddhināśāt praṇaśyati // MarkP_3.72 //</l>\n</lg>\n\n<lg>\n<l>evaṃ praṇaṣṭabuddhīnāṃ rāgalobhānuvartinām /</l>\n<l>jīvite ca salobhānāṃ prasādaṃ kuru sattama // MarkP_3.73 //</l>\n</lg>\n\n<lg>\n<l>yo 'yaṃ śāpo bhagavatā dattaḥ sa na bhavet tathā /</l>\n<l>na tāmasīṃ gatiṃ kaṣṭāṃ vrajema munisattama // MarkP_3.74 //</l>\n</lg>\n\n<lg>\n<l>yanmayoktaṃ na tanmithyā bhaviṣyati kadācana /</l>\n<l>na me vāganṛtaṃ prāha yāvadadyeti putrakāḥ // MarkP_3.75 //</l>\n</lg>\n\n<lg>\n<l>daivamatra paraṃ manye dhik pauruṣamanarthakam /</l>\n<l>akāryaṃ kārito yena balādahamacintitam // MarkP_3.76 //</l>\n</lg>\n\n<lg>\n<l>yasmācca yuṣmābhirahaṃ praṇipatya prasāditaḥ /</l>\n<l>tasmāt tiryaktvamāpannāḥ paraṃ jñānamavāpsyatha // MarkP_3.77 //</l>\n</lg>\n\n<lg>\n<l>jñānadarśitamārgāśca nirdhūtakleśakalmaṣāḥ /</l>\n<l>matprasādādasandigdhāḥ parāṃ siddhimavāpsyatha // MarkP_3.78 //</l>\n</lg>\n\n<lg>\n<l>evaṃ śaptāḥ sma bhagavan pitrā daivavaśāt purā /</l>\n<l>tataḥ kālena mahatā yonyantaramupāgatāḥ // MarkP_3.79 //</l>\n</lg>\n\n<lg>\n<l>jātāśca raṇamadhye vai bhavatā paripālitāḥ /</l>\n<l>vayamitthaṃ dvijaśreṣṭha khagatvaṃ samupāgatāḥ /</l>\n<l>nāstyasāviha saṃsāre yo na diṣṭena bādhyate // MarkP_3.80 //</l>\n</lg>\n\n<p>mārkaṇḍeya uvāca</p>\n\n<lg>\n<l>iti teṣāṃ vacaḥ śrutvā śamīko bhagavān muniḥ /</l>\n<l>pratyuvāca mahābhāgaḥ samīpasthāyino dvijān // MarkP_3.81 //</l>\n</lg>\n\n<lg>\n<l>pūrvameva mayā proktaṃ bhavatāṃ sannidhāvidam /</l>\n<l>sāmānyapakṣiṇo naite ke 'pyete dvijasattamāḥ /</l>\n<l>ye yuddhe 'pi na samprāptāḥ pañcatvamatimānuṣe // MarkP_3.82 //</l>\n</lg>\n\n<lg>\n<l>tataḥ prītimatā tena te 'nujñātā mahātmanā /</l>\n<l>jagmuḥ śikhariṇāṃ śreṣṭaṃ vindhyaṃ drumalatāyutam // MarkP_3.83 //</l>\n</lg>\n\n<lg>\n<l>yāvadadya sthitāstasminnacale dharmapakṣiṇaḥ /</l>\n<l>tapaḥ svādhyāyaniratāḥ samādhau kṛtaniścayāḥ // MarkP_3.84 //</l>\n</lg>\n\n<lg>\n<l>iti munivaralabdhasatkriyāste</l>\n<l>munitanayā vihagatvamabhyupetāḥ /</l>\n<l>girivaragahane 'tipuṇyatoye</l>\n<l>yatamanaso nivasanti vindhyapṛṣṭhe // MarkP_3.85 //</l>\n</lg>\n\n<p>iti śrīmārkaṇḍeyapurāṇe vindhyaprāptirnāma tṛtīyo 'dhyāyaḥ</p>\n\n</div>\n<div>\n\n<p>caturtho 'dhyāyaḥ</p>\n\n<p>mārkaṇḍeya uvāca</p>\n\n<lg>\n<l>evaṃ te droṇatanayāḥ pakṣiṇo jñānino 'bhavan /</l>\n<l>vasanti hyacale vindhye tānupāsva ca pṛccha ca // MarkP_4.1 //</l>\n</lg>\n\n<lg>\n<l>ityṛṣervacanaṃ śrutvā mārkaṇḍeyasya jaiminiḥ /</l>\n<l>jagāma vindhyaśikharaṃ yatra te dharmapakṣiṇaḥ // MarkP_4.2 //</l>\n</lg>\n\n<lg>\n<l>tannagāsannabhūtaśca śuśrāṭha paṭhatāṃ dhvanim /</l>\n<l>śrutvā ca vismayāviṣṭaścintayāmāsa jaiminiḥ // MarkP_4.3 //</l>\n</lg>\n\n<lg>\n<l>sthānasauṣṭhavasampannaṃ jitaśvāsamaviśramam /</l>\n<l>vispaṣṭamapadoṣañca paṭhyate dvijasattamaiḥ // MarkP_4.4 //</l>\n</lg>\n\n<lg>\n<l>viyonimapi samprāptānetān munikumārakān /</l>\n<l>citrametadahaṃ manye na jahāti sarasvatī // MarkP_4.5 //</l>\n</lg>\n\n<lg>\n<l>bandhuvargastathā mitraṃ yacceṣṭamaparaṃ gṛhe /</l>\n<l>tyaktvā gacchati tatsarvaṃ na jahāti sarasvatī // MarkP_4.6 //</l>\n</lg>\n\n<lg>\n<l>iti sañcintayanneva viveśa girikandaram /</l>\n<l>praviśya ca dadarśāsau śilāpaṭṭagātān dvijān // MarkP_4.7 //</l>\n</lg>\n\n<lg>\n<l>paṭhatastān samālokya mukhadoṣavivarjitān /</l>\n<l>so 'tha śokena harṣeṇa sarvānevābhyabhāṣata // MarkP_4.8 //</l>\n</lg>\n\n<lg>\n<l>svastyastu vo dvijaśreṣṭhā jaiminiṃ māṃ nibodhata /</l>\n<l>vyāsaśiṣyamanuprāptaṃ bhavatāṃ darśanotsukam // MarkP_4.9 //</l>\n</lg>\n\n<lg>\n<l>manyurna khalu kartavyo yat pitrātīva manyunā /</l>\n<l>śaptāḥ khagatvamāpannāḥ sarvathā diṣṭameva tat // MarkP_4.10 //</l>\n</lg>\n\n<lg>\n<l>sphītadravye kule kecijjātāḥ kila manasvinaḥ /</l>\n<l>dravyanāśe dvijendrāste śabareṇa susāntvitāḥ // MarkP_4.11 //</l>\n</lg>\n\n<lg>\n<l>dattvā yācanti puruṣā hatvā vadhyanti cāpare /</l>\n<l>pātayitvā ca pātyante ta eva tapasaḥ kṣayāt // MarkP_4.12 //</l>\n</lg>\n\n<lg>\n<l>etaddṛṣṭaṃ subahuśo viparītaṃ tathā mayā /</l>\n<l>bhāvābhāvasamucchedairajastraṃ vyākulaṃ jagat // MarkP_4.13 //</l>\n</lg>\n\n<lg>\n<l>iti sañcintya manasā na śokaṃ kartumarhatha /</l>\n<l>jñānasya phalametāvacchokaharṣairadhṛṣyatā // MarkP_4.14 //</l>\n</lg>\n\n<lg>\n<l>tataste jaiminiṃ sarve pādyārghyābhyāmapūjayan /</l>\n<l>anāmayañca papracchuḥ praṇipatya mahāmunim // MarkP_4.15 //</l>\n</lg>\n\n<lg>\n<l>athocuḥ khagamāḥ sarve vyāsaśiṣyaṃ taponidhim /</l>\n<l>sukhopaviṣṭaṃ viśrāntaṃ pakṣānilahataklamam // MarkP_4.16 //</l>\n</lg>\n\n<p>pakṣiṇa ūcuḥ</p>\n\n<lg>\n<l>adya naḥ saphalaṃ janma jīvitañca sujīvitam /</l>\n<l>yat paśyāmaḥ surairvandyaṃ tava pādāmbujadvayam // MarkP_4.17 //</l>\n</lg>\n\n<lg>\n<l>pitṛkopāgnirudbhūto yo no deheṣu vartate /</l>\n<l>so 'dya śāntiṃ gato vipra yuṣmaddarśanavāriṇā // MarkP_4.18 //</l>\n</lg>\n\n<lg>\n<l>kaccit te kuśalaṃ brahmannāśrame mṛgapakṣiṣu /</l>\n<l>vṛkṣeṣvatha latā-gulma-tvaksāra-tṛṇajātiṣu // MarkP_4.19 //</l>\n</lg>\n\n<lg>\n<l>athavā naitaduktaṃ hi samyagasmābhirādṛtaiḥ /</l>\n<l>bhavatā saṅgamo yeṣāṃ teṣāmakuśalaṃ kutaḥ // MarkP_4.20 //</l>\n</lg>\n\n<lg>\n<l>prasādañca kuruṣvātra brūhyāgamanakāraṇam /</l>\n<l>devānāmiva saṃsargo bhavato 'bhyudayo mahān /</l>\n<l>kenāsmadbhāgyaguruṇa ānīto dṛṣṭigocaram // MarkP_4.21 //</l>\n</lg>\n\n<p>jaiminiruvāca</p>\n\n<lg>\n<l>śrūyatāṃ dvijaśārdūlāḥ kāraṇaṃ yena kandaram /</l>\n<l>vindhyasyehāgato ramyaṃ revāvārikaṇokṣitam /</l>\n<l>sandehān bhārate śāstre tān praṣṭuṃ gatavānaham // MarkP_4.22 //</l>\n</lg>\n\n<lg>\n<l>mārkaṇḍeyaṃ mahātmānaṃ pūrvaṃ bhṛgukulodvaham /</l>\n<l>tamahaṃ pṛṣṭavān prāpya sandehān bharataṃ prati // MarkP_4.23 //</l>\n</lg>\n\n<lg>\n<l>sa ca pṛṣṭo mayā prāha santi vindhye mahācale /</l>\n<l>droṇaputrā mahātmānaste vakṣmantyarthavistaram // MarkP_4.24 //</l>\n</lg>\n\n<lg>\n<l>tadvākyayoditaścemamāgato 'haṃ mahāgirim /</l>\n<l>tacchṛṇudhvamaśeṣeṇa śrutvā vyākhyātumarhatha // MarkP_4.25 //</l>\n</lg>\n\n<p>pakṣiṇa ūcuḥ</p>\n\n<lg>\n<l>viṣaye sati vakṣyāmo nirviśaṅkaḥ śṛṇuṣva tat /</l>\n<l>kathaṃ tanna vadiṣyāmo yadasmadbuddhigocaram // MarkP_4.26 //</l>\n</lg>\n\n<lg>\n<l>caturṣvapi hi vedeṣu dharmaśāstreṣu caiva hi /</l>\n<l>samasteṣu tathāṅgeṣu yaccānyadvedasaṃmitam // MarkP_4.27 //</l>\n</lg>\n\n<lg>\n<l>eteṣu gocaro 'smākaṃ buddherbrāhmaṇasattama /</l>\n<l>pratijñāntu samāroḍhuṃ tathāpi nahi śaknumaḥ // MarkP_4.28 //</l>\n</lg>\n\n<lg>\n<l>tasmādvadasva viśrabdhaṃ sandigdhaṃ yadvi bhārate /</l>\n<l>vakṣyāmastava dharmajña na cenmoho bhaviṣyati // MarkP_4.29 //</l>\n</lg>\n\n<p>jaiminiruvāca</p>\n\n<lg>\n<l>sandigdhānīha vastūni bhārataṃ prati yāni me /</l>\n<l>śṛṇudhvamamalāstāni śrutvā vyākhyātumarhatha // MarkP_4.30 //</l>\n</lg>\n\n<lg>\n<l>kasmānmānuṣatāṃ prāpto nirguṇo 'pi janārdanaḥ /</l>\n<l>vāsudevo 'khilādhāraḥ sarvakāraṇakāraṇam // MarkP_4.31 //</l>\n</lg>\n\n<lg>\n<l>kasmācca pāṇḍuputrāṇāmekā sā drupadātmajā /</l>\n<l>pañcānāṃ mahiṣī kṛṣṇā sumāhanatra saṃśayaḥ // MarkP_4.32 //</l>\n</lg>\n\n<lg>\n<l>bheṣajaṃ brahmahatyāyā baladevo mahābalaḥ /</l>\n<l>tīrthayātrāprasaṅgena kasmāccakre halāyudhaḥ // MarkP_4.33 //</l>\n</lg>\n\n<lg>\n<l>kathaṃ ca draupadeyāste 'kṛtadārā mahārathāḥ /</l>\n<l>pāṇḍunāthā mahātmāno vadhamāpuranāthavat // MarkP_4.34 //</l>\n</lg>\n\n<lg>\n<l>etat sarvaṃ kathyatāṃ me sandigdhaṃ bhārataṃ prati /</l>\n<l>kṛtārthohaṃ sukhaṃ yena gaccheyaṃ nijamāśramam // MarkP_4.35 //</l>\n</lg>\n\n<p>pakṣiṇa ūcuḥ</p>\n\n<lg>\n<l>namaskṛtya sureśāya viṣṇave prabhaviṣṇave /</l>\n<l>puruṣāyāprameyāya śāśvatāyāvyayāya ca // MarkP_4.36 //</l>\n</lg>\n\n<lg>\n<l>caturvyūhātmane tasmai triguṇāyāguṇāya ca /</l>\n<l>variṣṭhāya gariṣṭhāya vareṣyāyāmṛtāya ca // MarkP_4.37 //</l>\n</lg>\n\n<lg>\n<l>yasmādaṇutaraṃ nāsti yasmānnāsti bṛhattaram /</l>\n<l>yena viśvamidaṃ vyāptamajena jagadādinā // MarkP_4.38 //</l>\n</lg>\n\n<lg>\n<l>āvirbhāva-tirobhāva-dṛṣṭādṛṣṭa-vilakṣaṇam /</l>\n<l>vadanti yad sṛṣṭamidaṃ tathaivānte ca saṃhṛtam // MarkP_4.39 //</l>\n</lg>\n\n<lg>\n<l>brahmaṇe cādidevāya namaskṛtya samādhinā /</l>\n<l>ṛksāmānyudgiran vaktrairyaḥ punāti jagattrayam // MarkP_4.40 //</l>\n</lg>\n\n<lg>\n<l>praṇipatya tatheśānamekabāṇavinirjitaiḥ /</l>\n<l>yasyāsuragaṇairyajñā vilupyante na yajvinām // MarkP_4.41 //</l>\n</lg>\n\n<lg>\n<l>pravakṣyāmo mataṃ kṛtsnaṃ vyāsasyādbhutakarmaṇaḥ /</l>\n<l>yena bhāratamuddiśya dharmādyāḥ prakaṭīkṛtāḥ // MarkP_4.42 //</l>\n</lg>\n\n<lg>\n<l>āpo nārā iti proktā munibhistattvadarśibhiḥ /</l>\n<l>ayanaṃ tasya tāḥ pūrvaṃ tena nārāyaṇaḥ smṛtaḥ // MarkP_4.43 //</l>\n</lg>\n\n<lg>\n<l>sa devo bhagavān sarvaṃ vyāpya nārāyaṇo vibhuḥ /</l>\n<l>caturdhā saṃsthito brahman saguṇo nirguṇastathā // MarkP_4.44 //</l>\n</lg>\n\n<lg>\n<l>ekā mūrtiranirdeśyā śuklāṃ paśyanti tāṃ budhāḥ /</l>\n<l>jvālāmāloparuddhāṅgī niṣṭhā sā yogināṃ parā // MarkP_4.45 //</l>\n</lg>\n\n<lg>\n<l>dūrasthā cāntikasthā ca vijñeyā sā guṇātigā /</l>\n<l>vāsudevābhidhānāsau nirmamatvena dṛśyate // MarkP_4.46 //</l>\n</lg>\n\n<lg>\n<l>rūpavarṇādayastasyā na bhāvāḥ kalpanāmayāḥ /</l>\n<l>astyeva sā sadā śuddhā supratiṣṭhaikarūpiṇī // MarkP_4.47 //</l>\n</lg>\n\n<lg>\n<l>dvitīyā pṛthivīṃ mūdrghnā śeṣākhyā dhārayatyadhaḥ /</l>\n<l>tāmasī sā samākhyātā tiryaktvaṃ samupāśritā // MarkP_4.48 //</l>\n</lg>\n\n<lg>\n<l>tṛtīyā karma kurute prajāpālanatatparā /</l>\n<l>sattvodriktā tu sā jñeyā dharmasaṃsthānakāriṇī // MarkP_4.49 //</l>\n</lg>\n\n<lg>\n<l>caturtho jalamadhyasthā śete pannagatalpagā /</l>\n<l>rajastasyā guṇaḥ sargaṃ sā karoti sadaiva hi // MarkP_4.50 //</l>\n</lg>\n\n<lg>\n<l>yā tṛtīyā harermūrtiḥ prajāpālanatatparā /</l>\n<l>sā tu dharmavyavasthānaṃ karoti niyataṃ bhuvi // MarkP_4.51 //</l>\n</lg>\n\n<lg>\n<l>proddhūtānasurān hanti dharmavicchittikāriṇaḥ /</l>\n<l>pāti devān sataścānyān dharmarakṣāparāyaṇān // MarkP_4.52 //</l>\n</lg>\n\n<lg>\n<l>yadā yadā hi dharmasya glānirbhavati jaimine /</l>\n<l>abhyutthānamadharmasya tadātmānaṃ sṛjatyasau // MarkP_4.53 //</l>\n</lg>\n\n<lg>\n<l>bhūtvā purā varāheṇa tuṇḍenāpo nirasya ca /</l>\n<l>ekayā daṃṣṭrayotkhātā nalinīva vasundharā // MarkP_4.54 //</l>\n</lg>\n\n<lg>\n<l>kṛtvā nṛsiṃharūpañca hiraṇyakaśipurhataḥ /</l>\n<l>vipracittimukhāścānye dānavā vinipātitāḥ // MarkP_4.55 //</l>\n</lg>\n\n<lg>\n<l>vāmanādīṃstathaivānyān na saṃkhyātumihotsahe /</l>\n<l>avatārāśca tasyeha māthuraḥ sāmprataṃ tvayam // MarkP_4.56 //</l>\n</lg>\n\n<lg>\n<l>iti sā sāttvikī mūrtiravatārān karoti vai /</l>\n<l>pradyumneti ca sā khyātā rakṣākarmaṇyavasthitā // MarkP_4.57 //</l>\n</lg>\n\n<lg>\n<l>devatve 'tha manuṣyatve tiryagyonau ca saṃsthitā /</l>\n<l>gṛhṇāti tatsvabhāvaṃ ca vāsudevecchayā sadā // MarkP_4.58 //</l>\n</lg>\n\n<lg>\n<l>ityetat te samākhyātaṃ kṛtakṛtyo 'pi yatprabhuḥ /</l>\n<l>mānuṣatvaṃ gato viṣṇuḥ śṛṇuṣvāsyottaraṃ punaḥ // MarkP_4.59 //</l>\n</lg>\n\n<p>iti śrīmārkaṇḍeyapurāṇe caturvyūhāvatāro nāma dvitīyo 'dhyāyaḥ</p>\n\n</div>\n<div>\n\n<p>pañcamo 'dhyāyaḥ</p>\n\n<p>pakṣiṇa ūcuḥ</p>\n\n<lg>\n<l>tvaṣṭṛputre hate pūrvaṃ brahmannindrasya tejasaḥ /</l>\n<l>brahmahatyābhibhūtasya parā hānirajāyata // MarkP_5.1 //</l>\n</lg>\n\n<lg>\n<l>taddhamaṃ praviveśātha śākratejo 'pacārataḥ /</l>\n<l>nistejāścābhavacchakro dharme tejasi nirgate // MarkP_5.2 //</l>\n</lg>\n\n<lg>\n<l>tataḥ putraṃ hataṃ śrutvā tvaṣṭā kruddhaḥ prajāpatiḥ /</l>\n<l>avaluñcya jaṭāmekāmidaṃ vacanamabravīt // MarkP_5.3 //</l>\n</lg>\n\n<lg>\n<l>adya paśyantu me vīryaṃ trayo lokāḥ sadevatāḥ /</l>\n<l>sa ca paśyatu durbuddhirbrahmahā pākaśāsanaḥ // MarkP_5.4 //</l>\n</lg>\n\n<lg>\n<l>svakarmābhirato yena matsuto vinapātitaḥ /</l>\n<l>ityuktvā koparaktākṣo jaṭāmagnau juhāva tām // MarkP_5.5 //</l>\n</lg>\n\n<lg>\n<l>tato vṛtraḥ samuttasthau jvālāmālī mahāsuraḥ /</l>\n<l>mahākāyo mahādaṃṣṭro bhinnāñjanacayaprabhaḥ // MarkP_5.6 //</l>\n</lg>\n\n<lg>\n<l>indraśatrurameyātmā tvaṣṭṛtejopabṛṃhitaḥ /</l>\n<l>ahanyahani so 'vardhadiṣupātaṃ mahābalaḥ // MarkP_5.7 //</l>\n</lg>\n\n<lg>\n<l>vadhāya cātmano dṛṣṭvā vṛtraṃ śakro mahāsuram /</l>\n<l>preṣayāmāsa saptarṣon sandhimicchan bhayāturaḥ // MarkP_5.8 //</l>\n</lg>\n\n<lg>\n<l>sakhyañcakrustatastasya vṛtreṇa samayāṃstathā /</l>\n<l>ṛṣayaḥ prītamanasaḥ sarvabhūtahite ratāḥ // MarkP_5.9 //</l>\n</lg>\n\n<lg>\n<l>samayasthitimullaṅghya yadā śakreṇa ghātitaḥ /</l>\n<l>vṛtro hatyābhibhūtasya tadā balamaśīryata // MarkP_5.10 //</l>\n</lg>\n\n<lg>\n<l>tacchakradehavibhraṣṭaṃ balaṃ mārutamāviśat /</l>\n<l>sarvavyāpinamavyaktaṃ balasyaivādhidaivatam // MarkP_5.11 //</l>\n</lg>\n\n<lg>\n<l>ahalyāñca yadā śakro gautamaṃ rūpamāsthitaḥ /</l>\n<l>dharṣayāmāsa devendrastadā rūpamahīyata // MarkP_5.12 //</l>\n</lg>\n\n<lg>\n<l>aṅgapratyaṅgalāvaṇyaṃ yadatīva manoram /</l>\n<l>vihāya duṣṭaṃ devendraṃ nāsatyāvagamat tataḥ // MarkP_5.13 //</l>\n</lg>\n\n<lg>\n<l>dharmeṇa tejasā tyaktaṃ balahīnamarūpiṇam /</l>\n<l>jñātvā sureśaṃ daiteyāstajjaye cakrurudyamam // MarkP_5.14 //</l>\n</lg>\n\n<lg>\n<l>rājñāmudriktavīryāṇāṃ devendraṃ vijigīṣavaḥ /</l>\n<l>kuleṣvatibalā daityā ajāyanta mahāmune // MarkP_5.15 //</l>\n</lg>\n\n<lg>\n<l>kasyacittvatha kālasya dharaṇī bhārapīḍitā /</l>\n<l>jagāma meruśikharaṃ sado yatra divaukasām // MarkP_5.16 //</l>\n</lg>\n\n<lg>\n<l>teṣāṃ sā kathayāmāsa bhūribhārāvapīḍitā /</l>\n<l>danujātmajadaityotthaṃ khedakāraṇamātmanaḥ // MarkP_5.17 //</l>\n</lg>\n\n<lg>\n<l>ete bhavadbhirasurā nihatāḥ pṛthulaujasaḥ /</l>\n<l>te sarve mānuṣe loke jātā geheṣu bhūbhṛtām // MarkP_5.18 //</l>\n</lg>\n\n<lg>\n<l>akṣauhiṇyo hi bahulāstadbhārārtā vrajāmyadhaḥ /</l>\n<l>tathā kurudhvaṃ tridaśā yathā śāntirbhavenmama // MarkP_5.19 //</l>\n</lg>\n\n<p>pakṣiṇa ūcuḥ</p>\n\n<lg>\n<l>tejobhāgaistato devā avaterurdivo mahīm /</l>\n<l>prajānāmupakārārthaṃ bhūbhāraharaṇāya ca // MarkP_5.20 //</l>\n</lg>\n\n<lg>\n<l>yadindradehajaṃ tejastanmumoca svayaṃ vṛṣaḥ /</l>\n<l>kuntyā jāto mahātejāstato rājā yudhiṣṭhiraḥ // MarkP_5.21 //</l>\n</lg>\n\n<lg>\n<l>balaṃ mumoca pavanastato bhīmo vyajāyata /</l>\n<l>śakravīryārdhataścaiva jajñe pārtho dhanañjayaḥ // MarkP_5.22 //</l>\n</lg>\n\n<lg>\n<l>utpannau yamajau mādrayāṃ śakrarūpau mahādyutī /</l>\n<l>pañcadhā bhagavānitthamavatīrṇaḥ śatakratuḥ // MarkP_5.23 //</l>\n</lg>\n\n<l>tasyotpannā mahābhāgā patnī kṛṣṇā hutāśanāt // MarkP_5.24 //</l>\n\n<lg>\n<l>śakrasyaikasya sā patnī kṛṣṇā nānyasya kasyacit /</l>\n<l>yogīśvarāḥ śarīrāṇi kurvanti bahulānyapi // MarkP_5.25 //</l>\n</lg>\n\n<lg>\n<l>pañcānāmekapatnītvamityetat kathitaṃ tava /</l>\n<l>śrūyatāṃ baladevo 'pi yathā yātaḥ sarasvatīm // MarkP_5.26 //</l>\n</lg>\n\n<p>iti śrīmārkaṇḍeyapurāṇe indravikriyānāma pañcamo 'dhyāyaḥ</p>\n\n</div>\n<div>\n\n<p>ṣaṣṭho 'dhyāyaḥ</p>\n\n<p>pakṣiṇa ūcuḥ</p>\n\n<lg>\n<l>rāmaḥ pārthe parāṃ prītiṃ jñātvā kṛṣṇasya lāṅgalī /</l>\n<l>cintayāmāsa bahudhā kiṃ kṛtaṃ sukṛtaṃ bhavet // MarkP_6.1 //</l>\n</lg>\n\n<lg>\n<l>kṛṣṇena hi vinā nāhaṃ yāsye duryodhanāntikam /</l>\n<l>pāṇḍavān vā samāśritya kathaṃ duryodhanaṃ nṛpam // MarkP_6.2 //</l>\n</lg>\n\n<lg>\n<l>jāmātaraṃ tathā śiṣyaṃ ghātayiṣye nareśvaram /</l>\n<l>tasmānna pārthaṃ yāsyāmi nāpi duryodhanaṃ nṛpam // MarkP_6.3 //</l>\n</lg>\n\n<lg>\n<l>tīrtheṣvāplāvayiṣyāmi tāvadātmānamātmanā /</l>\n<l>kurūṇāṃ pāṇḍavānāṃ ca yāvadantāya kalpate // MarkP_6.4 //</l>\n</lg>\n\n<lg>\n<l>ityāmantrya hṛṣīkeśaṃ pārtha-duryodhanāvapi /</l>\n<l>jagāma dvārakāṃ śauriḥ svasainyuparivāritaḥ // MarkP_6.5 //</l>\n</lg>\n\n<lg>\n<l>gatvā dvāravatīṃ rāmo hṛṣṭapuṣṭajanākulām /</l>\n<l>śvo gantavyeṣu tīrtheṣu papau pānaṃ halāyudhaḥ // MarkP_6.6 //</l>\n</lg>\n\n<lg>\n<l>pītapāno jagāmātha raivatodyānamṛddhimat /</l>\n<l>haste gṛhītvā samadāṃ revatīmapsaropamām // MarkP_6.7 //</l>\n</lg>\n\n<lg>\n<l>strīkadambakamadhyastho yayau mattaḥ padā skhalan /</l>\n<l>dadarśaca vanaṃ vīro ramaṇīyamanuttamam // MarkP_6.8 //</l>\n</lg>\n\n<lg>\n<l>sarvartuphalapuṣpāḍhyaṃ śākhāmṛgagaṇākulam /</l>\n<l>puṇyaṃ padmavanopetaṃ sapalvalamahāvanam // MarkP_6.9 //</l>\n</lg>\n\n<lg>\n<l>sa śṛṇvan prītijananān bahūn madakalān śubhān /</l>\n<l>śrotraramyān sumadhurān śabdān khagamukheritān // MarkP_6.10 //</l>\n</lg>\n\n<lg>\n<l>sarvartuphalabhārāḍhyān sarvartukusumojjvalān /</l>\n<l>apaśyat pādapāṃstatra vihagairanunāditān // MarkP_6.11 //</l>\n</lg>\n\n<lg>\n<l>āmrānāmrātakān bhavyān nārikelān satindukān /</l>\n<l>āvilvakāṃstathā jīrān dāḍimān bījapūrakān // MarkP_6.12 //</l>\n</lg>\n\n<lg>\n<l>panasān lakucān mocān nīpāṃścātimanoharān /</l>\n<l>pārāvatāṃśca kaṅkolān nalinānamlavetasān // MarkP_6.13 //</l>\n</lg>\n\n<lg>\n<l>bhallātakānāmalakāṃstindukāṃśca mahāphalān /</l>\n<l>iṅgudān karamardāṃśca harītaka-vibhītakān // MarkP_6.14 //</l>\n</lg>\n\n<lg>\n<l>etānanyāṃśca sa tarūn dadarśa yadunandanaḥ /</l>\n<l>tathaivāśoka-punnāga-ketakī-bakulānatha // MarkP_6.15 //</l>\n</lg>\n\n<lg>\n<l>campakān saptaparṇāṃśca karṇikārān samālatīn /</l>\n<l>pārijātān kovidārān mandārān badarāṃstathā // MarkP_6.16 //</l>\n</lg>\n\n<lg>\n<l>pāṭalān puṣpitān ramyān devadārudrumāṃstathā /</l>\n<l>sālāṃstālāṃstamālāṃśca kiṃśaukān vañjulān varān // MarkP_6.17 //</l>\n</lg>\n\n<lg>\n<l>cakoraiḥ śātapatraiśca bhṛṅgarājaistathā śukaiḥ /</l>\n<l>kokilaiḥ kalaviṅkaiśca hārītairjovajīvakaiḥ // MarkP_6.18 //</l>\n</lg>\n\n<lg>\n<l>priyaputraiścātakaiśca tathānyairvividhaiḥ khagaiḥ /</l>\n<l>śrotraramyaṃ sumadhuraṃ kūjadbhiścāpyadhiṣṭhitam // MarkP_6.19 //</l>\n</lg>\n\n<lg>\n<l>sarāṃsi ca manojñāni prasannasalilāni ca /</l>\n<l>kumudaiḥ puṇḍarīkaiśca tathā nīlotpalaiḥ śubhaiḥ // MarkP_6.20 //</l>\n</lg>\n\n<lg>\n<l>kahlāraiḥ kamalaiścāpi ācitāni samantataḥ /</l>\n<l>kādambaiścakravākaiśca tathaiva jalakukkuṭaiḥ // MarkP_6.21 //</l>\n</lg>\n\n<lg>\n<l>kāraṇḍavaiḥ plavairhaṃsaiḥ kūrmairmadgubhireva ca /</l>\n<l>ebhiścānyaiśca kīrṇāni samantājjalacāribhiḥ // MarkP_6.22 //</l>\n</lg>\n\n<lg>\n<l>krameṇetthaṃ vanaṃ śaurirvokṣamāṇo manoramam /</l>\n<l>jagāmānugataḥ strībhirlatāgṛhamanuttamam // MarkP_6.23 //</l>\n</lg>\n\n<lg>\n<l>sa dadarśa dvijāṃstatra vedavedāṅgapāragān /</l>\n<l>kauśikān bhārgavāṃścaiva bhāradvājān sagautamān // MarkP_6.24 //</l>\n</lg>\n\n<lg>\n<l>vividheṣu ca sambhūtān vaṃśeṣu dvijasattamān /</l>\n<l>kathāśravaṇabaddhotkānupaviṣṭān mahatsu ca // MarkP_6.25 //</l>\n</lg>\n\n<lg>\n<l>kṛṣṇājinottarīyeṣu kuśeṣu ca vṛṣīṣu ca /</l>\n<l>sūtañca teṣāṃ madhyasthaṃ kathayānaṃ kathāḥ śubhāḥ // MarkP_6.26 //</l>\n</lg>\n\n<lg>\n<l>paurāṇikīḥ surarṣoṇāmādyānāṃ caritāśrayāḥ /</l>\n<l>dṛṣṭvā rāmaṃ dvijāḥ sarve madhupānāruṇekṣaṇam // MarkP_6.27 //</l>\n</lg>\n\n<lg>\n<l>matto 'yamiti manvānāḥ samuttasthustvarānvitāḥ /</l>\n<l>pūjayanto haladharamṛte taṃ sūtavaṃśajam // MarkP_6.28 //</l>\n</lg>\n\n<lg>\n<l>tataḥ krodhasamāviṣṭo halī sūtaṃ mahābalaḥ /</l>\n<l>nijaghāna vivṛttākṣaḥ kṣobhitāśeṣadānavaḥ // MarkP_6.29 //</l>\n</lg>\n\n<lg>\n<l>adhyāsyāti padaṃ brāhmaṃ tasmin sūte nipātite /</l>\n<l>niṣkrāntāste dvijāḥ sarve vanāt kṛṣṇājināmbarāḥ // MarkP_6.30 //</l>\n</lg>\n\n<lg>\n<l>avadhūtaṃ tathātmānaṃ manyamāno halāyudhaḥ /</l>\n<l>cintayāmāsa sumahanmayā pāpamidaṃ kṛtam // MarkP_6.31 //</l>\n</lg>\n\n<lg>\n<l>brāhmaṃ sthānaṃ gato hyeṣa yad sūto vinipātitaḥ /</l>\n<l>tathā hīme dvijāḥ sarve māmavekṣya vinirgatāḥ // MarkP_6.32 //</l>\n</lg>\n\n<lg>\n<l>śarīrasya ca me gandho lohasyevāsukhāvahaḥ /</l>\n<l>ātmānañcāvagacchāmi brahmaghnamiva kutsitam // MarkP_6.33 //</l>\n</lg>\n\n<lg>\n<l>dhigamarṣaṃ tathā madyamatimānamabhīrutām /</l>\n<l>yairāviṣṭena sumahanmayā pāpamidaṃ kṛtam // MarkP_6.34 //</l>\n</lg>\n\n<lg>\n<l>tatkṣayārthaṃ cariṣyāmi vrataṃ dvādaśavārṣikam /</l>\n<l>svakarmakhyāpanaṃ kurvaṃn prayaścittamanuttamam // MarkP_6.35 //</l>\n</lg>\n\n<lg>\n<l>atha yeyaṃ samārabdhā tīrthayātrā mayādhunā /</l>\n<l>etāmeva prayāsyāmi pratilomāṃ sarasvatīm // MarkP_6.36 //</l>\n</lg>\n\n<lg>\n<l>ato jagāma rāmo 'sau pratilomāṃ sarasvatīm /</l>\n<l>tataḥ paraṃ śṛṇuṣvemaṃ pāṇḍaveyakathāśrayam // MarkP_6.37 //</l>\n</lg>\n\n<p>itiśrī mārkaṇḍeyapurāṇe baladevabrahmahatyānāma ṣaṣṭhodhyāyaḥ</p>\n\n</div>\n<div>\n\n<p>saptamo 'dhyāyaḥ</p>\n\n<p>dharmapakṣiṇa ūcuḥ</p>\n\n<lg>\n<l>hariścandreti rājarṣirāsīt tretāyuge purā /</l>\n<l>dharmātmā pṛthivīpālaḥ prollasatkīrtiruttamaḥ // MarkP_7.1 //</l>\n</lg>\n\n<lg>\n<l>na durbhikṣaṃ na ca vyādhirnākālamaraṇaṃ nṛṇām /</l>\n<l>nādharmarucayaḥ paurāstasmin śāsati pārthive // MarkP_7.2 //</l>\n</lg>\n\n<lg>\n<l>babhūvurna tathonmattā dhana-vīrya-tapomadaiḥ /</l>\n<l>nājāyanta striyaścaiva kāścidaprāptayauvanāḥ // MarkP_7.3 //</l>\n</lg>\n\n<lg>\n<l>sa kadācinmahābāhuraraṇye 'nusaran mṛgam /</l>\n<l>śuśrāva śabdamasakṛt trāyasveti ca yoṣitām // MarkP_7.4 //</l>\n</lg>\n\n<lg>\n<l>sa vihāya mṛgaṃ rājā mā bhaiṣīrityabhāṣata /</l>\n<l>mayi śāsati durmedhāḥ ko 'yamanyāyavṛttimān // MarkP_7.5 //</l>\n</lg>\n\n<lg>\n<l>tatkranditānusārī ca sarvārambhavighātakṛt /</l>\n<l>ekasminnantare raudro vighnarāṭ samacintayat // MarkP_7.6 //</l>\n</lg>\n\n<lg>\n<l>viśvāmitro 'yamatulaṃ tapa āsthāya vīryavān /</l>\n<l>prāgasiddhābhavādīnāṃ vidyāḥ sādhyati vratī // MarkP_7.7 //</l>\n</lg>\n\n<lg>\n<l>sādhyamānāḥ kṣamāmaunacittasaṃyamināmunā /</l>\n<l>tā vai bhayārtāḥ krandanti kathaṃ kāryamidaṃ mayā // MarkP_7.8 //</l>\n</lg>\n\n<lg>\n<l>tejasvī kauśikaśveṣṭho vayamasya sudurbalāḥ /</l>\n<l>krośantyetāstathā bhītā duṣpāraṃ pratibhāti me // MarkP_7.9 //</l>\n</lg>\n\n<lg>\n<l>athavāyaṃ nṛpaḥ prāpto mā bhairiti vadan muhuḥ /</l>\n<l>imameva praviśyāśu sādhayiṣye yathepsitam // MarkP_7.10 //</l>\n</lg>\n\n<lg>\n<l>iti saṃcintya raudreṇa vighnarājena vai tataḥ /</l>\n<l>tenāviṣṭo nṛpaḥ kopādidaṃ vacanamabravīt // MarkP_7.11 //</l>\n</lg>\n\n<lg>\n<l>ko 'yaṃ baghnāti vastrānte pāvakaṃ pāpakṛnnaraḥ /</l>\n<l>baloṣṇatejasā dīpte mayi patyāvupasthite // MarkP_7.12 //</l>\n</lg>\n\n<lg>\n<l>so 'dya matkārmukākṣepa-vidīpitadigantaraiḥ /</l>\n<l>śarairvibhinnasarvāṅgo dīrghanidrāṃ pravekṣyati // MarkP_7.13 //</l>\n</lg>\n\n<lg>\n<l>viśvāmitrastataḥ kruddhaḥ śrutvā tannṛpatervacaḥ /</l>\n<l>kruddhe carṣivare tasmin neśurvidyāḥ kṣaṇena tāḥ // MarkP_7.14 //</l>\n</lg>\n\n<lg>\n<l>sa cāpi rājā taṃ dṛṣṭvā viśvāmitraṃ taponidhim /</l>\n<l>bhītaḥ prāvepatātyarthaṃ sahasāśvatthaparṇavat // MarkP_7.15 //</l>\n</lg>\n\n<lg>\n<l>sa durātmanniti yadā munistiṣṭheti cābravīt /</l>\n<l>tataḥ sa rājā vinayāt praṇipatyābhyabhāṣata // MarkP_7.16 //</l>\n</lg>\n\n<lg>\n<l>bhagavanneṣa dharmo me nāparādho mama prabho /</l>\n<l>na kroddhumarhasi mune nijadharmaratasya me // MarkP_7.17 //</l>\n</lg>\n\n<lg>\n<l>dātavyaṃ rakṣitavyaṃ ca dharmajñena mahīkṣitā /</l>\n<l>cāpaṃ codyamya yoddhavyaṃ dharmaśāstrānusārataḥ // MarkP_7.18 //</l>\n</lg>\n\n<p>viśvāmitra uvāca</p>\n\n<lg>\n<l>dātavyaṃ kasya ke rakṣyāḥ kairyoddhavyaṃ ca te nṛpa /</l>\n<l>kṣiprametat samācakṣva yadyadharmabhayaṃ tava // MarkP_7.19 //</l>\n</lg>\n\n<p>hariścandra uvāca</p>\n\n<lg>\n<l>dātavyaṃ vipramukhyebhyo ye cānye kṛśavṛttayaḥ /</l>\n<l>rakṣyā bhītāḥ sadā yuddhaṃ kartavyaṃ paripanthibhiḥ // MarkP_7.20 //</l>\n</lg>\n\n<p>viśvāmitra uvāca</p>\n\n<lg>\n<l>yadi rājā bhavān samyagrājadharmamavekṣate /</l>\n<l>nirveṣṭukāmo vipro 'haṃ dīyatāmiṣṭadakṣiṇā // MarkP_7.21 //</l>\n</lg>\n\n<p>pakṣiṇa ūcuḥ</p>\n\n<lg>\n<l>etadrājā vacaḥ śrutvā prahṛṣṭenāntarātmanā /</l>\n<l>punarjātamivātmānaṃ mene prāha ca kauśikam // MarkP_7.22 //</l>\n</lg>\n\n<lg>\n<l>ucyatāṃ bhagavan yatte dātavyamaviśaṅkitam /</l>\n<l>dattamityeva tadviddhi yadyapi syāt sudurlabham // MarkP_7.23 //</l>\n</lg>\n\n<lg>\n<l>hiraṇyaṃ vā suvarṇaṃ vā putraḥ patnī kalevaram /</l>\n<l>prāṇā rājyaṃ puraṃ lakṣmīryadabhipretamātmanaḥ // MarkP_7.24 //</l>\n</lg>\n\n<p>viśvāmitra uvāca</p>\n\n<lg>\n<l>rājan pratigṛhīto 'yaṃ yaste dattaḥ pratigrahaḥ /</l>\n<l>prayaccha prathamaṃ tāvad dakṣiṇāṃ rājasūyikīm // MarkP_7.25 //</l>\n</lg>\n\n<p>rājovāca</p>\n\n<lg>\n<l>brahmaṃstāmapi dāsyāmi dakṣiṇāṃ bhavato hyaham /</l>\n<l>vriyatāṃ dvijaśārdūla yastaveṣṭaḥ pratigrahaḥ // MarkP_7.26 //</l>\n</lg>\n\n<p>viśvāmitra uvāca</p>\n\n<lg>\n<l>sasāgarāṃ dharāmetāṃ sabhūbhṛdgrāmapattanām /</l>\n<l>rājyaṃ ca sakalaṃ vīra rathāśva-gajasaṅkulam // MarkP_7.27 //</l>\n</lg>\n\n<lg>\n<l>koṣṭhāgāraṃ ca koṣaṃ ca yaccānyadvidyate tava /</l>\n<l>vinā bhāryāṃ ca putraṃ ca śarīraṃ ca tavānagha // MarkP_7.28 //</l>\n</lg>\n\n<lg>\n<l>dharmaṃ ca sarvadharmajña yo yāntamanugacchati /</l>\n<l>bahunā vā kimuktena sarvametat pradīyatām // MarkP_7.29 //</l>\n</lg>\n\n<p>pakṣiṇa ūcuḥ</p>\n\n<lg>\n<l>prahṛṣṭenaiva manasā so 'vikāramukho nṛpaḥ /</l>\n<l>tasyarṣervacanaṃ śrutvā tathetyāha kṛtāñjaliḥ // MarkP_7.30 //</l>\n</lg>\n\n<p>viśvāmitra uvāca</p>\n\n<lg>\n<l>sarvasvaṃ yadi me dattaṃ rājyamurvo balaṃ dhanam /</l>\n<l>prabhutvaṃ kasya rājarṣe rājyasthe tāpase mayi // MarkP_7.31 //</l>\n</lg>\n\n<p>hariścandra uvāca</p>\n\n<lg>\n<l>yasminnapi mayā kāle brāhman dattā vasundharā /</l>\n<l>tasminnapi bhavān svāmī kimutādya mahīpatiḥ // MarkP_7.32 //</l>\n</lg>\n\n<p>viśvāmitra uvāca</p>\n\n<lg>\n<l>yadi rājaṃstvayā dattā mama sarvā vasundharā /</l>\n<l>yatra me viṣaye svāmyaṃ tasmānniṣkrāntumarhasi // MarkP_7.33 //</l>\n</lg>\n\n<lg>\n<l>śroṇīsūtrādisakalaṃ muktvā bhūṣaṇasaṃgraham /</l>\n<l>taruvalkalamābadhya saha patnyā sutena ca // MarkP_7.34 //</l>\n</lg>\n\n<p>pakṣiṇa ūcuḥ</p>\n\n<lg>\n<l>tatheti coktvā kṛtvā ca rājā gantuṃ pracakrame /</l>\n<l>svapatnyā śaivyayā sārdhaṃ bālakenātmajena ca // MarkP_7.35 //</l>\n</lg>\n\n<lg>\n<l>vrajataḥ sa tato ruddhvā panthānaṃ prāha taṃ nṛpam /</l>\n<l>kva yāsyasītyadattvā me dakṣiṇāṃ rājasūyikīm // MarkP_7.36 //</l>\n</lg>\n\n<p>hariścandra uvāca</p>\n\n<lg>\n<l>bhagavan rājyametat te dattaṃ nihatakaṇṭakam /</l>\n<l>avaśiṣṭamidaṃ brahmannadya dehatrayaṃ mama // MarkP_7.37 //</l>\n</lg>\n\n<p>viśvāmitra uvāca</p>\n\n<lg>\n<l>tathāpi khalu dātavyā tvayā me yajñadakṣiṇā /</l>\n<l>viśeṣato brāhmaṇānaṃ hantyadattaṃ pratiśrutam // MarkP_7.38 //</l>\n</lg>\n\n<lg>\n<l>yāvat toṣo rājasūye brāhmaṇānāṃ tabhavennṛpa /</l>\n<l>tāvadeva tu dātavyā dakṣiṇā rājasūyikī // MarkP_7.39 //</l>\n</lg>\n\n<lg>\n<l>pratiśrutya ca dātavyaṃ yoddhavyaṃ cātatāyibhiḥ /</l>\n<l>rakṣitavyāstathā cārtāstvayaiva prāk pratiśrutam // MarkP_7.40 //</l>\n</lg>\n\n<p>hariścandra uvāca</p>\n\n<lg>\n<l>bhagavan sāmprataṃ nāsti dāsye kālakrameṇa te /</l>\n<l>prasādaṃ kuru viprarṣe sadbhāvamanucintya ca // MarkP_7.41 //</l>\n</lg>\n\n<p>viśvāmitra uvāca</p>\n\n<lg>\n<l>kimpramāṇo mayā kālaḥ pratīkṣyaste janādhipa /</l>\n<l>śīghramācakṣva śāpāgniranyathā tvāṃ pradhakṣyati // MarkP_7.42 //</l>\n</lg>\n\n<p>haricandra uvāca</p>\n\n<lg>\n<l>māsena tava viprarṣe pradāsye dakṣiṇādhanam /</l>\n<l>sāmprataṃ nāsti me vittamanujñāṃ dātumarhasi // MarkP_7.43 //</l>\n</lg>\n\n<p>viśvāmitra uvāca</p>\n\n<lg>\n<l>gaccha gaccha nṛpaśreṣṭha svadharmamanupālaya /</l>\n<l>śivaśca te 'dhvā bhavatu mā santu paripanthinaḥ // MarkP_7.44 //</l>\n</lg>\n\n<p>pakṣiṇa ūcuḥ</p>\n\n<lg>\n<l>anujñātaśca gaccheti jagāma vasudhādhipaḥ /</l>\n<l>padbhyāmanucitā gantumanvagacchata taṃ priyā // MarkP_7.45 //</l>\n</lg>\n\n<lg>\n<l>taṃ sabhāryaṃ nṛpaśreṣṭhaṃ niryāntaṃ sasutaṃ purāt /</l>\n<l>dṛṣṭvā pracukruśuḥ paurā rājñaścaivānuyāyinaḥ // MarkP_7.46 //</l>\n</lg>\n\n<lg>\n<l>hānātha kiṃ jahāsyasmān nityārtiparipīḍitān /</l>\n<l>tvaṃ dharmatatparo rājan paurānugrahakṛt tathā // MarkP_7.47 //</l>\n</lg>\n\n<lg>\n<l>nayāsmānapi rājarṣe yadi dharmamavekṣase /</l>\n<l>muhūrtaṃ tiṣṭha rājendra bhavato mukhapaṅkajam // MarkP_7.48 //</l>\n</lg>\n\n<lg>\n<l>pibāmo netrabhramaraiḥ kadā drakṣyāmahe punaḥ /</l>\n<l>yasya prayātasya puro yānti pṛṣṭhe ca pārthivāḥ // MarkP_7.49 //</l>\n</lg>\n\n<lg>\n<l>tasyānuyāti bhāryeyaṃ gṛhītvā bālakaṃ sutam /</l>\n<l>yasya bhṛtyāḥ prayātasya yāntayagre kuñjacarasthitāḥ // MarkP_7.50 //</l>\n</lg>\n\n<lg>\n<l>sa eṣa padbhyāṃ rājendro hariścandro 'dya gacchati /</l>\n<l>hā rājan sukumāraṃ te subhru sutvacamunnasam // MarkP_7.51 //</l>\n</lg>\n\n<lg>\n<l>pathi pāṃśuparikliṣṭaṃ mukhaṃ kīdṛgbhaviṣyati /</l>\n<l>tiṣṭha tiṣṭha nṛpaśreṣṭha svadharmamanupālaya // MarkP_7.52 //</l>\n</lg>\n\n<lg>\n<l>ānṛśaṃsyaṃ paro dharmaḥ kṣatriyāṇāṃ viśeṣataḥ /</l>\n<l>kiṃ dāraiḥ kiṃ sutairnātha dhanairdhānyairathāpi vā // MarkP_7.53 //</l>\n</lg>\n\n<lg>\n<l>sarvametat parityajya chāyābhūtā vayaṃ tava /</l>\n<l>hānātha hā mahārāja hā svāmin kiṃ jahāsi naḥ // MarkP_7.54 //</l>\n</lg>\n\n<lg>\n<l>yatra tvaṃ tatra hi vayaṃ tat sukhaṃ yatra vai bhavān /</l>\n<l>nagaraṃ tadbhavān yatra sa svargo yatra no nṛpaḥ // MarkP_7.55 //</l>\n</lg>\n\n<lg>\n<l>iti pauravacaḥ śrutvā rājā śokapariplutaḥ /</l>\n<l>atiṣṭhat sa tadā mārge teṣāmevānukampayā // MarkP_7.56 //</l>\n</lg>\n\n<lg>\n<l>viśvāmitro 'pi taṃ dṛṣṭvā pauravākyākulīkṛtam /</l>\n<l>roṣamarṣavivṛttākṣaḥ samāgamya vaco 'bravīt // MarkP_7.57 //</l>\n</lg>\n\n<lg>\n<l>dhik tvāṃ duṣṭasamācāramanṛtaṃ jihmabhāṣaṇam /</l>\n<l>mama rājyaṃ ca datvā yaḥ punaḥ prākraṣṭumicchasi // MarkP_7.58 //</l>\n</lg>\n\n<lg>\n<l>ityuktaḥ paruṣaṃ tena gacchāmīti savepathuḥ /</l>\n<l>bruvannevaṃ yayau śīghramākarṣan dayitāṃ kare // MarkP_7.59 //</l>\n</lg>\n\n<lg>\n<l>karṣatastāṃ tato bhāryāṃ sukumārīṃ śramāturām /</l>\n<l>sahasā daṇḍakāṣṭhena tāḍayāmāsa kauśikaḥ // MarkP_7.60 //</l>\n</lg>\n\n<lg>\n<l>tāṃ tathā tāḍitāṃ dṛṣṭvā hariścandro mahīpatiḥ /</l>\n<l>gacchāmītyāha duḥ khārto nānyat kiñcidudāharat // MarkP_7.61 //</l>\n</lg>\n\n<lg>\n<l>atha viśve tadā devāḥ pañca prāhuḥ kṛpālavaḥ /</l>\n<l>viśvāmitraḥ supāpo 'yaṃ lokān kān samavāpsyati // MarkP_7.62 //</l>\n</lg>\n\n<lg>\n<l>yenāyāṃ yajvanāṃ śreṣṭhaḥ svarājyādavaropitaḥ /</l>\n<l>kasya vā śraddhayā pūtaṃ sutaṃ somaṃ mahādhvare /</l>\n<l>pītvā vayaṃ prayāsyāmo mudaṃ mantrapuraḥ saram // MarkP_7.63 //</l>\n</lg>\n\n<p>pakṣiṇa ūcuḥ</p>\n\n<lg>\n<l>iti teṣāṃ vacaḥ śrutvā kauśiko 'tiruṣānvitaḥ /</l>\n<l>śaśāpa tān manuṣyatvaṃ sarve yūyamavāpsyatha // MarkP_7.64 //</l>\n</lg>\n\n<p>prasāditaśca taiḥ prāha punareva mahāmuniḥ.\n<l>mānuṣatve 'pi bhavatāṃ bhavitrī naiva santatiḥ // MarkP_7.65 //</l></p>\n\n<lg>\n<l>na dārasaṃgrahaścaiva bhavitā na ca matsaraḥ /</l>\n<l>kāmakrodhavinirmuktā bhaviṣyatha surāḥ punaḥ // MarkP_7.66 //</l>\n</lg>\n\n<lg>\n<l>tato 'vateruraṃśaiḥ svairdevāste kuruveśmani /</l>\n<l>draupadīgarbhasambhūtāḥ pañca vai pāṇḍunandanāḥ // MarkP_7.67 //</l>\n</lg>\n\n<lg>\n<l>etasmāt kāraṇāt pañca pāṇḍaveyā mahārathāḥ /</l>\n<l>na dārasaṃgrahaṃ prāptāḥ śāpāt tasya mahāmuneḥ // MarkP_7.68 //</l>\n</lg>\n\n<lg>\n<l>etatte sarvamākhyātaṃ pāṇḍaveyakathāśrayam /</l>\n<l>praśnaṃ catuṣṭayaṃ gītaṃ kimanyacchrotumicchasi // MarkP_7.69 //</l>\n</lg>\n\n<p>iti śrīmārkaṇḍeyapurāṇe draupadeyotpattirnāma saptamo 'dhyāyaḥ</p>\n\n</div>\n<div>\n\n<p>aṣṭamo 'dhyāyaḥ</p>\n\n<p>jaiminiruvāca</p>\n\n<lg>\n<l>bhavadbhiridamākhyātaṃ yathāpraśnamanukramāt /</l>\n<l>mahat kautūhalaṃ me 'sti hariścandra kathāṃ prati // MarkP_8.1 //</l>\n</lg>\n\n<lg>\n<l>aho mahātmanā tena prāptaṃ kṛcchramanuttamam /</l>\n<l>kaccit sukhamanuprāptaṃ tādṛgeva dvijottamāḥ // MarkP_8.2 //</l>\n</lg>\n\n<p>pakṣiṇa ūcuḥ</p>\n\n<lg>\n<l>viśvāmitravacaḥ śrutvā sa rājā prayayau śanaiḥ /</l>\n<l>śaivyayānugato duḥ khī bhāryayā balāputrayā // MarkP_8.3 //</l>\n</lg>\n\n<lg>\n<l>sa gatvā vasudhāpālo divyāṃ vārāṇasīṃ purīm /</l>\n<l>naiṣā manuṣyabhogyeti śūlapāṇeḥ parigrahaḥ // MarkP_8.4 //</l>\n</lg>\n\n<lg>\n<l>jagāma padbhyāṃ duḥ khārtaḥ saha patnyānukūlayā /</l>\n<l>purīpraveśe dadṛśe viśvāmitramupasthitam // MarkP_8.5 //</l>\n</lg>\n\n<lg>\n<l>taṃ dṛṣṭvā samanuprāptaṃ vinayāvanato 'bhavat /</l>\n<l>prāha caivāñjaliṃ kṛtvā hariścandro mahāmunim // MarkP_8.6 //</l>\n</lg>\n\n<lg>\n<l>ime prāṇāḥ sutaścāyamiyaṃ patnī mune ! mama /</l>\n<l>yena te kṛtyamastyāśu tadgṛhāṇārghyamuttamam // MarkP_8.7 //</l>\n</lg>\n\n<l>yadvānyat kāryamasmābhistadanujñātumarhasi // MarkP_8.8 //</l>\n\n<p>viśvāmitra uvāca</p>\n\n<lg>\n<l>pūrṇaḥ sa māso rājarṣe dīyatāṃ mama dakṣiṇā /</l>\n<l>rājasūyanimittaṃ hi smaryate svavaco yadi // MarkP_8.9 //</l>\n</lg>\n\n<p>hariścandra uvāca</p>\n\n<lg>\n<l>brāhmannadyaiva sampūrṇo māso 'mlānatapodhana /</l>\n<l>tiṣṭhatyetad danārdhaṃ yattat pratīkṣasva māciram // MarkP_8.10 //</l>\n</lg>\n\n<p>viśvāmitra uvāca</p>\n\n<lg>\n<l>evamastu mahārāja āgamiṣyāmyahaṃ punaḥ /</l>\n<l>śāpaṃ tava pradāsyāmi na cedadya pradāsyasi // MarkP_8.11 //</l>\n</lg>\n\n<p>pakṣiṇa ūcuḥ</p>\n\n<lg>\n<l>ityuktvā prayayau vipro rājā cācintayat tadā /</l>\n<l>kathamasmai pradāsyāmi dakṣiṇā yā pratiśrutā // MarkP_8.12 //</l>\n</lg>\n\n<lg>\n<l>kutaḥ puṣṭāni mitrāṇi kutor'thaḥ sāmprataṃ mama /</l>\n<l>pratigrahaḥ praduṣṭo me nāhaṃ yāyāmadhaḥ katham // MarkP_8.13 //</l>\n</lg>\n\n<lg>\n<l>kimu prāṇān vimuñcāmi kāṃ diśaṃ yāmyakiñcanaḥ /</l>\n<l>yadi nāśaṃ gamiṣyāmi apradāya pratiśrutam // MarkP_8.14 //</l>\n</lg>\n\n<lg>\n<l>brahmasvahṛtkṛmiḥ pāpo bhaviṣyāmyadhamādhamaḥ /</l>\n<l>athavā preṣyatāṃ yāsye varamevātmavikrayaḥ // MarkP_8.15 //</l>\n</lg>\n\n<p>pakṣiṇa ūcuḥ</p>\n\n<lg>\n<l>rājānaṃ vyākulaṃ dīnaṃ cintayānamadhomukham /</l>\n<l>pratyuvāca tadā patnī bāṣpagadgadayā girā // MarkP_8.16 //</l>\n</lg>\n\n<lg>\n<l>tyaja cintāṃ mahārajā svasatyamanupālaya /</l>\n<l>śmaśānavad varjanīyo naraḥ satyabahiṣkṛtaḥ // MarkP_8.17 //</l>\n</lg>\n\n<lg>\n<l>nātaḥ parataraṃ dharmaṃ vadanti puruṣasya tu /</l>\n<l>yādṛśaṃ puruṣavyāghra svasatyaparipālanam // MarkP_8.18 //</l>\n</lg>\n\n<lg>\n<l>agnihotramadhītaṃ vā dānādyāścākhilāḥ kriyāḥ /</l>\n<l>bhajante tasya vaiphalyaṃ yasya vākyamakāraṇam // MarkP_8.19 //</l>\n</lg>\n\n<lg>\n<l>satyamatyantamuditaṃ dharmaśāstreṣu dhīmatām /</l>\n<l>tāraṇāyānṛtaṃ tadvat pātanāyākṛtātmanām // MarkP_8.20 //</l>\n</lg>\n\n<lg>\n<l>saptāśvamedhānāhṛtya rājasūyaṃ ca pārthivaḥ /</l>\n<l>kṛtirnāma cyutaḥ svargādasatyavacanāt sakṛt // MarkP_8.21 //</l>\n</lg>\n\n<lg>\n<l>rājan jātamapatyaṃ me ityuktvā praruroda ha /</l>\n<l>bāṣpāmbuplutanetrāntāmuvācedaṃ mahīpatiḥ // MarkP_8.22 //</l>\n</lg>\n\n<p>hariścandra uvāca</p>\n\n<lg>\n<l>vimuñca bhadre santāpamayaṃ tiṣṭhati bālakaḥ /</l>\n<l>ucyatāṃ vaktukāmāsi yadvā tvaṃ gajagāmini // MarkP_8.23 //</l>\n</lg>\n\n<p>patnyuvāca</p>\n\n<lg>\n<l>rājan jātamapatyaṃ me satāṃ putraphalāḥ striyaḥ /</l>\n<l>sa māṃ pradāya vittena dehi viprāya dakṣiṇām // MarkP_8.24 //</l>\n</lg>\n\n<p>pakṣiṇa ūcuḥ</p>\n\n<lg>\n<l>etadvākyamupaśrutya yayau mohaṃ mahīpatiḥ /</l>\n<l>pratilabhya ca saṃjñāṃ sa vilalāpātiduḥ khitaḥ // MarkP_8.25 //</l>\n</lg>\n\n<lg>\n<l>mahadduḥ khamidaṃ bhadre yat tvamevaṃ bravīṣi mām /</l>\n<l>kiṃ tava smitasaṃlāpā mama pāpasya vismṛtāḥ // MarkP_8.26 //</l>\n</lg>\n\n<lg>\n<l>hā hā kathaṃ tvayā śakyaṃ vaktumetat śucismite /</l>\n<l>durvācyametadvacanaṃ kartuṃ śaknomyahaṃ katham // MarkP_8.27 //</l>\n</lg>\n\n<lg>\n<l>ityuktvā sa naraśreṣṭho dhigdhigityasakṛd bruvan /</l>\n<l>nipapāta mahīpṛṣṭhe mūrcchayābhipariplutaḥ // MarkP_8.28 //</l>\n</lg>\n\n<lg>\n<l>śayānaṃ bhuvi taṃ dṛṣṭvā hariścandraṃ mahīpatim /</l>\n<l>uvācedaṃ sakaruṇaṃ rājapatnī suduḥ khitā // MarkP_8.29 //</l>\n</lg>\n\n<p>patnyuvāca</p>\n\n<lg>\n<l>hā mahārajā kasyedamapadhyānamupasthitam /</l>\n<l>yat tvaṃ nipatito bhūmau rāṅkavāstaraṇocitaḥ // MarkP_8.30 //</l>\n</lg>\n\n<lg>\n<l>yena koṭyagragovittaṃ viprāṇāmapavarjitam /</l>\n<l>sa eṣa pṛthivīnātho bhūmau svapiti me patiḥ // MarkP_8.31 //</l>\n</lg>\n\n<lg>\n<l>hā kaṣṭaṃ kiṃ tavānena kṛtaṃ deva ! mahīkṣitā /</l>\n<l>yadindropendratulyo 'yaṃ nītaḥ prasvāpanīṃ daśām // MarkP_8.32 //</l>\n</lg>\n\n<lg>\n<l>ityuktvā sāpi suśroṇī mūrcchitā nipapāta ha /</l>\n<l>bhartṛduḥ khamahābhāreṇāsahyena nipīḍitā // MarkP_8.33 //</l>\n</lg>\n\n<lg>\n<l>tau tathā patitau bhūmāvanāthau pitarau śiśuḥ /</l>\n<l>dṛṣṭvātyantaṃ kṣudhāviṣṭaḥ prāha vākyaṃ suduḥ khitaḥ // MarkP_8.34 //</l>\n</lg>\n\n<lg>\n<l>tāta tāta ! dadasvānnamambāmba ! bhojanaṃ dada /</l>\n<l>kṣunme balavatī jātā jihvāgraṃ śuṣyate tathā // MarkP_8.35 //</l>\n</lg>\n\n<p>pakṣiṇa ūcuḥ</p>\n\n<lg>\n<l>etasminnantare prāpto viśvāmitro mahātapāḥ /</l>\n<l>dṛṣṭvā tu taṃ hariścandraṃ patitaṃ bhuvi mūrcchitam // MarkP_8.36 //</l>\n</lg>\n\n<lg>\n<l>sa vāriṇā samabhyukṣya rājānamidamabravīt /</l>\n<l>uttiṣṭhotiṣṭha rājendra tāṃ dadasveṣṭadakṣiṇām // MarkP_8.37 //</l>\n</lg>\n\n<lg>\n<l>ṛṇaṃ dhārayato duḥ khamahanyahani vardhante /</l>\n<l>āpyāyyamānaḥ sa tadā himaśītena vāriṇā // MarkP_8.38 //</l>\n</lg>\n\n<lg>\n<l>avāpya cetanāṃ rājā viśvāmitramavekṣya ca /</l>\n<l>punarmohaṃ samāpede sa ca krodhaṃ yayau muniḥ // MarkP_8.39 //</l>\n</lg>\n\n<lg>\n<l>sa samāśvāsya rājānaṃ vākyamāha dvijottamaḥ /</l>\n<l>dīyatāṃ dakṣiṇā sā me yadi dharmamavekṣase // MarkP_8.40 //</l>\n</lg>\n\n<lg>\n<l>satyenārkaḥ pratapati satye tiṣṭhati medinī /</l>\n<l>satyaṃ coktaṃ paro dharmaḥ svargaḥ satye pratiṣṭhitaḥ // MarkP_8.41 //</l>\n</lg>\n\n<lg>\n<l>aśvamedhasahasraṃ ca satyaṃ ca tulayā dhṛtam /</l>\n<l>aśvamedhasahasrāddhi satyameva viśiṣyate // MarkP_8.42 //</l>\n</lg>\n\n<lg>\n<l>athavā kiṃ mamaitena sāmnā proktena kāraṇam /</l>\n<l>anārtye pāpasaṅkalpe krūre cānṛtavādini // MarkP_8.43 //</l>\n</lg>\n\n<lg>\n<l>tvayi rājñi prabhavati sadbhāvaḥ śrūyatāmayam /</l>\n<l>adya me dakṣiṇāṃ rājan na dāsyati bhavān yadi // MarkP_8.44 //</l>\n</lg>\n\n<lg>\n<l>astācalaṃ prayāter'ke śapsyāmi tvāṃ tato dhruvam /</l>\n<l>ityuktvā sa yayau vipro rājā cāsīdbhayāturaḥ // MarkP_8.45 //</l>\n</lg>\n\n<lg>\n<l>kāndigbhūto 'dhamo niḥ svo nṛśaṃsadhaninārditaḥ /</l>\n<l>bhāryāsya bhūyaḥ prāhedaṃ kriyatāṃ vacanaṃ mama // MarkP_8.46 //</l>\n</lg>\n\n<lg>\n<l>mā śāpānalanirdagdhaḥ pañcatvamupayāsyasi /</l>\n<l>sa tathā codyamānastu rājā patnyā punaḥ punaḥ // MarkP_8.47 //</l>\n</lg>\n\n<p>prāha bhadre karomyeṣa vikrayaṃ tava nirghṛṇaḥ /\n<l>nṛśaṃsairapi yad kartuṃ na śakyaṃ tat karomyaham / 48/</l>\n<lg>\n<l>yadi me śakyate vāṇī vaktumīdṛk sudurvacaḥ /</l>\n<l>evamuktvā tato bhāryāṃ gatvā nāgaramāturaḥ /</l>\n<l>bāṣpāpihitakaṇṭhākṣastato vacanamabravīt // MarkP_8.49 //</l>\n</lg></p>\n\n<p>rājovāca</p>\n\n<lg>\n<l>bho bho nāgarikāḥ sarve śṛṇudhvaṃ vacanaṃ mama /</l>\n<l>kiṃ māṃ pṛcchatha kastvaṃ bho nṛśaṃso 'hamamānuṣaḥ // MarkP_8.50 //</l>\n</lg>\n\n<lg>\n<l>rākṣaso vātikaṭhinastataḥ pāpataro 'pi vā /</l>\n<l>vikretuṃ dayitāṃ prāpto yo na prāṇāṃstyajāmyaham // MarkP_8.51 //</l>\n</lg>\n\n<lg>\n<l>yadi vaḥ kasyacit kāryaṃ dāsyā prāṇeṣṭayā mama /</l>\n<l>sa brīvītu tvarāyukto yāvat sandhārayāmyaham // MarkP_8.52 //</l>\n</lg>\n\n<p>pakṣiṇa ūcuḥ</p>\n\n<lg>\n<l>atha vṛddho dvijaḥ kaścidāgatyāha narādhipam /</l>\n<l>samarpayasva me dāsīmahaṃ kretā dhanapradaḥ // MarkP_8.53 //</l>\n</lg>\n\n<lg>\n<l>asti me vittamastokaṃ sukumārī ca me priyā /</l>\n<l>gṛhakarma na śaknoti kartumasmāt prayaccha me // MarkP_8.54 //</l>\n</lg>\n\n<lg>\n<l>karmaṇyatā-vayo-rūpa-śīlānāṃ tava yoṣitaḥ /</l>\n<l>anurūpamidaṃ vittaṃ gṛhāṇārpaya me 'balām // MarkP_8.55 //</l>\n</lg>\n\n<lg>\n<l>evamuktasya vipreṇa hariścandrasya bhūpateḥ /</l>\n<l>vyadīryata mano duḥ khānna cainaṃ kiñcidabravīt // MarkP_8.56 //</l>\n</lg>\n\n<lg>\n<l>tataḥ sa vipro nṛpatervalkalānte dṛḍhaṃ dhanam /</l>\n<l>baddhvā keśeṣvathādāya nṛpapatnīmakarṣayat // MarkP_8.57 //</l>\n</lg>\n\n<lg>\n<l>ruroda rohitāśvo 'pi dṛṣṭvā kṛṣṭāṃ tu mātaram /</l>\n<l>hastena vastramākarṣan kākapakṣadharaḥ śiśuḥ // MarkP_8.58 //</l>\n</lg>\n\n<p>rājapatnyuvāca</p>\n\n<lg>\n<l>muñcārya muñca tāvanmāṃ yāvatpaśyāmyahaṃ śiśum /</l>\n<l>durlabhaṃ darśanaṃ tāta punarasya bhaviṣyati // MarkP_8.59 //</l>\n</lg>\n\n<lg>\n<l>paśyaihi vatsa māmevaṃ mātaraṃ dāsyatāṃ gatām /</l>\n<l>māṃ mā sprārkṣo rājaputra ! aspṛśyāhaṃ tavādhunā // MarkP_8.60 //</l>\n</lg>\n\n<lg>\n<l>tataḥ sa bālaḥ sahasā dṛṣṭvā kṛṣṭāṃ tu mātaram /</l>\n<l>samabhyadhāvadambeti rudan sāstrāvilekṣaṇaḥ // MarkP_8.61 //</l>\n</lg>\n\n<lg>\n<l>tamāgataṃ dvijaḥ krodhādvālamabhyāhanat padā /</l>\n<l>vadaṃstathāpi so 'mbeti naivāmuñcata mātaram // MarkP_8.62 //</l>\n</lg>\n\n<lg>\n<l>rājapatnyuvāca</l>\n<l>prasādaṃ kuru meṃ nātha krīṇīṣvemaṃ ca bālakam /</l>\n<l>krītāpi nāhaṃ bhavato vinainaṃ kāryasādhikā // MarkP_8.63 //</l>\n</lg>\n\n<lg>\n<l>itthaṃ mamālpabhāgyāyāḥ prasādasumukho bhava /</l>\n<l>māṃ saṃyojaya bālena vatseneva payasvinīm // MarkP_8.64 //</l>\n</lg>\n\n<p>brāhmaṇa uvāca</p>\n\n<lg>\n<l>gṛhyatāṃ vittametat te dīyatāṃ bālako mama /</l>\n<l>strīpuṃsordharmaśāstrajñaiḥ kṛtameva hi vetanam /</l>\n<l>śataṃ sahasraṃ lakṣaṃ ca koṭimūlyaṃ tathā paraiḥ // MarkP_8.65 //</l>\n</lg>\n\n<p>pakṣiṇa ūcuḥ</p>\n\n<lg>\n<l>tathaiva tasya tadvittaṃ baddhvottarapaṭe tataḥ /</l>\n<l>pragṛhya bālakaṃ mātrā sahaikasthamabandhayat // MarkP_8.66 //</l>\n</lg>\n\n<lg>\n<l>nīyamānau tu tau dṛṣṭvā bhāryā-putrau sa pārthivaḥ /</l>\n<l>vilalāpa suduḥ khārto niḥ śvasyoṣṇaṃ punaḥ punaḥ // MarkP_8.67 //</l>\n</lg>\n\n<lg>\n<l>yāṃ na vāyurna cādityo nendurna ca pṛthagjanaḥ /</l>\n<l>dṛṣṭavantaḥ purā patnīṃ seyaṃ dāsītvamāgatā // MarkP_8.68 //</l>\n</lg>\n\n<lg>\n<l>sūryavaṃśaprasūto 'yaṃ sukumārakarāṅguliḥ /</l>\n<l>samprāpto vikrayaṃ bālo dhiṅmāmastu sudurmatim // MarkP_8.69 //</l>\n</lg>\n\n<lg>\n<l>hā priye ! hā śiśo ! natsa ! mamānāryasya durnayaiḥ /</l>\n<l>daivādhīnāṃ daśāṃ prāpto na mṛto 'smi tathāpi dhik // MarkP_8.70 //</l>\n</lg>\n\n<p>pakṣiṇa ūcuḥ</p>\n\n<lg>\n<l>evaṃ vilapato rājñaḥ sa vipro 'ntaradhīyata /</l>\n<l>vṛkṣagehādibhistuṅgaistāvādāya tvarānvitaḥ // MarkP_8.71 //</l>\n</lg>\n\n<lg>\n<l>viśvāmitrastataḥ prāpto nṛpaṃ vittamayācata /</l>\n<l>tasmai samarpayāmāsa hariścandro 'pi taddhanam // MarkP_8.72 //</l>\n</lg>\n\n<lg>\n<l>tadvittaṃ stokamālokya dāravikrayasambhavam /</l>\n<l>śokābhibhūtaṃ rājānaṃ kupitaḥ kauśiko 'bravīt // MarkP_8.73 //</l>\n</lg>\n\n<lg>\n<l>kṣatrabandho ! mamemāṃ tvaṃ sadṛśīṃ yajñadakṣiṇām /</l>\n<l>manyase yadi tat kṣipraṃ paśya tvaṃ me balaṃ param // MarkP_8.74 //</l>\n</lg>\n\n<lg>\n<l>tapaso 'tra sutaptasya brāhmaṇyasyāmalasya ca /</l>\n<l>matprabhāvasya cograsya śuddhasyādhyayanasya ca // MarkP_8.75 //</l>\n</lg>\n\n<lg>\n<l>anyāṃ dāsyāmi bhagavan ! kālaḥ kaścitpratīkṣyatām /</l>\n<l>sāmprataṃ nāsti vikrītā patnī putraśca bālakaḥ // MarkP_8.76 //</l>\n</lg>\n\n<p>viśvāmitra uvāca</p>\n\n<lg>\n<l>caturbhāgaḥ sthito yo 'yaṃ divasasya narādhipa /</l>\n<l>eṣa eva pratīkṣyo me vaktavyaṃ nottaraṃ tvayā // MarkP_8.77 //</l>\n</lg>\n\n<p>pakṣiṇa ūcuḥ</p>\n\n<lg>\n<l>tamevamuktvā rājendraṃ niṣṭhuraṃ nirghṛṇaṃ vacaḥ /</l>\n<l>tadādāya dhanaṃ tūrṇaṃ kupitaḥ kauśiko yayau // MarkP_8.78 //</l>\n</lg>\n\n<lg>\n<l>viśvāmitre gate rājā bhayaśokābdhimadhyagaḥ /</l>\n<l>sarvākāraṃ viniścitya provācoccairadhomukhaḥ // MarkP_8.79 //</l>\n</lg>\n\n<lg>\n<l>vittakrītena yo hyartho mayā preṣyeṇa mānavaḥ /</l>\n<l>sa bravītu tvarāyukto yāvat tapati bhāskaraḥ // MarkP_8.80 //</l>\n</lg>\n\n<lg>\n<l>athājagāma tvarito dharmaścaṇḍālarūpadhṛk /</l>\n<l>durgandho vikṛto rūkṣaḥ śmaśrulo danturo ghṛṇī // MarkP_8.81 //</l>\n</lg>\n\n<lg>\n<l>kṛṣṇo lambodaraḥ piṅgarūkṣākṣaḥ paruṣākṣaraḥ /</l>\n<l>gṛhītapakṣipuñjaśca śavamālyairalaṅkṛtaḥ // MarkP_8.82 //</l>\n</lg>\n\n<lg>\n<l>kapālahasto dīrghāsyo bhairavo 'tivadan muhuḥ /</l>\n<l>śvagaṇābhivṛto ghoro yaṣṭihasto nirākṛtiḥ // MarkP_8.83 //</l>\n</lg>\n\n<p>caṇḍāla uvāca</p>\n\n<lg>\n<l>ahamartho tvayā śīghraṃ kathayasvātmavetanam /</l>\n<l>stokena bahunā vāpi yena vai labhyate bhavān // MarkP_8.84 //</l>\n</lg>\n\n<p>pakṣiṇa ūcuḥ</p>\n\n<lg>\n<l>taṃ tādṛśamathālakṣya krūradṛṣṭiṃ suniṣṭhuram /</l>\n<l>vadantamatiduḥ śīlaṃ kastvamityāha pārthivaḥ // MarkP_8.85 //</l>\n</lg>\n\n<p>caṇḍāla uvāca</p>\n\n<lg>\n<l>caṇḍālo 'hamihākhyātaḥ pravīreti purottame /</l>\n<l>vikhyāto vadhyavadhako mṛtakambalahārakaḥ // MarkP_8.86 //</l>\n</lg>\n\n<p>hariścandra uvāca</p>\n\n<lg>\n<l>nāhaṃ caṇḍāladāsatvamiccheyaṃ suvigarhitam /</l>\n<l>varaṃ sāpāgninā dagdho na caṇḍālavaśaṃ gataḥ // MarkP_8.87 //</l>\n</lg>\n\n<p>pakṣiṇa ūcuḥ</p>\n\n<lg>\n<l>tasyaivaṃ vadataḥ prāpto viśvāmitrastaponidhiḥ /</l>\n<l>kopāmarṣavivṛtākṣaḥ prāha cedaṃ narādhaipam // MarkP_8.88 //</l>\n</lg>\n\n<p>viśvāmitra uvāca</p>\n\n<lg>\n<l>caṇḍālo 'yamanalpaṃ te dātuṃ vittamupasthitaḥ /</l>\n<l>kasmānna dīyate mahyamaśeṣā yajñadakṣiṇā // MarkP_8.89 //</l>\n</lg>\n\n<p>hariścandra uvāca</p>\n\n<lg>\n<l>bhagavan ! sūryavaṃśotthamātmānaṃ vedme kauśika /</l>\n<l>kathaṃ caṇḍāladāsatvaṃ gamiṣye vittakāmukaḥ // MarkP_8.90 //</l>\n</lg>\n\n<p>viśvāmitra uvāca</p>\n\n<lg>\n<l>yadi caṇḍālavittaṃ tvamātmavikrayajaṃ mama /</l>\n<l>na pradāsyasi kālena śāpsyāmi tvāmasaṃśayam // MarkP_8.91 //</l>\n</lg>\n\n<p>pakṣiṇa ūcuḥ</p>\n\n<lg>\n<l>hariścandrastato rājā cintāvasthitajīvitaḥ /</l>\n<l>prasīdeti vadan pādāvṛṣerjagrāha vihvalaḥ // MarkP_8.92 //</l>\n</lg>\n\n<lg>\n<l>dāso 'smyārto 'smi bhīto 'smi tvadbhaktaśca viśeṣataḥ /</l>\n<l>kuru prasādaṃ viprarṣe kaṣṭaścaṇḍālasaṅkaraḥ // MarkP_8.93 //</l>\n</lg>\n\n<lg>\n<l>bhaveyaṃ vittaśeṣeṇa sarvakarmakaro vaśaḥ /</l>\n<l>tavaiva muniśārdūla ! preṣyaścittānuvartakaḥ // MarkP_8.94 //</l>\n</lg>\n\n<p>viśvāmitra uvāca</p>\n\n<lg>\n<l>yadi preṣyo mama bhavān caṇḍālāya tato mayā /</l>\n<l>dāsabhāvamanuprāpto datto vittārbudena vai // MarkP_8.95 //</l>\n</lg>\n\n<p>pakṣiṇa ūcuḥ</p>\n\n<lg>\n<l>ekamukte tadā tena śvapāko hṛṣṭamānasaḥ /</l>\n<l>viśvāmitrāya taddravyaṃ dattvā baddhvā nareśvaram // MarkP_8.96 //</l>\n</lg>\n\n<lg>\n<l>daṇḍaprahārasambhrāntamatīva vyākulendriyam /</l>\n<l>iṣṭabandhuviyogārtamanayannijapattanam // MarkP_8.97 //</l>\n</lg>\n\n<lg>\n<l>hariścandrastato rājā vasaṃścaṇḍālapattane /</l>\n<l>prātarmadhyāhnasamaye sāyañcaitadagāyata // MarkP_8.98 //</l>\n</lg>\n\n<lg>\n<l>bālā dīnamukhī dṛṣṭvā bālaṃ dīnamukhaṃ puraḥ /</l>\n<l>māṃ smaratyasukhāviṣṭā mocayiṣyati nau nṛpaḥ // MarkP_8.99 //</l>\n</lg>\n\n<lg>\n<l>upāttavitto viprāya dattvā vittamato 'dhikam /</l>\n<l>na sā māṃ mṛgaśāvākṣī vetti pāpataraṃ kṛtam // MarkP_8.100 //</l>\n</lg>\n\n<lg>\n<l>rājyanāśaḥ suhṛttyāgo bharyātanayavikrayaḥ /</l>\n<l>prāptā caṇḍālatā ceyamaho duḥ khaparamparā // MarkP_8.101 //</l>\n</lg>\n\n<lg>\n<l>evaṃ sa nivasan nityaṃ sasmāra dayitaṃ sutam /</l>\n<l>āryāñcātmasamāviṣṭāṃ hṛtasarvasva āturaḥ // MarkP_8.102 //</l>\n</lg>\n\n<lg>\n<l>kasyacittvatha kālasya mṛtacelāpahārakaḥ /</l>\n<l>hariścandro 'bhavadrājā śmaśāne tadvaśānugaḥ // MarkP_8.103 //</l>\n</lg>\n\n<lg>\n<l>caṇḍālenānuśiṣṭaśva mṛtacelāpahāriṇā /</l>\n<l>śavāgamanamanvicchanniha tiṣṭha divāniśam // MarkP_8.104 //</l>\n</lg>\n\n<lg>\n<l>idaṃ rājñe 'pi deyañca ṣaḍbhāgantu śavaṃ prati /</l>\n<l>trayastu mama bhāgāḥ syurdvo bhāgau tava vetanam // MarkP_8.105 //</l>\n</lg>\n\n<lg>\n<l>iti pratisamādiṣṭo jagāma śavamandiram /</l>\n<l>diśantu dakṣiṇāṃ yatra vārāṇasyāṃ sthitaṃ tadā // MarkP_8.106 //</l>\n</lg>\n\n<lg>\n<l>śmaśānaṃ ghorasaṃnādaṃ śivāśatasamākulam /</l>\n<l>śavamaulisamākīrṇaṃ durgandhaṃ bahudhūmakam // MarkP_8.107 //</l>\n</lg>\n\n<lg>\n<l>piśāca-bhūta-vetāla-ḍākinī-yakṣasaṅkulam /</l>\n<l>gṛdhragomāyusaṅkīrṇaṃ śvavṛndaparivāritam // MarkP_8.108 //</l>\n</lg>\n\n<lg>\n<l>asthisaṃghātasaṅkīrṇaṃ mahādurgandhasaṃkulam /</l>\n<l>nānāmṛtasuhṛnnāda-raudrakolāhalāyutam // MarkP_8.109 //</l>\n</lg>\n\n<lg>\n<l>hā putra ! mitra ! hā bandho ! bhrātarvatsa ! priyādya me /</l>\n<l>hā pate ! bhagini ! mātarhā mātula ! pitāmaha // MarkP_8.110 //</l>\n</lg>\n\n<lg>\n<l>mātāmaha ! pitaḥ ! kva gato 'syehi bāndhava /</l>\n<l>ityevaṃ vadatāṃ yatra dhvaniḥ saṃśruyate mahān // MarkP_8.111 //</l>\n</lg>\n\n<l>jvalanmāṃsa-vasā-medacchamacchamitasaṃkulam // MarkP_8.112 //</l>\n\n<lg>\n<l>ardhadagdhāḥ śavāḥ śyāmā vikasaddantapaṅktayaḥ /</l>\n<l>hasantīvāgnimadhyasthāḥ kāyasyeyaṃ daśā tviti // MarkP_8.113 //</l>\n</lg>\n\n<lg>\n<l>agneścaṭacaṭāśabdo vayasāmasthipaṅktiṣu /</l>\n<l>bāndhavākrāndaśabdaśca pukkaseṣu praharṣajaḥ // MarkP_8.114 //</l>\n</lg>\n\n<lg>\n<l>gāyatāṃ bhūta-vetāla-piśācagaṇaḥ rakṣasām /</l>\n<l>śrūyate sumahān ghoraḥ kalpānta iva niḥ svanaḥ // MarkP_8.115 //</l>\n</lg>\n\n<lg>\n<l>mahāmahiṣakārīṣa-gośakṛdrāśisaṅkulam /</l>\n<l>tadutthabhasmakūṭaiśca vṛtaṃ sāsthibhirunnataiḥ // MarkP_8.116 //</l>\n</lg>\n\n<lg>\n<l>nānopahārastragdīpa-kākavikṣepakālikam /</l>\n<l>anekaśabdabahulaṃ śmaśānaṃ narakāyate // MarkP_8.117 //</l>\n</lg>\n\n<lg>\n<l>savahnigarbhairaśivaiḥ śivārutair</l>\n<l>nināditaṃ bhīṣaṇarāvagahvaram /</l>\n<l>bhayaṃ bhayasyāpyupasañjanairbhṛśaṃ</l>\n<l>śmaśānamākrandavirāvadāruṇam // MarkP_8.118 //</l>\n</lg>\n\n<lg>\n<l>sa rājā tatra samprāpto duḥ khitaḥ śocanodyataḥ /</l>\n<l>hā bhṛtyā mantriṇo viprāḥ tadrājyaṃ vidhe gatam // MarkP_8.119 //</l>\n</lg>\n\n<lg>\n<l>hā śaivye putra hā bāla māṃ tyaktvā mandabhāgyakam /</l>\n<l>viśvāmitrasya doṣeṇa gatāḥ kutrāpi te mama // MarkP_8.120 //</l>\n</lg>\n\n<lg>\n<l>ityevaṃ cintayaṃstatra caṇḍāloktaṃ punaḥ punaḥ /</l>\n<l>malino rūkṣasarvāṅgaḥ keśavān gandhavān dhvajī // MarkP_8.121 //</l>\n</lg>\n\n<lg>\n<l>lakuṭī kālakalpaśca dhāvaṃścāpi tatastataḥ /</l>\n<l>asmin śava idaṃ mūlyaṃ prāptaṃ prāpsyāmi cāpyuta // MarkP_8.122 //</l>\n</lg>\n\n<lg>\n<l>idaṃ mama idaṃ rājñe mukhyacaṇḍālake tvidam /</l>\n<l>iti dhāvan diśo rājā jīvan yonyantaraṃ gataḥ // MarkP_8.123 //</l>\n</lg>\n\n<p>jīrṇakarpaṇṭasugranthi-kṛtakanthāparigrahaḥ\n<l>citābhasmarajolipta-mukhabāhūdarāṅighrakaḥ // MarkP_8.124 //</l></p>\n\n<lg>\n<l>nānāmedo-vasā-majjā liptapāṇyaṅguliḥ śvasan /</l>\n<l>nānāśavodanakṛtā-hāratṛptiparāyaṇaḥ // MarkP_8.125 //</l>\n</lg>\n\n<lg>\n<l>tadīyamālyasaṃśleṣakṛtamastakamaṇḍanaḥ /</l>\n<l>na rātrau na divā śete hā heti pravadan muhuḥ // MarkP_8.126 //</l>\n</lg>\n\n<lg>\n<l>evaṃ dvādaśamāsāstu nītāḥ śatasamopamāḥ /</l>\n<l>sa kadācinnṛpaśreṣṭhaḥ śrānto bandhuviyogavān // MarkP_8.127 //</l>\n</lg>\n\n<lg>\n<l>nidrābhibhūto rūkṣāṅgo niśceṣṭaḥ supta eva ca /</l>\n<l>tatrāpi śayanīye sa dṛṣṭavānadbhutaṃ hamat // MarkP_8.128 //</l>\n</lg>\n\n<lg>\n<l>śmaśānābhyāsayogena daivasya balavattayā /</l>\n<l>anyadehena dattvā tu gurave gurudakṣiṇām // MarkP_8.129 //</l>\n</lg>\n\n<lg>\n<l>tadā dvādaśa varṣāṇi duḥ khadānāttu niṣkṛtiḥ /</l>\n<l>ātmānaṃ sa dadarśātha pukkasīgarbhasambhavam // MarkP_8.130 //</l>\n</lg>\n\n<lg>\n<l>tatrasthaścāpyasau rājā so 'cintayadidaṃ tadā /</l>\n<l>ito niṣkrāntamātro hi dānadharmaṃ karomyaham // MarkP_8.131 //</l>\n</lg>\n\n<lg>\n<l>anantaraṃ sa jātastu tadā pukkasabālakaḥ /</l>\n<l>śmaśānamṛtasaṃskāra-karaṇeṣu sadodyataḥ // MarkP_8.132 //</l>\n</lg>\n\n<lg>\n<l>prāpte tu saptame varṣe śmaśāne 'tha mṛto dvijaḥ /</l>\n<l>ānīto bandhubhirdṛṣṭastena tatrādhano guṇī // MarkP_8.133 //</l>\n</lg>\n\n<lg>\n<l>mūlyārthinā tu tenāpi paribhūtāstu brāhmaṇāḥ /</l>\n<l>ūcuste brāhmaṇāstatra viśvāmitrasya ceṣṭitam // MarkP_8.134 //</l>\n</lg>\n\n<lg>\n<l>pāpiṣṭhamaśubhaṃ karma kuru tvaṃ pāpakāraka /</l>\n<l>hariścandraḥ purā rājā viśvāmitreṇa pukkasaḥ // MarkP_8.135 //</l>\n</lg>\n\n<lg>\n<l>kṛtaḥ puṇyavināśena brāhmaṇasvāpanāśanāt /</l>\n<l>yadā na kṣamate teṣāṃ taiḥ sa śapto ruṣā tadā // MarkP_8.136 //</l>\n</lg>\n\n<lg>\n<l>gaccha tvaṃ narakaṃ ghoramadhunaiva narādhama /</l>\n<l>ityuktamātre vacane svapnasthaḥ sa nṛpastadā // MarkP_8.137 //</l>\n</lg>\n\n<lg>\n<l>apaśyadyamadūtān vai pāśahastān bhayāvahān /</l>\n<l>taiḥ saṃgṛhītamātmānaṃ nīyamānaṃ tadā balāt // MarkP_8.138 //</l>\n</lg>\n\n<lg>\n<l>paśyati sma bhṛśaṃ khinno hā mātaḥ pitaradya me /</l>\n<l>evaṃvādī sa narake tailadroṇyāṃ nipātitaḥ // MarkP_8.139 //</l>\n</lg>\n\n<lg>\n<l>krakacaiḥ pāṭyamānastu kṣuradhārābhirapyadhaḥ /</l>\n<l>andhe tamasi duḥ khārtaḥ pūyaśoṇitabhojanaḥ // MarkP_8.140 //</l>\n</lg>\n\n<lg>\n<l>saptavarṣaṃ mṛtātmānaṃ pukkasatve dadarśa ha /</l>\n<l>dinaṃ dinantu narake dahyate pacyate 'nyataḥ // MarkP_8.141 //</l>\n</lg>\n\n<lg>\n<l>khidyate kṣobhyate 'nyatra māryate pāṭyate 'nyataḥ /</l>\n<l>kṣāryate dīpyate 'nyatra śītavātāhato 'nyataḥ // MarkP_8.142 //</l>\n</lg>\n\n<lg>\n<l>evaṃ dinaṃ varṣaśata-pramāṇaṃ narake 'bhavat /</l>\n<l>tathā varṣaśataṃ tatra śrīvitaṃ narake bhaṭaiḥ // MarkP_8.143 //</l>\n</lg>\n\n<lg>\n<l>tato nipātito bhūmau viṣṭhāśī śvā vyajāyata /</l>\n<l>vāntāśī śītadagdhaśca māsamātre mṛto 'pi saḥ // MarkP_8.144 //</l>\n</lg>\n\n<lg>\n<l>athāpaśyat kharaṃ dehaṃ hastinaṃ vānaraṃ paśum /</l>\n<l>chāgaṃ viḍālaṃ kaṅkañca gāmaviṃ pakṣiṇaṃ kṛmim // MarkP_8.145 //</l>\n</lg>\n\n<lg>\n<l>matsyaṃ kūrmaṃ varāhañca śvāvidhaṃ kukkuṭaṃ śukam /</l>\n<l>śārikāṃ sthāvarāṃścaiva sarpamanyāṃśva dehinaḥ // MarkP_8.146 //</l>\n</lg>\n\n<lg>\n<l>divase divase janma prāṇinaḥ prāṇinastadā /</l>\n<l>apaśyad duḥ khasantapto dinaṃ varṣaśataṃ tathā // MarkP_8.147 //</l>\n</lg>\n\n<lg>\n<l>evaṃ varṣaśataṃ pūrṇaṃ gataṃ tatra kuyoniṣu /</l>\n<l>apaśyacca kadācit sa rājā tat svakulodbhavam // MarkP_8.148 //</l>\n</lg>\n\n<lg>\n<l>tatra sthitasya tasyāpi rājyaṃ dyūtena hāritam /</l>\n<l>bhāryā hṛtā ca putraśca sa caikākī vanaṃ gataḥ // MarkP_8.149 //</l>\n</lg>\n\n<lg>\n<l>tatrāpaśyata sa siṃhaṃ vai vyāditāsyaṃ bhayāvaham /</l>\n<l>bibhakṣayiṣumāyātaṃ śarabheṇa samanvitam // MarkP_8.150 //</l>\n</lg>\n\n<lg>\n<l>punaśca bhakṣitaḥ so 'pi bhāryāṃ śocitumudyataḥ /</l>\n<l>hā śaivye ! kva gatāsyadya māmihāpāsya duḥ khitam // MarkP_8.151 //</l>\n</lg>\n\n<lg>\n<l>apaśyat punarevāpi bhāryāṃ svaṃ sahaputrakām /</l>\n<l>trāyasva tvaṃ hariścandra kiṃ dyūtena tava prabho // MarkP_8.152 //</l>\n</lg>\n\n<lg>\n<l>putraste śocyatāṃ prāpto bharyaṃyā śaivyayā saha /</l>\n<l>sa nāpaśyat punarapi dhāvamānaḥ punaḥ punaḥ // MarkP_8.153 //</l>\n</lg>\n\n<lg>\n<l>athāpaśyat punarapi svargasthaḥ sa narādhipaḥ /</l>\n<l>nīyate muktakeśī sā dīnā vivasanā balāt // MarkP_8.154 //</l>\n</lg>\n\n<lg>\n<l>hāhāvākyaṃ pramuñcantī trāyasvetyasakṛtsvanā /</l>\n<l>athāpaśyat punastatra dharmarājasya śāsanāt // MarkP_8.155 //</l>\n</lg>\n\n<lg>\n<l>ākrāndantyantarīkṣasthā āgaccheha narādhipa /</l>\n<l>viśvāmitreṇa vijñapto yamo rājaṃstavārthataḥ // MarkP_8.156 //</l>\n</lg>\n\n<lg>\n<l>ityuktvā sarpapāśaistu nīyate balavadvibhuḥ /</l>\n<l>śrāddhadevena kathitaṃ viśvāmitrasya ceṣṭitam // MarkP_8.157 //</l>\n</lg>\n\n<lg>\n<l>tatrāpi tasya vikṛtirnādharmotthā vyavardhata /</l>\n<l>etāḥ sarvā daśāstasya yāḥ svapne sampradarśitāḥ // MarkP_8.158 //</l>\n</lg>\n\n<lg>\n<l>sarvāstāstena sambhuktā yāvadvarṣāṇi dvādaśa /</l>\n<l>atīte dvādaśe varṣa nīyamāno bhaṭairbalāt // MarkP_8.159 //</l>\n</lg>\n\n<lg>\n<l>yamaṃ so 'paśyadākārāduvāca ca narādhipam /</l>\n<l>viśvāmitrasya kopo 'yaṃ durnivāryo mahātmanaḥ // MarkP_8.160 //</l>\n</lg>\n\n<lg>\n<l>putrasya te mṛtyumapi pradāsyati sa kauśikaḥ /</l>\n<l>gaccha tvaṃ mānuṣaṃ lokaṃ duḥ khaśeṣañca bhuṅkṣva vai /</l>\n<l>gatasya tatra rājendra śreyastava bhaviṣyati // MarkP_8.161 //</l>\n</lg>\n\n<lg>\n<l>vyatīte dvādaśe varṣe duḥ khasyānte narādhipaḥ /</l>\n<l>antarīkṣācca patito yamadūtaiḥ praṇoditaḥ // MarkP_8.162 //</l>\n</lg>\n\n<lg>\n<l>patito yamalokācca vibuddho bhayasambhramāt /</l>\n<l>aho kaṣṭamiti dhyātvā kṣate kṣārāvasevanam // MarkP_8.163 //</l>\n</lg>\n\n<lg>\n<l>svapne duḥ khaṃ mahaddṛṣṭaṃ yasyānto nopalabhyate /</l>\n<l>svapne dṛṣṭaṃ mayā yattu kiṃ nu me dvādaśāḥ samāḥ // MarkP_8.164 //</l>\n</lg>\n\n<lg>\n<l>gatetyapṛcchat tatrasthān pukkasāṃstu sa sambhramāt /</l>\n<l>netyucuḥ kecit tatrasthā evamevāpare 'bruvan // MarkP_8.165 //</l>\n</lg>\n\n<lg>\n<l>śrutvā duḥ khī tadā rājā devān śaraṇamīyivān /</l>\n<l>svasti kurvantu me devāḥ śaivyāyā bālakasya ca // MarkP_8.166 //</l>\n</lg>\n\n<lg>\n<l>namo dharmāya mahate namaḥ kṛṣṇāya vedhase /</l>\n<l>parāvarāya śuddhāya purāṇāyāvyayāya ca // MarkP_8.167 //</l>\n</lg>\n\n<lg>\n<l>namo bṛhaspate tubhyaṃ namaste vāsavāya ca /</l>\n<l>evamuktvā sa rājā tu yuktaḥ pukkasakarmaṇi // MarkP_8.168 //</l>\n</lg>\n\n<lg>\n<l>śavānāṃ mūlyakaraṇe punarnaṣṭasmṛtiryathā /</l>\n<l>malino jaṭilaḥ kṛṣṇo lakuṭī vihvalo nṛpaḥ // MarkP_8.169 //</l>\n</lg>\n\n<lg>\n<l>naiva putro na bhāryā tu tasya vai smṛtigocare /</l>\n<l>naṣṭotsāho rājyanāśāt śmaśāne nivasaṃstadā // MarkP_8.170 //</l>\n</lg>\n\n<lg>\n<l>athājagāma svasutaṃ mṛtamādāya lāpinī /</l>\n<l>bhāryā tasya narendrasya sarpadaṣṭaṃ hi bālakam // MarkP_8.171 //</l>\n</lg>\n\n<lg>\n<l>hā vatsa ! hā putra ! śiśo ! ityevaṃ vadatī muhuḥ /</l>\n<l>kṛśā vivarṇā vimanāḥ pāṃśudhvastaśiroruhā // MarkP_8.172 //</l>\n</lg>\n\n<p>rājapatnyuvāca</p>\n\n<lg>\n<l>hā rājannadya bālaṃ tvaṃ paśya somaṃ mahītale /</l>\n<l>ramamāṇaṃ purā dṛṣṭaṃ duṣṭāhinā mṛtam // MarkP_8.173 //</l>\n</lg>\n\n<lg>\n<l>tasyā vilāpaśabdaṃ tamākarṇya sa narādhipaḥ /</l>\n<l>jagāma tvarito 'treti bhavitā mṛtakambalaḥ // MarkP_8.174 //</l>\n</lg>\n\n<lg>\n<l>sa tāṃ rorudatīṃ bhāryāṃ nābhyajānāttu pārthivaḥ /</l>\n<l>cirapravāsasantaptāṃ punarjātāmivābalām // MarkP_8.175 //</l>\n</lg>\n\n<lg>\n<l>sāpi taṃ cārukeśāntaṃ purā dṛṣṭvā jaṭālakam /</l>\n<l>nābhyajānānnṛpasutā śuṣkavṛkṣopamaṃ nṛpam // MarkP_8.176 //</l>\n</lg>\n\n<lg>\n<l>so 'pi kṛṣṇapaṭe bālaṃ dṛṣṭvāśīviṣapīḍitam /</l>\n<l>narendralakṣaṇopetaṃ cintāmāpa nareśvaraḥ // MarkP_8.177 //</l>\n</lg>\n\n<lg>\n<l>aho kaṣṭaṃ narendrasya kasyāpyeṣa kule śiśuḥ /</l>\n<l>jāto nītaḥ kṛtāntena kāmapyāśāṃ durātmanā // MarkP_8.178 //</l>\n</lg>\n\n<lg>\n<l>evaṃ dṛṣṭvā hi me bālaṃ māturutsaṅgaśāyinam /</l>\n<l>smṛtimabhyāgato bālo rohitāśvo 'bjalocanaḥ // MarkP_8.179 //</l>\n</lg>\n\n<lg>\n<l>so 'pyetāmeva me vatso vayo 'vasthāmupāgataḥ /</l>\n<l>nīto yadi na ghoreṇa kṛtāntenātmano vaśam // MarkP_8.180 //</l>\n</lg>\n\n<p>rājapatnyuvāca</p>\n\n<lg>\n<l>hā vatsa ! kasya pāpasya apadhyānādidaṃ mahat /</l>\n<l>duḥ khamāpatitaṃ ghoraṃ yasyānto nopalabhyate // MarkP_8.181 //</l>\n</lg>\n\n<lg>\n<l>hā nātha ! rājan ! bhavatā māmanāśvāsya duḥ khitām /</l>\n<l>kvāpi santiṣṭhatā sthāne viśrabdhaṃ sthīyate katham // MarkP_8.182 //</l>\n</lg>\n\n<lg>\n<l>rājyanāśaḥ suhṛttyāgo bhāryātanayavikrayaḥ /</l>\n<l>hariścandrasya rājarṣeḥ kiṃ vidhe ! na kṛtaṃ tvayā // MarkP_8.183 //</l>\n</lg>\n\n<lg>\n<l>iti tasyā vacaḥ śrutvā rājā svasthānataścyutaḥ /</l>\n<l>pratyabhijñāya dayitāṃ putrañca nidhanaṃ gatam // MarkP_8.184 //</l>\n</lg>\n\n<lg>\n<l>kaṣṭaṃ śaivyeyameṣā hi sa bālo 'yamitīrayan /</l>\n<l>ruroda duḥ khasantapto mūrcchāmabhijagāma ca // MarkP_8.185 //</l>\n</lg>\n\n<lg>\n<l>sā ca taṃ pratyabhijñāya tāmavasthāmupāgatam /</l>\n<l>mūrcchitā nipapātārtā niśceṣṭā dharaṇītale // MarkP_8.186 //</l>\n</lg>\n\n<lg>\n<l>cetaḥ samprāpya rājendro rājapatnī ca tai samam /</l>\n<l>vilepatuḥ susantaptau śokabhārāvapīḍitau // MarkP_8.187 //</l>\n</lg>\n\n<p>rājovāca</p>\n\n<lg>\n<l>hā vatsa ! sukumāraṃ te svakṣibhrūnāsikālakam /</l>\n<l>paśyato me mukhaṃ dīnaṃ hṛdayaṃ kiṃ na dīryate // MarkP_8.188 //</l>\n</lg>\n\n<lg>\n<l>tāta ! tāteti madhuraṃ bruvāṇaṃ svayamāgatam /</l>\n<l>upaguhya vadiṣye kaṃ vatsa ! vatseti sauhṛdāt // MarkP_8.189 //</l>\n</lg>\n\n<lg>\n<l>kasya jānupraṇītena piṅgena kṣitireṇunā /</l>\n<l>mamottarīyamutsaṅgaṃ tathāṅgaṃ malameṣyati // MarkP_8.190 //</l>\n</lg>\n\n<lg>\n<l>aṅgapratyaṅgasambhūto manohṛdayanandanaḥ /</l>\n<l>mayā kupitrā hā vatsa ! vikrīto yena vastuvat // MarkP_8.191 //</l>\n</lg>\n\n<lg>\n<l>hṛtvā rājyamaśeṣaṃ me sasādhanadhanaṃ mahat /</l>\n<l>daivāhinā nṛśaṃsena daṣṭo me tanayastataḥ // MarkP_8.192 //</l>\n</lg>\n\n<lg>\n<l>ahaṃ daivāhidaṣṭasya putrasyānanapaṅkajam /</l>\n<l>nirīkṣannapi ghoreṇa viṣeṇāndhīkṛto 'dhunā // MarkP_8.193 //</l>\n</lg>\n\n<lg>\n<l>ekamukttavā tamādāya bālakaṃ bāṣpagadgadaḥ /</l>\n<l>pariṣvajya ca niśceṣṭo mūrcchayā nipapāta ha // MarkP_8.194 //</l>\n</lg>\n\n<p>rājapatnyuvāca</p>\n\n<lg>\n<l>ayaṃ sa puruṣavyāghraḥ svareṇaivopalakṣyate /</l>\n<l>vidvajjanamanaścandro hariścandro na saṃśayaḥ // MarkP_8.195 //</l>\n</lg>\n\n<lg>\n<l>tathāsya nāsikā tuṅgā agrato 'dhomukhaṃ gatā /</l>\n<l>dantāśca mukulaprakhyāḥ khyātakīrtermahātmanaḥ // MarkP_8.196 //</l>\n</lg>\n\n<lg>\n<l>śmaśānamāgataḥ kasmādadyaiṣa sa nareśvaraḥ /</l>\n<l>apahāya putraśokaṃ sāpaśyat patitaṃ patim // MarkP_8.197 //</l>\n</lg>\n\n<lg>\n<l>prakṛṣṭā vismitā dīnā bhartṛputrādhipīḍitā /</l>\n<l>vīkṣantī sā tato 'paśyad bhartṛdaṇḍaṃ jugupsitam // MarkP_8.198 //</l>\n</lg>\n\n<lg>\n<l>śvapākārhamato mohaṃ jagāmāyatalocanā /</l>\n<l>prāpya cetaśca śanakaiḥ sagadgadamabhāṣata // MarkP_8.199 //</l>\n</lg>\n\n<lg>\n<l>dhik tvāṃ daivātikaruṇāṃ nirmaryādaṃ jugupsitam /</l>\n<l>yenāyamamaraprakhyo nīto rājā śvapākatām // MarkP_8.200 //</l>\n</lg>\n\n<lg>\n<l>rājyanāśaṃ suhṛttyāgaṃ bhāryā-tanayavikrayam /</l>\n<l>prāpayitvāpi no kuktaścaṇḍālo 'yaṃ kṛto nṛpaḥ // MarkP_8.201 //</l>\n</lg>\n\n<lg>\n<l>hā rājan ! jātasantāpāmitthaṃ māṃ dharaṇītalāt /</l>\n<l>utthāpya nādya paryaṅkamāroheti kimucyate // MarkP_8.202 //</l>\n</lg>\n\n<lg>\n<l>nādya paśyāmi te chatraṃ bhṛṅgāramathavā punaḥ /</l>\n<l>cāmaraṃ vyajanañcāpi ko 'yaṃ vidhiviparyayaḥ // MarkP_8.203 //</l>\n</lg>\n\n<lg>\n<l>yasyāgre vrajataḥ pūrvaṃ rājāno bhṛtyatāṃ gatāḥ /</l>\n<l>svottarīyairakurvanta nīrajaskaṃ mahītalam // MarkP_8.204 //</l>\n</lg>\n\n<lg>\n<l>so 'yaṃ kapālasaṃlagna-ghaṭīghaṭanirantare /</l>\n<l>mṛtanirmālyasūtrāntargūgkeśe sudāruṇe // MarkP_8.205 //</l>\n</lg>\n\n<lg>\n<l>vasānisyandasaṃśuṣka-mahīpuṭakamaṇḍite /</l>\n<l>bhasmāṅgārārdhadagdhāsthi-majjāsaṅghaṭṭabhīṣaṇe // MarkP_8.206 //</l>\n</lg>\n\n<lg>\n<l>gṛdhra-gomāyunādārtanaṣṭakṣudravihaṅgame /</l>\n<l>citādhūmātatirucā nīlīkṛtadigantare // MarkP_8.207 //</l>\n</lg>\n\n<lg>\n<l>kuṇapāsvādanamudā samprahṛṣṭaniśācare /</l>\n<l>caratyamedhye rājendraḥ śmaśāne duḥ khapīḍitaḥ // MarkP_8.208 //</l>\n</lg>\n\n<lg>\n<l>evamuktvā samāśliṣya kaṇṭhaṃ rājño nṛpātmajā /</l>\n<l>kaṣṭaśokaśatādhārā vilalāpārtayā girā // MarkP_8.209 //</l>\n</lg>\n\n<p>rājapatnyuvāca</p>\n\n<lg>\n<l>rājan ! svapno 'tha tathyaṃ vā yadetanmanyate bhavān /</l>\n<l>tat kathyatāṃ mahābhāga mano vai muhyate mama // MarkP_8.210 //</l>\n</lg>\n\n<lg>\n<l>yadyetadevaṃ dharmajña nāsti dharme sahāyatā /</l>\n<l>tathaiva vipradevādipūjane pālane bhuvaḥ // MarkP_8.211 //</l>\n</lg>\n\n<lg>\n<l>nāsti dharmaḥ kutaḥ satyamārjavaṃ cānṛśaṃsatā /</l>\n<l>yatra tvaṃ dharmaparamaḥ svarājyādavaropitaḥ // MarkP_8.212 //</l>\n</lg>\n\n<lg>\n<l>iti tasyā vacaḥ śrutvā niśvasyoṣṇaṃ sagadgadam /</l>\n<l>kathayāmāsa tanvaṅgyā yathā prāptā śvapākatā // MarkP_8.213 //</l>\n</lg>\n\n<lg>\n<l>ruditvā sāpi suciraṃ niśvasyoṣṇañca duḥ khitā /</l>\n<l>svaputramaraṇaṃ bhīruryathāvṛttaṃ nyavedayat // MarkP_8.214 //</l>\n</lg>\n\n<p>rājovāca</p>\n\n<lg>\n<l>priye ! na rocaye dīrghaṃ kālaṃ kleśamupāsitum /</l>\n<l>nātmāyattaśca tanvaṅgi paśya me mandabhāgyatām // MarkP_8.215 //</l>\n</lg>\n\n<lg>\n<l>caṇḍālenānanujñātaḥ pravekṣye jvalanaṃ yadi /</l>\n<l>caṇḍāladāsatāṃ yāsye punarapyanyajanmani // MarkP_8.216 //</l>\n</lg>\n\n<lg>\n<l>narake ca tapiṣyāmi koṭakaḥ kṛmibhojanaḥ /</l>\n<l>vaitaraṇyāṃ mahāpūya-vasāsṛk-snāyupicchile // MarkP_8.217 //</l>\n</lg>\n\n<lg>\n<l>asipatravane prāpya chedaṃ prāpsyāmi dāruṇam /</l>\n<l>tāpaṃ prāpsyāmi vā prāpya mahārauravarauravau // MarkP_8.218 //</l>\n</lg>\n\n<lg>\n<l>magnasya duḥ khajaladhau pāraḥ prāṇaviyojanam /</l>\n<l>eko 'pi bālako yo 'yamāsīdvaṃśakaraḥ sutaḥ // MarkP_8.219 //</l>\n</lg>\n\n<lg>\n<l>mama daivāmbuvegena magnaḥ so 'pi balīyasā /</l>\n<l>kathaṃ prāṇān vimuñcāmi parāyatto 'smi durgataḥ // MarkP_8.220 //</l>\n</lg>\n\n<lg>\n<l>athavā nārtinā kliṣṭo naraḥ pāpamavekṣate /</l>\n<l>tiryaktve nāsti tadduḥ śaṃ nāsipatravane tathā // MarkP_8.221 //</l>\n</lg>\n\n<lg>\n<l>vaitaraṇyāṅkutastādṛg yādṛśaṃ putraviplave /</l>\n<l>so 'haṃ sutaśirīreṇa dīpyamāne hutāśane // MarkP_8.222 //</l>\n</lg>\n\n<lg>\n<l>nipatiṣyāmi tanvaṅgi kṣantavyaṃ kukṛtaṃ mama /</l>\n<l>anujñātā ca gaccha tvaṃ vipraveśma suchismite // MarkP_8.223 //</l>\n</lg>\n\n<lg>\n<l>mama vākyañca tanvaṅgi nibodhādṛtamānasā /</l>\n<l>yadi dattaṃ yadi hutaṃ guravo yadi toṣitāḥ // MarkP_8.224 //</l>\n</lg>\n\n<lg>\n<l>paratra saṅgamo bhūyāt putreṇa saha ca tvayā /</l>\n<l>iha loke kutastvetad bhaviṣyati mameṅgitam // MarkP_8.225 //</l>\n</lg>\n\n<lg>\n<l>tvayā saha mama śreyo gamanaṃ putramārgaṇe /</l>\n<l>yanmayā hasatā kiñcidrahasye vā śucismite // MarkP_8.226 //</l>\n</lg>\n\n<lg>\n<l>aślīlamuktaṃ tat sarvaṃ kṣantavyaṃ mama yācataḥ /</l>\n<l>rājapatnīti garveṇa nāvajñeyaḥ sa te dvijaḥ /</l>\n<l>sarvayatnena te toṣyaḥ svāmidaivatavacchubhe // MarkP_8.227 //</l>\n</lg>\n\n<p>rājapatnyuvāca</p>\n\n<lg>\n<l>ahamapyatra rājarṣe dīpyamāne hutāśane /</l>\n<l>duḥ khabhārāsahādyaiva saha yāsyāmi vai tvayā // MarkP_8.228 //</l>\n</lg>\n\n<p>pakṣiṇa ūcuḥ</p>\n\n<lg>\n<l>tataḥ kṛtvā citāṃ rājā āropya tanayaṃ svakam /</l>\n<l>bhāryayā sahitaścāsau baddhāñjalipuṭastadā // MarkP_8.229 //</l>\n</lg>\n\n<lg>\n<l>cintayan paramātmānamīśaṃ nārāyaṇaṃ harim /</l>\n<l>hṛtkoṭaraguhāsīnaṃ vāsudevaṃ sureśvaram /</l>\n<l>anādinidhanaṃ brahma kṛṣṇaṃ pītāmbaraṃ śubham // MarkP_8.230 //</l>\n</lg>\n\n<lg>\n<l>tasya cintayamānasya sarve devāḥ savāsavāḥ /</l>\n<l>dharmaṃ pramukhataḥ kṛtvā samājagmustvarānvitāḥ // MarkP_8.231 //</l>\n</lg>\n\n<lg>\n<l>āgatya sarve procuste bho bho rājan ! śṛṇu prabho /</l>\n<l>ayaṃ pitāmahaḥ sākṣāddharmaśca bhagavān svayam // MarkP_8.232 //</l>\n</lg>\n\n<lg>\n<l>sādhyāśca viśve maruto lokapālāḥ savāhanāḥ /</l>\n<l>nāgāḥ siddhāḥ sagandharvā rudrāścaiva tathāśvinau // MarkP_8.233 //</l>\n</lg>\n\n<lg>\n<l>ete cānye ca bahavo viśvāmitrastathaiva ca /</l>\n<l>viśvatrayeṇa yo mitraṃ kartuṃ na śakitaḥ purā // MarkP_8.234 //</l>\n</lg>\n\n<lg>\n<l>viśvāmitrastu te maitrīmiṣṭañcāhartumicchati /</l>\n<l>āruroha tataḥ prāpto dharmaḥ śakro 'tha gādhijaḥ // MarkP_8.235 //</l>\n</lg>\n\n<p>dharmi uvāca</p>\n\n<lg>\n<l>mā rājan ! sāhasaṃ kārṣordharmo 'haṃ tvāmupāgataḥ /</l>\n<l>titikṣā-dama-satyādyaiḥ svaguṇaiḥ paritoṣitaḥ // MarkP_8.236 //</l>\n</lg>\n\n<p>indra uvāca</p>\n\n<lg>\n<l>hariścandra māhabhāga ! prāptaḥ śakro 'smite 'ntikam /</l>\n<l>tvayā sabhāryaputreṇa jitā lokāḥ sanātanāḥ // MarkP_8.237 //</l>\n</lg>\n\n<lg>\n<l>āroha tridivaṃ rājan ! bhāryāputrasamanvitaḥ /</l>\n<l>suduṣprāptaṃ narairanyairjitamātmīyakarmabhiḥ // MarkP_8.238 //</l>\n</lg>\n\n<p>pakṣiṇa ūcuḥ</p>\n\n<lg>\n<l>tato 'mṛtamayaṃ varṣamapamṛtyuvināśanam /</l>\n<l>indraḥ prāsṛjadākāśāccitāsthānagataḥ prabhuḥ // MarkP_8.239 //</l>\n</lg>\n\n<lg>\n<l>puṣpavarṣañca sumahaddevadundubhinisvanam /</l>\n<l>tatastato vartamāne samāje devasaṃkule // MarkP_8.240 //</l>\n</lg>\n\n<lg>\n<l>samuttasthau tataḥ putro rājñastasya mahātmanaḥ /</l>\n<l>sukumāratanuḥ susthaḥ prasannendriyamānasaḥ // MarkP_8.241 //</l>\n</lg>\n\n<lg>\n<l>tato rājā hariścandraḥ pariṣvajya sutaṃ kṣaṇāt /</l>\n<l>sabhāryaḥ sa śriyā yukto divyamālyāmbarānvitaḥ // MarkP_8.242 //</l>\n</lg>\n\n<lg>\n<l>susthaḥ sampūrṇahṛdayo mudā paramayā yutaḥ /</l>\n<l>babhūva tatkṣaṇādindro bhūyaścainamabhāṣata // MarkP_8.243 //</l>\n</lg>\n\n<lg>\n<l>sabhāryastvaṃ saputraśca prāpsyase sadgatiṃ parām /</l>\n<l>samāroha māhabhāga nijānāṃ karmaṇāṃ phalaiḥ // MarkP_8.244 //</l>\n</lg>\n\n<p>hariścandra uvāca</p>\n\n<lg>\n<l>devarājānanujñātaḥ svāminā śvapacena vai /</l>\n<l>agatvā niṣkṛtiṃ tasya nārokṣye 'haṃ surālayam // MarkP_8.245 //</l>\n</lg>\n\n<p>dharma uvāca</p>\n\n<lg>\n<l>tavainaṃ bhāvinaṃ kleśamavagamyātmamāyayā /</l>\n<l>ātmā śvapākatāṃ nīto darśitaṃ tacca cāpalam // MarkP_8.246 //</l>\n</lg>\n\n<lg>\n<l>indra uvāca</l>\n<l>prārthyate yat paraṃ sthānaṃ samastairmanujairbhuvi /</l>\n<l>tadāroha hariścandra sthānaṃ puṇyakṛtāṃ nṛṇām // MarkP_8.247 //</l>\n</lg>\n\n<p>hariścandra uvāca</p>\n\n<lg>\n<l>devārāja ! namastubhyaṃ vākyañcaitannibodha me /</l>\n<l>prasādasumukhaṃ yat tvāṃ bravīmi praśrayānvitaḥ // MarkP_8.248 //</l>\n</lg>\n\n<lg>\n<l>macchokamagnamanasaḥ kośalānagare janāḥ /</l>\n<l>tiṣṭhanti tānapohyādya kathaṃ yāsyāmyahaṃ divam // MarkP_8.249 //</l>\n</lg>\n\n<lg>\n<l>brahmahatyā gurorghāto govadhaḥ strīvadhastathā /</l>\n<l>tulyamebhirmahāpāpaṃ bhaktatyāge 'pyudāhṛtam // MarkP_8.250 //</l>\n</lg>\n\n<lg>\n<l>bhajantaṃ bhaktamatyājyamaduṣṭaṃ tyajataḥ sukham /</l>\n<l>neha nāmutra paśyāmi tasmācchakra ! divaṃ vraja // MarkP_8.251 //</l>\n</lg>\n\n<lg>\n<l>yadi te sahitāḥ svargaṃ mayā yānti sureśvara /</l>\n<l>tato 'hamapi yāsyāmi narakaṃ vāpi taiḥ saha // MarkP_8.252 //</l>\n</lg>\n\n<p>indra uvāca</p>\n\n<lg>\n<l>bahūni puṇyapāpāni teṣāṃ bhinnāni vai pṛthak /</l>\n<l>kathaṃ saṅghātabhogyaṃ tvaṃ bhūyaḥ svargamavāpsyasi // MarkP_8.253 //</l>\n</lg>\n\n<p>hariścandra uvāca</p>\n\n<lg>\n<l>śakra bhuṅkte nṛpo rājyaṃ prabhāveṇa kuṭumbinām /</l>\n<l>yajate ca mahāyajñaiḥ karma paurtaṃ karoti ca // MarkP_8.254 //</l>\n</lg>\n\n<lg>\n<l>tacca teṣāṃ prabhāveṇa mayā sarvamanuṣṭhitam /</l>\n<l>upakartṝn na santyakṣye tānahaṃ svargalipsayā // MarkP_8.255 //</l>\n</lg>\n\n<lg>\n<l>tasmādyanmama deveśa kiñcidasti suceṣṭitam /</l>\n<l>dattamiṣṭamatho japtaṃ sāmānyaṃ taistadastu naḥ // MarkP_8.256 //</l>\n</lg>\n\n<lg>\n<l>bahukālopabhogyaṃ hi phalaṃ yanmama karmaṇaḥ /</l>\n<l>tadastu dinamapyekaṃ taiḥ samaṃ tvatprasādataḥ // MarkP_8.257 //</l>\n</lg>\n\n<p>pakṣiṇa ūcuḥ</p>\n\n<lg>\n<l>evaṃ bhaviṣyatītyuktvā śakrastribhuvaneśvaraḥ /</l>\n<l>prasannacetā dharmaśca viśvāmitraśca gādhijaḥ // MarkP_8.258 //</l>\n</lg>\n\n<lg>\n<l>vimānakoṭisambaddhaṃ svargalokānmahītalam /</l>\n<l>gatvāyodhyājanaṃ prāha divamāruhyatāmiti // MarkP_8.259 //</l>\n</lg>\n\n<lg>\n<l>tadindrasya vacaḥ śrutvā prītyā tasya ca bhūpateḥ /</l>\n<l>ānīya rohitāścañca viśvāmitro mahātapāḥ // MarkP_8.260 //</l>\n</lg>\n\n<lg>\n<l>ayodhyākhye pure ramye so 'bhyasiñcannṛpātmajam /</l>\n<l>devaiśca munibhiḥ siddhairabhiṣicya narādhipam // MarkP_8.261 //</l>\n</lg>\n\n<lg>\n<l>rājñā saha tadā sarve hṛṣṭapuṣṭasuhṛjjanāḥ /</l>\n<l>saputrabhṛtyadārāste divamāruruhurjanāḥ // MarkP_8.262 //</l>\n</lg>\n\n<lg>\n<l>pade pade vimānāt te vimānamagaman narāḥ /</l>\n<l>tadā sambhūtaharṣo 'sau hariścandraśca pārthivaḥ // MarkP_8.263 //</l>\n</lg>\n\n<lg>\n<l>samprāpya bhūtimatulāṃ vimānaiḥ sa mahīpatiḥ /</l>\n<l>āsāñcakre purākāre vapraprākārasaṃvṛte // MarkP_8.264 //</l>\n</lg>\n\n<lg>\n<l>tatastasyardhimālokya ślokaṃ tatrośanā jagau /</l>\n<l>daityācāryo mahābhāgaḥ sarvaśāstrārthatattvavit // MarkP_8.265 //</l>\n</lg>\n\n<p>śukra uvāca</p>\n\n<lg>\n<l>hariścandrasamo rājā na bhūto na bhaviṣyati /</l>\n<l>yaḥ śṛṇoti svaduḥ khārtaḥ sa sukhaṃ mahadāpnuyāt // MarkP_8.266 //</l>\n</lg>\n\n<lg>\n<l>svargārthoprāpnuyāt svargaṃ putrārtho putramāpnuyāt /</l>\n<l>bhāryārtho prāpnuyādbhāryāṃ rājyārtho rājyamāpnuyāt // MarkP_8.267 //</l>\n</lg>\n\n<lg>\n<l>aho titikṣāmāhātmyamaho dānaphalaṃ mahat /</l>\n<l>yadāgato hariścandraḥ purīñcendratvamāptavān // MarkP_8.268 //</l>\n</lg>\n\n<p>pakṣiṇa ūcuḥ</p>\n\n<lg>\n<l>etat te sarvamākhyātaṃ hariścandraviceṣṭitam /</l>\n<l>ataḥ paraṃ kathāśeṣaḥ śrūyatāṃ munisattama // MarkP_8.269 //</l>\n</lg>\n\n<lg>\n<l>vipāko rājasūyasya pṛthivīkṣayakāraṇam /</l>\n<l>tadvipākanimittañca yuddhamāḍibakaṃ mahat // MarkP_8.270 //</l>\n</lg>\n\n<p>iti śrīmārkaṇḍeyapurāṇe hariścandropākhyānaṃ nāmāṣṭamo 'dhyāyaḥ</p>\n\n</div>\n<div>\n\n<p>navamo 'dhyāyaḥ</p>\n\n<lg>\n<l>pakṣiṇa ūcuḥ</l>\n<l>rājyacyute hariścandre gate ca tridaśālayam /</l>\n<l>niścakrāma mahātejā jalavāsāt purohitaḥ // MarkP_9.1 //</l>\n</lg>\n\n<lg>\n<l>vaśiṣṭho dvādaśābdānte gaṅgāparyuṣito muniḥ /</l>\n<l>śuśrāva ca samastantu viśvāmitraviceṣcitam // MarkP_9.2 //</l>\n</lg>\n\n<lg>\n<l>hariścandrasya nāśañca rājñaścodārakarmaṇaḥ /</l>\n<l>caṇḍālasamprayogañca bhāryātanayavikrayam // MarkP_9.3 //</l>\n</lg>\n\n<lg>\n<l>sa śrutvā sumāhabhāgaḥ prītimānavanīpatau /</l>\n<l>cakāra kopaṃ tejasvī viśvāmitramṛṣiṃ prati // MarkP_9.4 //</l>\n</lg>\n\n<p>vaśiṣṭha uvāca</p>\n\n<lg>\n<l>mama putraśataṃ tena viśvāmitreṇa ghātitam /</l>\n<l>tatrāpi nābhavat krodhastādṛśo yādṛśo 'dya me // MarkP_9.5 //</l>\n</lg>\n\n<lg>\n<l>śrutvā narādhipamimaṃ svarājyādavarīpitam /</l>\n<l>mahātmānaṃ mahābhāgaṃ devabrāhmaṇapūjakam // MarkP_9.6 //</l>\n</lg>\n\n<lg>\n<l>yasmāt sa satyavāk śāntaḥ śatrāvapi vimatsaraḥ /</l>\n<l>anāgāścaiva dharmātmā apramatto madāśrayaḥ // MarkP_9.7 //</l>\n</lg>\n\n<lg>\n<l>sapatnībhṛtyaputrastu prāpito 'ntyāṃ daśāṃ nṛpaḥ /</l>\n<l>sa rājyāccyāvito 'nena bahuśaśca khilīkṛtaḥ // MarkP_9.8 //</l>\n</lg>\n\n<lg>\n<l>tasmād durātmā brahmadviṭ prājñānāmavaropitaḥ /</l>\n<l>macchāpopahato mūḍhaḥ sa bakatvamavāpsyati // MarkP_9.9 //</l>\n</lg>\n\n<p>pakṣiṇa ūcuḥ</p>\n\n<lg>\n<l>śrutvā śāpaṃ mahātejā viśvāmitro 'pi kauśikaḥ /</l>\n<l>tvamapyāḍirbhavastevati pratiśāpamayacchata // MarkP_9.10 //</l>\n</lg>\n\n<lg>\n<l>anyo 'nyaśāpāt tau prāptau tiryaktvaṃ paramadyutī /</l>\n<l>vaśiṣṭhaḥ sa mahātejā viśvāmitraśca kauśikaḥ // MarkP_9.11 //</l>\n</lg>\n\n<lg>\n<l>anyajātisamāyogaṃ gatāvapyamitaujasau /</l>\n<l>yuyudhāte 'tisaṃrabdhau mahābalaparākramau // MarkP_9.12 //</l>\n</lg>\n\n<lg>\n<l>yojanānāṃ sahasre dve pramāṇenāḍirucchritaḥ /</l>\n<l>yannavatyadhikaṃ brahman ! sahasratritayaṃ bakaḥ // MarkP_9.13 //</l>\n</lg>\n\n<lg>\n<l>tau tu pakṣaprahārābhyāmanyonyasyoruvikramau /</l>\n<l>praharantau bhayaṃ tīvraṃ prajānāñcakratustadā // MarkP_9.14 //</l>\n</lg>\n\n<lg>\n<l>vidhūya pakṣāṇi bako raktodvṛttākṣirāhanat /</l>\n<l>āḍiṃ so 'pyunnatagrīvo bakaṃ padbhyāmatāḍayat // MarkP_9.15 //</l>\n</lg>\n\n<lg>\n<l>tayoḥ pakṣānilāpāstāḥ prapeturgirayo bhuvi /</l>\n<l>giriprapātābhihatā cakampe ca vasundharā // MarkP_9.16 //</l>\n</lg>\n\n<lg>\n<l>kṣmā kampamānā jaladhīnudvṛttāmbūṃścakāra ca /</l>\n<l>nanāma caikapārśvena pātālagamanonmukhī // MarkP_9.17 //</l>\n</lg>\n\n<lg>\n<l>kecidigarinipātena kecidambhodhivāriṇā /</l>\n<l>kecinmahīsañcalanāt prayayuḥ prāṇinaḥ kṣayam // MarkP_9.18 //</l>\n</lg>\n\n<lg>\n<l>iti sarvaṃ paritrastaṃ hāhābhūtamacetanam /</l>\n<l>jagadāsīt susambhrāntaṃ paryastakṣitimaṇḍalam // MarkP_9.19 //</l>\n</lg>\n\n<lg>\n<l>hā vatsa ! hā kānta ! śiśo ! prayāhyeṣo 'smi saṃsthitaḥ /</l>\n<l>hā priye ! kānta ! śailo 'yaṃ patatyāśu palāyatām // MarkP_9.20 //</l>\n</lg>\n\n<lg>\n<l>ityākulīkṛte loke saṃtrāsavimukhe tadā /</l>\n<l>suraiḥ parivṛtaḥ sarvairājagāma pitāmahaḥ // MarkP_9.21 //</l>\n</lg>\n\n<lg>\n<l>pratyuvāca ca viśveśāstāvubhāvatikopitau /</l>\n<l>yuddhaṃ vā viramatvetallokāḥ svāsthyaṃ vrajantu ca // MarkP_9.22 //</l>\n</lg>\n\n<lg>\n<l>śṛṇvantāvapi tau vākyaṃ brahmaṇo 'vyaktajanmanaḥ /</l>\n<l>kopāmarṣasamāviṣṭo yuyudhāte na tasthatuḥ // MarkP_9.23 //</l>\n</lg>\n\n<lg>\n<l>tataḥ pitāmaho devastaṃ dṛṣṭvā lokasaṃkṣayam /</l>\n<l>tayośca hitamanvicchan tiryagbhāvamapānudat // MarkP_9.24 //</l>\n</lg>\n\n<lg>\n<l>tatastau pūrvadehasthau prāha devaḥ prajāpatiḥ /</l>\n<l>vyudaste tāmase bhāve vaśiṣṭha0-kauśikarṣabhau // MarkP_9.25 //</l>\n</lg>\n\n<lg>\n<l>jahi vatsa vaśiṣṭha tvaṃ tvañca kauśika sattama /</l>\n<l>tāmasaṃ bhāvamāśritya īdṛgyuddhaṃ cikīrṣitam // MarkP_9.26 //</l>\n</lg>\n\n<lg>\n<l>rājasūyavipāko 'yaṃ hariścandrasya bhūpateḥ /</l>\n<l>yuvayorvigrahaścāyaṃ pṛthivīkṣayakārakaḥ // MarkP_9.27 //</l>\n</lg>\n\n<lg>\n<l>na cāpi kauśikaśreṣṭhastasya rājño 'paradhyate /</l>\n<l>svargaprāptikaro brahmannapakārapade sthitaḥ // MarkP_9.28 //</l>\n</lg>\n\n<lg>\n<l>tapo vighnasya kartārau kāmakrodhavaśaṃ gatau /</l>\n<l>parityajata bhadraṃ vo brahma hi pracuraṃ balam // MarkP_9.29 //</l>\n</lg>\n\n<lg>\n<l>evamuktau tatastena lajjitau tāvubhāvapi /</l>\n<l>kṣamayāmāsatuḥ prītyā pariṣvajya parasparam // MarkP_9.30 //</l>\n</lg>\n\n<lg>\n<l>tataḥ surairvandyamāno brahmā lokaṃ nijaṃ yayau /</l>\n<l>vaśiṣṭho 'pyātmanaḥ sthānaṃ kauśiko 'pi svāmāśrayam // MarkP_9.31 //</l>\n</lg>\n\n<lg>\n<l>etadāḍibakaṃ yuddhaṃ hariścandrakathāṃ tathā /</l>\n<l>kathayiṣyanti ye martyāḥ samyak śroṣyanti caiva ye // MarkP_9.32 //</l>\n</lg>\n\n<lg>\n<l>teṣāṃ pāpāpanodantu śrutaṃ hyeva kariṣyati /</l>\n<l>na caiva vighnakāryāṇi bhaviṣyanti kadācana // MarkP_9.33 //</l>\n</lg>\n\n<p>iti śrīmārkaṇḍeyapurāṇe āḍi-bakayuddhavarṇanaṃ nāma navamo 'dhyāyaḥ</p>\n\n</div>\n<div>\n\n<p>daśamo 'dhyāyaḥ</p>\n\n<p>jaiminiruvāca</p>\n\n<lg>\n<l>saṃśayaṃ dvijaśārdūlāḥ prabrūta mama pṛcchataḥ /</l>\n<l>āvirbhāva-tirobhāvau bhūtānāṃ yatra saṃsthitau // MarkP_10.1 //</l>\n</lg>\n\n<lg>\n<l>kathaṃ sañjāyate jantuḥ kathaṃ vā savivardhate /</l>\n<l>kathaṃ vodaramadhyasthastiṣṭhatyaṅganipīḍitaḥ // MarkP_10.2 //</l>\n</lg>\n\n<lg>\n<l>niṣkrāntimudarāt prāpya kathaṃ vā vṛddhimṛcchati /</l>\n<l>utkrāntikāle ca kathañcidbhāvena viyujyate // MarkP_10.3 //</l>\n</lg>\n\n<lg>\n<l>kṛtsno mṛtastathāśnāti ubhe sukṛta-duṣkṛte /</l>\n<l>kathaṃ te ca tathā tasya phalaṃ sampādayantyuta // MarkP_10.4 //</l>\n</lg>\n\n<lg>\n<l>kathaṃ na jīryate tatra piṇḍīkṛta ivāśaye /</l>\n<l>strīkoṣṭhe yatra jīryante bhuktāni sugurūṇyapi /</l>\n<l>bhakṣyāṇi yatra no janturjoryate kathamalpakaḥ // MarkP_10.5 //</l>\n</lg>\n\n<lg>\n<l>etanme brūta sakalaṃ sandehoktivivarjitam /</l>\n<l>tadetat parama guhyaṃ yatra muhyanti jantavaḥ // MarkP_10.6 //</l>\n</lg>\n\n<p>pakṣiṇa ūcuḥ</p>\n\n<lg>\n<l>praśnabhāro 'yamatulastvayāsmāsu niveśitaḥ /</l>\n<l>durbhāvyaḥ sarvabhūtānāṃ bhāvābhāvasamāśritaḥ // MarkP_10.7 //</l>\n</lg>\n\n<lg>\n<l>taṃ śṛṇuṣva mahābhāga yathā prāha pituḥ purā /</l>\n<l>putraḥ paramadharmātmā sumatirnāma nāmataḥ // MarkP_10.8 //</l>\n</lg>\n\n<lg>\n<l>brāhmaṇo bhārgavaḥ kaścit sutamāha mahāmatiḥ /</l>\n<l>kṛtopanayanaṃ śāntaṃ sumatiṃ jaḍarūpiṇam // MarkP_10.9 //</l>\n</lg>\n\n<lg>\n<l>vedānadhīṣva sumate ! yathānukramamāditaḥ /</l>\n<l>guruśuśrūṣaṇe vyagro bhaikṣānnakṛtabhojanaḥ // MarkP_10.10 //</l>\n</lg>\n\n<lg>\n<l>tato gārhasthyamāsthāya ceṣṭvā yajñānanuttamān /</l>\n<l>iṣṭamutpādayāpatyamāśrayethā vanaṃ tataḥ // MarkP_10.11 //</l>\n</lg>\n\n<lg>\n<l>vanasthaśca tato vatsa parivrāḍ niṣparigrahaḥ /</l>\n<l>evamāpsyasi tadbrahma yatra gatvā na śocasi // MarkP_10.12 //</l>\n</lg>\n\n<p>pakṣiṇa ūcuḥ</p>\n\n<lg>\n<l>ityevamukto bahuśo jaḍatvānnāha kiñcana /</l>\n<l>pitāpi taṃ subahuśaḥ prāha prītyā punaḥ punaḥ // MarkP_10.13 //</l>\n</lg>\n\n<lg>\n<l>iti pitrā sutasnehāt pralobhi madhurākṣaram /</l>\n<l>sa codyamāno bahuśaḥ prahasyedamathābravīt // MarkP_10.14 //</l>\n</lg>\n\n<lg>\n<l>tātaitadbahuśo 'bhyastaṃ yat tvayādyopadiśyate /</l>\n<l>tathaivānyāni śāstrāṇi śilpāni vividhāni ca // MarkP_10.15 //</l>\n</lg>\n\n<lg>\n<l>janmanāmayutaṃ sāgraṃ mama smṛtipathaṃ gatam /</l>\n<l>nirvedāḥ paritoṣāśca kṣayavṛddhyudaye gatāḥ // MarkP_10.16 //</l>\n</lg>\n\n<lg>\n<l>śatrumitrakalatrāṇāṃ viyogāḥ saṅgamāstathā /</l>\n<l>mātaro vivadhā dṛṣṭāḥ pitaro vivadhāstathā // MarkP_10.17 //</l>\n</lg>\n\n<lg>\n<l>anubhūtāni saukhyani duḥ khāni ca sahasraśaḥ /</l>\n<l>bāndhavā bahavaḥ prāptāḥ pitaraśca pṛthagvidhāḥ // MarkP_10.18 //</l>\n</lg>\n\n<lg>\n<l>viṇmūtrapicchile strīṇāṃ tathā koṣṭhe mayoṣitam /</l>\n<l>pīḍāśca subhṛśaṃ prāptā rogāṇāñca sahasraśaḥ // MarkP_10.19 //</l>\n</lg>\n\n<lg>\n<l>garbhaduḥ khānyanekāni bālatve yauvane tathā /</l>\n<l>vṛddhatāyāṃ tathāptāni tāni sarvāṇi saṃsmare // MarkP_10.20 //</l>\n</lg>\n\n<lg>\n<l>brāhmaṇa-kṣatriya-viśāṃ śūdrāṇāñcāpi yoniṣu /</l>\n<l>punaśca puśukīṭānāṃ mṛgāṇāmatha pakṣiṇām // MarkP_10.21 //</l>\n</lg>\n\n<lg>\n<l>tathaiva rājabhṛtyānāṃ rājñāñcāhavaśālinām /</l>\n<l>samutpanno 'smi geheṣu tathaiva tava veśmani // MarkP_10.22 //</l>\n</lg>\n\n<lg>\n<l>bhṛtyatāṃ dāsatāñcaiva gato 'smi bahuśo nṛṇām /</l>\n<l>svāmitvamīśvaratvaṃ ca daridratvaṃ tathā gataḥ // MarkP_10.23 //</l>\n</lg>\n\n<lg>\n<l>hataṃ mayā hataścānyairhataṃ me ghātitaṃ tathā /</l>\n<l>dattaṃ mamānyairanyebhyo mayā dattamanekaśāḥ // MarkP_10.24 //</l>\n</lg>\n\n<lg>\n<l>pitṛ-mātṛ-suhṛd-bhrātṛ-kalatrādikṛtena ca /</l>\n<l>tuṣṭo 'sakṛt tathā dainyamaśrudhautānano gataḥ // MarkP_10.25 //</l>\n</lg>\n\n<lg>\n<l>evaṃ saṃsāracakre 'smin bhramatā tāta saṅkaṭe /</l>\n<l>jñānametanmayā prāptaṃ mokṣasamprāptikārakam // MarkP_10.26 //</l>\n</lg>\n\n<lg>\n<l>vijñāte yatra sarvo 'yamṛgyajuḥ sāmasaṃjñitaḥ /</l>\n<l>kriyākalāpo viguṇo na samyak pratibhāti me // MarkP_10.27 //</l>\n</lg>\n\n<lg>\n<l>tasmādutpannabodhasya vedaiḥ kiṃ me prayojanam /</l>\n<l>guruvijñānatṛptasya nirīhasya sadātmanaḥ // MarkP_10.28 //</l>\n</lg>\n\n<lg>\n<l>ṣaṭ prakārakriyā-duḥkha-sukha-harṣa-rasaiśca yat /</l>\n<l>guṇaiśca varjitaṃ brahma tat prāpsyāmi paraṃ padam // MarkP_10.29 //</l>\n</lg>\n\n<lg>\n<l>rasa-harṣa-bhayodvega-krodhāmarṣa-jarāturām /</l>\n<l>vijñātāṃ svamṛgagrāhisaṃghapāśaśatākulam // MarkP_10.30 //</l>\n</lg>\n\n<lg>\n<l>tasmādyāsyāmyahaṃ tāta tyaktvemāṃ duḥ khasantatim /</l>\n<l>trayīdharmamadharmāḍhyaṃ kiṃ pāpaphalasannibham // MarkP_10.31 //</l>\n</lg>\n\n<p>pakṣiṇa ūcuḥ</p>\n\n<lg>\n<l>tasya tadvacanaṃ śrutvā harṣavismayagadgadam /</l>\n<l>pitā prāha mahābhāgaḥ svasutaṃ hṛṣṭamānasaḥ // MarkP_10.32 //</l>\n</lg>\n\n<p>pitovāca</p>\n\n<lg>\n<l>kimetadvadase vatsa kutaste jñānasambhavaḥ /</l>\n<l>kena te jaḍatā pūrvamidānīñca prabuddhatā // MarkP_10.33 //</l>\n</lg>\n\n<lg>\n<l>kinnu śāpavikāro 'yaṃ munidevakṛtastava /</l>\n<l>yatte jñānaṃ tirobhūtamāvirbhāvamupāgatam // MarkP_10.34 //</l>\n</lg>\n\n<p>putra uvāca</p>\n\n<lg>\n<l>śṛṇu tāta ! yathā vṛttaṃ mamedaṃ sukha-duḥkhadam /</l>\n<l>yaścāhamāsamanyasmin janmanyasmatparantu yat // MarkP_10.35 //</l>\n</lg>\n\n<lg>\n<l>ahamāsaṃ purā vipro nyastātmā paramātmani /</l>\n<l>ātmavidyāvicāreṣu parāṃ niṣṭhāmupāgataḥ // MarkP_10.36 //</l>\n</lg>\n\n<lg>\n<l>satataṃ yogayuktasya satatābhyāsasaṅgamāt /</l>\n<l>satsaṃyogāt svasvabhāvādvicāravidhiśodhanāt // MarkP_10.37 //</l>\n</lg>\n\n<lg>\n<l>tasminnave parā prītirmamāsīd yuñjataḥ sadā /</l>\n<l>ācāryatāñca samprāptaḥ śiṣyasandehahṛttamaḥ // MarkP_10.38 //</l>\n</lg>\n\n<lg>\n<l>tataḥ kālena mahatā aikāntikamupagataḥ /</l>\n<l>ajñānākṛṣṭasadbhāvo vipannaśca pramādataḥ // MarkP_10.39 //</l>\n</lg>\n\n<lg>\n<l>utkrāntikālādārabhya smṛtilopo na me 'bhavat /</l>\n<l>yāvadabdaṃ gataṃ caiva janmanāṃ smṛtimāgatam // MarkP_10.40 //</l>\n</lg>\n\n<lg>\n<l>pūrvābhyāsena tenaiva so 'haṃ tāta ! jitendriyaḥ /</l>\n<l>yatiṣyāmi tathā kartuṃ na bhaviṣye yathā punaḥ // MarkP_10.41 //</l>\n</lg>\n\n<lg>\n<l>jñānadānaphalaṃ hyetadyajjātismaraṇaṃ mama /</l>\n<l>na hyetat prāpyate tāta trayīdharmāśritairnaraiḥ // MarkP_10.42 //</l>\n</lg>\n\n<lg>\n<l>so 'haṃ pūrvāśramādeva niṣṭhādharmamupāśritaḥ /</l>\n<l>ekāntitvamupāgamya yatiṣyāmyātmamokṣaṇe // MarkP_10.43 //</l>\n</lg>\n\n<lg>\n<l>tadbrūhi tvaṃ mahābhāga ! yat te saṃśayikaṃ hṛdi /</l>\n<l>etāvatāpi te prītimutpādyānṛṇyamāpnuyām // MarkP_10.44 //</l>\n</lg>\n\n<p>pakṣiṇa ūcuḥ</p>\n\n<lg>\n<l>pitā prāha tataḥ putraṃ śraddadhat tasya tadvacaḥ /</l>\n<l>bhavatā yadvayaṃ pṛṣṭāḥ saṃsāragrahaṇāśrayam // MarkP_10.45 //</l>\n</lg>\n\n<p>putra uvāca</p>\n\n<lg>\n<l>śṛṇu tāta ! yathā tattvamanubhūtaṃ mayāsakṛt /</l>\n<l>saṃsāracakramajaraṃ sthitiryasya na vidyate // MarkP_10.46 //</l>\n</lg>\n\n<lg>\n<l>so 'haṃ vadāmi te sarvaṃ tavaivānujñayā pitaḥ /</l>\n<l>utkrāntikālādārabhya yathā nānyo vadiṣyati // MarkP_10.47 //</l>\n</lg>\n\n<lg>\n<l>ūṣmā prakupitaḥ kāye tīvravāyusamīritaḥ /</l>\n<l>bhinatti marmasthānāni dīpyamāno nirindhanaḥ // MarkP_10.48 //</l>\n</lg>\n\n<lg>\n<l>udāno nāma pavanastataścordhvaṃ pravartate /</l>\n<l>bhuktānāmambubhakṣyāṇāmadhogatinirodhakṛt // MarkP_10.49 //</l>\n</lg>\n\n<lg>\n<l>tato yenāmbudānāni kṛtānyannarasāstathā /</l>\n<l>dattāḥ sa tasya āhlādamāpadi pratipadyate // MarkP_10.50 //</l>\n</lg>\n\n<lg>\n<l>annāni yena dattāni śraddhāpūtena cetasā /</l>\n<l>so 'pi tṛptimavāpnoti vināpyannena vai tadā // MarkP_10.51 //</l>\n</lg>\n\n<lg>\n<l>yenānṛtāni noktāni prītibhedaḥ kṛto na ca /</l>\n<l>āstikaḥ śraddadhānaśca sa sukhaṃ mṛtyumṛcchati // MarkP_10.52 //</l>\n</lg>\n\n<lg>\n<l>devabrāhmaṇapūjāyāṃ ye ratā nānasūyavaḥ /</l>\n<l>śuklā vadānyā hrīmantaste narāḥ sukhamṛtyavaḥ // MarkP_10.53 //</l>\n</lg>\n\n<lg>\n<l>yo na kāmānna saṃrambhānna dveṣāddharmamutsṛjet /</l>\n<l>yathoktakārī somyaśca sa sukhaṃ mṛtyumṛcchati // MarkP_10.54 //</l>\n</lg>\n\n<lg>\n<l>avāridāyino dāhaṃ kṣudhāñcānannadāyinaḥ /</l>\n<l>prāpnuvanti narāḥ kāle tasmin mṛtyāvupasthite // MarkP_10.55 //</l>\n</lg>\n\n<lg>\n<l>śītaṃ jayantīndhanadāstāpaṃ candanadāyinaḥ /</l>\n<l>prāṇaghnīṃ vedanāṃ kaṣṭāṃ ye cānudvegakāriṇaḥ // MarkP_10.56 //</l>\n</lg>\n\n<lg>\n<l>mohājñānapradātāraḥ prāpnuvanti mahadbhayam /</l>\n<l>vedanābhirudagrābhiḥ prapīḍyante 'dhamā narāḥ // MarkP_10.57 //</l>\n</lg>\n\n<lg>\n<l>kūṭasākṣī mṛṣāvādī yaścāsadanuśāsti vai /</l>\n<l>te mohamṛtyavaḥ sarve tathā vedavinindakāḥ // MarkP_10.58 //</l>\n</lg>\n\n<lg>\n<l>vibhīṣaṇāḥ pūtigandhāḥ kūṭamudgarapāṇayaḥ /</l>\n<l>āgacchanti durātmāno yamasya puruṣāstadā // MarkP_10.59 //</l>\n</lg>\n\n<lg>\n<l>prāpteṣu dṛkpathaṃ teṣu jāyate tasya vepathuḥ /</l>\n<l>krāndatyavirataṃ so 'tha bhrātṛ-mātṛsutānatha // MarkP_10.60 //</l>\n</lg>\n\n<lg>\n<l>sāsya vāgasphuṭā tāta ekavarṇā vibhāvyate /</l>\n<l>dṛṣṭiśca bhrāmyate trāsācchvāsācchuṣyatyathānanam // MarkP_10.61 //</l>\n</lg>\n\n<lg>\n<l>ūrdhvaśvāsānvitaḥ so 'tha dṛṣṭibhaṅgasamanvitaḥ /</l>\n<l>tataḥ sa vedanāviṣṭastaccharīraṃ vimuñcati // MarkP_10.62 //</l>\n</lg>\n\n<lg>\n<l>vāyvagrasārī tadrūpaṃ dehamanyat prapadyate /</l>\n<l>tatkarmajaṃ yātanārthaṃ na mātṛ-pitṛsambhavam /</l>\n<l>tatpramāṇavayo 'vasthā-saṃsthānaiḥ prāgbhavaṃ yathā // MarkP_10.63 //</l>\n</lg>\n\n<lg>\n<l>tato dūto yamasyāśu pāśairbadhnāti dāruṇaiḥ /</l>\n<l>daṇḍaprahārasambhrāntaṃ karṣate dakṣiṇāṃ diśam // MarkP_10.64 //</l>\n</lg>\n\n<lg>\n<l>kuśa-kaṇṭaka-valamīka-śaṅku-pāṣāṇakarkaśe /</l>\n<l>tathā pradīptajvalane kvacicchṛbhraśatotkaṭe // MarkP_10.65 //</l>\n</lg>\n\n<lg>\n<l>pradīptādityatapte ca dahyamāne tadaṃśubhiḥ /</l>\n<l>kṛṣyate yamadūtaiścāśivasannādabhīṣaṇaiḥ // MarkP_10.66 //</l>\n</lg>\n\n<lg>\n<l>vikṛṣyamāṇastairghorairbhakṣyamāṇaḥ śivāśataiḥ /</l>\n<l>prayāti dāruṇe mārge pāpakarmā yamakṣayam // MarkP_10.67 //</l>\n</lg>\n\n<lg>\n<l>chatropānatpradātāro ye ca vastrapradā narāḥ /</l>\n<l>ye yānti manujā mārgaṃ taṃ sukhena tathānnadāḥ // MarkP_10.68 //</l>\n</lg>\n\n<lg>\n<l>evaṃ kleśānanubhavannavaśaḥ pāpapīḍitaḥ /</l>\n<l>nīyate dvādaśāhena dharmarājapuraṃ naraḥ // MarkP_10.69 //</l>\n</lg>\n\n<lg>\n<l>kalevare dahyamāne mahāntaṃ dāhamṛcchati /</l>\n<l>tāḍyamāne tathaivārti chidyamāne ca dāruṇām // MarkP_10.70 //</l>\n</lg>\n\n<lg>\n<l>klidyamāne cirataraṃ janturduḥkhamavāpnute /</l>\n<l>svena karmavipākena dehāntaragato 'pi san // MarkP_10.71 //</l>\n</lg>\n\n<lg>\n<l>tatra yadvāndhavāstoyaṃ prayacchanti tilaiḥ saha /</l>\n<l>yacca piṇḍaṃ prayacchanti nīyamānastadaśnute // MarkP_10.72 //</l>\n</lg>\n\n<lg>\n<l>tailābhyaṅgo bāndhavānāmaṅgasaṃvāhanañca yat /</l>\n<l>tena cāpyāyyate janturyaccāśnanti sabāndhavāḥ // MarkP_10.73 //</l>\n</lg>\n\n<lg>\n<l>bhūmau svapadbhirnātyantaṃ kleśamāpnoti bāndhavaiḥ /</l>\n<l>dānaṃ dadadbhiśca tathā janturāpyāyyate mṛtaḥ // MarkP_10.74 //</l>\n</lg>\n\n<lg>\n<l>nīyamānaḥ svakaṃ gehaṃ dvādaśāhaṃ sa paśyati /</l>\n<l>upabhuṅkte tathā dattaṃ toyapiṇḍādikaṃ bhuvi // MarkP_10.75 //</l>\n</lg>\n\n<lg>\n<l>dvādaśāhāt paraṃ ghoramāyasaṃ bhīṣaṇākṛtim /</l>\n<l>yāmyaṃ paśyatyatho jantuḥ kṛṣyamāṇaḥ puraṃ tataḥ // MarkP_10.76 //</l>\n</lg>\n\n<lg>\n<l>gatamātro 'tiraktākṣaṃ bhinnāñjanacayaprabham /</l>\n<l>mṛtyukālāntakādīnāṃ madhye paśyati vai yamam // MarkP_10.77 //</l>\n</lg>\n\n<lg>\n<l>daṃṣṭrākarālavadanaṃ bhrakuṭīdāruṇākṛtim /</l>\n<l>virūpairbhoṣaṇairvaktrairvṛtaṃ vyādhiśataiḥ prabhum // MarkP_10.78 //</l>\n</lg>\n\n<lg>\n<l>daṇḍāsaktaṃ mahābāhuṃ pāśahastaṃ subhairavam /</l>\n<l>tannirdiṣṭāṃ tato yāti gatiṃ jantuḥ śubhāśubhām // MarkP_10.79 //</l>\n</lg>\n\n<lg>\n<l>raurave kūṭasākṣī tu yāti yaścānṛto naraḥ /</l>\n<l>tasya svarūpaṃ gadato rauravasya niśāmaya // MarkP_10.80 //</l>\n</lg>\n\n<lg>\n<l>yojanānāṃ sahasre dve rauravo hi pramāṇataḥ /</l>\n<l>jānumātrapramāṇaśca tataḥ śvabhraḥ sudustaraḥ // MarkP_10.81 //</l>\n</lg>\n\n<lg>\n<l>tatrāṅgāracayopetaṃ kṛtañca dharaṇīsamam /</l>\n<l>jājvalyamānastīvreṇa tāpitāṅgārabhūminā // MarkP_10.82 //</l>\n</lg>\n\n<lg>\n<l>tanmadhye pāpakarmāṇaṃ vimuñcanti yamānugāḥ /</l>\n<l>sa dahyamānastīvreṇa vahninā tatra dhāvati // MarkP_10.83 //</l>\n</lg>\n\n<lg>\n<l>pade pade ca pādo 'sya śīryate jīryate punaḥ /</l>\n<l>ahorātreṇoddharaṇaṃ pādanyāsaṃ ca gacchati // MarkP_10.84 //</l>\n</lg>\n\n<lg>\n<l>evaṃ sahasramuttīrṇo yojanānāṃ vimucyate /</l>\n<l>tato 'nyaṃ pāpaśuddhyarthaṃ tādṛṅnirayamṛcchati // MarkP_10.85 //</l>\n</lg>\n\n<lg>\n<l>tataḥ sarveṣu nistīrṇaḥ pāpī tiryakatvamaśnute /</l>\n<l>kṛmi-kīṭa-pataṅgeṣu śvāpade maśakādiṣu // MarkP_10.86 //</l>\n</lg>\n\n<lg>\n<l>gatvā gajadrumādyeṣu goṣvaśveṣu tathaiva ca /</l>\n<l>anyāsu caiva pāpāsu duḥ khadāsu ca yoniṣu // MarkP_10.87 //</l>\n</lg>\n\n<lg>\n<l>mānuṣaṃ prāpya kubjo vā kutsito vāmano 'pi vā /</l>\n<l>caṇḍālapukkasādyāsu naro yoniṣu jāyate // MarkP_10.88 //</l>\n</lg>\n\n<lg>\n<l>avaśiṣṭena pāpena puṇyena ca samanvitaḥ /</l>\n<l>tataścārohaṇīṃ jātiṃ śūdra-vaiśya-nṛpādikām // MarkP_10.89 //</l>\n</lg>\n\n<lg>\n<l>vipradevendratāṃ cāpi kadācidavarohaṇīm /</l>\n<l>evantu pāpakarmāṇe narakeṣu patantyadhaḥ // MarkP_10.90 //</l>\n</lg>\n\n<lg>\n<l>yathā puṇyakṛto yānti tanme nigatadaḥ śṛṇu /</l>\n<l>te yamena vinirdiṣṭāṃ yānti puṇyāṃ gatiṃ narāḥ // MarkP_10.91 //</l>\n</lg>\n\n<lg>\n<l>pragītagandharvagaṇāḥ pravṛttāpsarasāṅgaṇāḥ /</l>\n<l>hāranūpuramādurya-śobhitānyuttamāni ca // MarkP_10.92 //</l>\n</lg>\n\n<lg>\n<l>prayāntyāśu vimānāni nānādivyastragujjvalāḥ /</l>\n<l>tasmācca pracyutā rājñāmanyeṣāṃ ca mahātmanām // MarkP_10.93 //</l>\n</lg>\n\n<lg>\n<l>jāyante ca kule tatra sadvṛttaparipālakāḥ /</l>\n<l>bhogān samprāpnuvantyugrāṃstato yāntyūrdhvamanyathā // MarkP_10.94 //</l>\n</lg>\n\n<lg>\n<l>avarohaṇīṃ ca samprāpya pūrvavadyānti mānavāḥ /</l>\n<l>etat te sarvamākhyātaṃ yathā janturvipadyate /</l>\n<l>ataḥ śṛṇuṣva viprarṣe yathā garbhaṃ prapadyate // MarkP_10.95 //</l>\n</lg>\n\n<p>iti śrīmārkaṇḍeyapurāṇe pitāputrasaṃvādo nāma daśamo 'dhyāyaḥ</p>\n\n</div>\n<div>\n\n<p>ekādaśo 'dhyāyaḥ\nputra uvāca</p>\n\n<lg>\n<l>niṣekaṃ mānavaṃ strīṇāṃ bījaṃ prāptaṃ rajasyatha /</l>\n<l>vimuktamātro narakāt svargādvāpi prapadyate // MarkP_11.1 //</l>\n</lg>\n\n<lg>\n<l>tenābhibhūtaṃ tat sthairyaṃ yāti bījadvayaṃ pitaḥ /</l>\n<l>kalalatvaṃ budbudatvaṃ tataḥ peṣitvameva ca // MarkP_11.2 //</l>\n</lg>\n\n<lg>\n<l>peṣyāṃ yathāṇubījaṃ syādahkurastadvaducyate /</l>\n<l>aṅgānāṃ ca tathotpattiḥ pañcānāmanubhāgaśaḥ // MarkP_11.3 //</l>\n</lg>\n\n<lg>\n<l>upāṅgānyaṅgulī-netra-nāsāsya-śravaṇāni ca /</l>\n<l>prarohaṃ yānti cāṅgebhyastadvat tebhyo nakhādikam // MarkP_11.4 //</l>\n</lg>\n\n<lg>\n<l>tvaci romāṇi jāyante keśāścaiva tataḥ param /</l>\n<l>samaṃ samṛddhimāyāti tenaivodbhavakoṣakam // MarkP_11.5 //</l>\n</lg>\n\n<lg>\n<l>nārikelaphalaṃ yadvat sakoṣaṃ vṛddhimṛcchati /</l>\n<l>tadvat prayātyasau vṛddhiṃ sakoṣo 'dhomukhaḥ sthitaḥ // MarkP_11.6 //</l>\n</lg>\n\n<lg>\n<l>tale tu jānu-pārśvābhyāṃ karau nyasya sa vardhate /</l>\n<l>aṅguṣṭho copari nyastau jānvoragre tathāṅgulī // MarkP_11.7 //</l>\n</lg>\n\n<lg>\n<l>jānupṛṣṭhe tathā netre jānumadhye ca nāsikā /</l>\n<l>sphicau pārṣṇidvayasthe ca bāhujaṅghe bahiḥ sthite // MarkP_11.8 //</l>\n</lg>\n\n<lg>\n<l>evaṃ vṛddhiṃ kramādyāti jantuḥ strīgarbhasaṃsthitaḥ /</l>\n<l>anyasattvodare jantoryathā rūpaṃ tathā sthitiḥ // MarkP_11.9 //</l>\n</lg>\n\n<lg>\n<l>kāṭhinyamagninā yāti bhuktapītena jīvati /</l>\n<l>puṇyāpuṇyāśrayamayī sthitirjantostathodare // MarkP_11.10 //</l>\n</lg>\n\n<lg>\n<l>nāḍī cāpyāyanī nāma nābhyāṃ tasya nibadhyate /</l>\n<l>strīṇāṃ tathāntrasuṣire sā nibaddhopajāyate // MarkP_11.11 //</l>\n</lg>\n\n<lg>\n<l>krāmanti bhuktapītāni strīṇāṃ garbhodare yathā /</l>\n<l>tairāpyāyitadeho 'sau janturvṛddhimupaiti vai // MarkP_11.12 //</l>\n</lg>\n\n<lg>\n<l>smṛtīstasya prayāntyasya bahvyaḥ saṃsārabhūmayaḥ /</l>\n<l>tato nirvedamāyāti pīḍyamāna itastataḥ // MarkP_11.13 //</l>\n</lg>\n\n<lg>\n<l>punarnaivaṃ kariṣyāmi muktamātra ihodarāt /</l>\n<l>tathā tathā yatiṣyāmi garbhaṃ nāpsyāmyahaṃ yathā // MarkP_11.14 //</l>\n</lg>\n\n<lg>\n<l>iti cintayate smṛtvā janmaduḥ khaśatāni vai /</l>\n<l>yāni pūrvānubhūtāni daivabhūtāni yāni vai // MarkP_11.15 //</l>\n</lg>\n\n<lg>\n<l>tataḥ kālakramājjantuḥ parivartatyadhomukhaḥ /</l>\n<l>navame daśame vāpi māsi sajjayate yataḥ // MarkP_11.16 //</l>\n</lg>\n\n<lg>\n<l>niṣkramyamāṇo vātena prājāpatyena pīḍyate /</l>\n<l>niṣkrāmyate ca vilapan hṛdi duḥ khanipīḍitaḥ // MarkP_11.17 //</l>\n</lg>\n\n<lg>\n<l>niṣkrāntaścodarānmūrcchāmasahyāṃ pratipadyate /</l>\n<l>prāpnoti cetanāṃ cāsau vāyusparśasamanvitaḥ // MarkP_11.18 //</l>\n</lg>\n\n<lg>\n<l>tatastaṃ vaiṣṇavī māyā samāskandati mohinī /</l>\n<l>tayā vimohitātmāsau jñānabhraṃśamavāpnute // MarkP_11.19 //</l>\n</lg>\n\n<lg>\n<l>bhraṣṭajñāno bālabhāvaṃ tato jantuḥ prapadyate /</l>\n<l>tataḥ kaumārakāvasthāṃ yauvanaṃ vṛddhatāmapi // MarkP_11.20 //</l>\n</lg>\n\n<lg>\n<l>punaśca maraṇaṃ tadvajjanma cāpnoti mānavaḥ /</l>\n<l>tataḥ saṃsāracakre 'smin bhrāmyate ghaṭiyantravat // MarkP_11.21 //</l>\n</lg>\n\n<lg>\n<l>kadācit svargamāpnoti kadācinnirayaṃ naraḥ /</l>\n<l>narakaṃ caiva svargaṃ ca kadācicca mṛto 'śnute // MarkP_11.22 //</l>\n</lg>\n\n<lg>\n<l>kadācidatraiva punarjātaḥ svaṃ karma so 'śnute /</l>\n<l>kadācidbhuktakarmā ca mṛtaḥ svalpena gacchati // MarkP_11.23 //</l>\n</lg>\n\n<lg>\n<l>kadācidalpaiśca tato jāyate 'tra śubhāśubhaiḥ /</l>\n<l>svarloke narake caiva bhuktaprāyo dvijottama // MarkP_11.24 //</l>\n</lg>\n\n<lg>\n<l>narakeṣu mahadduḥ khametad yat svargavāsinaḥ /</l>\n<l>dṛśyante tāta modante pātyamānāśca nārakāḥ // MarkP_11.25 //</l>\n</lg>\n\n<lg>\n<l>svarge 'pi duḥ khamatulaṃ yadārohaṇakālataḥ /</l>\n<l>prabhṛtyahaṃ patiṣyāmītyetanmanasi vartate // MarkP_11.26 //</l>\n</lg>\n\n<lg>\n<l>nārakāṃścaiva saṃprekṣya mahadduḥ khamavāpyate /</l>\n<l>etāṃ gatimahaṃ gantetyaharniśamanirvṛtaḥ // MarkP_11.27 //</l>\n</lg>\n\n<lg>\n<l>garbhavāse mahadduḥ khaṃ jāyamānasya yonitaḥ /</l>\n<l>jātasya balābhāve ca vṛddhatve duḥ khameva ca // MarkP_11.28 //</l>\n</lg>\n\n<lg>\n<l>kāmerṣyā-krodhasambandhaṃ yauvane cātiduḥ saham /</l>\n<l>duḥ khaprāyā vṛddhatā ca maraṇe duḥ khamuttamam // MarkP_11.29 //</l>\n</lg>\n\n<lg>\n<l>kṛṣṇamāṇasya yāmyaiśca narakeṣu ca pātyataḥ /</l>\n<l>punaśca garbho janmātha maraṇaṃ narakastathā // MarkP_11.30 //</l>\n</lg>\n\n<lg>\n<l>evaṃ saṃsāracakre 'smin jantavo ghaṭiyantravat /</l>\n<l>bhrāmyante prākṛtairbandhairbaddhvā bādhyanti cāsakṛt // MarkP_11.31 //</l>\n</lg>\n\n<lg>\n<l>nāsti tāta ! sukhaṃ kiñcidatra duḥ khaśatākule /</l>\n<l>tasmānmokṣāya yatatā kathaṃ sevyā mayā trayī // MarkP_11.32 //</l>\n</lg>\n\n<p>iti śrīmārkaṇḍeyapurāṇeṭhapitrāputrasaṃvādo' nāma ekādaśo 'dhyāyaḥ</p>\n\n</div>\n<div>\n\n<p>dvādaśo 'dhyāyaḥ</p>\n\n<lg>\n<l>pitovāca</l>\n<l>sādhu vatsa ! tvayākhyātaṃ saṃsāragahanaṃ param /</l>\n<l>jñānapradānasambhūtaṃ samāśritya mahāphalam // MarkP_12.1 //</l>\n</lg>\n\n<lg>\n<l>tatra te narakāḥ sarve yathā vai rauravastathā /</l>\n<l>varṇitāstān samācakṣva vistareṇa mahāmate // MarkP_12.2 //</l>\n</lg>\n\n<p>putra uvāca</p>\n\n<lg>\n<l>rauravaste samākhyātaḥ prathamaṃ narako mayā /</l>\n<l>mahārauravasaṃjñaṃ tu śṛṇuṣva narakaṃ pitaḥ // MarkP_12.3 //</l>\n</lg>\n\n<lg>\n<l>yojanānāṃ sahasrāṇi sapta pañca samantataḥ /</l>\n<l>tatra tāmramayī bhūmiradhastasya hutāśanaḥ // MarkP_12.4 //</l>\n</lg>\n\n<lg>\n<l>tattāpataptā sarvāśā prodyadindusamaprabhā /</l>\n<l>vibhātyatimahāraudrā darśanasparśanādiṣu // MarkP_12.5 //</l>\n</lg>\n\n<lg>\n<l>tasyāṃ baddhaḥ karābhyāñca padbhyāñcaiva yamānugaiḥ /</l>\n<l>mucyate pāpakṛnmadhye luṭhamānaḥ sa gacchati // MarkP_12.6 //</l>\n</lg>\n\n<lg>\n<l>kākairvakairvṛkolūkairvṛścikairmaśakaistathā /</l>\n<l>bhakṣyamāṇastathā gṛdhrairdrutaṃ mārge vikṛṣyate // MarkP_12.7 //</l>\n</lg>\n\n<lg>\n<l>dahyamānaḥ pitarmātarbhrātastāteti cākulaḥ /</l>\n<l>vadatyasakṛdudvigno na śāntimadhigacchati // MarkP_12.8 //</l>\n</lg>\n\n<lg>\n<l>evaṃ tasmānnaraimarmokṣo hyatikrāntairavāpyate /</l>\n<l>varṣāyutāyutaiḥ pāpaṃ yaiḥ kṛtaṃ duṣṭabuddhibhiḥ // MarkP_12.9 //</l>\n</lg>\n\n<lg>\n<l>tathānyastu tamo nāma so 'tiśītaḥ svabhāvataḥ /</l>\n<l>mahārauravavad dīrghastathā sa tamasā vṛtaḥ // MarkP_12.10 //</l>\n</lg>\n\n<lg>\n<l>śītārtāstatra dhāvanto narāstamasi dāruṇe /</l>\n<l>parasparaṃ samāsādya parirabhyāśrayanti ca // MarkP_12.11 //</l>\n</lg>\n\n<lg>\n<l>dantāsteṣāñca bhajyante śītārtiparikampitāḥ /</l>\n<l>kṣuttṛṣṇāprabalāstatra tathaivānye 'pyupadravāḥ // MarkP_12.12 //</l>\n</lg>\n\n<lg>\n<l>himakhaṇḍavaho vāyurbhinattyasthīni dāruṇaḥ /</l>\n<l>majjāsṛggalitaṃ tasmādaśnuvanti kṣudhānvitāḥ // MarkP_12.13 //</l>\n</lg>\n\n<lg>\n<l>lelihyamānā bhrāmyante parasparasamāgame /</l>\n<l>evaṃ tatrāpi sumahān kleśastamasi mānavaiḥ // MarkP_12.14 //</l>\n</lg>\n\n<lg>\n<l>prāpyate brāhmaṇaśreṣṭha yāvadduṣkṛtasaṃkṣayaḥ /</l>\n<l>nikṛntana iti khyātastato 'nyo narakottamaḥ // MarkP_12.15 //</l>\n</lg>\n\n<lg>\n<l>tasmin kulālacakrāṇi bhrāmyantyavirataṃ pitaḥ /</l>\n<l>teṣvāropya nikṛtyante kālasūtreṇa mānavāḥ // MarkP_12.16 //</l>\n</lg>\n\n<lg>\n<l>yamānugāṅgulisthena āpādatalamastakam /</l>\n<l>na caiṣāṃ jīvitabhraṃśo jāyate dvijasattama // MarkP_12.17 //</l>\n</lg>\n\n<lg>\n<l>chinnāni teṣāṃ śataśaḥ khaṇḍānyaikyaṃ vrajanti ca /</l>\n<l>evaṃ varṣasahasrāṇi chidyante pāpakarmiṇaḥ // MarkP_12.18 //</l>\n</lg>\n\n<lg>\n<l>tāvad yāvadaśeṣaṃ vai tatpāpaṃ hi kṣayaṃ gatam /</l>\n<l>apratiṣṭhañca narakaṃ śṛṇuṣva gadato mama // MarkP_12.19 //</l>\n</lg>\n\n<lg>\n<l>atrasthairnārakairduḥ khamasahyamanubhūyate /</l>\n<l>tānyeva yatra cakrāṇi ghaṭīyantrāṇi cānyataḥ // MarkP_12.20 //</l>\n</lg>\n\n<lg>\n<l>duḥ khasya hetubhūtāni pāpakarmakṛtāṃ nṛṇām /</l>\n<l>cakreṣvāropitāḥ kecid bhrāmyante tatra mānavāḥ // MarkP_12.21 //</l>\n</lg>\n\n<lg>\n<l>yāvadvarṣasahasrāṇi na teṣāṃ sthitirantarā /</l>\n<l>ghaṭīyantreṣu caivānyo baddhastoye yathā ghaṭī // MarkP_12.22 //</l>\n</lg>\n\n<lg>\n<l>bhrāmyante mānavā raktamudigarantaḥ punaḥ punaḥ /</l>\n<l>astrairmukhaviniṣkrāntaiḥ netrairaśruvilambibhiḥ // MarkP_12.23 //</l>\n</lg>\n\n<lg>\n<l>duḥ khāni te prāpnuvanti yānyasahyāni jantubhiḥ /</l>\n<l>asipatravanaṃ nāma narakaṃ śṛṇu cāparam // MarkP_12.24 //</l>\n</lg>\n\n<lg>\n<l>yojanānāṃ sahasraṃ yo jvaladagnyāstṛtāvaniḥ /</l>\n<l>taptāḥ sūryakaraiścaṇḍairyatrātīva sudāruṇaiḥ // MarkP_12.25 //</l>\n</lg>\n\n<lg>\n<l>prapatanti sadā tatra prāṇino narakaukasaḥ /</l>\n<l>tanmadhye ca vanaṃ ramyaṃ snigdhapatraṃ vibhāvyate // MarkP_12.26 //</l>\n</lg>\n\n<lg>\n<l>patrāṇi tatra khaṅgānāṃ phalāni dvijasattamam /</l>\n<l>śvānaśca tatra sabalāḥ svanantyayutaśobhitāḥ // MarkP_12.27 //</l>\n</lg>\n\n<lg>\n<l>mahāvaktrā mahādaṃṣṭrā vyāghrā iva bhayānakāḥ /</l>\n<l>tatastadvanamālokya śiśiracchāyamagrataḥ // MarkP_12.28 //</l>\n</lg>\n\n<lg>\n<l>prayānti prāṇinastatra tīvratṛṭparipīḍitāḥ /</l>\n<l>hā mātarhā tāta ! iti krāndanto 'tīva duḥ khitā // MarkP_12.29 //</l>\n</lg>\n\n<lg>\n<l>dahyamānāṅghrayugalā dharaṇīsthena vahninā /</l>\n<l>teṣāṃ gatānāṃ tatrāsipatrapātī samīraṇaḥ // MarkP_12.30 //</l>\n</lg>\n\n<lg>\n<l>pravāti tena pātyante teṣāṃ khaḍgānyathopari /</l>\n<l>tataḥ patanti te bhūmau jvalatpavakasañcaye // MarkP_12.31 //</l>\n</lg>\n\n<lg>\n<l>lelihyamāne cānyatra vyāptāśeṣamahītale /</l>\n<l>sārameyāstataḥ śīghraṃ śātayanti śarīrataḥ // MarkP_12.32 //</l>\n</lg>\n\n<lg>\n<l>teṣāmaṅgāni rudatāmanekānyatibhīṣaṇāḥ /</l>\n<l>asipatravanaṃ tāta ! mayaitat kīrtitaṃ tava // MarkP_12.33 //</l>\n</lg>\n\n<lg>\n<l>ataḥ paraṃ bhīmataraṃ taptakumbhaṃ nibodha me /</l>\n<l>samantatastaptakumbhā vahnijvālāsamāvṛtāḥ // MarkP_12.34 //</l>\n</lg>\n\n<lg>\n<l>jvaladagnicayodvṛttatailāyaścūrṇapūritāḥ /</l>\n<l>teṣu duṣkṛtakarmāṇo yāmyaiḥ kṣiptā hyadhomukhāḥ // MarkP_12.35 //</l>\n</lg>\n\n<lg>\n<l>kvāthyante visphuṭadgātra-galanmajjajalāvilāḥ /</l>\n<l>sphuratkapālanetrāsthicchidyamānā vibhīṣaṇaiḥ // MarkP_12.36 //</l>\n</lg>\n\n<lg>\n<l>gṛdhrairutpāṭya mucyante punasteṣveva vegitaiḥ /</l>\n<l>punaḥ simasimāyante tailenaikyaṃ vrajanti ca // MarkP_12.37 //</l>\n</lg>\n\n<lg>\n<l>dravībhūtaiḥ śirogātra-snāyu-māṃsa-tvagasthibhiḥ /</l>\n<l>tato yāmyairnarairāśu darvyā ghaṭṭanaghaṭṭitāḥ // MarkP_12.38 //</l>\n</lg>\n\n<lg>\n<l>kṛtāvarte mahātaile mathyante pāpakarmiṇaḥ /</l>\n<l>eṣa te vistareṇoktastaptakumbho mayā pitaḥ // MarkP_12.39 //</l>\n</lg>\n\n<p>iti śrīmārkaṇḍeyapurāṇe pitāḥ putrasaṃvāde mahārauravādinarakākhyānaṃ nāma dvādaśo 'dhyāyaḥ</p>\n\n</div>\n<div>\n\n<p>trayodaśo 'dhyāyaḥ</p>\n\n<p>putra uvāca</p>\n\n<lg>\n<l>ahaṃ vaiśyakule jāto janmanyasmāttu saptame /</l>\n<l>samatīte gavāṃ rodhaṃ nipāne kṛtavān purā // MarkP_13.1 //</l>\n</lg>\n\n<lg>\n<l>vipākāt karmaṇastasya narakaṃ bhṛśadāruṇam /</l>\n<l>samprāpto 'gniśikhāghoramayomukhakhagākulam // MarkP_13.2 //</l>\n</lg>\n\n<lg>\n<l>yantrapīḍanagātrāsṛk-pravāhodbhūtakardamam /</l>\n<l>viśasyamānaduṣkarmi-tannipātaravākulam // MarkP_13.3 //</l>\n</lg>\n\n<lg>\n<l>pātyamānasya me tatra sāgraṃ varṣaśataṃ gatam /</l>\n<l>mahātāpārtitaptasya tṛṣṇādāhānvitasya ca // MarkP_13.4 //</l>\n</lg>\n\n<lg>\n<l>tatrāhlādakaraḥ sadyaḥ pavanaḥ sukhaśītalaḥ /</l>\n<l>karambha-bālukākumbha-madhyastho me samāgataḥ // MarkP_13.5 //</l>\n</lg>\n\n<lg>\n<l>tatsamparkādaśeṣāṇāṃ nābhavadyātanā nṛṇām /</l>\n<l>mama cāpi yathā svarge svargiṇāṃ nirvṛtiḥ parā // MarkP_13.6 //</l>\n</lg>\n\n<lg>\n<l>kimetaditi cāhlāda-vistārastimitekṣaṇaiḥ /</l>\n<l>dṛṣṭamasmābhirāsannaṃ nararatnamanattamam // MarkP_13.7 //</l>\n</lg>\n\n<lg>\n<l>yāmyaśca puruṣo ghoro daṇḍahasto 'śaniprabhaḥ /</l>\n<l>purato darśayan mārgamiti ehīti vagatha // MarkP_13.8 //</l>\n</lg>\n\n<lg>\n<l>puruṣaḥ sa tadā dṛṣṭvā yātanāśatasaṃkulam /</l>\n<l>narakaṃ prāha taṃ yāmyaṃ kiṅkaraṃ kṛpayānvitaḥ // MarkP_13.9 //</l>\n</lg>\n\n<p>puruṣa uvāca</p>\n\n<lg>\n<l>bho yāmyapuruṣācakṣva kiṃ mayā duṣkṛtaṃ kṛtam /</l>\n<l>yenedaṃ yātanābhīm prāpto 'smi narakaṃ param // MarkP_13.10 //</l>\n</lg>\n\n<lg>\n<l>vipaściditi vikhyāto janakānāmahaṃ kule /</l>\n<l>jāto videhaviṣaye samyaṅmanujapālakaḥ // MarkP_13.11 //</l>\n</lg>\n\n<lg>\n<l>yajñairmayeṣṭaṃ bahubhirdharmataḥ pālitā mahī /</l>\n<l>notsṛṣṭaścaiva saṃgrāmo nātithirvimukho gataḥ // MarkP_13.12 //</l>\n</lg>\n\n<lg>\n<l>pitṛ-devarṣi-bhṛtyāśca na cāpacaritā mayā /</l>\n<l>kṛtā spṛhā ca na mayā parastrīvibhavādiṣu // MarkP_13.13 //</l>\n</lg>\n\n<lg>\n<l>parvakāleṣu pitarastithikāleṣu devatāḥ /</l>\n<l>puruṣaṃ svayamāyānti nipānamiva dhenavaḥ // MarkP_13.14 //</l>\n</lg>\n\n<lg>\n<l>yataste vimukhā yānti niśvasya gṛhamedhinaḥ /</l>\n<l>tasmādiṣṭaśca pūrtaśca dhamau dvāvapi naśyataḥ // MarkP_13.15 //</l>\n</lg>\n\n<lg>\n<l>pitṛniśvāsavidhvastaṃ saptajanmārjitaṃ śubham /</l>\n<l>trijanmaprabhavaṃ daivo niśvāso hantyasaṃśayam // MarkP_13.16 //</l>\n</lg>\n\n<lg>\n<l>tasmād daive ca pitrye ca nityamevodyato 'bhavam /</l>\n<l>so 'haṃ kathamimaṃ prāpto naraṅka bhṛśadāruṇam // MarkP_13.17 //</l>\n</lg>\n\n<p>iti śrīmārkaṇḍeyapurāṇe pitā-putrasaṃvādo nāma trayodaśo 'dhyāyaḥ</p>\n\n</div>\n<div>\n\n<p>caturdaśo 'dhyāyaḥ</p>\n\n<p>putra uvāca</p>\n\n<lg>\n<l>iti pṛṣṭastadā tena śṛṇvatāṃ no mahātmanā /</l>\n<l>uvāca puruṣo yāmyo ghoro 'pi prasṛtaṃ vacaḥ // MarkP_14.1 //</l>\n</lg>\n\n<p>yamakiṅkara uvāca</p>\n\n<lg>\n<l>mahārāja ! yathāttha tvaṃ tathaitannātra saṃśayaḥ /</l>\n<l>kintu svalpaṃ kṛtaṃ pāpaṃ bhavatā smārayāmi tat // MarkP_14.2 //</l>\n</lg>\n\n<lg>\n<l>vaidarbho tava yā patnī pīvarī nāma nāmataḥ /</l>\n<l>ṛtumatyā ṛturvandhyastvayā tasyāḥ kṛtaḥ purā // MarkP_14.3 //</l>\n</lg>\n\n<lg>\n<l>śuśobhanāyāṃ kaikeyyāmāsaktena tato bhavān /</l>\n<l>ṛtuvyatikramāt prāpto narakaṃ ghoramīdṛśam // MarkP_14.4 //</l>\n</lg>\n\n<lg>\n<l>homakāle yathā vahnirājyapātamavekṣate /</l>\n<l>ṛtau prajāpatistadvad bījapātamavekṣate // MarkP_14.5 //</l>\n</lg>\n\n<lg>\n<l>yastamullaṅghya dharmātmā kāmeṣvāsaktimān bhavet /</l>\n<l>sa tu pitryādṛṇāt pāpamavāpya narakaṃ patet // MarkP_14.6 //</l>\n</lg>\n\n<lg>\n<l>etāvadeva te pāpaṃ nānyat kiñcana vidyate /</l>\n<l>tadehi gaccha puṇyānāmupabhogāya pārthiva // MarkP_14.7 //</l>\n</lg>\n\n<p>rājovāca</p>\n\n<lg>\n<l>yāsyāmi devānucara yatra tvaṃ māṃ nayiṣyasi /</l>\n<l>kiñcit pṛcchāmi tanme tvaṃ yathāvadvaktumarhasi // MarkP_14.8 //</l>\n</lg>\n\n<lg>\n<l>vajratuṇḍāstvamī kākāḥ puṃsāṃ nayanahāriṇaḥ /</l>\n<l>punaḥ punaśca netrāṇi tadvadeṣāṃ bhavanti hi // MarkP_14.9 //</l>\n</lg>\n\n<lg>\n<l>kiṃ karma kṛtavantaśca kathayaitajjugupsitam /</l>\n<l>harantyeṣāṃ tathā jihvāṃ jāyamānāṃ punarnavām // MarkP_14.10 //</l>\n</lg>\n\n<lg>\n<l>parapatreṇa pāṭyante kasmādete 'tiduḥ khitāḥ /</l>\n<l>karambhavālukāsvete pacyante tailagocarāḥ // MarkP_14.11 //</l>\n</lg>\n\n<lg>\n<l>ayomukhaiḥ khagaiścaite kṛṣyante kiṃvidhā vada /</l>\n<l>viśrliṣṭadehabandhārti-mahārāvavirāviṇaḥ // MarkP_14.12 //</l>\n</lg>\n\n<lg>\n<l>ayaścañcunipātena sarvāṅgakṣataduḥ khitāḥ /</l>\n<l>kimete 'niṣṭakartārastudyante 'harniśaṃ narāḥ // MarkP_14.13 //</l>\n</lg>\n\n<lg>\n<l>etāścānyāśca dṛśyante yātanāḥ pāpakarmiṇām /</l>\n<l>yena karmavipākeṇa tanmamāśeṣato vada // MarkP_14.14 //</l>\n</lg>\n\n<p>yamakiṅkara uvāca</p>\n\n<lg>\n<l>yanmāṃ pṛcchasi bhūpāla ! pāpakarmaphalodayam /</l>\n<l>tat te 'haṃ sampravakṣyāmi saṃkṣepeṇa yathātatham // MarkP_14.15 //</l>\n</lg>\n\n<lg>\n<l>puṇyāpuṇye hi puruṣaḥ paryāyeṇa samaśnate /</l>\n<l>bhuñjataśca kṣayaṃ yāti pāpaṃ puṇyamathāpi vā // MarkP_14.16 //</l>\n</lg>\n\n<lg>\n<l>na tu bhogādṛte puṇyaṃ kiñcidvā karma mānavam /</l>\n<l>pāpakaṃ vā punātyāśu kṣayo bhogāt prajāyate // MarkP_14.17 //</l>\n</lg>\n\n<lg>\n<l>parityajati bhogācca puṇyāpuṇye nibodha me /</l>\n<l>durbhikṣādeva durbhikṣaṃ kleśāt kleśaṃ bhayādbhayam // MarkP_14.18 //</l>\n</lg>\n\n<lg>\n<l>mṛtebhyaḥ pramṛtā yānti daridrāḥ pāpakarmiṇaḥ /</l>\n<l>gatiṃ nānāvidhāṃ yānti jantavaḥ karmabandhanāt // MarkP_14.19 //</l>\n</lg>\n\n<lg>\n<l>utsavādutsavaṃ yānti svargāt svargaṃ sukhāt sukham /</l>\n<l>śraddhadhānāśca śāntāśca dhanadāḥ śubhakāriṇaḥ // MarkP_14.20 //</l>\n</lg>\n\n<lg>\n<l>vyālakuñjaradurgāṇi sarpacaurabhayāni tu /</l>\n<l>hatāḥ pāpena gacchanti pāpinaḥ kimataḥ param // MarkP_14.21 //</l>\n</lg>\n\n<lg>\n<l>anekaśatasāhastra-janmasaṃcayasañcitam /</l>\n<l>puṇyāpuṇyaṃ nṛṇāṃ tadvat sukhaduḥ khāṅkurodbhavam // MarkP_14.23 //</l>\n</lg>\n\n<lg>\n<l>yathā bījaṃ hi bhūpāla ! payāṃsi samavekṣate /</l>\n<l>puṇyāpuṇye tathā kāladeśānyakarmakārakam // MarkP_14.24 //</l>\n</lg>\n\n<lg>\n<l>svalpaṃ pāpaṃ kṛtaṃ puṃsā deśakālopapāditam /</l>\n<l>pādanyāsakṛtaṃ duḥ khaṃ kaṇṭakotthaṃ prayacchati // MarkP_14.25 //</l>\n</lg>\n\n<lg>\n<l>tat prabhūtataraṃ sthūlaṃ śūlakīlakasambhavam /</l>\n<l>duḥ khaṃ yacchati tadvacca śirorogādi duḥ saham // MarkP_14.26 //</l>\n</lg>\n\n<lg>\n<l>apathyāśanaśītoṣṇa-śramatāpādikārakam /</l>\n<l>tathānyo 'nyamapekṣante pāpāni phalasaṅgame // MarkP_14.27 //</l>\n</lg>\n\n<lg>\n<l>evaṃ mahānti pāpāni dīrgharogādivikriyām /</l>\n<l>tadvacchastrāgnikṛcchrārti-bandhanādiphalāya vai // MarkP_14.28 //</l>\n</lg>\n\n<lg>\n<l>svalpaṃ puṇyaṃ śubhaṃ gandhaṃ helayā samprayacchiti /</l>\n<l>sparśa vāpyathavā śabdaṃ rasaṃ rūpamathāpi vā // MarkP_14.29 //</l>\n</lg>\n\n<lg>\n<l>cirād gurutaraṃ tadvanmahāntamapi kālajam /</l>\n<l>evañca sukhaduḥ khāni puṇyāpuṇyodbhavāni vai // MarkP_14.30 //</l>\n</lg>\n\n<lg>\n<l>bhuñjāno 'nekasaṃsāra-sambhavānīha tiṣṭhati /</l>\n<l>jāti deśāvaruddhāni jñānājñānaphalāni ca // MarkP_14.31 //</l>\n</lg>\n\n<lg>\n<l>tiṣṇanti tatra yuktāni liṅgamātreṇa cātmani /</l>\n<l>vapuṣā manasā vācā na kadācit kvacinnaraḥ // MarkP_14.32 //</l>\n</lg>\n\n<lg>\n<l>akurvan pāpakaṃ karma puṇyaṃ vāpyavatiṣṭhate /</l>\n<l>yad yat prāpnoti puruṣo duḥ khaṃ sukhamathāpi vā // MarkP_14.33 //</l>\n</lg>\n\n<lg>\n<l>prabhūtamathavā svalpaṃ vikriyākāri cetasaḥ /</l>\n<l>tāvatā tasya puṇyaṃ vā pāpaṃ vāpyatha cetarat // MarkP_14.34 //</l>\n</lg>\n\n<lg>\n<l>upabhogāt kṣayaṃ yāti bhujyamānamivāśanam /</l>\n<l>evamete mahāpāpaṃ yātanābhiraharniśam // MarkP_14.35 //</l>\n</lg>\n\n<lg>\n<l>kṣapayanti narā ghoraṃ narakāntarvivartinaḥ /</l>\n<l>tathaiva rājan ! puṇyāni svargaloke 'maraiḥ saha // MarkP_14.36 //</l>\n</lg>\n\n<lg>\n<l>gandharvasiddhāpsarasāṃ gītādyairupabhuñjate /</l>\n<l>devatve mānuṣatve ca tiryaktve ca śubhāśubham // MarkP_14.37 //</l>\n</lg>\n\n<lg>\n<l>puṇyapāpodbhavaṃ bhuṅkte sukhaduḥ khopalakṣaṇam /</l>\n<l>yad tvaṃ pṛcchasi māṃ rājan ! yātanāḥ pāpakarmiṇām /</l>\n<l>kena keneti pāpena tat te vakṣyāmyaśeṣataḥ // MarkP_14.38 //</l>\n</lg>\n\n<lg>\n<l>duṣṭena cakṣuṣā dṛṣṭāḥ paradārā narādhamaiḥ /</l>\n<l>mānasena ca duṣṭena paradravyañca saspṛhaiḥ // MarkP_14.39 //</l>\n</lg>\n\n<lg>\n<l>vajratuṇḍāḥ khagāsteṣāṃ harantyete vilocane /</l>\n<l>punaḥ punaśca sambhūtirakṣṇoreṣāṃ bhavatyatha // MarkP_14.40 //</l>\n</lg>\n\n<lg>\n<l>yāvato 'kṣinimeṣāṃstu pāpamebhirnṛbhiḥ kṛtam /</l>\n<l>tāvadvarṣasahasrāṇi netrātti prāpnuvantyuta // MarkP_14.41 //</l>\n</lg>\n\n<lg>\n<l>asacchāstropadeśāstu yairdattā yaiśca mantritāḥ /</l>\n<l>samyagdṛṣṭervināśāya ripūṇāmapi mānavaiḥ // MarkP_14.42 //</l>\n</lg>\n\n<lg>\n<l>yaiḥ śāstramanyathā proktaṃ yairasadvāgudāhṛtā /</l>\n<l>vedadevadvijātīnāṃ gurornindā ca yaiḥ kṛtā // MarkP_14.43 //</l>\n</lg>\n\n<lg>\n<l>haranti teṣāṃ jihvāśca jāyamānāḥ punaḥ punaḥ /</l>\n<l>tāvato vatsarānete vajratuṇḍāḥ sadāruṇāḥ // MarkP_14.44 //</l>\n</lg>\n\n<lg>\n<l>mitrabhedaṃ tathā pitrā putrasya svajanasya ca /</l>\n<l>yājyopādhyāyayormātrā sutasya sahacāriṇaḥ // MarkP_14.45 //</l>\n</lg>\n\n<lg>\n<l>bhāryāpatyośca ye kecid bhedaṃ cakrurnarādhamāḥ /</l>\n<l>ta hame paśya pāṭyante karapatreṇa pārthiva // MarkP_14.46 //</l>\n</lg>\n\n<lg>\n<l>paropatāpakā ye ca ye cāhlādaniṣedhakāḥ /</l>\n<l>tālavṛntānilasthāna-candanośīrahāriṇaḥ // MarkP_14.47 //</l>\n</lg>\n\n<lg>\n<l>prāṇāntikaṃ dadustāpamaduṣṭānāñca ye 'dhamāḥ /</l>\n<l>karambhavālukāsaṃsthāsta ime pāpabhāginaḥ // MarkP_14.48 //</l>\n</lg>\n\n<lg>\n<l>bhuṅkte śrāddhantu yo 'nyasya naro 'nyena nimantritaḥ /</l>\n<l>daive vāpyathavā pitrye sa dvidhā kṛṣyate khagaiḥ // MarkP_14.49 //</l>\n</lg>\n\n<lg>\n<l>marmāṇi yastu sādhūnāmasadvāgbhirnikṛntati /</l>\n<l>tamime tudamānāstu khagāstiṣṭhantyavāritā // MarkP_14.50 //</l>\n</lg>\n\n<lg>\n<l>yaḥ karoti ca paiśunyamanyavāganyathāmatiḥ /</l>\n<l>pāṭyate hi dvidhā jihvā tasyetthaṃ niśitaiḥ kṣuraiḥ // MarkP_14.51 //</l>\n</lg>\n\n<lg>\n<l>mātā-pitrorgurūṇāñca ye 'vajñāṃ cakruruddhatāḥ /</l>\n<l>ta ime pūyaviṇmūtra-garte majjantyadhomukhāḥ // MarkP_14.52 //</l>\n</lg>\n\n<lg>\n<l>devatātithibhūteṣu bhṛtyeṣvabhyāgateṣu ca /</l>\n<l>abhuktavatsu ye 'śnanti tadvat pitragnipakṣiṣu // MarkP_14.53 //</l>\n</lg>\n\n<lg>\n<l>duṣṭāste pūyaniryāsa-bhujaḥ sūcīmukhāstu te /</l>\n<l>jāyante girivarṣmāṇaḥ paśyaite yādṛśā narāḥ // MarkP_14.54 //</l>\n</lg>\n\n<lg>\n<l>ekapaṅktyā tu ye vipramathavetaravarṇajam /</l>\n<l>viṣamaṃ bojayantīha viḍbhujasta ime yathā // MarkP_14.55 //</l>\n</lg>\n\n<lg>\n<l>ekasārthaprayātaṃ ye niḥ svamarthārthinaṃ naram /</l>\n<l>apāsya svānnamaśnanti ta ime śleṣmabhojinaḥ // MarkP_14.56 //</l>\n</lg>\n\n<lg>\n<l>gobāhmaṇāgnayaḥ spṛṣṭā yairucchiṣṭairnareśvara /</l>\n<l>teṣāmete 'gnikumbheṣu lelihyantyāhitāḥ karāḥ // MarkP_14.57 //</l>\n</lg>\n\n<lg>\n<l>sūryendutārakā dṛṣṭā yairucchiṣṭaistu kāmataḥ /</l>\n<l>teṣāṃ yāmyairnarairnetre nyasto vahniḥ samedhyate // MarkP_14.58 //</l>\n</lg>\n\n<lg>\n<l>gāvo 'gnirjananī viprojyeṣṭhabhrātā pitā svasā /</l>\n<l>jāmayo guravo vṛddhā yaiḥ spṛṣṭāstu padā nṛbhiḥ // MarkP_14.59 //</l>\n</lg>\n\n<lg>\n<l>baddhāṅghrayaste nigaḍailauhairagnipratāpitaiḥ /</l>\n<l>aṅgārarāśimadhyasthāstiṣṭhantyājānudāhinaḥ // MarkP_14.60 //</l>\n</lg>\n\n<lg>\n<l>pāyasaṃ kṛśaraṃ chāgo devānnāni ca yāni vai /</l>\n<l>bhuktāni yairasaṃskṛtya teṣāṃ netrāṇi pāpinām // MarkP_14.61 //</l>\n</lg>\n\n<lg>\n<l>nipātitānāṃ bhūpṛṣṭhe udvṛttākṣi nirīkṣatām /</l>\n<l>sandaṃśaiḥ paśya kṛṣyante narairyāmyairmukhāt tataḥ // MarkP_14.62 //</l>\n</lg>\n\n<lg>\n<l>guru-deva-dvijātīnāṃ vedānāñca narādhamaiḥ /</l>\n<l>nindā niśāmitā yaiśca pāpānāmabhinandatām // MarkP_14.63 //</l>\n</lg>\n\n<lg>\n<l>teṣāmayomayān kīlānagnivarṣān punaḥ punaḥ /</l>\n<l>karṇeṣu prerayantyete yāmyā vilapatāmapi // MarkP_14.64 //</l>\n</lg>\n\n<lg>\n<l>yaiḥ prapā-devaviprauko-devālayasabhāḥ śubhāḥ /</l>\n<l>bhaṅktvā vidhvaṃsamānītāḥ krodhalobhānuvartibhiḥ // MarkP_14.65 //</l>\n</lg>\n\n<lg>\n<l>teṣāmetaiḥ śitaiḥ śastrairmuhurvilapatāṃ tvacaḥ /</l>\n<l>pṛthak kurvanti vai yāmyāḥ śarīrādatidāruṇāḥ // MarkP_14.66 //</l>\n</lg>\n\n<lg>\n<l>gobrāhmaṇārkamārgeṣu ye 'vamehanti mānavāḥ /</l>\n<l>teṣāmetāni kṛṣyante gudenāntrāṇi vāyasaiḥ // MarkP_14.67 //</l>\n</lg>\n\n<lg>\n<l>dattvā kanyāṃ ca ekasmai dvitīyāya prayacchati /</l>\n<l>sa tvevaṃ naikadhācchinnaḥ kṣāranadyāṃ pravāhyate // MarkP_14.68 //</l>\n</lg>\n\n<lg>\n<l>svapoṣaṇaparo yastu parityajati mānavaḥ /</l>\n<l>putra-bhṛtya-kalatrādi-bandhuvargamakiñcinam // MarkP_14.69 //</l>\n</lg>\n\n<lg>\n<l>durbhikṣe sambhrame vāpi so 'pyevaṃ yamakiṅkaraiḥ /</l>\n<l>utkṛtya dattāni mukhe svamāṃsānyaśnute kṣudhā // MarkP_14.70 //</l>\n</lg>\n\n<lg>\n<l>śaraṇāgatān yastyajati lobhād vṛttyupajīvinaḥ /</l>\n<l>so 'pyevaṃ yantrapīḍābhiḥ pīḍyate yamakiṅkaraiḥ // MarkP_14.71 //</l>\n</lg>\n\n<lg>\n<l>sukṛtaṃ ye prayacchanti yāvajjanma kṛtaṃ narāḥ /</l>\n<l>te piṣyante śilāpeṣairyathaite pāpakarmiṇaḥ // MarkP_14.72 //</l>\n</lg>\n\n<lg>\n<l>nyāsāpahāriṇo baddhāḥ sarvagātreṣu bandhanaiḥ /</l>\n<l>kṛmivṛścikakākolairbhujyante 'harniśaṃ narāḥ // MarkP_14.73 //</l>\n</lg>\n\n<lg>\n<l>kṣutkṣāmāstṛṭpatajjihvā-tālavo vedanāturāḥ /</l>\n<l>divāmaithuninaḥ pāpāḥ paradārabhujaśca ye // MarkP_14.74 //</l>\n</lg>\n\n<lg>\n<l>tathaiva kaṇṭakairderghairāyasaiḥ paśya śālmalim /</l>\n<l>āropitā vibhinnāṅgāḥ prabhūtāsṛkstravāvilāḥ // MarkP_14.75 //</l>\n</lg>\n\n<lg>\n<l>mūṣāyāmapi paśyaitān nāśyamānān yamānugaiḥ /</l>\n<l>puruṣaiḥ puruṣāvyāghra ! paradārāvamarṣiṇaḥ // MarkP_14.76 //</l>\n</lg>\n\n<lg>\n<l>upādyāyamadhaḥ kṛtvā stabdho yo 'dhyayanaṃ naraḥ /</l>\n<l>gṛhṇāti śilpamathavā so 'pyevaṃ śirasā śilām // MarkP_14.77 //</l>\n</lg>\n\n<lg>\n<l>bibhrat kleśamavāpnoti janamārge 'tipīḍitaḥ /</l>\n<l>kṣutkṣāmo 'harniśaṃ bhārapīḍāvyathitamastakaḥ // MarkP_14.78 //</l>\n</lg>\n\n<lg>\n<l>mūtra-śleṣma-pūrīṣāṇi yairutsṛṣṭāni vāriṇi /</l>\n<l>ta ime śleṣmaviṇmūtra-durgandhaṃ narakaṃ gatāḥ // MarkP_14.79 //</l>\n</lg>\n\n<lg>\n<l>parasparañca māṃsāni bhakṣyanti kṣudhānvitāḥ /</l>\n<l>bhuktaṃ nātithyavidhinā pūrvamebhaiḥ parasparam // MarkP_14.80 //</l>\n</lg>\n\n<lg>\n<l>apaviddhāstu yairvedā vahanayaścāhitāgnibhiḥ /</l>\n<l>ta ime śālaśṛṅgāgrāt pātyante 'dhaḥ punaḥ punaḥ // MarkP_14.81 //</l>\n</lg>\n\n<lg>\n<l>punarbhūpatayo jīrṇā yāvajjīvanti ye narāḥ /</l>\n<l>ime kṛmitvamāpannā bhakṣyante 'tra pipīlikaiḥ // MarkP_14.82 //</l>\n</lg>\n\n<lg>\n<l>patitapratigrahādānādyajanānnityasevanāt /</l>\n<l>pāṣāṇamadhyakīṭatvaṃ naraḥ satatamaśnute // MarkP_14.83 //</l>\n</lg>\n\n<lg>\n<l>paśyato bhṛtyavargasya mitrāṇāmatithestathā /</l>\n<l>eko miṣṭānnabhug bhuṅkte jvaladaṅgārasañcayam // MarkP_14.84 //</l>\n</lg>\n\n<lg>\n<l>vṛkairbhayaṅkaraiḥ pṛṣṭhaṃ nityamasyopabhujyate /</l>\n<l>pṛṣṭhamāṃsaṃ nṛpaitena yato lokasya bhakṣitam // MarkP_14.85 //</l>\n</lg>\n\n<lg>\n<l>andho 'tha badhiro mūko bhrāmyate 'yaṃ kṣudhāturaḥ /</l>\n<l>akṛtajño 'dhamaḥ puṃsāmupakāreṣu vartatām // MarkP_14.86 //</l>\n</lg>\n\n<lg>\n<l>ayaṃ kṛtaghro mitrāṇāmapakārī sudurmatiḥ /</l>\n<l>tatpakumbhe nipatati tato yāsyati peṣaṇam // MarkP_14.87 //</l>\n</lg>\n\n<lg>\n<l>karambhavālukāṃ tasmāt tato yantrānapīḍanam /</l>\n<l>asipatravanaṃ tasmāt karapatreṇa pāṭanam // MarkP_14.88 //</l>\n</lg>\n\n<lg>\n<l>kālasūtre tathā chedamanekāścaiva yātanāḥ /</l>\n<l>prāpya niṣkṛtimetasmānna vedmi kathameṣyati // MarkP_14.89 //</l>\n</lg>\n\n<lg>\n<l>śrāddhasaṅgatino viprāḥ samutpatya parasparam /</l>\n<l>duṣṭā hi niḥ sṛtaṃ phenaṃ sarvāṅgebhyaḥ pibanti vai // MarkP_14.90 //</l>\n</lg>\n\n<lg>\n<l>suvarṇasteyī vipraghraḥ surāpī gurutalpagaḥ /</l>\n<l>adhaścordhvañca dīptāgnau dahyamānāḥ samantataḥ // MarkP_14.91 //</l>\n</lg>\n\n<lg>\n<l>tiṣṭhantyabdasahasrāṇi subahūni tataḥ punaḥ /</l>\n<l>jāyante mānavāḥ kuṣṭha-kṣayarogādicihnatāḥ // MarkP_14.92 //</l>\n</lg>\n\n<lg>\n<l>mṛtāḥ punaśca narakaṃ punarjātāśca tādṛśam /</l>\n<l>vyādhimṛcchanti kalpāntaparimāṇaṃ narādhipa // MarkP_14.93 //</l>\n</lg>\n\n<lg>\n<l>goghro nyūrataraṃ yāti narake 'tha trijanmani /</l>\n<l>tathopapātakānāñca sarveṣāmiti niścayaḥ // MarkP_14.94 //</l>\n</lg>\n\n<lg>\n<l>narakapracyutā yāni yairyairvihitapātakaiḥ /</l>\n<l>prayānti yonijātāni tanme nigadataḥ śṛṇu // MarkP_14.95 //</l>\n</lg>\n\n<p>iti śrīmārkaṇḍeyapurāṇe jaḍopākhyāne yamakiṅkarasaṃvādo nāma caturdaśo 'dhyāyaḥ</p>\n\n</div>\n<div>\n\n<p>pañcadaśo 'dhyāyaḥ</p>\n\n<p>yamakiṅkara uvāca</p>\n\n<lg>\n<l>patitāt pratigṛhyārthaṃ kharayoniṃ vrajed dvijaḥ /</l>\n<l>narakāt pratimuktastu kṛmiḥ patitayājakaḥ // MarkP_15.1 //</l>\n</lg>\n\n<lg>\n<l>upādhyāyavyalīkantu kṛtvā śvā bhavati dvijaḥ /</l>\n<l>tajjāyāṃ manasāvāñchan taddravyañcāpyasaṃśayam // MarkP_15.2 //</l>\n</lg>\n\n<lg>\n<l>gardabho jāyate jantuḥ pitroścāpyavamānakaḥ /</l>\n<l>mātāpitarāvākruśya śārikā samprajāyate // MarkP_15.3 //</l>\n</lg>\n\n<lg>\n<l>bhrātuḥ patnyavamantā ca kapotatvaṃ prapadyate /</l>\n<l>tāmeva pīḍayitvā tu kacchapatvaṃ prapadyate // MarkP_15.4 //</l>\n</lg>\n\n<lg>\n<l>bhartṛpiṇḍamupāśnan yastadiṣṭaṃ na niṣevate /</l>\n<l>so 'pi mohasamāpanno jāyate vānaro mṛtaḥ // MarkP_15.5 //</l>\n</lg>\n\n<lg>\n<l>nyāsāpahartā narakādvimukto jāyate kṛmiḥ /</l>\n<l>asūyakaśca narakānmukto bhavati rākṣasaḥ // MarkP_15.6 //</l>\n</lg>\n\n<lg>\n<l>viśvāsahantā ca naro mīnayonau prajāyate /</l>\n<l>dhānyaṃ yavāṃstilān māṣān kulatthān sarṣapāṃścaṇān // MarkP_15.7 //</l>\n</lg>\n\n<lg>\n<l>kalāyāna kalamān mudgān godhūmānatasīstathā /</l>\n<l>śasyānyanyāni vā hṛtvā mohājjanturacetanaḥ // MarkP_15.8 //</l>\n</lg>\n\n<lg>\n<l>sañjāyate mahāvaktro mūṣiko babhrusannibhaḥ /</l>\n<l>paradārābhimarṣāttu vṛko ghoro 'bhijāyate // MarkP_15.9 //</l>\n</lg>\n\n<lg>\n<l>śvā śṛgālo vako gṛdhro vyāḍaḥ kaṅkastathā kramāt /</l>\n<l>bhrātṛbhāryāñca durbuddhiryo dharṣayati pāpakṛt // MarkP_15.10 //</l>\n</lg>\n\n<lg>\n<l>puṃskokilatvamāpnoti sa cāpi narakāccyutaḥ /</l>\n<l>sakhibhāryāṃ gurorbhāryāṃ rājabhāryāñca pāpakṛt // MarkP_15.11 //</l>\n</lg>\n\n<lg>\n<l>pradharṣayitvā kāmātmā śūkaro jāyate naraḥ /</l>\n<l>yajña-dāna-vivāhānāṃ vighrakartā bhavet kṛmiḥ // MarkP_15.12 //</l>\n</lg>\n\n<lg>\n<l>punardāt ca kanyāyāḥ kṛmirevopajāyate /</l>\n<l>devatā-pitṛ-viprāṇāmadatvā yo 'nnamaśnute // MarkP_15.13 //</l>\n</lg>\n\n<lg>\n<l>pramukto narakāt so 'pi vāyasaḥ samprajāyate /</l>\n<l>jyeṣṭhaṃ pitṛsamaṃ vāpi bhrātaraṃ yo 'vamanyate // MarkP_15.14 //</l>\n</lg>\n\n<lg>\n<l>narakāt so 'pi vibhraṣṭaḥ krauñcayonau prajāyate /</l>\n<l>śūdraśca brāhmaṇariṃ gatvā kṛmiyonau prajāyate // MarkP_15.15 //</l>\n</lg>\n\n<lg>\n<l>tasyāmapatyamutpādya kāṣṭhāntaḥ kīṭako bhavet /</l>\n<l>śūkaraḥ kṛmiko madguścaṇḍālaśca prajāyate // MarkP_15.16 //</l>\n</lg>\n\n<lg>\n<l>akṛtajño 'dhamaḥ puṃsāṃ vimukto narakānnaraḥ /</l>\n<l>kṛtaghraḥ kṛmikaḥ kīṭaḥ pataṅgo vṛścikastathā // MarkP_15.17 //</l>\n</lg>\n\n<lg>\n<l>matsyastu vāyasaḥ kūrmaḥ pukkaso jāyate tataḥ /</l>\n<l>aśastraṃ puruṣaṃ hatvā naraḥ sañjāyate kharaḥ // MarkP_15.18 //</l>\n</lg>\n\n<lg>\n<l>kṛmiḥ strīvadhakartā ca bālahantā ca jāyate /</l>\n<l>bhojanaṃ corayitvā tu makṣikā jāyate naraḥ // MarkP_15.19 //</l>\n</lg>\n\n<lg>\n<l>tatrāpyasti viśeṣo vai bhojanasya śṛṇuṣva tat /</l>\n<l>htvānnantu sa mārjāro jāyate narakāccyutaḥ // MarkP_15.20 //</l>\n</lg>\n\n<lg>\n<l>tilapiṇyākasaṃmiśramannaṃ hṛtvā tu mūṣikaḥ /</l>\n<l>ghṛtaṃ hṛtvā ca nakulaḥ kāko madgurajāmiṣam // MarkP_15.21 //</l>\n</lg>\n\n<lg>\n<l>matsyamāṃsāpahṛt kākaḥ śyeno mārgāmiṣāpahṛt /</l>\n<l>vīcīkākastvapahṛte lavaṇe dadhani kṛmiḥ // MarkP_15.22 //</l>\n</lg>\n\n<lg>\n<l>corayitvā payaścāpi balākā samprajāyate /</l>\n<l>yastu corayate tailaṃ tailapāyī sa jāyate // MarkP_15.23 //</l>\n</lg>\n\n<lg>\n<l>madhu hṛtvā naro daṃśaḥ pūpaṃ hṛtvā pipīlikaḥ /</l>\n<l>corayitvā tu niṣpāvān jāyate gṛhagolakaḥ // MarkP_15.24 //</l>\n</lg>\n\n<lg>\n<l>āsavaṃ corayitvā tu tittiritvamavāpnuyāt /</l>\n<l>ayo hṛtvā tu pāpātmā vāyasaḥ samprajāyate // MarkP_15.25 //</l>\n</lg>\n\n<lg>\n<l>hṛte kāṃsye ca hārītaḥ kapoto rupyabhājane /</l>\n<l>hṛtvā tu kāñcanaṃ bhāṇḍaṃ kṛmiyonau prajāyate // MarkP_15.26 //</l>\n</lg>\n\n<lg>\n<l>patrorṇaṃ corayitvā tu krakaratvañca gacchati /</l>\n<l>koṣakāraśca kauṣeye hṛte vastre 'bhijāyate // MarkP_15.27 //</l>\n</lg>\n\n<lg>\n<l>dukūle śārṅgakaḥ pāpo hṛte caivāṃśuke śukaḥ /</l>\n<l>tathaivājāvikaṃ hṛtvā vastraṃ kṣaumaṃ ca jāyate // MarkP_15.28 //</l>\n</lg>\n\n<lg>\n<l>kārpāsike hṛte krauñco vālkahartā bakastathā /</l>\n<l>mayūro varṇakān hṛtvā śākapatraṃ ca jāyate // MarkP_15.29 //</l>\n</lg>\n\n<lg>\n<l>jīvajjīvakatāṃ yāti raktavastrāpahṛnnaraḥ /</l>\n<l>chucchundariḥ śubhān gandhān vāso hṛtvā śaśo bhavet // MarkP_15.30 //</l>\n</lg>\n\n<lg>\n<l>ṣaṇḍhaḥ phalāpaharaṇāt kāṣṭhasya ghuṇakīṭakaḥ /</l>\n<l>puṣpāpahṛd daridraśca paṅguryānāpahṛnnaraḥ // MarkP_15.31 //</l>\n</lg>\n\n<lg>\n<l>śākahartā ca hārītastoyahartā ca cātakaḥ /</l>\n<l>bhūhartā narakān gatvā rauravādīn sudāruṇān // MarkP_15.32 //</l>\n</lg>\n\n<lg>\n<l>tṛṇa-gulma-latā-valli-tvaksāratarutāṃ kramāt /</l>\n<l>prāpya kṣīṇālpapāpastu naro bhavati vai tataḥ // MarkP_15.33 //</l>\n</lg>\n\n<lg>\n<l>kṛmiḥ kīṭaḥ pataṅgo 'tha pakṣī toya caro mṛgaḥ /</l>\n<l>gotvaṃ prāpya ca caṇḍāla-pukkasādi jugupsitam // MarkP_15.34 //</l>\n</lg>\n\n<lg>\n<l>paṅgvandho vadhiraḥ kuṣṭhī yakṣmaṇā ca prapīḍitaḥ /</l>\n<l>mukharogākṣirogaiśca gudarogaiśca bādhyate // MarkP_15.35 //</l>\n</lg>\n\n<lg>\n<l>apasmārī ca bhavati śūdratvaṃ ca sa gacchati /</l>\n<l>eṣa eva kramo dṛṣṭo gosuvarṇāpahāriṇām // MarkP_15.36 //</l>\n</lg>\n\n<lg>\n<l>vidyāpahāriṇaścogrā niṣkrayabhraṃśino guroḥ /</l>\n<l>jāyāmanyasya puruṣaḥ pārakhyāṃ pratipādayan // MarkP_15.37 //</l>\n</lg>\n\n<lg>\n<l>prāpnoti ṣaṇḍhatāṃ mūḍho yātanābhyaḥ paricyutaḥ /</l>\n<l>yaḥ karoti naro homamasamiddhe vibhāvasau // MarkP_15.38 //</l>\n</lg>\n\n<lg>\n<l>so 'jirṇavyādhiduḥ khārto mandāgniḥ saṃprajāyate /</l>\n<l>paranindā kṛtaghratvaṃ paramarmāvaghaṭṭanam // MarkP_15.39 //</l>\n</lg>\n\n<lg>\n<l>naiṣṭhuryaṃ nirghṛṇatvañca paradāropasevanam /</l>\n<l>parasvaharaṇāśaucaṃ devatānāñca kutsanam // MarkP_15.40 //</l>\n</lg>\n\n<lg>\n<l>nikṛtyā kañcanaṃ nṛṇāṃ kārpaṇyaṃ ca nṛṇāṃ vadhaḥ /</l>\n<l>yāni ca pratiṣiddhāni tatpravṛttiśca santatā // MarkP_15.41 //</l>\n</lg>\n\n<lg>\n<l>upalakṣyāṇi jānīyānmuktānāṃ narakādanu /</l>\n<l>dayā bhūteṣu saṃvādaḥ paralokapratikriyā // MarkP_15.42 //</l>\n</lg>\n\n<lg>\n<l>satyaṃ bhūtahitārthoktirvedaprāmāṇyadarśanam /</l>\n<l>guru-devarṣi-siddharṣipūjanaṃ sādhusaṅgamaḥ // MarkP_15.43 //</l>\n</lg>\n\n<lg>\n<l>satkriyābhāyasanaṃ maitrīmiti budhyate paṇḍitaḥ /</l>\n<l>anyāni caiva saddharmaṅkriyābhūtāni yāni ca // MarkP_15.44 //</l>\n</lg>\n\n<lg>\n<l>svargacyutānāṃ liṅgāni puruṣāṇāmapāpinām /</l>\n<l>etaduddeśato rājan bhavataḥ kathitaṃ mayā // MarkP_15.45 //</l>\n</lg>\n\n<lg>\n<l>svakarmaphalabhoktṝṇāṃ puṇyānāṃ pāpināṃ tathā /</l>\n<l>tadehyanyatra gacchāmo dṛṣṭaṃ sarvaṃ tvayādhunā /</l>\n<l>tvayā dṛṣṭo hi narakastadehyanyatra gamyatām // MarkP_15.46 //</l>\n</lg>\n\n<p>putra uvāca</p>\n\n<lg>\n<l>tatastamagrataḥ kṛtvā sa rājā gantumudyataḥ /</l>\n<l>tataśca sarvairutkruṣṭaṃ yātanāsthāyibhirnṛbhiḥ // MarkP_15.47 //</l>\n</lg>\n\n<lg>\n<l>prasādaṃ kuru bhūpeti tiṣṭha tāvanmuhūrtakam /</l>\n<l>tvadaṅgasaṅgī pavano mano hlādayate hi naḥ // MarkP_15.48 //</l>\n</lg>\n\n<lg>\n<l>paritāpañca gātrebhyaḥ pīḍābādhāśca kṛtsnaśaḥ /</l>\n<l>apahanti naravyāghra yadāṃ kura mahīpate // MarkP_15.49 //</l>\n</lg>\n\n<lg>\n<l>etacchrutvā vacasteṣāṃ taṃ yāmyapuruṣaṃ nṛpaḥ /</l>\n<l>papraccha kathameteṣāmāhlādo mayi tiṣṭhati // MarkP_15.50 //</l>\n</lg>\n\n<lg>\n<l>kiṃ mayā karma tat puṇyaṃ martyaloke mahat kṛtam /</l>\n<l>āhlādadāyinī vyuṣṭiryeneyaṃ tadudīraya // MarkP_15.51 //</l>\n</lg>\n\n<p>yamapuruṣa uvāca</p>\n\n<lg>\n<l>pitṛdevātithipraiṣya-śiṣṭenānnena te tanuḥ /</l>\n<l>puṣṭimabhyāgatā yasmāt tadgataṃ ca mano yataḥ // MarkP_15.52 //</l>\n</lg>\n\n<lg>\n<l>tatastvadgātrasaṃsargo pavano hlādadāyakaḥ /</l>\n<l>pāpakarmakṛto rājan yātanā na prabādhate // MarkP_15.53 //</l>\n</lg>\n\n<lg>\n<l>aśvamedhādayo yajñāstvayeṣṭā vidhivadyataḥ /</l>\n<l>tatastvaddarśanādyāmyā yantraśastrāgnivāyasāḥ // MarkP_15.54 //</l>\n</lg>\n\n<lg>\n<l>pīḍana-ccheda-dāhādi-mahāduḥ khasya hetavaḥ /</l>\n<l>mṛdutvamāgatā rājan tejasāpahatāstava // MarkP_15.55 //</l>\n</lg>\n\n<p>rājovāca</p>\n\n<lg>\n<l>na svarge brahmaloke vā tat sukhaṃ prāpyate naraiḥ /</l>\n<l>yadārtajantunirvāṇa-dānotthamiti me matiḥ // MarkP_15.56 //</l>\n</lg>\n\n<lg>\n<l>yadi matsannidhāvetān yātanā na prabādhate /</l>\n<l>tato bhadramukhātrāhaṃ sthāsye sthāṇurivācalaḥ // MarkP_15.57 //</l>\n</lg>\n\n<p>yamapuruṣa uvāca</p>\n\n<lg>\n<l>ehi rājan pragacchāmo nijapuṇyasamarjitān /</l>\n<l>bhuṅkṣva bhogānapāsyeha yātanāḥ pāpakarmaṇām // MarkP_15.58 //</l>\n</lg>\n\n<p>rājovāca</p>\n\n<lg>\n<l>tasmānna tāvadyāsyāmi yāvadete suduḥ khitāḥ /</l>\n<l>matsannidhānāt sukhino bhavanti narakaukasaḥ // MarkP_15.59 //</l>\n</lg>\n\n<lg>\n<l>dhik tasya jīvanaṃ puṃsaḥ śaraṇārthinamāturam /</l>\n<l>yo nārtamanugṛhṇāti vairipakṣamapi dhruvam // MarkP_15.60 //</l>\n</lg>\n\n<lg>\n<l>yajña-dāna-tapāṃsīha paratra ca na bhūtaye /</l>\n<l>bhavanti tasya yasyārta-paritrāṇe na mānasam // MarkP_15.61 //</l>\n</lg>\n\n<lg>\n<l>narasya yasya kaṭhinaṃ mano bālāturādiṣu /</l>\n<l>vṛddheṣu ca na taṃ manye mānuṣaṃ rākṣaso hi saḥ // MarkP_15.62 //</l>\n</lg>\n\n<lg>\n<l>eteṣāṃ sannikarṣāt tu yadyagniparitāpajam /</l>\n<l>tathogragandhajaṃ vāpi duḥ khaṃ narakasambhavam // MarkP_15.63 //</l>\n</lg>\n\n<lg>\n<l>kṣutpipāsābhavaṃ duḥ khaṃ yacca mūrcchāpradaṃ mahat /</l>\n<l>eteṣāṃ trāṇadānantu manye svargasukhāt param // MarkP_15.64 //</l>\n</lg>\n\n<lg>\n<l>prāpsyantyārtā yadi sukhaṃ bahavo duḥ khite mayi /</l>\n<l>kinnu prāptaṃ mayā na syāt tasmāt tvaṃ vraja māciram // MarkP_15.65 //</l>\n</lg>\n\n<p>yamapuruṣa uvāca</p>\n\n<lg>\n<l>eṣa dharmaśca śakraśca tvāṃ netuṃ samupāgatau /</l>\n<l>avaśyamasmād gantavyaṃ tasmāt pārthiva ! gamyatām // MarkP_15.66 //</l>\n</lg>\n\n<p>dharma uvāca</p>\n\n<lg>\n<l>nayāmi tvāmahaṃ svargaṃ tvayā samyagupāsitaḥ /</l>\n<l>vimānametadāruhya mā vilambasva gamyatām // MarkP_15.67 //</l>\n</lg>\n\n<p>rājovāca</p>\n\n<lg>\n<l>narake mānavā dharma pīḍyante 'tra sahasraśaḥ /</l>\n<l>trāhīti cārtāḥ krandanti māmato na vrajāmyaham // MarkP_15.68 //</l>\n</lg>\n\n<p>indra uvāca</p>\n\n<lg>\n<l>karmaṇā narakaprāptireteṣāṃ pāpakarmiṇām /</l>\n<l>svargastvayāpi gantavyo nṛpa ! puṇyena karmaṇā // MarkP_15.69 //</l>\n</lg>\n\n<p>rājovāca</p>\n\n<lg>\n<l>yadi jānāsi dharma ! tvaṃ tvaṃ vā śakra ! śacīpate /</l>\n<l>mama yāvat pramāṇantu śubhaṃ tadvaktumarhathaḥ // MarkP_15.70 //</l>\n</lg>\n\n<p>dharma uvāca</p>\n\n<lg>\n<l>abbindavo yathāmbhodhau yathā vā divi tārakāḥ /</l>\n<l>yathā vā varṣatā dhārā gaḍgāyāṃ sikatā yathā // MarkP_15.71 //</l>\n</lg>\n\n<lg>\n<l>asaṃkhyeyā mahārāja yathā bindvādayo hyapām /</l>\n<l>tathā tavāpi puṇyasya saṃkhyā naivopapadyate // MarkP_15.72 //</l>\n</lg>\n\n<lg>\n<l>anukampāmimāmadya nārakeṣviha kurvataḥ /</l>\n<l>tadeva śatasāhastraṃ saṃkhyāmupagataṃ tava // MarkP_15.73 //</l>\n</lg>\n\n<lg>\n<l>tad gaccha tvaṃ nṛpaśreṣṭha tadbhāktumamarālayam /</l>\n<l>ete 'pi pāpaṃ narake kṣapayantu svakarmajam // MarkP_15.74 //</l>\n</lg>\n\n<p>rājovāca</p>\n\n<lg>\n<l>kathaṃ spṛhāṃ kariṣyanti matsamparkeṣu mānavāḥ /</l>\n<l>yadi satsannidhāveṣāmukatkarṣo nopajāyate // MarkP_15.75 //</l>\n</lg>\n\n<lg>\n<l>tasmādyat sukṛtaṃ kiñcinmamāsti tridaśādhipa /</l>\n<l>tena mucyantu narakāt pāpino yātanāṃ gatāḥ // MarkP_15.76 //</l>\n</lg>\n\n<p>indra uvāca</p>\n\n<lg>\n<l>evamūrdhvataraṃ sthānaṃ tvayāvāptaṃ mahīpate /</l>\n<l>etāṃśca narakāt paśya vimuktān pāpakāriṇaḥ // MarkP_15.77 //</l>\n</lg>\n\n<p>putra uvāca</p>\n\n<lg>\n<l>tato 'patat puṣpavṛṣṭistasyopari mahīpateḥ /</l>\n<l>vimānañcādhiropyainaṃ svarlokamanayaddhariḥ // MarkP_15.78 //</l>\n</lg>\n\n<lg>\n<l>ahañcānye ca ye tatra yātanābhyaḥ paricyutāḥ /</l>\n<l>svakarmaphalanirdiṣṭaṃ tato jātyantaraṃ gatāḥ // MarkP_15.79 //</l>\n</lg>\n\n<lg>\n<l>evamete samākhyātā narakā dvijasattama /</l>\n<l>yena yena ca pāpena yāṃ yāṃ yonimupaiti vai // MarkP_15.80 //</l>\n</lg>\n\n<lg>\n<l>tat tat sarvaṃ samākhyātaṃ yathā dṛṣṭaṃ mayā purā /</l>\n<l>purānubhavajaṃ jñānamavāpyāvitathaṃ tava /</l>\n<l>ataḥ paraṃ mahābhāga kimanyat kathayāmi te // MarkP_15.81 //</l>\n</lg>\n\n<p>iti śrīmārkaṇḍeyapurāṇe pitāputrasaṃvādo nāma pañcadaśo 'dhyāyaḥ</p>\n\n</div>\n<div>\n\n<p>ṣoḍaśo 'dhyāyaḥ</p>\n\n<p>pitāvāca</p>\n\n<lg>\n<l>kathitaṃ me tvayā vatsa saṃsārasya vyavasthitam /</l>\n<l>svarūpamatiheyasya ghaṭīyantravadavyayam // MarkP_16.1 //</l>\n</lg>\n\n<lg>\n<l>tadevametadakhilaṃ mayāvagatamīdṛśam /</l>\n<l>kiṃ mayā vada kartavyamevasmin vyavasthite // MarkP_16.2 //</l>\n</lg>\n\n<p>putra uvāca</p>\n\n<lg>\n<l>yadi madvacanaṃ tāta śraddadhāsyaviśaṅkitaḥ /</l>\n<l>tat parityajya gārhasthyaṃ vānaprasthaparo bhava // MarkP_16.3 //</l>\n</lg>\n\n<lg>\n<l>tamanuṣṭhāya vidhivad vihāyāgniparigraham /</l>\n<l>ātmanyātmānamādhayā nirdvandvo niṣparigrahaḥ // MarkP_16.4 //</l>\n</lg>\n\n<lg>\n<l>ekāntarāśī vaśyātmā bhava bhikṣuratandritaḥ /</l>\n<l>tatra yogāparo bhūtvā bāhyasparśavivarjitaḥ // MarkP_16.5 //</l>\n</lg>\n\n<lg>\n<l>tataḥ prāpsyati taṃ yogaṃ duḥ śasaṃyogabheṣajam /</l>\n<l>muktihetumanaupamyamanākhyeyamasaṅginam /</l>\n<l>yatsaṃyogānna te yogo bhūyo bhūtairbhaviṣyati // MarkP_16.6 //</l>\n</lg>\n\n<p>pitāvāca</p>\n\n<lg>\n<l>vatsa yogaṃ mamācakṣva muktihetumataḥ param /</l>\n<l>yena bhūtaiḥ punarbhūto nedṛgaḥ khamavāpnuyām // MarkP_16.7 //</l>\n</lg>\n\n<lg>\n<l>yatrāsaktiparasyātmā mama saṃsārabandhanaiḥ /</l>\n<l>naiti yogamayogo 'pi taṃ yogamadhunā vada // MarkP_16.8 //</l>\n</lg>\n\n<lg>\n<l>saṃsārādityatāpārti-vipluṣyaddehamānasam /</l>\n<l>brahmajñānāmbuśītena siñca māṃ vākyavāriṇā // MarkP_16.9 //</l>\n</lg>\n\n<lg>\n<l>avidyākṛṣṇasarpeṇa daṣṭaṃ tadviṣapīḍitam /</l>\n<l>svavākyāmṛtapānena māṃ jīvaya punarmṛtam // MarkP_16.10 //</l>\n</lg>\n\n<lg>\n<l>putra-dāra-gṛha-kṣetra-mamatvanigajaḍārditam /</l>\n<l>māṃ mocayeṣṭasadbhāva-vijñānodghāṭanaistvaran // MarkP_16.11 //</l>\n</lg>\n\n<p>putra uvāca</p>\n\n<lg>\n<l>śṛṇu tāta ! yathā yogo dattātreyeṇa dhīmatā /</l>\n<l>alarkāya purā proktaḥ samyak pṛṣṭena vistarāt // MarkP_16.12 //</l>\n</lg>\n\n<p>pitovāca</p>\n\n<lg>\n<l>dattātreyaḥ sutaḥ kasya kathaṃ vā yogamuktavān /</l>\n<l>kaścālarko mahābhāgo yo yaugaṃ paripṛṣṭavān // MarkP_16.13 //</l>\n</lg>\n\n<p>putra uvāca</p>\n\n<lg>\n<l>kauśiko brāhmaṇaḥ kaścit pratiṣṭhāne 'bhavat pure /</l>\n<l>so 'nyajanmakṛtaiḥ pāpaiḥ kuṣṭharogāturo 'bhavat // MarkP_16.14 //</l>\n</lg>\n\n<lg>\n<l>taṃ tathā vyādhitaṃ bhāryā patiṃ devamivārccayat /</l>\n<l>pādābhyaṅgāṅgasaṃvāha-strānācchādanabhojanaiḥ // MarkP_16.15 //</l>\n</lg>\n\n<lg>\n<l>śleṣma-mūtra-purīṣāsṛk-pravāhakṣālanena ca /</l>\n<l>rahaścaivopacāreṇa priyasambhāṣaṇena ca // MarkP_16.16 //</l>\n</lg>\n\n<lg>\n<l>sa tayā pūjyamāno 'pi sadātīva vinītayā /</l>\n<l>atīva tīvrakopatvānnirbhartsayati niṣṭhuraḥ // MarkP_16.17 //</l>\n</lg>\n\n<lg>\n<l>tathāpi praṇatā bhāryā tamamanyata daivatam /</l>\n<l>taṃ tathāpyatibībhatsaṃ sarvaśreṣṭhamamanyata // MarkP_16.18 //</l>\n</lg>\n\n<lg>\n<l>acaṅkramaṇaśolo 'pi sa kadācid dvijottamaḥ /</l>\n<l>prāha bhāryāṃ nayasveti tvaṃ māṃ tasyā niveśanam // MarkP_16.19 //</l>\n</lg>\n\n<lg>\n<l>yā sā veśyā mayā dṛṣṭā rājamārge gṛhoṣitā /</l>\n<l>tāṃ māṃ prāpaya dharmajñe ! saiva me hṛdi vartate // MarkP_16.20 //</l>\n</lg>\n\n<lg>\n<l>dṛṣṭā sūryodaye bālā rātriśceyamupāgatā /</l>\n<l>darśanānantaraṃ sā me hṛdayānnāpasarpati // MarkP_16.21 //</l>\n</lg>\n\n<lg>\n<l>yadi sā cārusarvāṅgī pīnaśroṇipayodharā /</l>\n<l>nopagūhati tanvaṅgī tanmāṃ drakṣyasi vai mṛtam // MarkP_16.22 //</l>\n</lg>\n\n<lg>\n<l>vāmaḥ kāmo manuṣyāṇāṃ bahubhiḥ prārthyate ca sā /</l>\n<l>mamāśaktiśca gamane saṅkulaṃ pratibhāti me // MarkP_16.23 //</l>\n</lg>\n\n<lg>\n<l>tat tadā vacanaṃ śrutvā bhartuḥ kāmāturasya sā /</l>\n<l>tatpatnī satkulotpannā mahābhāgā pativratā // MarkP_16.24 //</l>\n</lg>\n\n<lg>\n<l>gāgṃ parikaraṃ baddhvā śulkamādāya cādhikam /</l>\n<l>skandhe bhartāramādāya jagāma mṛdugāminī // MarkP_16.25 //</l>\n</lg>\n\n<lg>\n<l>niśi meghāstṛte vyomni caladvidyutpradarśite /</l>\n<l>rājamārge priyaṃ bhartuścikīrṣantī dvijāṅganā // MarkP_16.26 //</l>\n</lg>\n\n<lg>\n<l>pathi śūle tathā protamacauraṃ yauraśaṅkayā /</l>\n<l>māṇḍavyamatiduḥ khārtamandhakāre 'tha sa dvijaḥ // MarkP_16.27 //</l>\n</lg>\n\n<lg>\n<l>patnīskandhe samārūḍhaścālayāmāsa kauśikaḥ /</l>\n<l>pādāvamarṣaṇāt kruddho māṇḍavyastamuvāca ha // MarkP_16.28 //</l>\n</lg>\n\n<lg>\n<l>yenāhamevamatyarthaṃ duḥ khitaścālitaḥ padā /</l>\n<l>daśāṃ kaṣṭāmanuprāptaḥ sa pāpātmā narādhamaḥ // MarkP_16.29 //</l>\n</lg>\n\n<lg>\n<l>sūryodaye 'vaśaḥ prāṇairvimokṣyati na saṃśayaḥ /</l>\n<l>bhāskarālokanādeva sa vināśamavāpsyati // MarkP_16.30 //</l>\n</lg>\n\n<lg>\n<l>tasya bhāryātataḥ śrutvā taṃ śāpamatidāruṇam /</l>\n<l>provāca vyathitā sūryo naivodayamupaiṣyati // MarkP_16.31 //</l>\n</lg>\n\n<lg>\n<l>tataḥ sūryodayābhāvādabhavat santatā niśā /</l>\n<l>bahūnyahaḥ pramāṇāni tato devā bhayaṃ yayuḥ // MarkP_16.32 //</l>\n</lg>\n\n<lg>\n<l>niḥ svādhyāyavaṣaṭkāra-svadhāsvāhāvivarjitam /</l>\n<l>kathaṃ nu khalvidaṃ sarvaṃ na gacchet saṃkṣayaṃ jagat // MarkP_16.33 //</l>\n</lg>\n\n<lg>\n<l>ahorātravyavasthāyā vinā māsartusaṃkṣayaḥ /</l>\n<l>tatsaṃkṣayānna tvayane jñāyete dakṣiṇottare // MarkP_16.34 //</l>\n</lg>\n\n<lg>\n<l>vinā cāyanavijñānāt kālaḥ saṃvatsaraḥ kutaḥ /</l>\n<l>saṃvatsaraṃ vinā nānyat kālajñānaṃ pravartate // MarkP_16.35 //</l>\n</lg>\n\n<lg>\n<l>pativratāyā vacasā nodgacchati divākaraḥ /</l>\n<l>sūryodayaṃ vinā naiva strānadānādikāḥ kriyāḥ // MarkP_16.36 //</l>\n</lg>\n\n<lg>\n<l>nāgnerviharaṇañcaiva krātvabhāvaśca lakṣyate /</l>\n<l>naivāpyayanamasmākaṃ vinā homena jāyate // MarkP_16.37 //</l>\n</lg>\n\n<lg>\n<l>vayamāpyāyitā martyairyajñabhāgairyathocitaiḥ /</l>\n<l>vṛṣṭyā tānanugṛhṇīmo martyān śasyādisiddhaye // MarkP_16.38 //</l>\n</lg>\n\n<lg>\n<l>niṣpāditāsvoṣadhīṣu martyā yajñairyajanti naḥ /</l>\n<l>teṣāṃ vayaṃ prayacchāmaḥ kāmān yajñādipūjitāḥ // MarkP_16.39 //</l>\n</lg>\n\n<lg>\n<l>adho hi varṣāma vayaṃ martyāścordhvapravarṣiṇaḥ /</l>\n<l>toyavarṣeṇa hi vayaṃ havirvarṣeṇa mānavāḥ // MarkP_16.40 //</l>\n</lg>\n\n<lg>\n<l>ye nāsmākaṃ prayacchanti nityanaimittakīḥ kriyāḥ /</l>\n<l>kratubhāgaṃ durātmānaḥ svayañcāśnanti lolupāḥ // MarkP_16.41 //</l>\n</lg>\n\n<lg>\n<l>vināśāya vayaṃ teṣāṃ toyasūryāgnimārutān /</l>\n<l>kṣitiñca sandūṣayāmaḥ pāpānāmapakāriṇām // MarkP_16.42 //</l>\n</lg>\n\n<lg>\n<l>duṣṭatoyādibhogena teṣāṃ duṣkṛtakarmiṇām /</l>\n<l>upasargāḥ pravartante maraṇāya sudāruṇāḥ // MarkP_16.43 //</l>\n</lg>\n\n<lg>\n<l>ye tvasmān prīṇayitvā tu bhuñjate śeṣamātmanā /</l>\n<l>teṣāṃ puṇyān vayaṃ yokān vidadhāma mahātmanām // MarkP_16.44 //</l>\n</lg>\n\n<lg>\n<l>tannāsti sarvamevaitadvinaiṣāṃ vyuṣṭisaṃsthaitam /</l>\n<l>kathaṃ nu dinasargaḥ syādanyo 'nyamavadan surāḥ // MarkP_16.45 //</l>\n</lg>\n\n<lg>\n<l>teṣāmeva sametānāṃ yajñavyucchittiśaṅkinām /</l>\n<l>devānāṃ vacanaṃ śrutvā prāha devaḥ prajāpatiḥ // MarkP_16.46 //</l>\n</lg>\n\n<lg>\n<l>tejaḥ paraṃ tejasaiva tapasā ca tapastathā /</l>\n<l>praśāmyate 'marāstasmācchṛṇudhvaṃ vacanaṃ mama // MarkP_16.47 //</l>\n</lg>\n\n<lg>\n<l>pativratāyā māhātmyānnodgacchati divākaraḥ /</l>\n<l>tasya cānudayāddhānirmartyānāṃ bhavatāṃ tathā // MarkP_16.48 //</l>\n</lg>\n\n<lg>\n<l>tasmāt pativratāmatreranubhūyāṃ tapasvinīm /</l>\n<l>prasādayata vai patnīṃ bhānorudayakāmyayā // MarkP_16.49 //</l>\n</lg>\n\n<p>putra uvāca</p>\n\n<lg>\n<l>taiḥ sā prasāditā gatvā proheṣṭaṃ vriyatāmiti /</l>\n<l>ayācanta dinaṃ devā bhavatviti yathā purā // MarkP_16.50 //</l>\n</lg>\n\n<p>anasūyovāca</p>\n\n<lg>\n<l>pativratāyā māhātmyaṃ na hīyeta kathantviti /</l>\n<l>saṃmānya tasmāt tāṃ sādhvīmahaḥ strakṣyāmyahaṃ surāḥ // MarkP_16.51 //</l>\n</lg>\n\n<lg>\n<l>yathā punarahorātra-saṃsthānamupajāyate /</l>\n<l>yathā ca tasyāḥ svapatirna sādhvyā nāśameṣyati // MarkP_16.52 //</l>\n</lg>\n\n<p>putra uvāca</p>\n\n<lg>\n<l>evamuktvā surāṃstasyā gatvā sā mandiraṃ śubhā /</l>\n<l>uvāca kuśalaṃ pṛṣṭā dharmaṃ bhartustathātmanaḥ // MarkP_16.53 //</l>\n</lg>\n\n<p>anasūyovāca</p>\n\n<lg>\n<l>kaccinnandasi kalyāṇi svabharturmukhadarśanāt /</l>\n<l>kacciccākhiladevebhyo manyase 'bhyadhikaṃ patim // MarkP_16.54 //</l>\n</lg>\n\n<lg>\n<l>bhartṛśuśrūṣaṇādeva mayā prāptaṃ mahat phalam /</l>\n<l>sarvakāmaphalāvāptyā pratyūhāḥ parivartitāḥ // MarkP_16.55 //</l>\n</lg>\n\n<lg>\n<l>pañcarṇāni manuṣyeṇa sādhvi ! deyāni sarvadā /</l>\n<l>tathātmavarṇadharmeṇa kartavyo dhanasaṃcayaḥ // MarkP_16.56 //</l>\n</lg>\n\n<lg>\n<l>prāptaścārthastataḥ pātre viniyojyo vidhānataḥ /</l>\n<l>satyārjava-tapo-dānairdayāyukto bhavet sadā // MarkP_16.57 //</l>\n</lg>\n\n<lg>\n<l>kriyāśca śāstranirdiṣṭā rāgadveṣavivarjitāḥ /</l>\n<l>kartavyā anvahaṃ śraddhā-puraskāreṇa śaktitaḥ // MarkP_16.58 //</l>\n</lg>\n\n<lg>\n<l>svajātivihitāneva lokānāpnoti mānavaḥ /</l>\n<l>kleśena mahatā sādhvi ! prājāpatyādikān kramāt // MarkP_16.59 //</l>\n</lg>\n\n<lg>\n<l>striyastvevaṃ samastasya narairduḥ khārjitasya vai /</l>\n<l>puṇyasyārdhāpahāriṇyaḥ patiśuśrūṣayaiva hi // MarkP_16.60 //</l>\n</lg>\n\n<lg>\n<l>nāsti strīṇāṃ pṛthagyajño na śrāddhaṃ nāpyupoṣitam /</l>\n<l>bhartṛśuśrūṣayaivaitān lokāniṣṭān vrajanti hi // MarkP_16.61 //</l>\n</lg>\n\n<lg>\n<l>tasmāt sādhvi ! mahābhāge ! patiśuśrūṣaṇaṃ prati /</l>\n<l>tvayā matiḥ sadā kāryā yato bhartā parā gatiḥ // MarkP_16.62 //</l>\n</lg>\n\n<lg>\n<l>yaddevebhyo yacca pitrāgatebhyaḥ</l>\n<l>kuryādbhartābhyarccanaṃ satkriyātaḥ /</l>\n<l>tasyāpyardhaṃ kevalānanyacittā</l>\n<l>nārī bhuṅkte bhartṛśuśrūṣayaiva // MarkP_16.63 //</l>\n</lg>\n\n<p>putra uvāca</p>\n\n<lg>\n<l>tasyāstadvacanaṃ śrutvā pratipūjya tathādarāt /</l>\n<l>pratyuvācātripatnīṃ tāmanasūyāmidaṃ vacaḥ // MarkP_16.64 //</l>\n</lg>\n\n<lg>\n<l>dhanyāsmyanugṛhītāsmi devaiścāpyavalokitā /</l>\n<l>yanme prakṛtikalyāṇi ! śraddhāṃ vardhayase punaḥ // MarkP_16.65 //</l>\n</lg>\n\n<lg>\n<l>jānāmyetanna nārīṇāṃ kācit patisamā gatiḥ /</l>\n<l>tatprītiścopakārāya iha loke paratra ca // MarkP_16.66 //</l>\n</lg>\n\n<lg>\n<l>patiprasādādiha ca pretya caiva yaśasvini /</l>\n<l>nārī sukhamavāpnoti nāryā bhartā hi devatā // MarkP_16.67 //</l>\n</lg>\n\n<lg>\n<l>sā tvaṃ brūhi mahābhāge ! prāptāyā mama mandiram /</l>\n<l>āryāyā yanmayā kāryaṃ tathāryeṇāpi vā śubhe // MarkP_16.68 //</l>\n</lg>\n\n<p>anasūyovāca</p>\n\n<lg>\n<l>ete devāḥ sahendreṇa māmupāgamya duḥ khitāḥ /</l>\n<l>tvadvākhyāpāstasatkarmadinanaktanirūpaṇāḥ // MarkP_16.69 //</l>\n</lg>\n\n<lg>\n<l>yācante 'harniśāsaṃsthāṃ yathāvadavikhaṇḍitām /</l>\n<l>ahaṃ tadarthamāyātā śṛṇu caitadvaco mama // MarkP_16.70 //</l>\n</lg>\n\n<lg>\n<l>dinābhāvāt samastānāmabhāvo yāgakarmaṇām /</l>\n<l>tadabhāvāt surāḥ puṣṭiṃ nopayānti tapasvini // MarkP_16.71 //</l>\n</lg>\n\n<lg>\n<l>ahnaścaiva samucchedāducchedaḥ sarvakarmaṇām /</l>\n<l>taducchedādanāvṛṣṭyā jagaducchedameṣyati // MarkP_16.72 //</l>\n</lg>\n\n<lg>\n<l>tat tvamicchasi cedetat jagaduddhartumāpadaḥ /</l>\n<l>prasīda sādhvi ! lokānāṃ pūrvavaddhartatāṃ raviḥ // MarkP_16.73 //</l>\n</lg>\n\n<p>brāhmaṇyuvāca</p>\n\n<lg>\n<l>māṇḍavyena mahābhāge ! śapto bhartā mameśvaraḥ /</l>\n<l>sūryodaye vināśaṃ tvaṃ prāpsyasītyatimanyunā // MarkP_16.74 //</l>\n</lg>\n\n<p>anasūyovāca</p>\n\n<lg>\n<l>yadi vā rocate bhadre ! tatastvadvacanādaham /</l>\n<l>karomi pūrvavaddehaṃ bhartārañca navaṃ tava // MarkP_16.75 //</l>\n</lg>\n\n<lg>\n<l>mayā hi sarvathā strīṇāṃ māhātmyaṃ varavarṇini /</l>\n<l>pativratānāmārādhyamiti saṃmānayāmi te // MarkP_16.76 //</l>\n</lg>\n\n<p>putra uvāca</p>\n\n<lg>\n<l>tathetyukte tayā sūryamājuhāva tapasvinī /</l>\n<l>anasūyārghyamudyamya daśarātre tadā niśi // MarkP_16.77 //</l>\n</lg>\n\n<lg>\n<l>tato vivasvān bhagavān phullapadmāruṇākṛtiḥ /</l>\n<l>śailarājānamudayamārurohorumaṇḍalaḥ // MarkP_16.78 //</l>\n</lg>\n\n<lg>\n<l>samanantaramevāsyā bhartā prāṇairvyayujyata /</l>\n<l>papata ca mahīpṛṣṭhe patantaṃ jagṛhe ca sā // MarkP_16.79 //</l>\n</lg>\n\n<p>anasūyovāca</p>\n\n<lg>\n<l>na viṣādastvayā bhadre ! kartavyaḥ paśya me balam /</l>\n<l>patiśuśrūṣayāvāptaṃ tapasaḥ kiṃ cireṇa te // MarkP_16.80 //</l>\n</lg>\n\n<lg>\n<l>yathā bhartṛsamaṃ nānyamapaśyaṃ puruṣaṃ kvacit /</l>\n<l>rūpataḥ śīlato buddhyā vāṅmādhurṃyyādibhūṣaṇaiḥ // MarkP_16.81 //</l>\n</lg>\n\n<lg>\n<l>tena satyena vipro 'yaṃ vyādhimuktaḥ punaryuvā /</l>\n<l>prāpnotu jīvitaṃ bhāryāsahāyaḥ śaradāṃ śatam // MarkP_16.82 //</l>\n</lg>\n\n<lg>\n<l>yathā bhartṛsamaṃ nānyamahaṃ paśyāmi daivatam /</l>\n<l>tena satyena vipro 'yaṃ punarjovatvanāmayaḥ // MarkP_16.83 //</l>\n</lg>\n\n<lg>\n<l>karmaṇā manasā vācā bharturārādhanaṃ prati /</l>\n<l>yathā mamodyamo nityaṃ tathāyaṃ jīvatāṃ dvijaḥ // MarkP_16.84 //</l>\n</lg>\n\n<p>putra uvāca</p>\n\n<lg>\n<l>tato vipraḥ samuttasthau vyādhimuktaḥ punaryuvā /</l>\n<l>svabhābhirbhāsayan veśma vṛndāraka ivājaraḥ // MarkP_16.85 //</l>\n</lg>\n\n<lg>\n<l>tato 'patat puṣpavṛṣṭirdevavādyādinisvanaḥ /</l>\n<l>lebhire ca mudaṃ devā anasūyāmathābruvan // MarkP_16.86 //</l>\n</lg>\n\n<p>devā ūcuḥ</p>\n\n<lg>\n<l>varaṃ vṛṇīṣva kalyāṇi devakāryaṃ mahat kṛtam /</l>\n<l>tvayā yasmāt tato devā varadāste tapasvini // MarkP_16.87 //</l>\n</lg>\n\n<p>anasūyovāca</p>\n\n<lg>\n<l>yadi devāḥ prasannā me pitāmahapurogamāḥ /</l>\n<l>varadā varayogyā ca yadyahaṃ bhavatāṃ matā // MarkP_16.88 //</l>\n</lg>\n\n<lg>\n<l>tadyāntu mama putratvaṃ brahma-viṣṇu-maheśvarāḥ /</l>\n<l>yogañca prāpnuyāṃ bhartṛsahitā kleśamuktaye // MarkP_16.89 //</l>\n</lg>\n\n<lg>\n<l>evamastviti tāṃ devā brahma-viṣṇu-śivādayaḥ /</l>\n<l>proktvā jagmuryathānyāyamanumānya tapasvinīm // MarkP_16.90 //</l>\n</lg>\n\n<p>iti śrīmārkaṇḍeyapurāṇe pitāputrasaṃvāde anasūyāvaraprāptirnāma ṣoḍaśo 'dhyāyaḥ</p>\n\n</div>\n<div>\n\n<p>saptadaśo 'dhyāyaḥ</p>\n\n<p>putra uvāca</p>\n\n<lg>\n<l>tataḥ kāle bahutithe dvitīyo brahmaṇaḥ sutaḥ /</l>\n<l>svabhāryāṃ bhagavānatriranasūyāmapaśyata // MarkP_17.1 //</l>\n</lg>\n\n<lg>\n<l>ṛtusnātāṃ sucārvaṅgīṃ lobhanīyottamākṛtim /</l>\n<l>sakāmo manasā bheje sa munistāmaninditām // MarkP_17.2 //</l>\n</lg>\n\n<lg>\n<l>tasyābhidhyāyatastāntu vikāro yo 'nvajāyata /</l>\n<l>tamevovāha pavanastiraścordhvañca vegavān // MarkP_17.3 //</l>\n</lg>\n\n<lg>\n<l>brahmarūpañca śuklābhaṃ patamānaṃ samantataḥ /</l>\n<l>somarūpaṃ rajopetaṃ diśastaṃ jagṛhurdaśa // MarkP_17.4 //</l>\n</lg>\n\n<lg>\n<l>sa somo mānaso jajñe tasyāmatreḥ prajāpateḥ /</l>\n<l>putraḥ samastasattvānāmāyurādhāra eva ca // MarkP_17.5 //</l>\n</lg>\n\n<lg>\n<l>tuṣṭena viṣṇunā jajñe dattātreyo mahātmanā /</l>\n<l>svaśarīrāt samutpādya sattvodrikto dvijāttamaḥ // MarkP_17.6 //</l>\n</lg>\n\n<lg>\n<l>dattātreya iti khyātaḥ so 'nasūyāstanaṃ papau /</l>\n<l>viṣṇurevāvatīrṇo 'sau dvitīyo 'treḥ suto 'bhavat // MarkP_17.7 //</l>\n</lg>\n\n<lg>\n<l>saptāhāt pracyuto māturudarāt kupito yataḥ /</l>\n<l>haihayendramupāvṛttamaparādhyantamuddhatam // MarkP_17.8 //</l>\n</lg>\n\n<lg>\n<l>dṛṣṭvātrau kupitaḥ sadyo dagdhukāmaḥ sa haihayam /</l>\n<l>garbhavāsamahāyāsa-duḥ khāmarṣasamanvitaḥ // MarkP_17.9 //</l>\n</lg>\n\n<lg>\n<l>durvāsāstamasodrikto rudrāṃśaḥ samajāyata /</l>\n<l>iti putratrayaṃ tasyā jajñe brahmeśavaiṣṇavam // MarkP_17.10 //</l>\n</lg>\n\n<lg>\n<l>somo brahmabhavadviṣṇurdattātreyo vyajāyata /</l>\n<l>durvāsāḥ śaṅkaro jajñe varadānāddivaukasām // MarkP_17.11 //</l>\n</lg>\n\n<lg>\n<l>somaḥ svaraśmibhaiḥ śītairvorudhauṣadhimānavān /</l>\n<l>āpyāyayan sadā svarge vartate sa prajāpatiḥ // MarkP_17.12 //</l>\n</lg>\n\n<lg>\n<l>dattātreyaḥ prajāṃ pāti duṣṭadaityanibarhaṇāt /</l>\n<l>śiṣṭānugrahakṛcceti jñeyaścāṃśaḥ sa vaiṣṇavaḥ // MarkP_17.13 //</l>\n</lg>\n\n<lg>\n<l>nirdahatyavamantāraṃ durvāsā bhagavānajaḥ /</l>\n<l>raudraṃ samāśritya vapurdṛṅmanovāgbhiruddhataḥ // MarkP_17.14 //</l>\n</lg>\n\n<lg>\n<l>somatvaṃ bhagavānatraiḥ punaścakre prajāpatiḥ /</l>\n<l>dattātreyo 'pi viṣayān yogāstho bubhuje hariḥ // MarkP_17.15 //</l>\n</lg>\n\n<lg>\n<l>durvāsāḥ pitaraṃ hitvā mātarañcottama vratam /</l>\n<l>unmattākhyaṃ samāśritya paribabhrāma medinīm // MarkP_17.16 //</l>\n</lg>\n\n<lg>\n<l>muniputravṛto yogī dattātreyo 'pyasaṅgitām /</l>\n<l>abhīpsyamānaḥ sarasi nimamajja ciraṃ prabhuḥ // MarkP_17.17 //</l>\n</lg>\n\n<lg>\n<l>tathāpi taṃ mahātmānamatīva priyadarśanam /</l>\n<l>tatyajurna kumārāste sarasastīramāśritāḥ // MarkP_17.18 //</l>\n</lg>\n\n<lg>\n<l>divye varṣaśate pūrṇe yadā te na tyajanti tam /</l>\n<l>tatprītyā sarasastīraṃ sarve munikumārakāḥ // MarkP_17.19 //</l>\n</lg>\n\n<lg>\n<l>tato divyāmbaradharāṃ cārupīnanitambinīm /</l>\n<l>nārīmādāya kalyāṇīmuttitāra jalānmuniḥ // MarkP_17.20 //</l>\n</lg>\n\n<lg>\n<l>strīsannikarṣādyadyete parityakṣyanti māmiti /</l>\n<l>muniputrāstato 'saṅgī sthāsyāmīti vicintayan // MarkP_17.21 //</l>\n</lg>\n\n<lg>\n<l>tathāpi taṃ munisutā na tyajanti yadā munim /</l>\n<l>tataḥ saha tayā nāryā madyapānamathāpibat // MarkP_17.22 //</l>\n</lg>\n\n<lg>\n<l>surāpānarataṃ te na sabhāryaṃ tatyajustataḥ /</l>\n<l>gītavādyādivanitā-bhogasaṃsargadūṣitam // MarkP_17.23 //</l>\n</lg>\n\n<lg>\n<l>manyamānā mahātmānaṃ pītāsava-savikriyam /</l>\n<l>nāvāpa doṣaṃ yogīśo vāruṇīṃ sa pibannapi // MarkP_17.24 //</l>\n</lg>\n\n<lg>\n<l>antāvasāyiveśmāntarmātariśvā vasanniva /</l>\n<l>surāṃ piban sapatnīkastapastepe sa yogavit /</l>\n<l>yogīśvāraścintyamāno yogibhirmuktikāṅkṣibhiḥ // MarkP_17.25 //</l>\n</lg>\n\n<p>iti śrīmārkaṇḍepurāṇe pitāputrasaṃvāde dattātreyotpattirnāma saptadaśo 'dhyāyaḥ</p>\n\n</div>\n<div>\n\n<p>aṣṭādaśo 'dhyāyaḥ</p>\n\n<lg>\n<l>putra uvāca</l>\n<l>kasyacittvatha kālasya kṛtavīryātmajor'junaḥ /</l>\n<l>kṛtavīrye divaṃ yāte mantribhiḥ sapurohitaiḥ // MarkP_18.1 //</l>\n</lg>\n\n<lg>\n<l>pauraiścātmābhiṣekārthaṃ samāhūto 'bravīdidam /</l>\n<l>nāhaṃ rājyaṃ kariṣyāmi mantriṇo narakottaram // MarkP_18.2 //</l>\n</lg>\n\n<lg>\n<l>yadarthaṃ gṛhyate śulkaṃ tadaniṣpādayan vṛthā /</l>\n<l>paṇyānāṃ dvādaśaṃ bhāgaṃ bhūpālāya vaṇigjanaḥ // MarkP_18.3 //</l>\n</lg>\n\n<lg>\n<l>dattvārtharakṣibhirmārge rakṣito yāti dasyutaḥ /</l>\n<l>gopāśca ghṛtatakrādeḥ ṣaḍbhāgañca kṛṣībalāḥ // MarkP_18.4 //</l>\n</lg>\n\n<lg>\n<l>dattvānyadbhūbhuje dadyuryadi bhāgaṃ tato 'dhikam /</l>\n<l>paṇyādīnāmaśeṣāṇāṃ vaṇijo gṛhṇatastataḥ // MarkP_18.5 //</l>\n</lg>\n\n<lg>\n<l>iṣṭāpūrtavināśāya tadrājñaścauradharmiṇaḥ /</l>\n<l>yadyanyaiḥ pālyate lokastadvṛttayantarasaṃśritaiḥ // MarkP_18.6 //</l>\n</lg>\n\n<lg>\n<l>gṛhṇato baliṣaḍbhāgaṃ nṛpaternarako dhruvam /</l>\n<l>nirūpitamidaṃ rājñaḥ pūrvai rakṣaṇavetanam // MarkP_18.7 //</l>\n</lg>\n\n<lg>\n<l>arakṣaṃścaurataścauryaṃ tadeno nṛpaterbhavet /</l>\n<l>tasmādyadi tapastaptvā prāpto yogitvamīpsitam // MarkP_18.8 //</l>\n</lg>\n\n<lg>\n<l>bhuvaḥ pālanasāmarthya-yukta eko mahīpatiḥ /</l>\n<l>pṛthivyāṃ śastradhṛṅmānyastvahamevardhisaṃyutaḥ /</l>\n<l>tato bhaviṣye nātmānaṃ kariṣye pāpabhāginam // MarkP_18.9 //</l>\n</lg>\n\n<p>putra uvāca</p>\n\n<lg>\n<l>tasya tanniścayaṃ jñātvā mantrimadhyasthito 'bravīt /</l>\n<l>gargo nāma mahābuddhirmuniśreṣṭho vayo 'tigaḥ // MarkP_18.10 //</l>\n</lg>\n\n<lg>\n<l>yadyevaṃ kartukāmastvaṃ rājyaṃ samyak praśāsitum /</l>\n<l>tato śṛṇuṣva me vākyaṃ kuruṣva ca nṛpātmaja // MarkP_18.11 //</l>\n</lg>\n\n<lg>\n<l>dattātreyaṃ mahābhāgaṃ sahyadroṇīkṛtāśrayam /</l>\n<l>tamārādhaya bhūpāla ! pāti yo bhuvanatrayam // MarkP_18.12 //</l>\n</lg>\n\n<lg>\n<l>yogayuktaṃ mahābhāgaṃ sarvatra samadarśinam /</l>\n<l>viṣṇoraṃśaṃ jagaddhāturavatīrṇaṃ mahītale // MarkP_18.13 //</l>\n</lg>\n\n<lg>\n<l>yamārādhya sahasrākṣaḥ prāptavān padamātmanaḥ /</l>\n<l>hṛtaṃ durātmabhirdaityairjaghāna ca diteḥ sutān // MarkP_18.14 //</l>\n</lg>\n\n<p>arjuna uvāca</p>\n\n<lg>\n<l>kathamārādhito devairdattātreyaḥ pratāpavān /</l>\n<l>kathañcāpahṛtaṃ daityairindratvaṃ prāpa vāsavaḥ // MarkP_18.15 //</l>\n</lg>\n\n<p>garga uvāca</p>\n\n<lg>\n<l>devānāṃ dānavānāñca yuddhamāsīt sudāruṇam /</l>\n<l>daityānāmīśvaro jambho devānāñca śacīpatiḥ // MarkP_18.16 //</l>\n</lg>\n\n<lg>\n<l>teṣāñca yudhyamānānāṃ divyaḥ saṃvatsaro gataḥ /</l>\n<l>tato devāḥ parābhūtā daityā vijayino 'bhavan // MarkP_18.17 //</l>\n</lg>\n\n<lg>\n<l>vipracittimukhairdevā dānavaiste parājitāḥ /</l>\n<l>palāyanakṛtotsāhā nirutsāhā dviṣajjaye // MarkP_18.18 //</l>\n</lg>\n\n<lg>\n<l>bṛhaspatimupāgamya daityasainyavadhepsavaḥ /</l>\n<l>amantrayanta sahitā bālakhilyaistatharṣibhiḥ // MarkP_18.19 //</l>\n</lg>\n\n<p>bṛhaspatiruvāca</p>\n\n<lg>\n<l>dattātreyaṃ mahātmānamatreḥ putraṃ tapodhanam /</l>\n<l>vikṛtācaraṇaṃ bhaktyā santoṣayitumarhatha // MarkP_18.20 //</l>\n</lg>\n\n<lg>\n<l>sa vo daityavināśāya varado dāsyate varam /</l>\n<l>tato haniṣyatha surā sahitā daityadānavān // MarkP_18.21 //</l>\n</lg>\n\n<p>garga uvāca</p>\n\n<lg>\n<l>ityuktāste tadā jagmurdattātreyāśramaṃ surāḥ /</l>\n<l>dadṛśuśca mahātmānaṃ taṃ te lakṣmyā samanvitam // MarkP_18.22 //</l>\n</lg>\n\n<lg>\n<l>udgīyamānaṃ gandharvaiḥ surāpānarataṃ munim /</l>\n<l>te tasya gatvā praṇatimavadan sādhyasādhanam // MarkP_18.23 //</l>\n</lg>\n\n<lg>\n<l>cakruḥ stavañcopajahrurbhakṣyabhojyastragādikam /</l>\n<l>tiṣṭhantamanutiṣṭhanti yāntaṃ yānti divaukasaḥ // MarkP_18.24 //</l>\n</lg>\n\n<lg>\n<l>ārādhayāmāsuradhaḥ sthitāstiṣṭhantamāsane /</l>\n<l>sa prāha praṇatān devān dattātreyaḥ kimiṣyate /</l>\n<l>matto bhavadbhiryeneyaṃ śuśrūṣā kriyate mama // MarkP_18.25 //</l>\n</lg>\n\n<p>devā ūcuḥ</p>\n\n<lg>\n<l>dānavairmuniśārdūla ! jambhādyairbhūrbhuvādikam /</l>\n<l>hṛtaṃ tailokyamākramya kratubhāgāśca kṛtsnaśaḥ // MarkP_18.26 //</l>\n</lg>\n\n<lg>\n<l>tadvadhe kuru buddhiṃ tvaṃ paritrāṇāya no 'nagha /</l>\n<l>tvatprasādādabhīpsāmaḥ punaḥ prāptaṃ triviṣṭapam // MarkP_18.27 //</l>\n</lg>\n\n<p>dattātreya uvāca</p>\n\n<p>madyāsakto 'hamucchiṣṭo na caivāhaṃ jitendriyaḥ /</p>\n\n<l>kathamicchatha matto 'pi devāḥ śatruparābhavam // MarkP_18.28 //</l>\n\n<p>devā ūcuḥ</p>\n\n<lg>\n<l>anaghastvaṃ jagannātha na lepastava vidyate /</l>\n<l>vidyākṣālanaśuddhāntarniviṣṭajñānadīdhite ! // MarkP_18.29 //</l>\n</lg>\n\n<p>dattātreya uvāca</p>\n\n<lg>\n<l>satyametat surā vidyā mamāsti samadarśinaḥ /</l>\n<l>asyāstu yoṣitaḥ saṅgādahamucchiṣṭatāṃ gataḥ // MarkP_18.30 //</l>\n</lg>\n\n<lg>\n<l>strīsambhogo hi doṣāya sātatyenopasevitaḥ /</l>\n<l>evamuktāstato devāḥ punarvacanamabruvan // MarkP_18.31 //</l>\n</lg>\n\n<p>devā ūcuḥ</p>\n\n<lg>\n<l>anagheyaṃ dvijaśreṣṭha jaganmātā na duṣyate /</l>\n<l>yathāṃśumālā sūryasya dvija-cāṇḍālasaṅginī // MarkP_18.32 //</l>\n</lg>\n\n<p>garga uvāca</p>\n\n<lg>\n<l>evamuktastato devairdattātreyo 'bravīdidam /</l>\n<l>prahasya tridaśān sarvān yadyetadbhavatāṃ matam // MarkP_18.33 //</l>\n</lg>\n\n<lg>\n<l>tadāhūyāsurān sarvān yuddhāya surasattamāḥ /</l>\n<l>ihānayata maddṛṣṭigocaraṃ mā vilambataḥ // MarkP_18.34 //</l>\n</lg>\n\n<lg>\n<l>maddṛṣṭipātahutabhuk-prakṣīṇabalatejasaḥ /</l>\n<l>yena nāśamaśeṣāste prayānti mama darśanāt // MarkP_18.35 //</l>\n</lg>\n\n<p>garga uvāca</p>\n\n<lg>\n<l>tasya tadvacanaṃ śrutvā devairdaityā mahābalāḥ /</l>\n<l>āhavāya samāhūtā jagmurdevagaṇān ruṣā // MarkP_18.36 //</l>\n</lg>\n\n<lg>\n<l>te hanyamānā daiteyairdevā śīghraṃ bhayāturāḥ /</l>\n<l>dattātreyāśramaṃ jagmuḥ sametāḥ śaraṇārthinaḥ // MarkP_18.37 //</l>\n</lg>\n\n<lg>\n<l>tameva viviśurdaityāḥ kālayanto divaukasaḥ /</l>\n<l>dadṛśuśca mahātmānaṃ dattātreyaṃ mahābalam // MarkP_18.38 //</l>\n</lg>\n\n<lg>\n<l>vāmapārśvasthitāmiṣṭāmaśeṣajagatāṃ śubhām /</l>\n<l>bhāryāñcāsya sucārvaṅgīṃ lakṣmīmindunibhānanām // MarkP_18.39 //</l>\n</lg>\n\n<lg>\n<l>nīlotpalābhanayanāṃ pīnaśroṇipayodharām /</l>\n<l>gadantīṃ madhurāṃ bhāṣāṃ sarvairyoṣidguṇairyutām // MarkP_18.40 //</l>\n</lg>\n\n<lg>\n<l>te tāṃ dṛṣṭvāgrato daityāḥ sābhilāṣā manobhavam /</l>\n<l>na śesuruddhataṃ dhairyānmanasā voḍhumāturāḥ // MarkP_18.41 //</l>\n</lg>\n\n<lg>\n<l>tyaktvā devān striyaṃ tāṃ tu hartukāmā hataujasaḥ /</l>\n<l>tena pāpena muhyantaḥ saṃśaktāste tato 'bruvan // MarkP_18.42 //</l>\n</lg>\n\n<lg>\n<l>stroratnametat trailokye sāraṃ no yadi vai bhavet /</l>\n<l>kṛtakṛtyāstataḥ sarva iti no bhāvitaṃ manaḥ // MarkP_18.43 //</l>\n</lg>\n\n<lg>\n<l>tasmāt sarve samutkṣipya śivikāyāṃ surārdanāḥ /</l>\n<l>āropya svamadhiṣṭhānaṃ nayāma iti niścitāḥ // MarkP_18.44 //</l>\n</lg>\n\n<p>garga uvāca</p>\n\n<lg>\n<l>sānurāgāstataste tu proktāścettthaṃ parasparam /</l>\n<l>tasya tāṃ yoṣitaṃ sādhvīṃ samutkṣipya smarārditāḥ // MarkP_18.45 //</l>\n</lg>\n\n<lg>\n<l>śivikāyāṃ samāropya sahitā daityadānavāḥ /</l>\n<l>śiraḥ su śivikāṃ kṛtvā svasthānābhimukhaṃ yayuḥ // MarkP_18.46 //</l>\n</lg>\n\n<lg>\n<l>dattātreyastato devān vihasyedamathābravīt /</l>\n<l>diṣṭyā vardhatha daityānāmeṣā lakṣmīḥ śirogatā /</l>\n<l>sapta sathānānyatikrāntā navamanyamupaiṣyati // MarkP_18.47 //</l>\n</lg>\n\n<p>devā ūcuḥ</p>\n\n<lg>\n<l>kathayasva jagannātha ! keṣu sthāneṣvasthitā /</l>\n<l>puruṣasya phalaṃ kiṃ vā prayacchatyatha naśyati // MarkP_18.48 //</l>\n</lg>\n\n<lg>\n<l>dattātreya uvāca</l>\n<l>nṛṇāṃ pade sthitā lakṣmīrnilayaṃ samprayacchati /</l>\n<l>sakthnyośca saṃsthitā vastraṃ tathā nānāvidhaṃ vasu // MarkP_18.49 //</l>\n</lg>\n\n<lg>\n<l>kalātrañca guhyasaṃsthā kroḍasthāpatyadāyinī /</l>\n<l>manorathān pūrayati puruṣāṇāṃ hṛdi sthitā // MarkP_18.50 //</l>\n</lg>\n\n<lg>\n<l>lakṣmīrlakṣmīvatāṃ śreṣṭhā kaṇṭhasthā kaṇṭhabhūṣaṇam /</l>\n<l>abhīṣṭabandhudāraiśca tathāśleṣaṃ pravāsibhiḥ // MarkP_18.51 //</l>\n</lg>\n\n<lg>\n<l>sṛṣṭānuvākyalāvaṇyamājñāmavitathāṃ tathā /</l>\n<l>mukhasaṃsthā kavitvañca yacchatyudadhisambhavā // MarkP_18.52 //</l>\n</lg>\n\n<lg>\n<l>śirogatā santyajati tato 'nyaṃ yāti cāśrayam /</l>\n<l>seyaṃ śirogatā caitān parityakṣyati sāmpratam // MarkP_18.53 //</l>\n</lg>\n\n<lg>\n<l>pragṛhyāstrāṇi badhyantāṃ tasmādete surārayaḥ /</l>\n<l>na bhetavyaṃ bhṛśañcaite mayā nistejasaḥ kṛtāḥ /</l>\n<l>paradārāvamarṣācca dagdhapuṇyā hataujasaḥ // MarkP_18.54 //</l>\n</lg>\n\n<lg>\n<l>tataste vividhairastrairvadhyamānāḥ surārayaḥ /</l>\n<l>mūdhni lakṣmyā samākrāntā vineśuriti naḥ śrutam // MarkP_18.55 //</l>\n</lg>\n\n<lg>\n<l>lakṣmīścītpatya samprāptā dattātreyaṃ mahāmunim /</l>\n<l>stūyamānā suraiḥ sarvairdaityanāśānmudānvitaiḥ // MarkP_18.56 //</l>\n</lg>\n\n<lg>\n<l>praṇipatya tato devā dattātreyaṃ manīṣiṇam /</l>\n<l>nākapṛṣṭhamanuprāptā yathāpūrvaṃ gatajvarāḥ // MarkP_18.57 //</l>\n</lg>\n\n<lg>\n<l>tathā tvamapi rojendra ! yadīcchasi yathepsitam /</l>\n<l>prāptumaiśvaryamatulaṃ tūrṇamārādhayasva tām // MarkP_18.58 //</l>\n</lg>\n\n<p>iti śrīmārkaṇḍeyapurāṇeṭhagargavākyam' nāmāṣṭādaśo 'dhyāyaḥ</p>\n\n</div>\n<div>\n\n<p>ekonaviṃśo 'dhyāyaḥ</p>\n\n<p>putra uvāca</p>\n\n<lg>\n<l>ityṛṣervacanaṃ śrutvā kārtavīryo nareśvaraḥ /</l>\n<l>dattātreyāśramaṃ gattvā taṃ bhaktyā samapūjayat // MarkP_19.1 //</l>\n</lg>\n\n<lg>\n<l>pādasaṃvāhanādyena madhvādyāharaṇena ca /</l>\n<l>strakcandanādigandhāmbu-phalādyanayanena ca // MarkP_19.2 //</l>\n</lg>\n\n<lg>\n<l>tathānnasādhanaistasya ucchiṣṭāpohanena ca /</l>\n<l>parituṣṭo munirbhūtaṃ tamuvāca tathaiva saḥ // MarkP_19.3 //</l>\n</lg>\n\n<lg>\n<l>yathaivoktāḥ purā devā madyabhogādikutsanam /</l>\n<l>strī ceyaṃ mama pārśvasthetyetadbhogācca kutsitam // MarkP_19.4 //</l>\n</lg>\n\n<lg>\n<l>sadaivāhaṃ na māmevamuparoddhuṃ tvamarhasi /</l>\n<l>aśaktamupakārāya śaktamārādhayasva bhoḥ // MarkP_19.5 //</l>\n</lg>\n\n<lg>\n<l>jaḍa uvāca</l>\n<l>tenaivamukto muninā smṛtvā gargavacaśca tat /</l>\n<l>pratyuvāca praṇamyainaṃ sārtavīryārjunastadā // MarkP_19.6 //</l>\n</lg>\n\n<p>arjuna uvāca</p>\n\n<lg>\n<l>kiṃ māṃ mohayase deva ! svāṃ māyāṃ samupāśritaḥ /</l>\n<l>anaghastvaṃ tathaiveyaṃ devī sarvabhavāraṇiḥ // MarkP_19.7 //</l>\n</lg>\n\n<lg>\n<l>ityuktaḥ prītimān devastatastaṃ pratyuvāca ha /</l>\n<l>kārtavīryaṃ mahābhāgaṃ vaśīkṛtamahītalam // MarkP_19.8 //</l>\n</lg>\n\n<lg>\n<l>varaṃ vṛṇīṣva guhyaṃ me yat tvayā samudīritam /</l>\n<l>tena tuṣṭiḥ parā jātā tvayyadya mama pārthiva // MarkP_19.9 //</l>\n</lg>\n\n<lg>\n<l>ye ca māṃ pūjayiṣyanti gandhamālyādibhirnarāḥ /</l>\n<l>māṃsamadyopahāraiśca miṣṭānnaiścājyasaṃyutaiḥ // MarkP_19.10 //</l>\n</lg>\n\n<lg>\n<l>lakṣmīsametaṃ gītaiśca brāhmaṇānāṃ tathārccanaiḥ /</l>\n<l>vādyairmanoramairvoṇā-veṇu-śaṅkādibhistathā // MarkP_19.11 //</l>\n</lg>\n\n<lg>\n<l>teṣāmahaṃ parāṃ tuṣṭiṃ putradāradhanādikam /</l>\n<l>pradāsyāmyavaghātañca haniṣyāmyavamanyatām // MarkP_19.12 //</l>\n</lg>\n\n<lg>\n<l>sa tvaṃ varaya bhadraṃ te varaṃ yanmasepsitam /</l>\n<l>prasādasumukhaste 'haṃ guhyanāmaprakīrtanāt // MarkP_19.13 //</l>\n</lg>\n\n<p>kārtavīrya uvāca</p>\n\n<lg>\n<l>yadi deva prasannastvaṃ tat prayacchardhimuttamām /</l>\n<l>yayā prajāḥ pālaye 'haṃ na cādharmamavāpnuyām // MarkP_19.14 //</l>\n</lg>\n\n<lg>\n<l>parānusaraṇe jñānamapratidvandvatāṃ raṇe /</l>\n<l>sahasramāptumicchāmi bāhūnāṃ laghutāguṇam // MarkP_19.15 //</l>\n</lg>\n\n<lg>\n<l>asaṅgā gatayaḥ santu śailākāśāmbu-bhūmiṣu /</l>\n<l>pātāleṣu ca sarveṣu vadhaścāpyadhikānnarāt // MarkP_19.16 //</l>\n</lg>\n\n<lg>\n<l>tathonmārgapravṛttasya cāstu sanmārgadeśakaḥ /</l>\n<l>santu me 'tithayaḥ ślāghyā vittadāne tathākṣaye // MarkP_19.17 //</l>\n</lg>\n\n<lg>\n<l>anaṣṭadravyatā rāṣṭre mamānusmaraṇena ca /</l>\n<l>tvayi bhaktirmamaivāstu nityamavyabhicāriṇī // MarkP_19.18 //</l>\n</lg>\n\n<p>dattātreya uvāca</p>\n\n<lg>\n<l>yatra te kīrtitāḥ sarve tān varān samavāpsyasi /</l>\n<l>matprasādācca bhavitā cakravarto tvamīśvaraḥ // MarkP_19.19 //</l>\n</lg>\n\n<p>jaḍa uvāca</p>\n\n<lg>\n<l>praṇipatya tatastasmai dattātreyāya so 'rjunaḥ /</l>\n<l>ānāyya prakṛtīḥ samyagabhiṣekamagṛhṇata // MarkP_19.20 //</l>\n</lg>\n\n<lg>\n<l>āghoṣayāmāsa tadā sthito rājye sa haihayaḥ /</l>\n<l>dattātreyāt parāmṛddhimavāpyātibalānvitaḥ // MarkP_19.21 //</l>\n</lg>\n\n<lg>\n<l>adyaprabhṛti yaḥ śastraṃ māmṛte 'nyo grahīṣyati /</l>\n<l>hantavyaḥ sa mayā dasyuḥ parihaṃsārato 'pi vā // MarkP_19.22 //</l>\n</lg>\n\n<lg>\n<l>ityājñaptena tadrāṣṭre kaścidāyudhadhṛṅnaraḥ /</l>\n<l>tamṛte puruṣavyāghraṃ babhūvoruparākramaḥ // MarkP_19.23 //</l>\n</lg>\n\n<lg>\n<l>sa eva grāmapālo 'bhūt paśupālaḥ sa eva ca /</l>\n<l>kṣetrapālaḥ sa evāsīd dvijātīnāñca rakṣitā // MarkP_19.24 //</l>\n</lg>\n\n<lg>\n<l>tapasvināṃ pālayitā sārthapālastu so 'bhavat /</l>\n<l>dsyu-vyālāgri-śastrādi-bhayeṣvabdhau nimajjatām // MarkP_19.25 //</l>\n</lg>\n\n<lg>\n<l>anyāsu caiva magrānāmāpatsu paravīrahā /</l>\n<l>sa eva saṃsmṛtaḥ sadyaḥ samuddhartābhavannṛṇām // MarkP_19.26 //</l>\n</lg>\n\n<lg>\n<l>anaṣṭadravyatā cāsīt tasmin śāsati pārthive /</l>\n<l>teneṣṭaṃ bahubhiryajñaiḥ samāptavaradakṣiṇaiḥ // MarkP_19.27 //</l>\n</lg>\n\n<lg>\n<l>tenaiva ca tapastaptaṃ saṃgrāmeṣvabhiceṣṭitam /</l>\n<l>tasyārdhimatimānañca dṛṣṭvā prāhāṅgirā muniḥ // MarkP_19.28 //</l>\n</lg>\n\n<lg>\n<l>na nūnaṃ kārtavīryasya gatiṃ yāsyanti pārthivāḥ /</l>\n<l>yajñairdānaistapobhirvā saṃgrāme cāticeṣcitaiḥ // MarkP_19.29 //</l>\n</lg>\n\n<lg>\n<l>dattātreyāddin yasmin sa prāpardhi nareśvaraḥ /</l>\n<l>tasmiṃstasmin dine yāgaṃ dattātreyasya so 'karot // MarkP_19.30 //</l>\n</lg>\n\n<lg>\n<l>tatraiva ca prajāḥ sarvāstasminnahani bhūpateḥ /</l>\n<l>tasyardhi paramāṃ dṛṣṭvā yāgaṃ cakruḥ samādhinā // MarkP_19.31 //</l>\n</lg>\n\n<lg>\n<l>ityetat tasya māhātmyaṃ dattātreyasya dhīmataḥ /</l>\n<l>viṣṇoścarācaraguroranantasya mahātmanaḥ // MarkP_19.32 //</l>\n</lg>\n\n<lg>\n<l>prādurbhāvāḥ purāṇeṣu kathyante śārḍgadhanvinaḥ /</l>\n<l>anantasyāprameyasya śaṅkha-cakra-gadābhṛtaḥ // MarkP_19.33 //</l>\n</lg>\n\n<lg>\n<l>etasya paramaṃ rūpaṃ yaścintayati mānavaḥ /</l>\n<l>sa sukhī sa ca saṃsārāt samuttīrṇo 'cirādbhavet // MarkP_19.34 //</l>\n</lg>\n\n<lg>\n<l>sadaiva vaiṣṇavānāñca bhaktyāhaṃ sulabho 'smi bhoḥ /</l>\n<l>ityevaṃ yasya vai vācastaṃ kathaṃ nāśrayejjanaḥ // MarkP_19.35 //</l>\n</lg>\n\n<lg>\n<l>adharmasya vināśāya dharmācārārthameva ca /</l>\n<l>anādinidhano devaḥ karoti sthiti-pālanam // MarkP_19.36 //</l>\n</lg>\n\n<lg>\n<l>tathaiva janma cākhyātamalarkaṃ kathayāmi te /</l>\n<l>tathā ca yogaḥ kathito dattātreyeṇa tasya vai /</l>\n<l>pitṛbhaktasya rājarṣeralarkasya mahātmanaḥ // MarkP_19.37 //</l>\n</lg>\n\n<p>iti śrīmārkaṇḍeyapurāṇe dattātreyīye ūnaviṃśo 'dhyāyaḥ\n</p>\n</div>\n<div>\n\n<p>viṃśo 'dhyāyaḥ</p>\n\n<p>jaḍa uvāca</p>\n\n<lg>\n<l>prāgbabhūva mahāvīryaḥ śatrujinnāma pārthivaḥ /</l>\n<l>tutoṣa yasya yajñeṣu somāvāptyā purandaraḥ // MarkP_20.1 //</l>\n</lg>\n\n<lg>\n<l>tasyātmajo mahāvīryo babhūvārividāraṇaḥ /</l>\n<l>buddhi-vikrama-lāvaṇyairguruśakrāśvibhiḥ samaḥ // MarkP_20.2 //</l>\n</lg>\n\n<lg>\n<l>sa samānavayo-buddhi-sattva-vikrama-ceṣṭitaiḥ /</l>\n<l>nṛpaputro nṛpasutairnityamāste samāvṛtaḥ // MarkP_20.3 //</l>\n</lg>\n\n<lg>\n<l>kadācicchāstrasambhāra-vivekakṛtaniścayaḥ /</l>\n<l>kadācit kāvyasaṃlāpa-gīta-nāṭakasambhavaiḥ // MarkP_20.4 //</l>\n</lg>\n\n<lg>\n<l>tathaivākṣavinodaiśca śastrāstravinayeṣu ca /</l>\n<l>yogyāni yuddhanāgāśva-syandanābhyāsatatparaḥ // MarkP_20.5 //</l>\n</lg>\n\n<lg>\n<l>reme narendraputro 'sau narendratanayaiḥ saha /</l>\n<l>yathaiva hi divā tadvadrātravapi mudā yutaḥ // MarkP_20.6 //</l>\n</lg>\n\n<lg>\n<l>teṣāṃ tu krīḍatāṃ tatra dvija-bhūpa-viśāṃ sutāḥ /</l>\n<l>samānavayasaḥ prītyā rantumāyāntyanekaśaḥ // MarkP_20.7 //</l>\n</lg>\n\n<lg>\n<l>kasyacittvatha kālasya nāgalokānmahītalam /</l>\n<l>kumārāvāgatau nāgau putrāvaśvatarasya tu // MarkP_20.8 //</l>\n</lg>\n\n<lg>\n<l>brahmarūpapraticchannau taruṇau priyadarśanau /</l>\n<l>tau tairnṛpasutaiḥ sārdhaṃ tathaivānyairdvijanmabhiḥ // MarkP_20.9 //</l>\n</lg>\n\n<lg>\n<l>vinodairvividhaistatra tasthatuḥ prītisaṃyutau /</l>\n<l>sarva ca te nṛpasutāste ca brahmaviśāṃ sutāḥ // MarkP_20.10 //</l>\n</lg>\n\n<lg>\n<l>nāgarājātmajau tau ca strānasaṃvāhanādikam /</l>\n<l>vastragandhānusayuktāṃ cakrurbhāgabhujikriyām // MarkP_20.11 //</l>\n</lg>\n\n<lg>\n<l>ahanyahanyanuprāpte tau ca nāgakumārakau /</l>\n<l>ājagmaturmudā yuktau prītyā sūnormahīpateḥ // MarkP_20.12 //</l>\n</lg>\n\n<lg>\n<l>sa ca tābhyāṃ nṛpasutaḥ paraṃ nirvāṇamāptavān /</l>\n<l>vinodairvividhairhāsya-saṃlāpādibhireva ca // MarkP_20.13 //</l>\n</lg>\n\n<lg>\n<l>vinā tābhyāṃ na bubhuje na sastrau na papau madhu /</l>\n<l>na rarāma na jagrāha śāstrāṇyātmaguṇardhaye // MarkP_20.14 //</l>\n</lg>\n\n<lg>\n<l>rasātale ca tau rātriṃ vinā tena mahātmanā /</l>\n<l>niśvāsaparamau nītvā jagmatustaṃ dine dine // MarkP_20.15 //</l>\n</lg>\n\n<lg>\n<l>martyaloke parā prītirbhavatoḥ kena putrakau /</l>\n<l>saheti papraccha pitā tāvubhau nāgadārakau // MarkP_20.16 //</l>\n</lg>\n\n<lg>\n<l>dṛṣṭayoratra pātāle bahūni divasāni me /</l>\n<l>divā rajanyāmevobhau paśyāmi priyadarśanau // MarkP_20.17 //</l>\n</lg>\n\n<p>jaḍa uvāca</p>\n\n<lg>\n<l>iti pitrā svayaṃ pṛṣṭau praṇipatya kṛtāñjalī /</l>\n<l>pratyūcaturmahābhāgāvuragādhipateḥ sutau // MarkP_20.18 //</l>\n</lg>\n\n<p>putrāvūcatuḥ</p>\n\n<lg>\n<l>putraḥ śatrujitastāta nāmnā khyāta ṛtadhvajaḥ /</l>\n<l>rūpavānārjavopetaḥ śūro mānī priyaṃvadaḥ // MarkP_20.19 //</l>\n</lg>\n\n<lg>\n<l>anāpṛṣṭakatho vāggmī vidvān maitro guṇākaraḥ /</l>\n<l>mānyamānayitā dhīmān hrīmān vinayabhūṣaṇaḥ // MarkP_20.20 //</l>\n</lg>\n\n<lg>\n<l>tasyopacārasamprīti-sambogāpahṛtaṃ manaḥ /</l>\n<l>nāgaloke bhuvarloke na ratiṃ vindate pitaḥ // MarkP_20.21 //</l>\n</lg>\n\n<lg>\n<l>tadviyogena nastāta ! na pātālañca śītalam /</l>\n<l>paritāpāya tatsaṅgādāhlādāya ravirdivā // MarkP_20.22 //</l>\n</lg>\n\n<p>pitovāca</p>\n\n<lg>\n<l>putraḥ puṇyavato dhanyaḥ sa yasyaivaṃ bhavidvidhaiḥ /</l>\n<l>parokṣasyāpi guṇibhaiḥ kriyate guṇakīrtanam // MarkP_20.23 //</l>\n</lg>\n\n<lg>\n<l>santi śāstravido 'śīlāḥ santi mūrkhāḥ suśīlinaḥ /</l>\n<l>śāstraśīle samaṃ manye putrau dhanyatarantu tam // MarkP_20.24 //</l>\n</lg>\n\n<lg>\n<l>tasya mitraguṇān mitrāṇyamitrāśca parākramam /</l>\n<l>kathayanti sadā satsu putravāṃstena vai pitā // MarkP_20.25 //</l>\n</lg>\n\n<lg>\n<l>tasyopakāriṇaḥ kaccid bhavadbhyāmabhivāñchitam /</l>\n<l>kiñcinniṣpāditaṃ vatsau paritoṣāya cetasaḥ // MarkP_20.26 //</l>\n</lg>\n\n<lg>\n<l>sa dhanyo jīvitaṃ tasya tasya janma sujanmanaḥ /</l>\n<l>yasyārthino na vimukhā mitrārtho na ca durbalaḥ // MarkP_20.27 //</l>\n</lg>\n\n<lg>\n<l>madgṛhe yad suvarṇādi ratnaṃ vāhanamāsanam /</l>\n<l>yaccānyat prītaye tasya taddeyamaviśaṅkayā // MarkP_20.28 //</l>\n</lg>\n\n<lg>\n<l>dhik tasya jīvitaṃ puṃso mitrāṇāmupakāriṇām /</l>\n<l>pratirūpamakurvan yo jīvāmītyavagacchati // MarkP_20.29 //</l>\n</lg>\n\n<lg>\n<l>upakāraṃ suhṛdvarge yo 'pakārañca śatruṣu /</l>\n<l>nṛmegho varṣati prājñāstasyecchanti sadonnatim // MarkP_20.30 //</l>\n</lg>\n\n<p>putrāvūcatuḥ</p>\n\n<lg>\n<l>kiṃ tasya kṛtakṛtyasya kartuṃ śakyeta kenacit /</l>\n<l>yasya sarvārthino gehe sarvakāmaiḥ sadārccitāḥ // MarkP_20.31 //</l>\n</lg>\n\n<lg>\n<l>yāni ratnāni tadgehe pātāle tāni naḥ kutaḥ /</l>\n<l>vāhanāsanayānāni bhūṣaṇānyambarāṇi ca // MarkP_20.32 //</l>\n</lg>\n\n<lg>\n<l>vijñānaṃ tatra yaccāsti tadanyatra na vidyate /</l>\n<l>prājñānāmapyasau tāta sarvasandehahṛttamaḥ // MarkP_20.33 //</l>\n</lg>\n\n<lg>\n<l>ekaṃ tasyāsti kartavyamasādhyaṃ tacca nau matam /</l>\n<l>hiraṇyagarbha-govinda-śarvādīnīśvarādṛte // MarkP_20.34 //</l>\n</lg>\n\n<p>pitovāca</p>\n\n<lg>\n<l>pathāpi śrotumicchāmi tasya yad kāryamuttamam /</l>\n<l>asādhyamathavā sādhyaṃ kiṃ vāsādhyaṃ vipaścitām // MarkP_20.35 //</l>\n</lg>\n\n<lg>\n<l>devatvamamareśatvaṃ tatpūjyatvañca mānavāḥ /</l>\n<l>prayānti vāñchitaṃ vānyad dṛḍhaṃ ye vyavasāyinaḥ // MarkP_20.36 //</l>\n</lg>\n\n<lg>\n<l>nāvijñātaṃ na cāgamyaṃ nāprāpyaṃ divi ceha vā /</l>\n<l>udyatānāṃ manuṣyāṇāṃ yatacittendriyātmanām // MarkP_20.37 //</l>\n</lg>\n\n<lg>\n<l>yojanānāṃ sahasrāṇi vrajan yāti pitīlikaḥ /</l>\n<l>agacchan vainateyo 'pi pādamekaṃ na gacchati // MarkP_20.38 //</l>\n</lg>\n\n<lg>\n<l>kva bhūtalaṃ kva ca dhrauvyaṃ sthānaṃ yat prāptavān dhruvaḥ /</l>\n<l>uttānapādanṛpateḥ putraḥ san bhūmigocaraḥ // MarkP_20.39 //</l>\n</lg>\n\n<lg>\n<l>tat kathyatāṃ mahābhāga kāryavān yena putrakau /</l>\n<l>sa bhūpālasutaḥ sādhuryenānṛṇyaṃ bhaveta vām // MarkP_20.40 //</l>\n</lg>\n\n<p>putrāvūcatuḥ</p>\n\n<lg>\n<l>tenākhyātamidaṃ tāta pūrvavṛtaṃ mahātmanā /</l>\n<l>kaumārake yathā tasya vṛtaṃ sadvṛttaśālinaḥ // MarkP_20.41 //</l>\n</lg>\n\n<lg>\n<l>tantu śatrujitaṃ tāta pūrvaṃ kaścididvajottamaḥ /</l>\n<l>gālavo 'bhyāgamaddhīmān gṛhītvā turagottamam // MarkP_20.42 //</l>\n</lg>\n\n<lg>\n<l>pratyuvāca ca rājānaṃ samupetyāśramaṃ mama /</l>\n<l>ko 'pi daityādhamo rājan vidhvaṃsayati pāpakṛt // MarkP_20.43 //</l>\n</lg>\n\n<lg>\n<l>tattadrūpaṃ samāsthāya siṃhebha-vanacāriṇām /</l>\n<l>anyeṣāñcālpakāyānāmaharniśamakāraṇāt // MarkP_20.44 //</l>\n</lg>\n\n<lg>\n<l>samādhidhyānayuktasya maunavrataratasya ca /</l>\n<l>tathā karoti vighrāni yathā calati me manaḥ // MarkP_20.45 //</l>\n</lg>\n\n<lg>\n<l>dagdhaṃ kopāgninā sadyaḥ samarthastvaṃ vayaṃ na tu /</l>\n<l>duḥ khārjitasya tapaso vyayamicchāmi pārthiva // MarkP_20.46 //</l>\n</lg>\n\n<lg>\n<l>ekadā tu mayā rājannatinirviṇṇacetasā /</l>\n<l>tat kleśitena niśvāso nirīkṣyāsuramujjhitaḥ // MarkP_20.47 //</l>\n</lg>\n\n<lg>\n<l>tato 'mbaratalāt sadyaḥ patito 'yaṃ turaṅgamaḥ /</l>\n<l>vāk cāśarīriṇī prāha naranātha śṛṇuṣva tām // MarkP_20.48 //</l>\n</lg>\n\n<lg>\n<l>aśrāntaḥ sakalaṃ bhūmervalayaṃ turagottamaḥ /</l>\n<l>samarthaḥ krāntumarkeṇa tavāyaṃ pratipāditaḥ // MarkP_20.49 //</l>\n</lg>\n\n<lg>\n<l>pātālāmbaratoyeṣu na cāsya vihatā gatiḥ /</l>\n<l>samastadikṣu vrajato na bhaṅgaḥ parvateṣvapi // MarkP_20.50 //</l>\n</lg>\n\n<lg>\n<l>yato bhūvalayaṃ sarvamaśrānto 'yaṃ cariṣyati /</l>\n<l>ataḥ kuvalayo nāmnā khyātiṃ loke prayāsyati // MarkP_20.51 //</l>\n</lg>\n\n<lg>\n<l>kliśyatyaharniśaṃ pāpo yaśca tvāṃ dānavādhamaḥ /</l>\n<l>tamapyenaṃ samāruhya dvijaśreṣṭha haniṣyati // MarkP_20.52 //</l>\n</lg>\n\n<lg>\n<l>śatrujinnāma bhūpālastasya putra ṛtadhvajaḥ /</l>\n<l>prāpyaitadaśvaratnañca khyātimetena yāsyati // MarkP_20.53 //</l>\n</lg>\n\n<lg>\n<l>so 'haṃ tvāṃ samanuprāptastapaso vighrakāriṇam /</l>\n<l>taṃ nivāraya bhūpāla bhāgabhāṅnṛpatiryataḥ // MarkP_20.54 //</l>\n</lg>\n\n<lg>\n<l>tadetaśvaratnaṃ te mayā bhūpa niveditam /</l>\n<l>putramājñāpaya tathā yathā dharmo na lupyate // MarkP_20.55 //</l>\n</lg>\n\n<lg>\n<l>sa tasya vacanādrājā taṃ vai putramṛtadhvajam /</l>\n<l>tamaśvaratnamāropya kṛtakautukamaṅgalam // MarkP_20.56 //</l>\n</lg>\n\n<lg>\n<l>apreṣayata dharmātmā gālavena samaṃ tadā /</l>\n<l>svamāśramapadaṃ so 'pi tamādāya yayau muniḥ // MarkP_20.57 //</l>\n</lg>\n\n<p>iti śrīmārkaṇḍeyapurāṇe pitā-putrasaṃvādeṭhakuvalayāśvīyo' nāma viṃśo 'dhyāyaḥ</p>\n\n</div>\n<div>\n\n<p>ekaviṃśo 'dhyāyaḥ</p>\n\n<p>pitovāca</p>\n\n<lg>\n<l>gālavena samaṃ gatvā nṛpaputreṇa tena yat /</l>\n<l>kṛtaṃ tat kathyatāṃ putrau vicitrā yuvayoḥ kathā // MarkP_21.1 //</l>\n</lg>\n\n<p>putrāvūcatuḥ</p>\n\n<lg>\n<l>sa gālavāśrame ramye tiṣṭhan bhūpālanandanaḥ /</l>\n<l>sarvavighropaśamanaṃ cakāra brahmavādinām // MarkP_21.2 //</l>\n</lg>\n\n<lg>\n<l>vīraṃ kuvalayāśvaṃ taṃ vasantaṃ gālavāśrame /</l>\n<l>madāvalepopahato nājānāddānavādhamaḥ // MarkP_21.3 //</l>\n</lg>\n\n<lg>\n<l>tatastaṃ gālavaṃ vipraṃ sandhyopāsanatatparam /</l>\n<l>śaukaraṃ rūpamāsthāya pradharṣayitumāgatam // MarkP_21.4 //</l>\n</lg>\n\n<lg>\n<l>muniśiṣyairathotkruṣṭe śīghramāruhya taṃ hayam /</l>\n<l>anvadhāvadvarāhaṃ taṃ nṛpaputraḥ śarāsanī // MarkP_21.5 //</l>\n</lg>\n\n<lg>\n<l>ājaghāna ca bāṇena candrārdhākāravarcasā /</l>\n<l>ākṛṣya balavaccāpaṃ cārucitropaśobhitam // MarkP_21.6 //</l>\n</lg>\n\n<lg>\n<l>nārācābhihataḥ śīghramātmatrāṇaparo mṛgaḥ /</l>\n<l>giripādapasambādhāṃ so 'nvakrāmanmahāṭavīm // MarkP_21.7 //</l>\n</lg>\n\n<lg>\n<l>tamanvadhāvadvegena turago 'sau manojavaḥ /</l>\n<l>codito rājaputreṇa piturādeśakāriṇā // MarkP_21.8 //</l>\n</lg>\n\n<lg>\n<l>atikramyātha vegena yojanāni sahasraśaḥ /</l>\n<l>dharaṇyāṃ vivṛte garte nipapāta laghukramaḥ // MarkP_21.9 //</l>\n</lg>\n\n<lg>\n<l>tasyānantaramevāśu so 'pyaśvī nṛpateḥ sutaḥ /</l>\n<l>nipapāta mahāgarte timiraughasamāvṛte // MarkP_21.10 //</l>\n</lg>\n\n<lg>\n<l>tato nādṛśyata mṛgaḥ sa tasmin rājasūnunā /</l>\n<l>prakāśañca sa pātālamapaśyat tatra nāpi nam // MarkP_21.11 //</l>\n</lg>\n\n<lg>\n<l>tato 'paśyat sa sauvarṇa-prāsādaśatasaṃkulam /</l>\n<l>purandarapuraprakhyaṃ puraṃ prākāraśobhitam // MarkP_21.12 //</l>\n</lg>\n\n<lg>\n<l>tat praviśya sa nāpaśyat tatra kañcinnaraṃ pure /</l>\n<l>bhramatā ca tato dṛṣṭā tatra yoṣit tvarānvitā // MarkP_21.13 //</l>\n</lg>\n\n<lg>\n<l>sā pṛṣṭā tena tanvaṅgī prasthitā kena kasya vā /</l>\n<l>novāca kiñcit prāsādamāruroha ca bhāminī // MarkP_21.14 //</l>\n</lg>\n\n<lg>\n<l>so 'pyaśvamekato baddhvā tāmevānusasāra vai /</l>\n<l>vismayotphullanayano niḥ śaṅko nṛpateḥ sutaḥ // MarkP_21.15 //</l>\n</lg>\n\n<lg>\n<l>tato 'paśyat suvistīrṇe paryaṅke sarvakāñcane /</l>\n<l>niṣaṇṇāṃ kanyakāmekāṃ kāmayuktāṃ ratīmiva // MarkP_21.16 //</l>\n</lg>\n\n<lg>\n<l>vispaṣṭendumukhīṃ subhrūṃ pīnaśroṇipayodharām /</l>\n<l>bimbādharoṣṭhīṃ nanvaṅgīṃ nīlotpalavilocanām // MarkP_21.17 //</l>\n</lg>\n\n<lg>\n<l>raktatuṅganakhīṃ śyāmāṃ mṛdvīṃ tāmrakarāṅghrikām /</l>\n<l>karabhoruṃ sudaśanāṃ nīlasūkṣmasthirālakām // MarkP_21.18 //</l>\n</lg>\n\n<lg>\n<l>tāṃ dṛṣṭvā cārusarvāṅgīmanaṅgāṅgalatāmiva /</l>\n<l>so 'manyat pārthivasutastāṃ rasātaladevatām // MarkP_21.19 //</l>\n</lg>\n\n<lg>\n<l>sā ca dṛṣṭvaiva taṃ bālā nīlakuñcitamūrdhajam /</l>\n<l>pīnoruskandhabāhuṃ tamamaṃsta madanaṃ śubhā // MarkP_21.20 //</l>\n</lg>\n\n<lg>\n<l>uttasthau ca mahābhāgā cittakṣobhamavāpya sā /</l>\n<l>lajjāvismayadainyānāṃ sadyastanvī vaśaṃ gatā // MarkP_21.21 //</l>\n</lg>\n\n<lg>\n<l>ko 'yaṃ devo nu yakṣo vā gandharvo vorago 'pi vā /</l>\n<l>vidyādharo vā samprāptaḥ kṛtapuṇyaratirnaraḥ // MarkP_21.22 //</l>\n</lg>\n\n<lg>\n<l>evaṃ vicintya vahudhā niśvasya ca mahītale /</l>\n<l>upaviśya tato bheje sā mūrcchāṃ madirakṣaṇā // MarkP_21.23 //</l>\n</lg>\n\n<lg>\n<l>so 'pi kāmaśarāghātamavāpya nṛpateḥ sutaḥ /</l>\n<l>tāṃ samāśvāsayāmāsa na bhetavyamiti bruvan // MarkP_21.24 //</l>\n</lg>\n\n<lg>\n<l>sā ca strī yā tadā dṛṣṭā pūrvaṃ tena mahātmanā /</l>\n<l>tālavṛntamupādāya paryavījayadākulā // MarkP_21.25 //</l>\n</lg>\n\n<lg>\n<l>samāśvāsya tadā pṛṣṭā tena saṃmohakāraṇam /</l>\n<l>kiñcillajjānvitā bālā tasyāḥ sakhyurnyavedayat // MarkP_21.26 //</l>\n</lg>\n\n<lg>\n<l>sā cāsmai kathayāmāsa nṛpaputrāya vistarāt /</l>\n<l>mohasya kāraṇaṃ sarvaṃ taddarśanasamudbhavam /</l>\n<l>yathā tayā samākhyātaṃ tadvṛttāntañca bhāminī // MarkP_21.27 //</l>\n</lg>\n\n<p>stryuvāca</p>\n\n<lg>\n<l>viśvāvasuriti khyāto divi gandharvarāṭ prabho /</l>\n<l>tasyeyamātmajā subhrūrnāmnarā khyātā madālasā // MarkP_21.28 //</l>\n</lg>\n\n<lg>\n<l>vajraketoḥ sutaścogro dānavo 'rividāraṇaḥ /</l>\n<l>pātālaketurvikhyātaḥ pātālāntarasaṃśrayaḥ // MarkP_21.29 //</l>\n</lg>\n\n<lg>\n<l>teneyamudyānagatā kṛtvā māyāṃ tamomayīm /</l>\n<l>apahṛtya mayāṃ hīnā bālā nītā durātmanā // MarkP_21.30 //</l>\n</lg>\n\n<lg>\n<l>āgāminyāṃ trayodaśyāmudvakṣyati kilāsuraḥ /</l>\n<l>sa tu nārhati cārvaṅgīṃ śūdro vedaśrutīmiva // MarkP_21.31 //</l>\n</lg>\n\n<lg>\n<l>atīte ca dine bālāmātmavyāpadanodyatām /</l>\n<l>surabhiḥ prāha nāyaṃ tvaṃ prāpsyate dānavādhamaḥ // MarkP_21.32 //</l>\n</lg>\n\n<lg>\n<l>martyalokamanuprāptaṃ ya enaṃ chetsyate śaraiḥ /</l>\n<l>sate bhartā mahābhāge acireṇa bhaviṣyati // MarkP_21.33 //</l>\n</lg>\n\n<lg>\n<l>ahaṃ cāsyāḥ sakhī nāmnarā kuṇḍaleti manasvinī /</l>\n<l>sutā vindhyavataḥ patnī vīrapuṣkaramālinaḥ // MarkP_21.34 //</l>\n</lg>\n\n<lg>\n<l>hate bhartari śumbhena tīrthāt tīrthamanuvratā /</l>\n<l>carāmi divyayā gatyā paralokārthamudyatā // MarkP_21.35 //</l>\n</lg>\n\n<lg>\n<l>pātālaketurduṣṭātmā vārāhaṃ vapurāsthitaḥ /</l>\n<l>kenāpi viddho bāṇena munīnāṃ trāṇakāraṇāt // MarkP_21.36 //</l>\n</lg>\n\n<lg>\n<l>tañcāhaṃ tattvato 'nviṣya tvaritā samupāgatā /</l>\n<l>satyameva sa kenāpi tāḍito dānavādhamaḥ // MarkP_21.37 //</l>\n</lg>\n\n<lg>\n<l>iyañca mūrcchāmagamat kāraṇaṃ yat śṛṇuṣva tat /</l>\n<l>tvayi prītimatī bālā darśanādeva mānada // MarkP_21.38 //</l>\n</lg>\n\n<lg>\n<l>devaputropame cāru-vākyādiguṇaśālini /</l>\n<l>bharyā cānyasya vihitā yena viddhaḥ sa dānavaḥ // MarkP_21.39 //</l>\n</lg>\n\n<lg>\n<l>etasmāt kāraṇānmohaṃ mahāntamiyamāgatā /</l>\n<l>yāvajjīvaṃ ca tanvaṅgī duḥ khamevopabhokṣyate // MarkP_21.40 //</l>\n</lg>\n\n<lg>\n<l>tvayyasyā hṛdayaṃ rāgi bhartā cānyo bhaviṣyati /</l>\n<l>yāvajjīvamato duḥ khaṃ surabhyā nānyathā vacaḥ // MarkP_21.41 //</l>\n</lg>\n\n<lg>\n<l>ahaṃ tvasyāḥ prabhī prītyā duḥ khitātra samāgatā /</l>\n<l>yato viśeṣo naivāsti svasakhī-nijadehayoḥ // MarkP_21.42 //</l>\n</lg>\n\n<lg>\n<l>yadyeṣābhimataṃ vīraṃ patimāpnoti śobhanā /</l>\n<l>tatastapastvahaṃ kuryāṃ nirvyalīkena cetasā // MarkP_21.43 //</l>\n</lg>\n\n<lg>\n<l>tvantu ko vā kimarthaṃ vā samprāpto 'tra mahāmate /</l>\n<l>devo daityo nu gandharvaḥ pannagaḥ kinnaro 'pi vā // MarkP_21.44 //</l>\n</lg>\n\n<lg>\n<l>na hyatra mānuṣagatirna cedṛṅmānuṣaṃ vapuḥ /</l>\n<l>tattvamākhyāhi kathitaṃ yathaivāvitathaṃ mayā // MarkP_21.45 //</l>\n</lg>\n\n<p>kuvalayāśva uvāca</p>\n\n<lg>\n<l>yanmāṃ pṛcchasi dharmajñe kastvaṃ kiṃ vā samāgataḥ /</l>\n<l>tacchṛṇuṣvāmalaprajñe kathayāmyāditastava // MarkP_21.46 //</l>\n</lg>\n\n<lg>\n<l>rājñaḥ śatrujitaḥ putraḥ pitrā sampreṣitaḥ śubhe /</l>\n<l>munirakṣaṇamuddiśya gālavāśramamāgataḥ // MarkP_21.47 //</l>\n</lg>\n\n<lg>\n<l>kurvato mama rakṣāñca munīnāṃ dharmacāriṇām /</l>\n<l>vighnārthamāgataḥ koṣa'pi śaukaraṃ rūpamāsthitaḥ // MarkP_21.48 //</l>\n</lg>\n\n<lg>\n<l>mayā sa viddho bāṇena candrārdhākāravarccasā /</l>\n<l>apakrānto 'tivegena tamasmyanugato hayī // MarkP_21.49 //</l>\n</lg>\n\n<lg>\n<l>papāta sahasā garte sakrīḍo 'śvaśca māmakaḥ /</l>\n<l>so 'hamaśvaṃ samārūḍhastamasyekaḥ paribhraman // MarkP_21.50 //</l>\n</lg>\n\n<lg>\n<l>prakāśamāsāditavān dṛṣṭā ca bhavatī mayā /</l>\n<l>pṛṣṭayā ca na me kiñcidbhavatyā dattamuttaram // MarkP_21.51 //</l>\n</lg>\n\n<lg>\n<l>tvāñcaivānupraviṣṭo 'hamimaṃ prāsādamuttamam /</l>\n<l>ityetat kathitaṃ satyaṃ na devo 'haṃ na dānavaḥ // MarkP_21.52 //</l>\n</lg>\n\n<lg>\n<l>na pannago na gandharvaḥ kinnaro vā śucismite /</l>\n<l>samastā pūjyapakṣo vai devādyā mama kuṇḍale /</l>\n<l>manuṣyo 'smi viśaṅkā te na kartavyātra karhicit // MarkP_21.53 //</l>\n</lg>\n\n<p>putrāvūcatuḥ</p>\n\n<lg>\n<l>tataḥ prahṛṣṭā sā kanyā sakhīvadanamuttamam /</l>\n<l>lajjājaḍaṃ vīkṣamāṇā kiñcinnovāca bhāminī // MarkP_21.54 //</l>\n</lg>\n\n<lg>\n<l>sā sakhī punarapyenāṃ prahṛṣṭā pratyuvāca ha /</l>\n<l>yathāvat kathitaṃ tena surabhyā vacanānuge // MarkP_21.55 //</l>\n</lg>\n\n<p>kuṇḍalovāca</p>\n\n<lg>\n<l>vīra satyamasandigdhaṃ bhavatābhihitaṃ vacaḥ /</l>\n<l>nānyatra hṛdayantvasyā dṛṣṭvā sthairyaṃ prayāsyati // MarkP_21.56 //</l>\n</lg>\n\n<lg>\n<l>candramevādhikā kāntiḥ samupaiti raviṃ prabhā /</l>\n<l>bhūtirdhanyaṃ dhṛtirdhoraṃ kṣāntirabhyeti cottamam // MarkP_21.57 //</l>\n</lg>\n\n<lg>\n<l>tvayaiva viddho 'sandigdhaṃ sa pāpo dānavādhamaḥ /</l>\n<l>surabhiḥ sā gavāṃ mātā kathaṃ mithyā vadiṣyati // MarkP_21.58 //</l>\n</lg>\n\n<lg>\n<l>taddhanyeyaṃ sabhāgyā ca tvatsambandhaṃ sametya vai /</l>\n<l>kuruṣva vīra yat kāryaṃ vidhinaiva samāhitam // MarkP_21.59 //</l>\n</lg>\n\n<p>putrāvūcatuḥ</p>\n\n<lg>\n<l>paravānahamityāha rājaputraḥ satāṃ pituḥ /</l>\n<l>sā ca taṃ cintayāmāsa tumburuṃ tatkule gurum // MarkP_21.60 //</l>\n</lg>\n\n<lg>\n<l>sa cāpi tatkṣaṇāt prāptaḥ pragṛhītasamitkuśaḥ /</l>\n<l>madālasāyāḥ samprītyā kuṇḍalāgauraveṇa ca // MarkP_21.61 //</l>\n</lg>\n\n<lg>\n<l>prajvālya pāvakaṃ hutvā mantravit kṛtamaṅgalām /</l>\n<l>vaivāhikavidhiṃ kanyāṃ pratipādya yathāgatam // MarkP_21.62 //</l>\n</lg>\n\n<lg>\n<l>jagāma tapase dhīmān svāśramapadaṃ tadā /</l>\n<l>sā cāha tāṃ sakhīṃ bālāṃ kṛtārthāsmi varānane // MarkP_21.63 //</l>\n</lg>\n\n<lg>\n<l>saṃyuktāmamunā dṛṣṭvā tvāmahaṃ rūpaśālinīm /</l>\n<l>tamastapsye 'hamatulaṃ nirvyalīkena cetasā // MarkP_21.64 //</l>\n</lg>\n\n<lg>\n<l>tīrthāmbudhūtapāpā ca bhavitrī nedṛśī yathā /</l>\n<l>tañcāha rājaputraṃ sā praśrayāvanatā tadā /</l>\n<l>gantukāmā nijasakhī-snehaviklavabhāṣiṇī // MarkP_21.65 //</l>\n</lg>\n\n<p>kuṇḍalovāca</p>\n\n<lg>\n<l>puṃbhirapyamitaprajña nopadeśo bhavadvidhe /</l>\n<l>dātavyaḥ kimuta strībhirato nopadiśāmi te // MarkP_21.66 //</l>\n</lg>\n\n<lg>\n<l>kintvasyāstanumadhyāyāḥ snehākṛṣṭena cetasā /</l>\n<l>tvayā viśrambhitā cāsmi smārayāmyarisūdana // MarkP_21.67 //</l>\n</lg>\n\n<lg>\n<l>bhartavyā rakṣitavyā ca bhāryā hi patinā sadā /</l>\n<l>dharmārthakāmasaṃsiddhyai bhāryā bhartṛsahāyinī // MarkP_21.68 //</l>\n</lg>\n\n<lg>\n<l>yadā bhāryā ca bhartā ca parasparavaśānugau /</l>\n<l>tadā dharmārthakāmānāṃ trayāṇāmapi saṅgatam // MarkP_21.69 //</l>\n</lg>\n\n<lg>\n<l>kathaṃ bhāryāmṛte dharmamarthaṃ vā puruṣaḥ prabho /</l>\n<l>prāpnoti kāmamathavā tasyāṃ tritayamāhitam // MarkP_21.70 //</l>\n</lg>\n\n<lg>\n<l>tathaiva bhartāramṛte bhāryā dharmādisādhane /</l>\n<l>na samarthā trivargo 'yaṃ dāmpatyaṃ samupāśritaḥ // MarkP_21.71 //</l>\n</lg>\n\n<lg>\n<l>devātā-pitṛ-bhṛtyānāmatithīnāñca pūjanam /</l>\n<l>na puṃbhiḥ śakyate kartumṛte bhāryāṃ nṛpātmaja // MarkP_21.72 //</l>\n</lg>\n\n<lg>\n<l>prāpto 'pi cārtho manujairānīto 'pī nijaṃ gṛham /</l>\n<l>kṣayameti vinā bhāryāṃ kubhāryāsaṃśraye 'pi vā // MarkP_21.73 //</l>\n</lg>\n\n<lg>\n<l>kāmastu tasya naivāsti pratyakṣeṇopalakṣyate /</l>\n<l>dampatyoḥ sahadharmeṇa trayīdharmamavāpnuyāt // MarkP_21.74 //</l>\n</lg>\n\n<lg>\n<l>pitṝn putraistathaivānna-sādhanairatithīn naraḥ /</l>\n<l>pūjābhiramarāṃstadvat sādhvīṃ bhāryāṃ naro 'vati // MarkP_21.75 //</l>\n</lg>\n\n<lg>\n<l>striyāścāpi vinā bhartrā dharmakāmārthasantatiḥ /</l>\n<l>naiva tasmāt trivargo 'yaṃ dāmpatyamadhigacchati // MarkP_21.76 //</l>\n</lg>\n\n<lg>\n<l>etanmayoktaṃ yuvayorgacchāmi ca yathepsitam /</l>\n<l>vardha tvamanayā sārdhaṃ dhana-putra-sukhāyuṣā // MarkP_21.77 //</l>\n</lg>\n\n<p>putrāvūcatuḥ</p>\n\n<lg>\n<l>ityuktvā sā pariṣvajya svasakhīṃ taṃ namasya ca /</l>\n<l>jagāma divyayā gatyā yathābhipretamātmanaḥ // MarkP_21.78 //</l>\n</lg>\n\n<lg>\n<l>so 'pi śatrujitaḥ putrastāmāropya turaṅgamam /</l>\n<l>nirgantukāmaḥ pātālādvijñāto danusambhavaiḥ // MarkP_21.79 //</l>\n</lg>\n\n<lg>\n<l>tatastaiḥ sahasotkruṣṭaṃ hriyate hriyate 'ti vai /</l>\n<l>kanyāratnaṃ yadānītaṃ divaḥ pātālaketunā // MarkP_21.80 //</l>\n</lg>\n\n<lg>\n<l>tataḥ parigha-nistriṃśa-gadā-śūla-śarāyudham /</l>\n<l>dānavānāṃ balaṃ prāptaṃ saha pātālaketunā // MarkP_21.81 //</l>\n</lg>\n\n<lg>\n<l>tiṣṭha tiṣṭheti jalpantaste tadā dānavottamāḥ /</l>\n<l>śaravarṣaistathā śūlairvavarṣurnṛpanandanam // MarkP_21.82 //</l>\n</lg>\n\n<lg>\n<l>sa ca śatrujitaḥ putrastadastrāṇyativīryavān /</l>\n<l>ciccheda śarajālena prahasanniva līlayā // MarkP_21.83 //</l>\n</lg>\n\n<lg>\n<l>kṣaṇena pātālatalamasikhaktyṛṣṭiśāyakaiḥ /</l>\n<l>chinnaiḥ sañchannamabhavadṛtadhvajaśarotkaraiḥ // MarkP_21.84 //</l>\n</lg>\n\n<lg>\n<l>tato 'straṃ tvāṣṭramādāya cikṣepa prati dānavān /</l>\n<l>tena te dānavāḥ sarve saha pātālaketunā // MarkP_21.85 //</l>\n</lg>\n\n<lg>\n<l>jvālāmālātitīvreṇa sphuṭadasthicayāḥ kṛtāḥ /</l>\n<l>nirdagdhāḥ kāpilaṃ tejaḥ samāsādyeva sāgarāḥ // MarkP_21.86 //</l>\n</lg>\n\n<lg>\n<l>tataḥ sa rājaputro 'śvī nihatyāsurasattamān /</l>\n<l>strīratnena samaṃ tena samāgacchat pituḥ puram // MarkP_21.87 //</l>\n</lg>\n\n<lg>\n<l>praṇipatya ca tat sarvaṃ sa tu pitre nyavedayat /</l>\n<l>pātālagamanañcaiva kuṇḍalāyāśca darśanam // MarkP_21.88 //</l>\n</lg>\n\n<lg>\n<l>tadvanmadālasāprāptiṃ dānavaiścāpi saṅgaram /</l>\n<l>vadhañca teṣāmastreṇa punarāgamanaṃ tathā // MarkP_21.89 //</l>\n</lg>\n\n<lg>\n<l>iti śrutvā pitā tasya caritaṃ cārucetasaḥ /</l>\n<l>prītimānabhavaccedaṃ pariṣvajyāha cātmajam // MarkP_21.90 //</l>\n</lg>\n\n<lg>\n<l>satpātreṇa tvayā putra tārito 'haṃ mahātmanā /</l>\n<l>bhayebhyo munayastrātā yena saddharmacāriṇaḥ // MarkP_21.91 //</l>\n</lg>\n\n<lg>\n<l>matpūrvaiḥ khyātimānītaṃ mayā vistāritaṃ punaḥ /</l>\n<l>parākramavatā vīra tvayā tadvahulīkṛtam // MarkP_21.92 //</l>\n</lg>\n\n<lg>\n<l>yadupāttaṃ yaśaḥ pitrā dhanaṃ vīryamathāpi vā /</l>\n<l>tanna hāpayate yastu sa naro madhyamaḥ smṛtaḥ // MarkP_21.93 //</l>\n</lg>\n\n<lg>\n<l>tadvīryādadhikaṃ yastu punaranyat svaśaktitaḥ /</l>\n<l>niṣpādayati taṃ prājñāḥ pravadanti narottamam // MarkP_21.94 //</l>\n</lg>\n\n<lg>\n<l>yaḥ pitā samupāttāni dhanavīryayaśāṃsi vai /</l>\n<l>nyūnatāṃ nayati prājñāstamāhuḥ puruṣādhamam // MarkP_21.95 //</l>\n</lg>\n\n<lg>\n<l>tanmayā brāhmaṇatrāṇaṃ kṛtamāsīdyathā tvayā /</l>\n<l>pātālagamanaṃ yacca yaccāsuravināśanam // MarkP_21.96 //</l>\n</lg>\n\n<lg>\n<l>etadapyadhikaṃ vatsa tena tvaṃ puruṣottamaḥ /</l>\n<l>taddhanyo 'smya bāla tvamahameva guṇādhikam // MarkP_21.97 //</l>\n</lg>\n\n<lg>\n<l>tvāṃ putramīdṛśaṃ prāpya ślāghyaḥ puṇyavatāmapi /</l>\n<l>na sa putrakṛtāṃ prītiṃ manye prāpnoti mānavaḥ // MarkP_21.98 //</l>\n</lg>\n\n<lg>\n<l>putreṇa nātiśayito yaḥ prajñādānavikramaiḥ /</l>\n<l>dhigjanma tasya yaḥ pitrā loke vijñāyate naraḥ // MarkP_21.99 //</l>\n</lg>\n\n<lg>\n<l>yaḥ putrāt khyātimabhyeti tasya janma sujanmanaḥ /</l>\n<l>ātmanā jñāyate dhanyo madhyaḥ pitṛpitāmahaiḥ // MarkP_21.100 //</l>\n</lg>\n\n<lg>\n<l>mātṛpakṣeṇa mātrā ca khyātimeti narādhamaḥ /</l>\n<l>tat putra dhanavīryaistvaṃ vivardhasva sukhena ca // MarkP_21.101 //</l>\n</lg>\n\n<lg>\n<l>ghandharvatanayā ceyaṃ mā tvayā vai viyujyatām /</l>\n<l>iti pitrā bahuvidhaṃ priyamuktaḥ punaḥ punaḥ // MarkP_21.102 //</l>\n</lg>\n\n<lg>\n<l>pariṣvajya svamāvāsaṃ sabhāryaḥ sa visarjitaḥ /</l>\n<l>sa tayā bhāryāyā sārdhaṃ reme tatra pituḥ pure // MarkP_21.103 //</l>\n</lg>\n\n<lg>\n<l>anyeṣu ca tathodyāna-vana-parvatasānuṣu /</l>\n<l>śvaśrū-śvasurayoḥ pādau praṇipatya ca sā śubhā /</l>\n<l>prātaḥ prātastatastena saha reme sumadhyamā // MarkP_21.104 //</l>\n</lg>\n\n<p>iti śrīmārkaṇḍeyapurāṇe kuvalayāśvīye madālasāpariṇayanaṃ nāmaikaviṃśo 'dhyāyaḥ</p>\n\n</div>\n<div>\n\n<p>dvāviṃśo 'dhyāyaḥ</p>\n\n<p>putrāvūcatuḥ</p>\n\n<lg>\n<l>tataḥ kāle vahutithe gate rājā punaḥ sutam /</l>\n<l>prāha gacchāśu viprāṇāṃ trāṇāya cara medinīm // MarkP_22.1 //</l>\n</lg>\n\n<lg>\n<l>aśvamenaṃ samāruhya prātaḥ prātardine dine /</l>\n<l>abādhā dvijamukhyānāmanveṣṭavyā sadaiva hi // MarkP_22.2 //</l>\n</lg>\n\n<lg>\n<l>durvṛttāḥ santi śataśo dānavāḥ pāpayonayaḥ /</l>\n<l>tebhyo na syādyathā bādhā munīnāṃ tvaṃ tathā kuru // MarkP_22.3 //</l>\n</lg>\n\n<lg>\n<l>sa yathoktastataḥ pitrā tathā cakre nṛpātmajaḥ /</l>\n<l>parikramya mahīṃ sarvāṃ vavande caraṇau pituḥ // MarkP_22.4 //</l>\n</lg>\n\n<lg>\n<l>ahanyahanyanuprāpte pūrvāhne nṛpanandanaḥ /</l>\n<l>tataśca śeṣaṃ divasaṃ tayā reme sumadhyayā // MarkP_22.5 //</l>\n</lg>\n\n<lg>\n<l>ekadā tu cāran so 'tha dadarśa yamunātaṭe /</l>\n<l>pātālaketoranujaṃ tālaketuṃ kṛtāśramam // MarkP_22.6 //</l>\n</lg>\n\n<lg>\n<l>māyāvī dānavaḥ so 'tha munirūpaṃ samāsthitaḥ /</l>\n<l>sa prāha rājaputraṃ taṃ pūrvavairamanusmaran // MarkP_22.7 //</l>\n</lg>\n\n<lg>\n<l>rājaputra brīvīmi tvāṃ tat kuruṣva yadīcchasi /</l>\n<l>na ca te prārthanābhaṅgaḥ kāryaḥ satyapratiśrava // MarkP_22.8 //</l>\n</lg>\n\n<lg>\n<l>yakṣye yajñena dharmāya kartavyāśca tatheṣṭayaḥ /</l>\n<l>citayastatra kartavyā nāsti me dakṣaiṇā yataḥ // MarkP_22.9 //</l>\n</lg>\n\n<lg>\n<l>ataḥ prayaccha me vīra hiraṇyārthaṃ svabhūṣaṇam /</l>\n<l>yadetat kaṇṭhalagnaṃ te rakṣa cemaṃ māśramam // MarkP_22.10 //</l>\n</lg>\n\n<lg>\n<l>yāvadantarjale devaṃ varuṇaṃ yādasāṃ patim /</l>\n<l>vaidikairvāruṇairmantraiḥ prajānāṃ puṣṭihetukaiḥ // MarkP_22.11 //</l>\n</lg>\n\n<lg>\n<l>abhiṣṭūya tvarāyuktaḥ samabhyemīti vādinam /</l>\n<l>taṃ praṇamya tataḥ prādāt sa tasmai kaṇṭhabhūṣaṇam // MarkP_22.12 //</l>\n</lg>\n\n<lg>\n<l>prāha yainaṃ bhavān yātu nirvyalīkena cetasā /</l>\n<l>sthāsyāmi tāvadatraiva tavāśramasamīpataḥ // MarkP_22.13 //</l>\n</lg>\n\n<lg>\n<l>tavādeśānmahābhāga yāvadāgamanaṃ tava /</l>\n<l>na te 'tra kaścidābādhāṃ kariṣyati mayi sthite /</l>\n<l>viśrabdhaścātvaran brahman kuruṣva tvaṃ manogatam // MarkP_22.14 //</l>\n</lg>\n\n<p>putrāvūcatuḥ</p>\n\n<lg>\n<l>ekamuktastatastena sa mamajja nadījale /</l>\n<l>rarakṣa so 'pi tasyaiva māyāvihitamāśramam // MarkP_22.15 //</l>\n</lg>\n\n<lg>\n<l>gatvā jalāśayāt tasmāt tālaketuśca tatparam /</l>\n<l>madālasāyāḥ pratyakṣamanyeṣāñcaitaduktavān // MarkP_22.16 //</l>\n</lg>\n\n<p>tālaketuruvāca</p>\n\n<lg>\n<l>vīraḥ kuvalayāśvo 'sau mamāśramasamīpataḥ /</l>\n<l>kenāpi duṣṭadaityena kurvan rakṣāṃ tapasvinām // MarkP_22.17 //</l>\n</lg>\n\n<lg>\n<l>yudhyamāno yathāśakti nighnan brahmadviṣo yudhi /</l>\n<l>māyāmāśritya pāpena bhinnaḥ śūlena vakṣasī // MarkP_22.18 //</l>\n</lg>\n\n<lg>\n<l>mriyamāṇena tenedaṃ dattaṃ me kaṇṭhabhūṣaṇam /</l>\n<l>prāpitaścāgnisaṃyogaṃ sa vane śūdratāpasaiḥ // MarkP_22.19 //</l>\n</lg>\n\n<lg>\n<l>kṛtārtahreṣāśabdo vai trastaḥ sāśruvilocanaḥ /</l>\n<l>nītaḥ so 'śvaśca tenaiva dānavena durātmanā // MarkP_22.20 //</l>\n</lg>\n\n<lg>\n<l>etanmayā nṛśaṃsena dṛṣṭaṃ duṣkṛtakāriṇā /</l>\n<l>yadatrānantaraṃ kṛtyaṃ kriyatāṃ tadakālikam // MarkP_22.21 //</l>\n</lg>\n\n<lg>\n<l>hṛdayāśvāsanañcaitad gṛhyatāṃ kaṇṭhabhūṣaṇam /</l>\n<l>nāsmākaṃ hi suvarṇena kṛtyamasti tapasvinām // MarkP_22.22 //</l>\n</lg>\n\n<p>putrāvūcatuḥ</p>\n\n<lg>\n<l>ityuktvotsṛjya datbhūmau sa jagāma yathāgatam /</l>\n<l>nipapāta janaḥ so 'tha śokārto mūrcchayā'turaḥ // MarkP_22.23 //</l>\n</lg>\n\n<lg>\n<l>tatkṣaṇāt cetanāṃ prāpya sarvāstā nṛpayoṣitaḥ /</l>\n<l>rājapatnyaśca rājā ca vilepuratiduḥ khitāḥ // MarkP_22.24 //</l>\n</lg>\n\n<lg>\n<l>madālasā tu d dṛṣṭvā tadīyaṃ kaṇṭhabhūṣaṇam /</l>\n<l>tatyājāśu priyān prāṇān śrutvā ca nihanta patim // MarkP_22.25 //</l>\n</lg>\n\n<lg>\n<l>tatastathā mahākrandaḥ paurāṇāṃ bhavaneṣvabhūt /</l>\n<l>yathaiva tasya nṛpateḥ svagehe samavartata // MarkP_22.26 //</l>\n</lg>\n\n<lg>\n<l>rājā ca tāṃ mṛtāṃ dṛṣṭvā vinā bhartrā madālasām /</l>\n<l>pratyuvāca janaṃ sarvaṃ vimṛśya susthamānasaḥ // MarkP_22.27 //</l>\n</lg>\n\n<lg>\n<l>na roditavyaṃ paśyāmi bhavatāmātmanastathā /</l>\n<l>sarveṣāmeva saṃcintya sambandhānāmanityatām // MarkP_22.28 //</l>\n</lg>\n\n<lg>\n<l>kinnu śocāmi tanayaṃ kinnu śocāmyahaṃ snuṣām /</l>\n<l>vimṛśya kṛtakṛtyatvāmnamye 'śocyāvubhāvapi // MarkP_22.29 //</l>\n</lg>\n\n<lg>\n<l>macchru śrupurmadvacanāddvijarakṣaṇatatparaḥ /</l>\n<l>prāpto me yaḥ suto mṛtyuṃ kathaṃ śocyaḥ sa dhīmatām // MarkP_22.30 //</l>\n</lg>\n\n<lg>\n<l>avaśyaṃ yāti yaddehaṃ taddvijānāṃ kṛte yadi /</l>\n<l>mama putreṇa saṃtyaktaṃ nanvabhyudayakāri tat // MarkP_22.31 //</l>\n</lg>\n\n<lg>\n<l>iyañca satkulotpannā bhartaryevamanuvratāṃ /</l>\n<l>kathannu śocyā nārīṇāṃ bharturanyanna daivatam // MarkP_22.32 //</l>\n</lg>\n\n<lg>\n<l>asmākaṃ bāndhavānāñca tathānyeṣāṃ dayāvatām /</l>\n<l>śocyā hyeṣā bhavedevaṃ yadi bhartrā viyoginī // MarkP_22.33 //</l>\n</lg>\n\n<lg>\n<l>yā tu bharturvadhaṃ śrutvā tatkṣaṇādeva bhāminī /</l>\n<l>bhartāramanuyāteyaṃ na śocyāto vipaścitām // MarkP_22.34 //</l>\n</lg>\n\n<lg>\n<l>tāḥ śocyā yā viyoginyo na śocyā yā mṛtāḥ saha /</l>\n<l>bhartrā viyogastvanayā nānubhūtaḥ kṛtajñayā // MarkP_22.35 //</l>\n</lg>\n\n<lg>\n<l>dātāraṃ sarvasaukhyānāmiha cāmutra cobhayoḥ /</l>\n<l>lokayoḥ kā hi bhartāraṃ nārī manyeta mānuṣam // MarkP_22.36 //</l>\n</lg>\n\n<lg>\n<l>nāsau śocyo na caiveyaṃ nāhaṃ tajjananī na ca /</l>\n<l>tyajatā brāhmaṇārthāya prāṇān sarve sma tāritāḥ // MarkP_22.37 //</l>\n</lg>\n\n<lg>\n<l>viprāṇaṃ mama dharmasya gataḥ sa hi mahāmatiḥ /</l>\n<l>ānṛṇyamardhabhuktasya tyāgād dehasya me sutaḥ // MarkP_22.38 //</l>\n</lg>\n\n<lg>\n<l>mātuḥ satītvaṃ madvaṃśavaimalyaṃ śauryamātmanaḥ /</l>\n<l>saṃgrāme saṃtyajan prāṇān nātyajad dvijarakṣaṇam // MarkP_22.39 //</l>\n</lg>\n\n<p>putrāvūcatuḥ</p>\n\n<lg>\n<l>tataḥ kuvalayāśvasya mātā bharturanantaram /</l>\n<l>śrutvā putravadhaṃ tādṛk prāha dṛṣṭvā tu taṃ patim // MarkP_22.40 //</l>\n</lg>\n\n<lg>\n<l>mātovāca</l>\n<l>na me mātrā na me svastrā prāptā prītirnṛpedṛśī /</l>\n<l>śrutvā muniparitrāṇe hataṃ putraṃ yathā mayā // MarkP_22.41 //</l>\n</lg>\n\n<lg>\n<l>śocatāṃ bāndhavānāṃ ye niḥ śvasanto 'tiduḥ khitāḥ /</l>\n<l>mriyante vyādhinā kliṣṭāsteṣāṃ mātā vṛthāprajā // MarkP_22.42 //</l>\n</lg>\n\n<lg>\n<l>saṃgrāme yudhyamānā ye 'bhītā godvijarakṣaṇe /</l>\n<l>kṣuṇṇāḥ śastrairvipadyante ta eva bhuvi mānavāḥ // MarkP_22.43 //</l>\n</lg>\n\n<lg>\n<l>arthināṃ mitravargasya vidviṣāñca parāṅmukhaḥ /</l>\n<l>yo na yāti pitā tena putrī mātā ca vīrasūḥ // MarkP_22.44 //</l>\n</lg>\n\n<lg>\n<l>garbhakleśaḥ striyo manye sāphalyaṃ bhajate tadā /</l>\n<l>yadārivijayī vā syāt saṃgrāme vā hataḥ sutaḥ // MarkP_22.45 //</l>\n</lg>\n\n<p>putrāvūcatuḥ</p>\n\n<lg>\n<l>tataḥ sa rājā saṃskāraṃ putrapatnīmalambhayat /</l>\n<l>nirgamya ca bahiḥ snāto dadau putrāya codakam // MarkP_22.46 //</l>\n</lg>\n\n<lg>\n<l>tālaketuśca nirgamya tathaiva yamunājalāt /</l>\n<l>rājaputramuvācedaṃ praṇayānmadhuraṃ vacaḥ // MarkP_22.47 //</l>\n</lg>\n\n<lg>\n<l>gaccha bhūpālaputra ! tvaṃ kṛtārtho 'haṃ kṛtastvayā /</l>\n<l>kāryaṃ cirābhilaṣitaṃ tvayyatrāvicale sthite // MarkP_22.48 //</l>\n</lg>\n\n<lg>\n<l>vāruṇaṃ yajñakāryañca jaleśasya mahātmanaḥ /</l>\n<l>tanmayā sādhitaṃ sarvaṃ yanmamāsīdabhīpsitam // MarkP_22.49 //</l>\n</lg>\n\n<lg>\n<l>praṇipatya sa taṃ prāyādrājaputraḥ puraṃ pituḥ /</l>\n<l>samāruhya tamevāśvaṃ suparṇānilavikramam // MarkP_22.50 //</l>\n</lg>\n\n<p>iti śrīmārkaṇḍeyapurāṇe kuvalayāśvīye madālasāviyogo nāma dvāviṃśo 'dhyāyaḥ</p>\n\n</div>\n<div>\n\n<p>trayoviṃśo 'dhyāyaḥ</p>\n\n<p>putrāvūcatuḥ</p>\n\n<lg>\n<l>sa rājaputraḥ saṃprāpya vegādātmapuraṃ tataḥ /</l>\n<l>pitrorvavandiṣuḥ pādau didṛkṣuśca madālasām // MarkP_23.1 //</l>\n</lg>\n\n<lg>\n<l>dadarśa janamudvignamaprahṛṣṭamukhaṃ puraḥ /</l>\n<l>punaśca vismitākāraṃ prahṛṣṭavadanaṃ tataḥ // MarkP_23.2 //</l>\n</lg>\n\n<lg>\n<l>anyamutphullanayanaṃ diṣṭyā diṣṭyetivādinam /</l>\n<l>pariṣvajantamanyonyamatikautūhalānvitam // MarkP_23.3 //</l>\n</lg>\n\n<lg>\n<l>ciraṃ jīvorukalyāṇa ! hatāste paripanthinaḥ /</l>\n<l>pitroḥ prahlādaya manastathāsmākamakaṇṭakam // MarkP_23.4 //</l>\n</lg>\n\n<p>putrāvūcatuḥ</p>\n\n<lg>\n<l>ityevaṃ vādibhiḥ pauraiḥ puraḥ pṛṣṭhe ca saṃvṛtaḥ /</l>\n<l>tatkṣaṇaprabhavānandaḥ praviveśa piturgṛham // MarkP_23.5 //</l>\n</lg>\n\n<lg>\n<l>pitā ca taṃ pariṣvajya mātā cānye ca bāndhavāḥ /</l>\n<l>ciraṃ jīveti kalyāṇīrdadustasmai tadāśiṣaḥ // MarkP_23.6 //</l>\n</lg>\n\n<lg>\n<l>praṇipatya tataḥ so 'tha kimetaditi vismitaḥ /</l>\n<l>papraccha pitaraṃ tāta ! so 'smai samyak taduktavān // MarkP_23.7 //</l>\n</lg>\n\n<lg>\n<l>sa bhāryāṃ tāṃ mṛtāṃ śrutvā hṛdayeṣṭāṃ madālasām /</l>\n<l>pitarau ca puro dṛṣṭvā lajjāśokābdhimadhyagaḥ // MarkP_23.8 //</l>\n</lg>\n\n<lg>\n<l>cintayāmāsa sā bālā māṃ śrutvā nidhanaṃ gatam /</l>\n<l>tatyāja jīvitaṃ sādhvī dhiṅmāṃ niṣṭhuramānasam // MarkP_23.9 //</l>\n</lg>\n\n<lg>\n<l>nṛśaṃso 'hamanāryo 'haṃ vinā tāṃ mṛgalocanām /</l>\n<l>matkṛte nidhanaṃ prāptāṃ yajjīvāmyatinirghṛṇaḥ // MarkP_23.10 //</l>\n</lg>\n\n<lg>\n<l>punaḥ sa cintayāmāsa parisaṃstabhya mānasam /</l>\n<l>mohodgamamapāsyāśu niḥ śvasyocchavasya cātaraḥ // MarkP_23.11 //</l>\n</lg>\n\n<lg>\n<l>mṛteti sā mannamittaṃ tyajāmi yadi jīvitam /</l>\n<l>kiṃ mayopakṛtaṃ tasyāḥ ślāghyametattu yoṣitām // MarkP_23.12 //</l>\n</lg>\n\n<lg>\n<l>yadi rodimi vā dīno hā priyeti ! vadanmuhuḥ /</l>\n<l>tathāpyaślāghyametanno vayaṃ hi puruṣāḥ kila // MarkP_23.13 //</l>\n</lg>\n\n<p>atha śokajaḍo dīno strajā hīno malānvitaḥ /</p>\n\n<l>vipakṣasya bhaviṣyāmi tataḥ paribhavāspadam // MarkP_23.14 //</l>\n\n<lg>\n<l>mayāriśātanaṃ kāryaṃ rājñaḥ śuśruṣaṇaṃ pituḥ /</l>\n<l>jīvitaṃ tasya cāyattaṃ santyājyaṃ tatkathaṃ mayā // MarkP_23.15 //</l>\n</lg>\n\n<lg>\n<l>kintvatra manye kartavyastyāgo bhāgasya yoṣitaḥ /</l>\n<l>sa cāpi nopakārāya tanvaṅgyāḥ kintu sarvathā // MarkP_23.16 //</l>\n</lg>\n\n<lg>\n<l>mayā nṛśaṃsyaṃ kartavyaṃ nopakāryapakāri ca /</l>\n<l>yā madarthe 'tyajat prāṇāṃstadarthe 'lpamidaṃ mama // MarkP_23.17 //</l>\n</lg>\n\n<p>putrāvūcatuḥ</p>\n\n<lg>\n<l>iti kṛtvā matiṃ so 'tha niṣpādyodakadānikam /</l>\n<l>kriyāścānantaraṃ kṛtvā pratyuvāca ṛtadhvajaḥ // MarkP_23.18 //</l>\n</lg>\n\n<p>ṛtadhvaja uvāca</p>\n\n<lg>\n<l>yadi sā mama tanvaṅgī na syādbhāryā madālasā /</l>\n<l>asmin janmani nānyā me bhavitrī sahacāriṇī // MarkP_23.19 //</l>\n</lg>\n\n<lg>\n<l>tāmṛte mṛgaśāvākṣīṃ gandharvatanayāmaham /</l>\n<l>na bhokṣye yoṣitaṃ kāñciditi satyaṃ mayoditam // MarkP_23.20 //</l>\n</lg>\n\n<p>saddharmacāriṇīṃ patnīṃ tāṃ muktvā gajagāminīm,/\n<l>kāñcinnāṅgīkariṣyāmītyetat satyaṃ mayoditam // MarkP_23.21 //</l></p>\n\n<p>putrāvūcatuḥ</p>\n\n<lg>\n<l>parityajya ca strībhogān tāta ! sarvaṃstayā vinā /</l>\n<l>krīḍannāste samaṃ tulyairvayasyaiḥ śīlasampadā // MarkP_23.22 //</l>\n</lg>\n\n<lg>\n<l>etattasya paraṃ kāryaṃ tāta ! tat kena śakyate /</l>\n<l>kartumatyarthaduṣprāpyamīśvaraiḥ kimutetaraiḥ // MarkP_23.23 //</l>\n</lg>\n\n<p>jaḍa uvāca</p>\n\n<lg>\n<l>iti vākyaṃ tayoḥ śrutvā vimarśamagamatpitā /</l>\n<l>vimṛśya cāha tau putrau nāgarāṭ prahasanniva // MarkP_23.24 //</l>\n</lg>\n\n<p>nāgarāḍaśvatara uvāca</p>\n\n<lg>\n<l>yadyaśakyamiti jñātvā na kariṣyanti mānavāḥ /</l>\n<l>karmaṇyudyamamudyogahānyā hānistataḥ param // MarkP_23.25 //</l>\n</lg>\n\n<lg>\n<l>ārabheta naraḥ karma svapauruṣamahāpayan /</l>\n<l>niṣpattiḥ karmaṇo daive pauruṣe ca vyavasathitā // MarkP_23.26 //</l>\n</lg>\n\n<lg>\n<l>tasmādahaṃ tathā yatnaṃ kariṣye putrakāvitaḥ /</l>\n<l>tapaścaryāṃ samāsthāya yathaitat sādhyate 'cirāt // MarkP_23.27 //</l>\n</lg>\n\n<p>jaḍa uvāca</p>\n\n<lg>\n<l>evamuktvā sa nāgendraḥ plakṣāvataraṇaṃ gireḥ /</l>\n<l>tīrthaṃ himavato gatvā tapastepe suduścaram // MarkP_23.28 //</l>\n</lg>\n\n<lg>\n<l>tuṣṭāva gīrbhiśca tatastatra devīṃ sarasvatīm /</l>\n<l>tanmanā niyatāhāro bhūtvā triṣavaṇāplutaḥ // MarkP_23.29 //</l>\n</lg>\n\n<p>aśvatara uvāca</p>\n\n<lg>\n<l>jagaddhātrīmahaṃ devīmārirādhayiṣuḥ śubhām /</l>\n<l>stoṣye praṇamya śirasā brahmayoniṃ sarasvatīm // MarkP_23.30 //</l>\n</lg>\n\n<lg>\n<l>sadasaddevi ! say kiñcinmokṣavaccārthavat padam /</l>\n<l>tatsarvaṃ tvayyasaṃyogaṃ yogavaddevi ! saṃsthitam // MarkP_23.31 //</l>\n</lg>\n\n<lg>\n<l>tvamakṣaraṃ paraṃ devi ! yatra sarvaṃ pratiṣṭhitam /</l>\n<l>akṣaraṃ paramaṃ devi ! saṃsthitaṃ paramāṇuvat // MarkP_23.32 //</l>\n</lg>\n\n<lg>\n<l>akṣaraṃ paramaṃ brahma viśvañcaitat kṣarātmakam /</l>\n<l>dāruṇyavasthito vahnirbhaumāśca paramāṇavaḥ // MarkP_23.33 //</l>\n</lg>\n\n<lg>\n<l>tathā tvayi sthitaṃ brahma jagaccedamaśeṣataḥ /</l>\n<l>oṅkārākṣarasaṃsthānaṃ yattu devi ! sthirāsthiram // MarkP_23.34 //</l>\n</lg>\n\n<lg>\n<l>tatra mātrātrayaṃ sarvamasti yaddevi nāsti ca /</l>\n<l>trayo lokāstrayo vedāstraividyaṃ pāvakatrayam // MarkP_23.35 //</l>\n</lg>\n\n<lg>\n<l>trīṇi jyotīṃṣi varṇāśca trayo dharmāgamāstathā /</l>\n<l>trayo guṇāstrayaḥ śabdastrayo vedāstathāśramāḥ // MarkP_23.36 //</l>\n</lg>\n\n<lg>\n<l>trayaḥ kālāstathāvasthāḥ pitaro 'harniśādayaḥ /</l>\n<l>etanmātrātrayaṃ devi ! tava rūpaṃ sarasvati // MarkP_23.37 //</l>\n</lg>\n\n<p>vibhinnadarśināmādyā brahmaṇo hi sanātanāḥ /</p>\n\n<l>somasaṃsthā haviḥ saṃsthāḥ pākasaṃsthāśca sapta yāḥ // MarkP_23.38 //</l>\n\n<lg>\n<l>tāstvaduccāraṇāddevi ! kriyante brahmavādibhiḥ /</l>\n<l>anirdeśyaṃ tathā cānyadardhamātrānvitaṃ param // MarkP_23.39 //</l>\n</lg>\n\n<lg>\n<l>avikāryakṣayaṃ divyaṃ pariṇāmavivarjitam /</l>\n<l>tavaitatparamaṃ rūpaṃ yanna śakyaṃ mayoditum // MarkP_23.40 //</l>\n</lg>\n\n<lg>\n<l>na cāsye na ca tajjihvā tāmroṣṭhādibhirucyate /</l>\n<l>indro 'pi vasavo brahmā candrākau jyotireva ca // MarkP_23.41 //</l>\n</lg>\n\n<lg>\n<l>viśvāvāsaṃ viśvarūpaṃ viśveśaṃ parameśvaram /</l>\n<l>sāṃkhyavedāntavādoktaṃ bahuśākhāsthirīkṛtam // MarkP_23.42 //</l>\n</lg>\n\n<lg>\n<l>anādimadhyanidhanaṃ sadasanna sadeva yat /</l>\n<l>ekantvanekaṃ nāpyekaṃ bhavabhedasamāśraitam // MarkP_23.43 //</l>\n</lg>\n\n<lg>\n<l>anākhyaṃ ṣaḍguṇākhyañca vargākhyaṃ triguṇāśrayam /</l>\n<l>nānāśaktimatāmekaṃ śaktivaibhavikaṃ param // MarkP_23.44 //</l>\n</lg>\n\n<p>sukhāsukhaṃ mahāsaukhyarūpaṃ tvayi vibhāvyate /</p>\n\n<lg>\n<l>evaṃ devi ! tvayā vyāptaṃ sakalaṃ niṣkalañca yat /</l>\n<l>advaitāvasthitaṃ brahma yacca dvaite vyavasthitam // MarkP_23.45 //</l>\n</lg>\n\n<lg>\n<l>yer'thā nityā ye vinaśyanti cānye</l>\n<l>ye vā sthūlā ye ca sūkṣmātisūkṣmāḥ /</l>\n<l>ye vā bhūmau ye 'ntarīkṣe 'nyato vā</l>\n<l>teṣāṃ teṣāṃ tvatta evopalabdhiḥ // MarkP_23.46 //</l>\n</lg>\n\n<lg>\n<l>yaccāmūrtaṃ yacca mūrtaṃ samastaṃ</l>\n<l>yadvā bhūteṣvekamekañca kiñcit /</l>\n<l>yaddivyasti kṣmātale khe 'nyato vā</l>\n<l>tvatsambaddhaṃ tvatsvarairvyañjanaiśca // MarkP_23.47 //</l>\n</lg>\n\n<p>jaḍa uvāca</p>\n\n<lg>\n<l>evaṃ stutā tadā devī viṣṇorjihvā sarasvatī /</l>\n<l>pratyuvāca mahātmānaṃ nāgamaśvataraṃ tataḥ // MarkP_23.48 //</l>\n</lg>\n\n<p>sarasvatyuvāca</p>\n\n<lg>\n<l>varaṃ te kambalabhrātaḥ prayacchāmyuragādhipa ! /</l>\n<l>taducyatāṃ pradāsyāmi yatte manasi vartate // MarkP_23.49 //</l>\n</lg>\n\n<p>aśvatara uvāca</p>\n\n<lg>\n<l>sahāyaṃ dehi devi ! tvaṃ pūrvaṃ kambalameva me /</l>\n<l>samastasvarasambandhamubhayoḥ saṃprayaccha ca // MarkP_23.50 //</l>\n</lg>\n\n<p>sarasvatyuvāca</p>\n\n<lg>\n<l>sapta svarā grāmarāgāḥ sapta pannagasattama ! /</l>\n<l>kītakāni ca saptaiva tāvatīścāpi mūrcchanāḥ // MarkP_23.51 //</l>\n</lg>\n\n<lg>\n<l>tālāścaikonapañcāśattathā grāmatrayañca yat /</l>\n<l>etatsarvaṃ bhavān gātā kambalaśca tathānagha ! // MarkP_23.52 //</l>\n</lg>\n\n<lg>\n<l>jñāsyase matprasādena bhujagendrāparaṃ tathā /</l>\n<l>caturvidhaṃ padaṃ tālaṃ triḥ prakāraṃ layatrayam // MarkP_23.53 //</l>\n</lg>\n\n<lg>\n<l>yaditrayaṃ tathā'todyaṃ mayā dattaṃ caturvidham /</l>\n<l>etadbhavān matprasādāt pannagendrāparañca yat // MarkP_23.54 //</l>\n</lg>\n\n<lg>\n<l>asyāntargatamāyattaṃ svaravyañjanasaṃmitam /</l>\n<l>tadaśeṣaṃ mayā dattaṃ bhavataḥ kambalasya ca // MarkP_23.55 //</l>\n</lg>\n\n<lg>\n<l>tathā nānyasya bhūrloke pātāle cāpi pannaga /</l>\n<l>praṇetārau bhavantau ca sarvasyāsya bhaviṣyataḥ /</l>\n<l>pātāle devaloke ca bhūrloke caiva pannagau // MarkP_23.56 //</l>\n</lg>\n\n<p>jaḍa uvāca</p>\n\n<lg>\n<l>ityuktvā sā tadā devī sarvajihvā sarasvatī /</l>\n<l>jagāmādarśanaṃ sadyo nāgasya kamalekṣaṇā // MarkP_23.57 //</l>\n</lg>\n\n<lg>\n<l>tayośca tadyathāvṛttaṃ bhrātroḥ sarvamajāyata /</l>\n<l>vijñānamubhayoragryaṃ padatālasvarādikam // MarkP_23.58 //</l>\n</lg>\n\n<lg>\n<l>tataḥ kailāsaśailendra-śikharasthitamīśvaram /</l>\n<l>gītakaiḥ sptabhirnāgau tantrīlayasamanvitau // MarkP_23.59 //</l>\n</lg>\n\n<lg>\n<l>ārirādhayiṣū devamanaṅgāṅgaharaṃ haram /</l>\n<l>pracakratuḥ paraṃ yatnamubhau saṃhatavākkalau // MarkP_23.60 //</l>\n</lg>\n\n<lg>\n<l>prātarniśāyāṃ madhyāhne sandhyayoścāpi tatparau /</l>\n<l>tayoḥ kālena mahatā stūyamāno vṛṣadhvajaḥ // MarkP_23.61 //</l>\n</lg>\n\n<lg>\n<l>tutoṣa gītakaistau ca prāheśo gṛhyatāṃ varaḥ /</l>\n<l>tataḥ praṇamyāśvataraḥ kambalena samaṃ tadā // MarkP_23.62 //</l>\n</lg>\n\n<lg>\n<l>vyajñāpayanmahādevaṃ śitikaṇṭhamumāpatim /</l>\n<l>yadi nau bhagavān prīto devadevastrilocanaḥ // MarkP_23.63 //</l>\n</lg>\n\n<lg>\n<l>tato yathābhilaṣitaṃ varamenaṃ prayaccha nau /</l>\n<l>mṛtā kuvalayāśvasya patnī deva ! madālasā // MarkP_23.64 //</l>\n</lg>\n\n<lg>\n<l>tenaiva vayasā sadyo duhitṛtvaṃ prayātu me /</l>\n<l>jātismarā yathā pūrvaṃ tadvatkāntisamanvitā /</l>\n<l>yoginī yogamātā ca madgehe jāyatāṃ bhava // MarkP_23.65 //</l>\n</lg>\n\n<p>mahādeva uvāca</p>\n\n<lg>\n<l>yathoktaṃ pannagaśreṣṭha ! sarvemetadbhaviṣyati /</l>\n<l>matprasādādasandigdhaṃ śruṇu cedaṃ bhujaṅgama // MarkP_23.66 //</l>\n</lg>\n\n<lg>\n<l>śrāddhe tu samanuprāpte madhyamaṃ piṇḍamātmanā /</l>\n<l>bhakṣayethāḥ phaṇiśreṣṭha ! śuciḥ prayatamānasaḥ // MarkP_23.67 //</l>\n</lg>\n\n<lg>\n<l>bhakṣite tu tatastasmin bhavato madhyamāt phaṇāt /</l>\n<l>samutpatsyati kalyāṇī tathārūpā yathāmṛtā // MarkP_23.68 //</l>\n</lg>\n\n<lg>\n<l>kāmañcemamabhidhyāya kuru tvaṃ pitṛtarpaṇam /</l>\n<l>tatkṣaṇādeva sā subhrūḥ śvasato madhyamāt phaṇāt // MarkP_23.69 //</l>\n</lg>\n\n<lg>\n<l>samutpatsyati kalyāṇī tathārūpā yathāmṛtā /</l>\n<l>etacchrutvā tatastau tu praṇipatya maheśvaram // MarkP_23.70 //</l>\n</lg>\n\n<p>rasātalaṃ punaḥ prāptau paritoṣasamanvitau /</p>\n\n<l>tathā ca kṛtavān śrāddhaṃ sa nāgaḥ kambalānujaḥ // MarkP_23.71 //</l>\n\n<lg>\n<l>piṇḍañca madhyamaṃ tadvadyathāvadupabhuktavān /</l>\n<l>tañcāpi dhyāyaḥ kāmaṃ tataḥ sā tanumadhyamā // MarkP_23.72 //</l>\n</lg>\n\n<lg>\n<l>jajñe niśvasataḥ sadyastadrūpā madhyamāt phaṇāt /</l>\n<l>na cāpi kathayāmāsa kaṃsyacit sa bhujaṅgamaḥ // MarkP_23.73 //</l>\n</lg>\n\n<lg>\n<l>antargṛhe tāṃ sudatīṃ strībhirguptāmadhārayat /</l>\n<l>tau cānudinamāgamya putrau nāgapateḥ sukham // MarkP_23.74 //</l>\n</lg>\n\n<lg>\n<l>ṛtadhvajena sahitau cikrīḍāte 'marāviva /</l>\n<l>ekadā tu sutau prāha nāgarājau mudānvitaḥ // MarkP_23.75 //</l>\n</lg>\n\n<lg>\n<l>yanmayā pūrvamuktantu kriyate kiṃ na tattathā /</l>\n<l>sa rājaputro yuvayorupakārī mamāntikam // MarkP_23.76 //</l>\n</lg>\n\n<lg>\n<l>kasmānnānīyate vatsāvupakārāya mānadaḥ /</l>\n<l>evamuktau tatastena pitrā snehavatā tu tau // MarkP_23.77 //</l>\n</lg>\n\n<lg>\n<l>gatvā tasya puraṃ sakhyū remāte tena dhīmatā /</l>\n<l>tataḥ kuvalayāśvaṃ tau kṛtvā kiñcitkathāntaram // MarkP_23.78 //</l>\n</lg>\n\n<lg>\n<l>abrūtāṃ praṇayopetaṃ svagehagamanaṃ prati /</l>\n<l>tāvāha nṛpaputro 'sau nanvidaṃ bhavatorgṛham // MarkP_23.79 //</l>\n</lg>\n\n<lg>\n<l>dhanavāhanavastrādi yanmadīyaṃ tadeva vām /</l>\n<l>yattu vāṃ vāñchitaṃ dātuṃ dhanaṃ ratnamathāpi vā // MarkP_23.80 //</l>\n</lg>\n\n<lg>\n<l>taddoyatāṃ dvijasutau yadi vāṃ praṇayo mayi /</l>\n<l>etāvatāhaṃ daivena vañcito 'smi durātmanā // MarkP_23.81 //</l>\n</lg>\n\n<lg>\n<l>yadbhavadbhyāṃ mamatvaṃ no madīye kriyate gṛhe /</l>\n<l>yadi vāṃ matpriyaṃ kāryamanugrāhyo 'smi vāṃ yadi // MarkP_23.82 //</l>\n</lg>\n\n<p>taddhane mama gehe ca mamatvamanukalpyatām /</p>\n\n<l>yuvayoryanmadīyaṃ tanmāmakaṃ yuvayoḥ svakam // MarkP_23.83 //</l>\n\n<lg>\n<l>etat satyaṃ vijānītaṃ yuvāṃ prāṇā bahiścarāḥ /</l>\n<l>punarnaivaṃ vibhinnārthaṃ vaktavyaṃ dvijasattamau // MarkP_23.84 //</l>\n</lg>\n\n<lg>\n<l>matprasādaparau prītyā śāpitau hṛdayena me /</l>\n<l>tataḥ snehārdravadanau tāvubhau nāganandanau // MarkP_23.85 //</l>\n</lg>\n\n<lg>\n<l>ūcaturnṛpateḥ putraṃ kiñcit praṇayakopitau /</l>\n<l>ṛtadhvaja ! na sandeho yathaivāha bhavānidam // MarkP_23.86 //</l>\n</lg>\n\n<lg>\n<l>tathaiva cāsmanmanasi nātra cintyamato 'nyathā /</l>\n<l>kintvāvayoḥ svayaṃ pitrā proktametanmahātmanā // MarkP_23.87 //</l>\n</lg>\n\n<lg>\n<l>draṣṭuṃ kuvalayāśvaṃ tamicchāmīti punaḥ punaḥ /</l>\n<l>tataḥ kuvalayāśvo 'sau samutthāya varāsanāt /</l>\n<l>yathāha tāteti vadan praṇāmamakarodbhuvi // MarkP_23.88 //</l>\n</lg>\n\n<p>kuvalayāśva uvāca</p>\n\n<lg>\n<l>dhanyo 'hamatipuṇyo 'haṃ ko 'nyo 'sti sadṛśo mayā /</l>\n<l>yattāto māmabhidraṣṭuṃ karoti pravaṇaṃ manaḥ // MarkP_23.89 //</l>\n</lg>\n\n<lg>\n<l>taduttiṣṭhata gacchāmastātājñāṃ kṣaṇamapyaham /</l>\n<l>nātikrāntumihecchāmi padebhyāṃ tasya śapāmyaham // MarkP_23.90 //</l>\n</lg>\n\n<p>jaḍa uvāca</p>\n\n<lg>\n<l>evamuktvā yayau so 'tha saha tābhyāṃ nṛpātmajaḥ /</l>\n<l>prāptaśca gomatīṃ puṇyāṃ nirgamya nagarādvahiḥ // MarkP_23.91 //</l>\n</lg>\n\n<lg>\n<l>tanmadhyena yayuste ve nāgendranṛpanandanāḥ /</l>\n<l>mene ca rājaputro 'sau pāre tasyāstayorgṛham // MarkP_23.92 //</l>\n</lg>\n\n<lg>\n<l>tataścākṛṣya pātālaṃ tābhyāṃ nīto nṛpātmajaḥ /</l>\n<l>pātāle dadṛśe cobhau sa pannagakumārakau // MarkP_23.93 //</l>\n</lg>\n\n<lg>\n<l>phaṇāmaṇikṛtodyotau vyaktasvastikalakṣaṇau /</l>\n<l>vilokya tau surūpāṅgau vismayotphullalocanaḥ // MarkP_23.94 //</l>\n</lg>\n\n<lg>\n<l>vihasya cābravīt premṇā sādhu bho dvijasattamau /</l>\n<l>kathayāmāsatustau ca pitaraṃ pannageśvaram // MarkP_23.95 //</l>\n</lg>\n\n<lg>\n<l>śāntamaśvataraṃ nāma mānanīyaṃ divaukasām /</l>\n<l>ramaṇīyaṃ tato 'pasyat pātālaṃ sa nṛpātmajaḥ // MarkP_23.96 //</l>\n</lg>\n\n<lg>\n<l>kumāraistaruṇairvṛddhairuragairupaśobhitam /</l>\n<l>tathaiva nāgakanyābhiḥ krīḍantībhiritastataḥ // MarkP_23.97 //</l>\n</lg>\n\n<lg>\n<l>cārukuṇḍalahārābhistārābhirgaganaṃ yathā /</l>\n<l>gītaśabdaistathānyatra vīṇāveṇusvanānugaiḥ // MarkP_23.98 //</l>\n</lg>\n\n<lg>\n<l>mṛdaṅgapaṇavātodyaṃ hāriveśmaśatākulam /</l>\n<l>vīkṣamāṇaḥ sa pātālaṃ yayau śatrujitaḥ sutaḥ // MarkP_23.99 //</l>\n</lg>\n\n<lg>\n<l>saha tābhyāmabhīṣṭābhyāṃ pannagābhyāmarindamaḥ /</l>\n<l>tataḥ praviśya te sarve nāgarājaniveśanam // MarkP_23.100 //</l>\n</lg>\n\n<lg>\n<l>dadṛśuste mahātmānamuragādhipatiṃ sthitam /</l>\n<l>divyamālyāmbaradharaṃ maṇikuṇḍalabhūṣaṇam // MarkP_23.101 //</l>\n</lg>\n\n<lg>\n<l>svacchamuktāphalalatāhārihāropaśobhitam /</l>\n<l>keyūriṇaṃ mahābhāgamāsane sarvakāñcane // MarkP_23.102 //</l>\n</lg>\n\n<lg>\n<l>maṇividrumavaidūrya-jālāntaritarūpake /</l>\n<l>sa tābhyāṃ darśitastasya tāto 'smākamasāviti // MarkP_23.103 //</l>\n</lg>\n\n<lg>\n<l>vīraḥ kuvalayāśvo 'yaṃ pitre cāsau niveditaḥ /</l>\n<l>tato nanāma caraṇau nāgendrasya ṛtadhvajaḥ // MarkP_23.104 //</l>\n</lg>\n\n<lg>\n<l>tamutthāpya balādgāḍhaṃ nāgendraḥ parīṣasvaje /</l>\n<l>mūrdhni cainamupāghrāya ciraṃ jīvetyuvāca saḥ // MarkP_23.105 //</l>\n</lg>\n\n<lg>\n<l>nihatāmitravargaśca pitroḥ suśrūṣaṇaṃ kuru /</l>\n<l>vatsa ! dhanyasya kathyante parokṣasyāpi te guṇāḥ // MarkP_23.106 //</l>\n</lg>\n\n<lg>\n<l>bhavato mama putrābhyāmasāmānyā niveditāḥ /</l>\n<l>tvamevānena vardhethā manovākkāyaceṣṭitaiḥ // MarkP_23.107 //</l>\n</lg>\n\n<lg>\n<l>jīvitaṃ guṇinaḥ ślāghyaṃ jīvanneva mṛto 'guṇaḥ /</l>\n<l>guṇavān nirvṛtiṃ pitroḥ śatruṇāṃ hṛdayajvaram // MarkP_23.108 //</l>\n</lg>\n\n<lg>\n<l>karotyātmahitaṃ kurvan viśvāsañca mahājane /</l>\n<l>devatāḥ pitaro viprā mitrārthivikalādayaḥ // MarkP_23.109 //</l>\n</lg>\n\n<lg>\n<l>bāndhavāśca tathecchanti jīvitaṃ guṇinaściram /</l>\n<l>parivādanivṛttānāṃ durgateṣu dayāvatām /</l>\n<l>guṇināṃ saphalaṃ janma saṃśritānāṃ vipadgataiḥ // MarkP_23.110 //</l>\n</lg>\n\n<p>jaḍa uvāca</p>\n\n<lg>\n<l>evamuktvā sa taṃ vīraṃ putrāvidamathābravīt /</l>\n<l>pūjāṃ kuvalayāśvasya kartukāmo bhujaṅgamaḥ // MarkP_23.111 //</l>\n</lg>\n\n<lg>\n<l>snānādikakramaṃ kṛtvā sarvameva yathākramam /</l>\n<l>madhupānādisambhogamāhārañca yathepsitam // MarkP_23.112 //</l>\n</lg>\n\n<lg>\n<l>tataḥ kuvalayāśvena hṛdayotsavabhūtayā /</l>\n<l>kathayā svalpakaṃ kālaṃ sthāsyāmo hṛṣṭacetasaḥ // MarkP_23.113 //</l>\n</lg>\n\n<lg>\n<l>anumena ca tanmauno vacaḥ śatrujitaḥ sutaḥ /</l>\n<l>tathā cakāra nṛpatiḥ pannagānāmudāradhīḥ // MarkP_23.114 //</l>\n</lg>\n\n<lg>\n<l>sametya tairātmajabhūpanandanair</l>\n<l>  mahoragāṇāmadhipaḥ sa satyavāk /</l>\n<l>mudānvito 'nnāni madhūni cātmavān</l>\n<l>  yathopayogaṃ bubhuje sa bhogabhuk // MarkP_23.115 //</l>\n</lg>\n\n<p>iti śrīmārkaṇḍeyapurāṇe madālasopākhyāne kuvalayāśvapātālagamanaṃ nāma trayoviṃso 'dhyāyaḥ</p>\n\n</div>\n<div>\n\n<p>caturviśo 'dhyāyaḥ</p>\n\n<p>jaḍa uvāca</p>\n\n<lg>\n<l>kṛtāhāraṃ mahātmanāmadhipaṃ pavanāśinām /</l>\n<l>upāsāñcakrire putrau bhūpālatanayastathā // MarkP_24.1 //</l>\n</lg>\n\n<lg>\n<l>kathābhiranurūpābhiḥ sa mahātmā bhujaṅgamaḥ /</l>\n<l>prītiṃ sañjanayāmāsa putrasakhyuruvāca ca // MarkP_24.2 //</l>\n</lg>\n\n<lg>\n<l>tava bhadra ! sukhaṃ brūhi gehamabhyāgatasya yat /</l>\n<l>kartavyamutsṛjāśaṅkāṃ pitarīva suto mayi // MarkP_24.3 //</l>\n</lg>\n\n<lg>\n<l>rajataṃ vā suvarṇaṃ vā vastraṃ vāhanamāsanam /</l>\n<l>yadvābhimatamatyarthaṃ durlabhaṃ tadvṛṇuṣva mām // MarkP_24.4 //</l>\n</lg>\n\n<p>kuvalayāśva uvāca</p>\n\n<lg>\n<l>tava prasādādbhagavan ! suvarṇādi gṛhe mama /</l>\n<l>piturasti mamādyāpina kiñcit kāryamīdṛśam // MarkP_24.5 //</l>\n</lg>\n\n<lg>\n<l>tāte varṣasahasrāṇi śāsatīmāṃ vasundharām /</l>\n<l>tathaiva tvayi pātālaṃ na me yāñconmukaṃ manaḥ // MarkP_24.6 //</l>\n</lg>\n\n<lg>\n<l>te svargyāśca supuṇyāśca yeṣāṃ pitari jīvati /</l>\n<l>tṛṇakoṭisamaṃ vittaṃ tāruṇyādvittakoṭiṣu // MarkP_24.7 //</l>\n</lg>\n\n<lg>\n<l>mitrāṇi tulyaśiṣṭāni tadvaddehamanāmayam /</l>\n<l>janitā dhriyate vittaṃ yauvanaṃ kinnu nāsti me // MarkP_24.8 //</l>\n</lg>\n\n<lg>\n<l>asatyarthe nṛṇāṃ yāñcāpravaṇaṃ jāyate manaḥ /</l>\n<l>satyaśeṣe kathaṃ yāñcāṃ mama jihvā kariṣyati // MarkP_24.9 //</l>\n</lg>\n\n<lg>\n<l>yairna cintyaṃ dhanaṃ kiñcinmama gehe 'sti nāsti vā /</l>\n<l>pitṛbāhutarucchāyāṃ saṃśritāḥ sukhino hi te // MarkP_24.10 //</l>\n</lg>\n\n<lg>\n<l>ye tu bālyāt prabhṛtyeva vinā pitrā kuṭumbinaḥ /</l>\n<l>te sukhāsvādavibhraṃśānmanye dhātraiva vañcitāḥ // MarkP_24.11 //</l>\n</lg>\n\n<lg>\n<l>tadvayaṃ tvatprasādena dhanaratnādisañcayān /</l>\n<l>pitṛmuktān prayacchāmaḥ kāmato nityamarthinām // MarkP_24.12 //</l>\n</lg>\n\n<lg>\n<l>tat sarvamiha saṃprāptaṃ yadaṅghriyugalaṃ tava /</l>\n<l>maccūḍāmaṇinā spṛṣṭaṃ yaccāṅgasparśamāptavān // MarkP_24.13 //</l>\n</lg>\n\n<lg>\n<l>jaḍa uvāca</l>\n<l>ityevaṃ prasṛtaṃ vākyamuktaḥ pannagasattamaḥ /</l>\n<l>prāha rājasutaṃ prītyā putrayorupakāriṇam // MarkP_24.14 //</l>\n</lg>\n\n<p>nāga uvāca</p>\n\n<lg>\n<l>yadi ratnasuvarṇādi matto 'vāptuṃ na te manaḥ /</l>\n<l>yadanyanmanasaḥ prītyai tadbrūhi tvaṃ dadāmyaham // MarkP_24.15 //</l>\n</lg>\n\n<p>kuvalayāśva uvāca</p>\n\n<lg>\n<l>bhagavaṃstvatprasādena prārthitasya gṛhe mama /</l>\n<l>sarvamasti viśeṣeṇa samprāptaṃ tava darśanāt // MarkP_24.16 //</l>\n</lg>\n\n<lg>\n<l>kṛtakṛtyo 'smi caitena saphalaṃ jīvitañca me /</l>\n<l>yadaṅgasaṃśleṣamitastava devasya mānuṣaḥ // MarkP_24.17 //</l>\n</lg>\n\n<lg>\n<l>mamottamāṅge tvatpādarajasā yadihāspadam /</l>\n<l>kṛtaṃ tenaiva na prāptaṃ kiṃ mayā pannageśvara // MarkP_24.18 //</l>\n</lg>\n\n<lg>\n<l>yadi tvavaśyaṃ dātavyo varo mama yathepsitaḥ /</l>\n<l>tatpuṇyakarmasaṃskāro hṛdayānmā vyapaitu me // MarkP_24.19 //</l>\n</lg>\n\n<lg>\n<l>suvarṇamaṇiratnādi vāhanaṃ gṛhamāsanam /</l>\n<l>striyo 'nnapānaṃ putrāśca cārumālyānulepan // MarkP_24.20 //</l>\n</lg>\n\n<lg>\n<l>ete ca vividhāḥ kāmā gītavādyādikañca yat /</l>\n<l>sarvametanmama mataṃ phalaṃ puṇyavanaspateḥ // MarkP_24.21 //</l>\n</lg>\n\n<lg>\n<l>tasmānnareṇa tanmulaḥ kāryo yatnaḥ kṛtātmanā /</l>\n<l>kartavyaḥ puṇyasaktānāṃ na kiñcidbhuvi durlabham // MarkP_24.22 //</l>\n</lg>\n\n<p>aśvatara uvāca</p>\n\n<lg>\n<l>evaṃ bhaviṣyati prājña ! tava dharmāśritā matiḥ /</l>\n<l>satyañcaitat phalaṃ sarvaṃ dharmasyoktaṃ yathā tvayā // MarkP_24.23 //</l>\n</lg>\n\n<lg>\n<l>tathāpyavaśyaṃ madgehamāgatena tvayādhunā /</l>\n<l>grāhyaṃ yanmānuṣe loke duṣprāptaṃ bhavato matam // MarkP_24.24 //</l>\n</lg>\n\n<p>jaḍa uvāca</p>\n\n<lg>\n<l>tasyaitadvacanaṃ śrutvā sa tadā nṛpanandanaḥ /</l>\n<l>mukāvalokanañcakre pannageśvaraputrayoḥ // MarkP_24.25 //</l>\n</lg>\n\n<lg>\n<l>tatastau praṇipatyobhau rājaputrasya yanmatam /</l>\n<l>tat pituḥ sakalaṃ vīrau kathayāmāsatuḥ sphuṭam // MarkP_24.26 //</l>\n</lg>\n\n<p>putrāpūcatuḥ</p>\n\n<lg>\n<l>tato 'sya patnī dayitā śrutvemaṃ vinipātitam /</l>\n<l>atyajaddayitān prāṇān vipralabdhā durātmanā // MarkP_24.27 //</l>\n</lg>\n\n<lg>\n<l>kenāpi kṛtavaireṇa dānavena kubuddhinā /</l>\n<l>gandharvarājasya sutā nāmnā khyātā madālasā // MarkP_24.28 //</l>\n</lg>\n\n<lg>\n<l>kutajño 'yaṃ tatastāta ! pratijñāṃ kṛtavānimām /</l>\n<l>nānyā bhāryā bhavitrīti varjayitvā madālasām // MarkP_24.29 //</l>\n</lg>\n\n<lg>\n<l>draṣṭuṃ tāṃ cārusarvāṅgīmayaṃ vīra ! ṛtadhvajaḥ /</l>\n<l>tāta ! vāñchati yadyetat kriyate tat kṛtaṃ bhavet // MarkP_24.30 //</l>\n</lg>\n\n<p>aśvatara uvāca</p>\n\n<lg>\n<l>bhūtairviyogino yogastādṛśaireva tādṛśaḥ /</l>\n<l>kathametadvinā svapnaṃ māyāṃ vā śambaroditām // MarkP_24.31 //</l>\n</lg>\n\n<p>jaḍa uvāca</p>\n\n<lg>\n<l>praṇipatya bhujaṅgeśaṃ putraḥ śatrujitastataḥ /</l>\n<l>pratyuvāca mahātmānaṃ premalajjāsamanvitaḥ // MarkP_24.32 //</l>\n</lg>\n\n<lg>\n<l>māyāmayīmapyadhunā mama tāta ! madālasām /</l>\n<l>yadi darśayate manye paraṃ kṛtamanugraham // MarkP_24.33 //</l>\n</lg>\n\n<p>aśvatara uvāca</p>\n\n<lg>\n<l>tasmāt paśyeha vatsa ! tvaṃ māyāñced draṣṭumicchasi /</l>\n<l>anugrāhyo bhavān gehaṃ bālo 'pyabhyāgato guruḥ // MarkP_24.34 //</l>\n</lg>\n\n<p>jaḍa uvāca</p>\n\n<lg>\n<l>ānayāmāsa nāgendro gṛhaguptāṃ madālasām /</l>\n<l>teṣāṃ saṃmohanārthāya jjalpa ca tataḥ sphuṭam // MarkP_24.35 //</l>\n</lg>\n\n<lg>\n<l>darśayāmāsa ca tadā rājaputrāya tāṃ śubhām /</l>\n<l>seyaṃ na veti te bhāryā rājaputra ! madālasā // MarkP_24.36 //</l>\n</lg>\n\n<p>jaḍa uvāca</p>\n\n<lg>\n<l>sa dṛṣṭvā tāṃ tadā tanvīṃ tatkṣaṇāt vigatatrapaḥ /</l>\n<l>priyeti tāmabhimukhaṃ yayau vācamudīrayan /</l>\n<l>nivārayāmāsa ca taṃ nāgaḥ so 'śvatarastvaran // MarkP_24.37 //</l>\n</lg>\n\n<p>aśvatara uvāca</p>\n\n<lg>\n<l>māyeyaṃ putra ! mā sprākṣīḥ prāgeva kathitaṃ tava /</l>\n<l>antardhānamupaityāśu māyā saṃsparśanādibhiḥ // MarkP_24.38 //</l>\n</lg>\n\n<lg>\n<l>tataḥ papāta medinyāṃ sa tu mūrcchāpariplutaḥ /</l>\n<l>hā priyeti vadan so 'tha cintayāmāsa bhāminīm // MarkP_24.39 //</l>\n</lg>\n\n<lg>\n<l>aho sneho 'sya nṛpatermamoparyacalaṃ manaḥ /</l>\n<l>yenāyaṃ pātano 'rīṇāṃ vinā śastreṇa pātitaḥ // MarkP_24.40 //</l>\n</lg>\n\n<lg>\n<l>māyeti darśitā tena mithyā māyeti yatsphuṭam /</l>\n<l>vāyvambutejasāṃ bhumerākāśasya ca ceṣṭayā // MarkP_24.41 //</l>\n</lg>\n\n<p>jaḍa uvāca</p>\n\n<lg>\n<l>tataḥ kuvalayāśvaṃ taṃ samāśvāsya bhujaṅgamaḥ /</l>\n<l>kathayāmāsa tat sarvaṃ mṛtasañjīvanādikam // MarkP_24.42 //</l>\n</lg>\n\n<lg>\n<l>tataḥ prahṛṣṭaḥ pratilabhya kāntāṃ</l>\n<l>  praṇamya nāgaṃ nijagāma so 'tha /</l>\n<l>suśobhamānaḥ svapuraṃ tamaśvam</l>\n<l>  āruhya saṃcintitamabhyupatem // MarkP_24.43 //</l>\n</lg>\n\n<p>iti śrīmārkaṇḍeyapurāṇe madālasāprāptirnāma caturviśo 'dhyāyaḥ</p>\n\n</div>\n<div>\n\n<p>pañcaviṃśo 'dhyāyaḥ</p>\n\n<p>jaḍa uvāca</p>\n\n<lg>\n<l>āgamya svapuraṃ so 'tha pitroḥ sarvamaśeṣataḥ /</l>\n<l>kathayāmāsa tanvaṅgī yathā prāptā punarmṛtā // MarkP_25.1 //</l>\n</lg>\n\n<lg>\n<l>nanāma sā ca caraṇau śvaśrūśvaśurayoḥ śubhā /</l>\n<l>svajanañca yathāpūrvaṃ vandanāśleṣaṇādibhiḥ // MarkP_25.2 //</l>\n</lg>\n\n<lg>\n<l>pūjayāmāsa tanvaṅgī yathānyāyaṃ yathāvayaḥ /</l>\n<l>tato mahotsavo jajñe paurāṇāṃ tatra vai pure // MarkP_25.3 //</l>\n</lg>\n\n<lg>\n<l>ṛtadhvajaśca suciraṃ tayā reme sumadhyayā /</l>\n<l>nirjhareṣu ca śailānāṃ nimnagāpulineṣu ca // MarkP_25.4 //</l>\n</lg>\n\n<lg>\n<l>kānaneṣu ca ramyeṣu tathaivopavaneṣu ca /</l>\n<l>puṇyakṣayaṃ vāñchamānā sāpi kāmopabogataḥ // MarkP_25.5 //</l>\n</lg>\n\n<lg>\n<l>saha tenātikāntena reme ramyāsu bhūmiṣu /</l>\n<l>tataḥ kālena mahatā śatrujit sa narādhipaḥ // MarkP_25.6 //</l>\n</lg>\n\n<lg>\n<l>samyak praśāsya vasudhāṃ kāladharmamupeyivān /</l>\n<l>tataḥ paurā mahātmānaṃ putraṃ tasya ṛtadhvajam // MarkP_25.7 //</l>\n</lg>\n\n<lg>\n<l>abhyaṣiñcanta rājānamudārācāraceṣṭitam /</l>\n<l>samyak pālayatastasya prajāḥ putrānivaurasān // MarkP_25.8 //</l>\n</lg>\n\n<lg>\n<l>madālasāyāḥ sañjajñe putraḥ prathamajastataḥ /</l>\n<l>tasya cakre pitā nāma vikrānta iti dhīmataḥ // MarkP_25.9 //</l>\n</lg>\n\n<lg>\n<l>tutuṣustena vai bhṛtyā jahāsa ca madālasā /</l>\n<l>sā vai madālasā putraṃ bālamuttānaśāyinam /</l>\n<l>ullāpanacchalenāha rudamānamavisvaram // MarkP_25.10 //</l>\n</lg>\n\n<lg>\n<l>śuddho 'si re tāta ! na te 'sti nāma</l>\n<l>  kṛtaṃ hi te kalpanayādhunaiva /</l>\n<l>pañcātmakaṃ dehamidaṃ tavaitan</l>\n<l>  naivāsya tvaṃ rodiṣi kasya hetoḥ // MarkP_25.11 //</l>\n</lg>\n\n<lg>\n<l>na vā bhavān roditi vai svajanmā</l>\n<l>  śabdo 'yamāsādya mahīśaśūnum /</l>\n<l>vikalpyamānā vividhā guṇāste</l>\n<l>  'guṇāśca bhautāḥ sakalendriyeṣu // MarkP_25.12 //</l>\n</lg>\n\n<lg>\n<l>bhūtāni bhūtaiḥ paridurbalāni</l>\n<l>  vṛddhiṃ samāyānti yatheha puṃsaḥ /</l>\n<l>annāmbupānādibhireva kasya</l>\n<l>  na te 'sti vṛddhirna ca te 'sti hāniḥ // MarkP_25.13 //</l>\n</lg>\n\n<lg>\n<l>tvaṃ kañcuke śīryamāṇe nije 'smiṃs</l>\n<l>  tasmiṃśca dehe mūḍhatāṃ mā vrajethāḥ /</l>\n<l>śubhāśubhaiḥ karmabhirdehametan</l>\n<l>  madādimūḍhaiḥ sañcukaste 'pinaddhaḥ // MarkP_25.14 //</l>\n</lg>\n\n<lg>\n<l>tāteti kiñcittanayeti kiñcid</l>\n<l>  ambeti kiñciddayiteti kiñcit /</l>\n<l>mameti kiñcinna mameti kiñcit</l>\n<l>  tvaṃ bhūtasaṅghaṃ bahumānayethāḥ // MarkP_25.15 //</l>\n</lg>\n\n<lg>\n<l>duḥ khāni duḥ khopagamāya bhogān</l>\n<l>  sukhāya jānāti vimūḍhacetāḥ /</l>\n<l>tānyeva duḥ khāni punaḥ sukhāni</l>\n<l>  jānātyavidvāna suvimūḍhayetāḥ // MarkP_25.16 //</l>\n</lg>\n\n<lg>\n<l>hāso 'sthisandarśanamakṣiyugmam</l>\n<l>  atyujjvalaṃ tarjanamaṅganāyāḥ /</l>\n<l>kucādipīnaṃ piśitaṃ ghanaṃ tat</l>\n<l>  sthānaṃ rateḥ kiṃ narakaṃ na yoṣit // MarkP_25.17 //</l>\n</lg>\n\n<lg>\n<l>yānaṃ kṣitau yānagatañca dehaṃ</l>\n<l>  dehe 'pi cānyaḥ puruṣo niviṣṭaḥ /</l>\n<l>mamatvabuddhirna tathā yathā sve</l>\n<l>  dehe 'timātraṃ bata mūḍhataiṣā // MarkP_25.18 //</l>\n</lg>\n\n<p>iti śrīmārkaṇḍeyapurāṇe madālasopākhyāne pañcaviṃśo 'dhyāyaḥ</p>\n\n</div>\n<div>\n\n<p>ṣaḍviṃśo 'dhyāyaḥ</p>\n\n<p>jaḍa uvāca</p>\n\n<lg>\n<l>vardhamānaṃ sutaṃ sā tu rājapatnī dine dine /</l>\n<l>tamullāpādinā bodhamanayannirmamātmakam // MarkP_26.1 //</l>\n</lg>\n\n<lg>\n<l>yathāyathaṃ balaṃ lebhe yathā lebhe matiṃ pituḥ /</l>\n<l>tathā tathātmabodhañca so 'vāpanmātṛbhāṣitaiḥ // MarkP_26.2 //</l>\n</lg>\n\n<lg>\n<l>itthaṃ tayā sa tanayo janmaprabhṛti bodhitaḥ /</l>\n<l>cakāra na matiṃ prājño gārhasthyaṃ prati nirmamaḥ // MarkP_26.3 //</l>\n</lg>\n\n<lg>\n<l>dvitīyo 'syāḥ suto jajñe tasya nāmākarotpitā /</l>\n<l>subāhurayamityukte sā jāhasa madālasā // MarkP_26.4 //</l>\n</lg>\n\n<lg>\n<l>tamapyevaṃ yathāpūrvaṃ bālamullāpanādinā /</l>\n<l>prāha bālyāt sa ca prāpa tathā bodhaṃ māhamatiḥ // MarkP_26.5 //</l>\n</lg>\n\n<lg>\n<l>tṛtīyaṃ tanayaṃ jātaṃ sa rājā śatrumardanam /</l>\n<l>yadāha tena sā subhrurjahāsāticiraṃ punaḥ // MarkP_26.6 //</l>\n</lg>\n\n<lg>\n<l>tathaiva so 'pi tanvaṅgyā bālatvādavabodhitaḥ /</l>\n<l>kriyāścakāra niṣkāmo na kiñcidupakārakam // MarkP_26.7 //</l>\n</lg>\n\n<lg>\n<l>caturthasya sutasyātha cikīrṣurnāma bhūmipaḥ /</l>\n<l>dadarśa tāṃ śubhācārāmīṣaddhāsāṃ madālasām /</l>\n<l>tāmāha rājā hasatīṃ kiñcit kautūhalānvitaḥ // MarkP_26.8 //</l>\n</lg>\n\n<p>rājovāca</p>\n\n<lg>\n<l>kriyamāṇe 'sakṛnnāmni kathyatāṃ hāsyakāraṇam /</l>\n<l>vikrāntaśca subāhuśca tathānyaḥ śatrumardanaḥ // MarkP_26.9 //</l>\n</lg>\n\n<lg>\n<l>śobhanānīti nāmāni mayā manye kṛtāni vai /</l>\n<l>yogyāni kṣatrabandhūnāṃ śauryāṭopayutāni ca // MarkP_26.10 //</l>\n</lg>\n\n<lg>\n<l>asantyetāni cedbhadre ! yadi te manasi sthitam /</l>\n<l>tadasya kriyatāṃ nāma caturthasya sutasya me // MarkP_26.11 //</l>\n</lg>\n\n<p>madālasauvāca</p>\n\n<lg>\n<l>mayājñā bhavataḥ kāryā mahārāja ! yathāttha mām /</l>\n<l>tathā nāma kariṣyāmi caturthasya sutasya te // MarkP_26.12 //</l>\n</lg>\n\n<lg>\n<l>alarka iti dharmajñaḥ khyātiṃ loke prayāsyati /</l>\n<l>kanīyāneṣa te putro matimāṃśca bhaviṣyati // MarkP_26.13 //</l>\n</lg>\n\n<lg>\n<l>tacchrutvā nāma putrasya kṛtaṃ mātrā mahīpatiḥ /</l>\n<l>alarka ityasambaddhaṃ prahasyedamathābravīt // MarkP_26.14 //</l>\n</lg>\n\n<p>rājovāca</p>\n\n<lg>\n<l>bhavatyā yadidaṃ nāma matputrasya kṛtaṃ śubhe /</l>\n<l>kimīdṛśamasambaddhamarthaḥ ko 'sya madālase // MarkP_26.15 //</l>\n</lg>\n\n<p>madālasovāca</p>\n\n<lg>\n<l>kalpaneyaṃ mahārāja ! kṛtā sā vyāvahāriko /</l>\n<l>tvatkṛtānāṃ tathā nāmnāṃ śṛṇu bhūpa ! nirarthatām // MarkP_26.16 //</l>\n</lg>\n\n<lg>\n<l>vadanti puruṣāḥ prājñā vyāpinaṃ puruṣaṃ yataḥ /</l>\n<l>krāntiśca gatiruddiṣṭā deśāddeśāntarantu yā // MarkP_26.17 //</l>\n</lg>\n\n<lg>\n<l>sarvago na prayātīti vyāpī deheśvaro yataḥ /</l>\n<l>tato vikrāntasaṃjñeyaṃ matā mama nirarthikā // MarkP_26.18 //</l>\n</lg>\n\n<lg>\n<l>subāhuriti yā saṃjñā kṛtānyasya sutasya te /</l>\n<l>nirarthā sāpyamūrtatvāt puruṣasya mahīpate // MarkP_26.19 //</l>\n</lg>\n\n<lg>\n<l>putrasya yad kṛtaṃ nāma tṛtīyasyārimardanaḥ /</l>\n<l>manye tadapyasambaddhaṃ śṛṇu cāpyatra kāraṇam // MarkP_26.20 //</l>\n</lg>\n\n<lg>\n<l>eka eva śarīreṣu sarveṣu puruṣo yadā /</l>\n<l>tadāsya rājan ! ka śatruḥ ko vā mitramiheṣyate // MarkP_26.21 //</l>\n</lg>\n\n<lg>\n<l>bhūtairbhūtāni mṛdyante amūrto mṛdyate katham /</l>\n<l>krodhādīnāṃ pṛthagbhāvāt kalpaneyaṃ nirarthikā // MarkP_26.22 //</l>\n</lg>\n\n<lg>\n<l>yadi saṃvyavahārārthamasannāma prakalpyate /</l>\n<l>nāmni kasmādalarkākhye nairarthyaṃ bhavato matam // MarkP_26.23 //</l>\n</lg>\n\n<p>jaḍa uvāca</p>\n\n<lg>\n<l>evamuktastayā sādhu mahīṣyā sa mahīpatiḥ /</l>\n<l>tathetyāha mahābuddhirdayitāṃ tathyavādinīm // MarkP_26.24 //</l>\n</lg>\n\n<lg>\n<l>tañcāpi sā sutaṃ subhrūryathā pūrvasutāṃstathā /</l>\n<l>provāca bodhajananaṃ tāmuvāca sa pārthivaḥ // MarkP_26.25 //</l>\n</lg>\n\n<lg>\n<l>karoṣi kimidaṃ mūḍhe ! mamābhāvāya santateḥ /</l>\n<l>duṣṭāvabodhadānena yathāpūrvaṃ suteṣu me // MarkP_26.26 //</l>\n</lg>\n\n<lg>\n<l>yadi te matpriyaṃ kāryaṃ yadi grāhyaṃ vaco mama /</l>\n<l>tadenaṃ tanayaṃ mārge pravṛtteḥ sanniyojaya // MarkP_26.27 //</l>\n</lg>\n\n<lg>\n<l>karmamārgaḥ samucchedaṃ naivaṃ devi ! gamiṣyati /</l>\n<l>pitṛpiṇḍanivṛttiśca naivaṃ sādhvi ! bhaviṣyati // MarkP_26.28 //</l>\n</lg>\n\n<lg>\n<l>pitaro devalokasthāstathā tiryaktvamāgatāḥ /</l>\n<l>tadvanmanuṣyatāṃ yātā bhūtavarge ca saṃsthitāḥ // MarkP_26.29 //</l>\n</lg>\n\n<lg>\n<l>sapuṇyānasapuṇyāṃśca kṣutkṣāmān tṛṭpariplutān /</l>\n<l>piṇḍodakapradānena naraḥ karmaṇyavasthitaḥ // MarkP_26.30 //</l>\n</lg>\n\n<lg>\n<l>sadāpyāyate subhru ! tadvaddevātithonapi /</l>\n<l>devairmanuṣyaiḥ pitṛbhiḥ pretairbhūtaiḥ saguhyakaiḥ // MarkP_26.31 //</l>\n</lg>\n\n<lg>\n<l>vayobhiḥ kṛmikīṭaiśca nara evopajīvyate /</l>\n<l>tasmāt tanvaḍgi ! putraṃ yatkāryaṃ kṣatrayonibhiḥ // MarkP_26.32 //</l>\n</lg>\n\n<l>aihikāmuṣmikaphalaṃ tat samyak pratipādaya // MarkP_26.33 //</l>\n\n<p>jaḍa uvāca</p>\n\n<lg>\n<l>tenaivamuktā sā bhartrā varanārī madālasā /</l>\n<l>alarkaṃ nāma tanayamuvācollāpavādinī // MarkP_26.34 //</l>\n</lg>\n\n<lg>\n<l>putra vardhasva madbharturmano nandaya karmabhiḥ /</l>\n<l>mitrāṇāmupakārāya durhṛdāṃ nāśanāya ca // MarkP_26.35 //</l>\n</lg>\n\n<lg>\n<l>dhanyo 'si re yo vasudhāmaśatrur</l>\n<l>  ekaściraṃ pālayitāsi putra /</l>\n<l>tatpālanādastu sukhopabhogo</l>\n<l>  dharmāt phalaṃ prāpsyasi cāmaratvam // MarkP_26.36 //</l>\n</lg>\n\n<lg>\n<l>dharāmarān parvasu tarpayethāḥ</l>\n<l>  samīhitaṃ bandhuṣu pūrayethāḥ /</l>\n<l>hitaṃ parasmai hṛdi cintayethāḥ</l>\n<l>  manaḥ parastrīṣu nivartayethāḥ // MarkP_26.37 //</l>\n</lg>\n\n<lg>\n<l>yajñauranekairvibudhānajastram</l>\n<l>  arthairdvijān prīṇaya saṃśritāṃśca /</l>\n<l>striyaśca kāmairatulaiścirāya</l>\n<l>  yuddhaiścārīṃstoṣayitāsi vīra // MarkP_26.38 //</l>\n</lg>\n\n<lg>\n<l>bālo mano nandaya bāndhavānāṃ</l>\n<l>  gurostathājñānakaraṇaiḥ kumāraḥ /</l>\n<l>strīṇāṃ yuvā satkulabhūṣaṇānāṃ</l>\n<l>  vṛddho vane vatsa ! vanecarāṇām // MarkP_26.39 //</l>\n</lg>\n\n<lg>\n<l>rājyaṃ kurvan suhṛdo nandayethāḥ</l>\n<l>  sādhūn rakṣaṃstāta ! yajñairyajethāḥ /</l>\n<l>duṣṭānnighran vairiṇaścājimadhye</l>\n<l>  goviprārthe vatsa ! mṛtyuṃ vrajethāḥ // MarkP_26.40 //</l>\n</lg>\n\n<p>iti śrīmārkaṇḍeyapurāṇe putrānuśāsanaṃ nāma ṣaḍviṃśo 'dhyāyaḥ</p>\n\n</div>\n<div>\n\n<p>saptaviṃśo 'dhyāyaḥ</p>\n\n<p>jaḍa uvāca</p>\n\n<lg>\n<l>evamullāpyamānastu sa tu mātrā dine dine /</l>\n<l>vavṛdhe vayasā bālo buddhyā cālarkasaṃjñitaḥ // MarkP_27.1 //</l>\n</lg>\n\n<lg>\n<l>sa kaumārakamāsādya ṛtadhvajasutastataḥ /</l>\n<l>kṛtopanayanaḥ prājñaḥ praṇipatyāha mātaram // MarkP_27.2 //</l>\n</lg>\n\n<lg>\n<l>mayā yadatra kartavyamaihikāmuṣmikāya vai /</l>\n<l>sukhāya vada tat sarvaṃ praśrayāvanatasya me // MarkP_27.3 //</l>\n</lg>\n\n<p>madālasovāca</p>\n\n<lg>\n<l>vatsa ! rājye 'bhiṣiktena prajārañjanamāditaḥ /</l>\n<l>kartavyamavirodhena svadharmasya mahībhṛtā // MarkP_27.4 //</l>\n</lg>\n\n<lg>\n<l>vyasanāni parityajya sapta mūlaharāṇi vai /</l>\n<l>ātmā ripubhyaḥ saṃrakṣyo bahirmantravinirgamāt // MarkP_27.5 //</l>\n</lg>\n\n<lg>\n<l>aṣṭadhā nāśamāpnoti sucakrāt syandanādyathā /</l>\n<l>tathā rājāpyasandigdhaṃ bahirmantravinirgamāt // MarkP_27.6 //</l>\n</lg>\n\n<lg>\n<l>duṣṭāduṣṭāṃśca jānīyādamātyānaridoṣataḥ /</l>\n<l>caraiścarāstathā śatroranveṣṭavyāḥ prayatnataḥ // MarkP_27.7 //</l>\n</lg>\n\n<lg>\n<l>viśvāso na tu kartavyo rājñā mitrāptabandhuṣu /</l>\n<l>kāryayogādamitre 'pi viśvasīta narādhipaḥ // MarkP_27.8 //</l>\n</lg>\n\n<lg>\n<l>sthānavṛddhikṣayajñena ṣāḍguṇyaguṇitātmānā /</l>\n<l>bhavitavyaṃ narendreṇa na kāmavaśavartinā // MarkP_27.9 //</l>\n</lg>\n\n<lg>\n<l>prāgātmā mantriṇaścaiva tato bhṛtyā mahībhṛtā /</l>\n<l>jeyāścānantaraṃ paurā virudhyeta tato 'ribhiḥ // MarkP_27.10 //</l>\n</lg>\n\n<lg>\n<l>yastvetānavijityaiva vairiṇo vijigīṣate /</l>\n<l>so 'jitātmā jitāmātyaḥ śatruvargeṇa bādhyate // MarkP_27.11 //</l>\n</lg>\n\n<lg>\n<l>tasmāt kāmādayaḥ pūrvaṃ jeyāḥ putra ! mahībhujā /</l>\n<l>tajjaye hi jayo 'vaśyaṃ rājā naśyati tairjitaḥ // MarkP_27.12 //</l>\n</lg>\n\n<lg>\n<l>kāmaḥ krodhaśca lobhaśca mado mānastathaiva ca /</l>\n<l>harṣaśca śatravo hyete vināśāya mahībhṛtām // MarkP_27.13 //</l>\n</lg>\n\n<lg>\n<l>kāmaprasaktamātmānaṃ smṛtvā pāṇḍuṃ nipātitam /</l>\n<l>nivartayettathā krodhādanuhrādaṃ hatātmajam // MarkP_27.14 //</l>\n</lg>\n\n<lg>\n<l>hatamailaṃ tathā lobhānmadādvenaṃ dvijairhatam /</l>\n<l>mānādanāyuṣāputraṃ baliṃ harṣāt purañjayam // MarkP_27.15 //</l>\n</lg>\n\n<lg>\n<l>ebhirjitairjitaṃ sarvaṃ maruttena mahātmanā /</l>\n<l>smṛtvā vivarjayedetān doṣān svīyānmahīpatiḥ // MarkP_27.16 //</l>\n</lg>\n\n<lg>\n<l>kākakokilabhṛṅgāṇāṃ mṛgavyālaśikhaṇḍinām /</l>\n<l>haṃsakukkuṭalohānāṃ śikṣeta carita nṛpaḥ // MarkP_27.17 //</l>\n</lg>\n\n<lg>\n<l>kīṭakasya kriyāṃ kuryāt vipakṣe manujeśvaraḥ /</l>\n<l>ceṣṭāṃ pipīlikānāñca kāle bhūpaḥ pradarśayet // MarkP_27.18 //</l>\n</lg>\n\n<lg>\n<l>jñeyāgnivisphuliṅgānāṃ bījaceṣṭā ca śālmaleḥ /</l>\n<l>candrasūryasvarūpeṇa nītyarthe pṛthivīkṣitā // MarkP_27.19 //</l>\n</lg>\n\n<lg>\n<l>bandhakīpadmaśarabhaśūlikāgurviṇīstanāt /</l>\n<l>prajñā nṛpeṇa cādeyā tathā gopālayoṣitaḥ // MarkP_27.20 //</l>\n</lg>\n\n<lg>\n<l>śakrārkayamasomānāṃ tadvadvāyormahīpatiḥ /</l>\n<l>rūpāṇi pañca kurvota mahīpālanakarmaṇi // MarkP_27.21 //</l>\n</lg>\n\n<lg>\n<l>yathendraścaturo māsān toyotsargeṇa bhūgatam /</l>\n<l>āpyāyayettathā lokaṃ parihārairmahīpatiḥ // MarkP_27.22 //</l>\n</lg>\n\n<lg>\n<l>māsānaṣṭau yathā sūryastoyaṃ harati raśmibhiḥ /</l>\n<l>sūkṣmeṇaivābhyupāyena tathā śulkādikaṃ nṛpaḥ // MarkP_27.23 //</l>\n</lg>\n\n<lg>\n<l>yathā yamaḥ priyadveṣye prāptakāle niyacchati /</l>\n<l>tathā priyāpriye rājā duṣṭāduṣṭe samo bhavet // MarkP_27.24 //</l>\n</lg>\n\n<lg>\n<l>pūrṇendumālokya yathā prītimān jāyate naraḥ /</l>\n<l>evaṃ yatra prajāḥ sarvā nirvattāstacchaśivratam // MarkP_27.25 //</l>\n</lg>\n\n<lg>\n<l>mārutaḥ sarvabhūteṣu nigūḍhaścarate yathā /</l>\n<l>evaṃ nṛpaścareccāraiḥ paurāmātyādibandhuṣu // MarkP_27.26 //</l>\n</lg>\n\n<lg>\n<l>na lobhādvā na kāmādvā nārthādvā yasya mānasam /</l>\n<l>yathānyaiḥ kṛṣyate vatsa ! sa rājā svargamṛcchati // MarkP_27.27 //</l>\n</lg>\n\n<lg>\n<l>utpathagrāhiṇo mūḍhān svadharmāccalato narān /</l>\n<l>yaḥ karoti nije dharme sa rājā svargamṛcchati // MarkP_27.28 //</l>\n</lg>\n\n<lg>\n<l>varṇadharmā na sīdanti yasya rājye tathāśramāḥ /</l>\n<l>vatsa ! tasya sukhaṃ pretya paratreha ca śāśvatam // MarkP_27.29 //</l>\n</lg>\n\n<lg>\n<l>etadrājñaḥ paraṃ kṛtyaṃ tathaitat siddhikārakam /</l>\n<l>svadharmasthāpanaṃ nṛṇāṃ cālyante ye kubuddhibhiḥ // MarkP_27.30 //</l>\n</lg>\n\n<lg>\n<l>pālanenaiva bhūtānāṃ kṛtakṛtyo mahīpatiḥ /</l>\n<l>samyak pālayitā bhāgaṃ dharmasyāpnoti yatnataḥ // MarkP_27.31 //</l>\n</lg>\n\n<p>iti śrīmārkaṇḍeyapurāṇe pitāputrasaṃvāde ātmaviveko nāma saptaviṃśo 'dhyāyaḥ</p>\n\n</div>\n<div>\n\n<p>aṣṭāviṃśo 'dhyāyaḥ</p>\n\n<p>jaḍa uvāca</p>\n\n<lg>\n<l>tanmāturvacanaṃ śrutvā so 'larko mātaraṃ punaḥ /</l>\n<l>papraccha varṇadharmāṃśca dharmā ye cāśrameṣu ca // MarkP_28.1 //</l>\n</lg>\n\n<p>alarka uvāca</p>\n\n<lg>\n<l>kathito 'yaṃ mahābhāge ! rājyatantrāśritastvayā /</l>\n<l>dharmaṃ tamahamicchāmi śrotuṃ varṇāśramātmakam // MarkP_28.2 //</l>\n</lg>\n\n<p>madālasovāca</p>\n\n<lg>\n<l>dānamadhyayanaṃ yajño brāhmaṇasya tridhā mataḥ /</l>\n<l>nānyaścaturtho dharmo 'sti dharmastasyāpadaṃ vinā // MarkP_28.3 //</l>\n</lg>\n\n<lg>\n<l>yājanādhyāpane śuddhe tathā pūtapratigrahaḥ /</l>\n<l>eṣā samyak samākhyatā trividhā cāsya jīvikā // MarkP_28.4 //</l>\n</lg>\n\n<lg>\n<l>dānamadhyayanaṃ yajñaḥ kṣatriyasyāpyayaṃ tridhā /</l>\n<l>dharmaḥ proktaḥ kṣite rakṣā śastrājīvañca jīvikā // MarkP_28.5 //</l>\n</lg>\n\n<lg>\n<l>dānamadhyayanaṃ yajño vaiśyasyāpi tridhaiva saḥ /</l>\n<l>vāṇijyaṃ pāśupālyañca kṛṣiścaivāsya jīvikā // MarkP_28.6 //</l>\n</lg>\n\n<lg>\n<l>dānaṃ yajño 'tha śuśrūṣā dvijātīnāṃ tridhā mayā /</l>\n<l>vyākhyātaḥ śūdradharmo 'pi jīvikā kārukarma ca // MarkP_28.7 //</l>\n</lg>\n\n<lg>\n<l>tadvad dvijātiśuśrūṣā poṣaṇaṃ krayavikrayau /</l>\n<l>varṇadharmāstvime proktāḥ śrūyantāṃ cāśramāśrayāḥ // MarkP_28.8 //</l>\n</lg>\n\n<lg>\n<l>svavarṇadharmāt saṃsiddhiṃ naraḥ prāpnoti na cyutaḥ /</l>\n<l>prayāti narakaṃ pretya pratiṣiddhaniṣevaṇāt // MarkP_28.9 //</l>\n</lg>\n\n<lg>\n<l>yāvattu nopanayanaṃ kriyate vai dvijanmanaḥ /</l>\n<l>kāmaceṣṭoktibhakṣyaśca tāvad bhavati putraka // MarkP_28.10 //</l>\n</lg>\n\n<lg>\n<l>kṛtopanayanaḥ samyag brahmacārī gururgṛhe /</l>\n<l>vasettatra ca dharmo 'sya kathyate taṃ nibodha me // MarkP_28.11 //</l>\n</lg>\n\n<lg>\n<l>svādhyāyo 'thāgriśuśrūṣā snānaṃ bhikṣāṭanaṃ tathā /</l>\n<l>gurornivedya taccānnamanujñātena sarvadā // MarkP_28.12 //</l>\n</lg>\n\n<lg>\n<l>guroḥ karmaṇi sodyogaḥ samyak prītyupapādanam /</l>\n<l>tenāhūtaḥ paṭheccaiva tatparo nānyamānasaḥ // MarkP_28.13 //</l>\n</lg>\n\n<lg>\n<l>ekaṃ dvau sakalān vāpi vedān prāpya gurormukhāt /</l>\n<l>anujñāto 'tha vanditvā dakṣiṇāṃ gurave tataḥ // MarkP_28.14 //</l>\n</lg>\n\n<lg>\n<l>gārhasthyāśramakāmastu gṛhasthāśramamāvaset /</l>\n<l>vānaprasthāśramaṃ vāpi caturthaṃ cecchayātmanaḥ // MarkP_28.15 //</l>\n</lg>\n\n<lg>\n<l>tatraiva vā gurorgehe dvijo niṣṭhāmavāpnuyāt /</l>\n<l>gurorabhāve tatputre tacchiṣye tatsutaṃ vinā // MarkP_28.16 //</l>\n</lg>\n\n<lg>\n<l>śuśrūṣurnirabhimāno brahmacāryāśramaṃ vaset /</l>\n<l>upāvṛttastatastasmāt gṛhasthāśramakāmyayā // MarkP_28.17 //</l>\n</lg>\n\n<lg>\n<l>tato 'samānarṣikulāṃ tulyāṃ bhāryāmarogiṇīm /</l>\n<l>udvahennyāyato 'vyaṅgāṃ gṛhasthāśramakāraṇāt // MarkP_28.18 //</l>\n</lg>\n\n<lg>\n<l>svakarmaṇā dhanaṃ labdhvā pitṛdevātithīṃstathā /</l>\n<l>samyak samprīṇayan bhaktyā poṣayeccāśritāṃstathā // MarkP_28.19 //</l>\n</lg>\n\n<lg>\n<l>bhṛtyātmajān jāmayo 'tha dīnāndhapatitānapi /</l>\n<l>yathāśaktyānnadānena vayāṃsi paśavastathā // MarkP_28.20 //</l>\n</lg>\n\n<lg>\n<l>eṣa dharmo gṛhasthasya ṛtāvabhigamastathā /</l>\n<l>pañcayajñavidhānantu yathāśaktyā na hāpayet // MarkP_28.21 //</l>\n</lg>\n\n<lg>\n<l>pitṛdevātithijñātibhuktaśeṣaṃ svayaṃ naraḥ /</l>\n<l>bhuñjīta ca samaṃ bhṛtyairyathāvibhavamādṛtaḥ // MarkP_28.22 //</l>\n</lg>\n\n<lg>\n<l>eṣa tūddeśataḥ prokto gṛhasthasyāśramo mayā /</l>\n<l>vānaprasthasya dharmaṃ te kathayāmyavadhāryatām // MarkP_28.23 //</l>\n</lg>\n\n<lg>\n<l>apatyasantatiṃ dṛṣṭvā prājño cānatim /</l>\n<l>vānaprasthāśramaṃ gacchedātmanaḥ śuddhikāraṇāt // MarkP_28.24 //</l>\n</lg>\n\n<lg>\n<l>tatrāraṇyopabhogaśca tapobhiścānukarṣaṇam /</l>\n<l>bhūmau śayyā brahmacaryaṃ pitṛdevātithikriyā // MarkP_28.25 //</l>\n</lg>\n\n<lg>\n<l>homastriṣavaṇastrānaṃ jaṭāvalkaladhāraṇam /</l>\n<l>yogābhyāsaḥ sadā caiva vanyasnehaniṣevaṇam // MarkP_28.26 //</l>\n</lg>\n\n<lg>\n<l>ityeṣa pāpaśuddhyarthamātmanaścopakārakaḥ /</l>\n<l>vānaprasthāśramastasmād bhikṣostu caramo 'paraḥ // MarkP_28.27 //</l>\n</lg>\n\n<lg>\n<l>caturthasya svarūpaṃ tu śruyatāmāśramasya me /</l>\n<l>yaḥ svadharmo 'sya dharmajñaiḥ proktastāta ! mahātmabhiḥ // MarkP_28.28 //</l>\n</lg>\n\n<lg>\n<l>sarvasaṅgaparityāgo brahmacaryamakopitā /</l>\n<l>yatendriyatvamāvāse naikasmin vasatiściram // MarkP_28.29 //</l>\n</lg>\n\n<lg>\n<l>anārambhastathāhāro bhaikṣānnenaikakālinā /</l>\n<l>ātmajñānāvabodhecchā tathā cātmāvalokanam // MarkP_28.30 //</l>\n</lg>\n\n<lg>\n<l>caturthe tvāśrame dharmo mayāyaṃ te niveditaḥ /</l>\n<l>sāmānyamanyavarṇānāmāśramāṇāñca me śṛṇu // MarkP_28.31 //</l>\n</lg>\n\n<lg>\n<l>satyaṃ śaucamahiṃsā ca anasūyā tathā kṣamā /</l>\n<l>ānṛśaṃsyamakārpaṇyaṃ santoṣaścāṣṭamo guṇaḥ // MarkP_28.32 //</l>\n</lg>\n\n<lg>\n<l>ete saṃkṣepataḥ proktā dharmā varṇāśrameṣu te /</l>\n<l>eteṣu ca svadharmeṣu sveṣu tiṣṭhet samantataḥ // MarkP_28.33 //</l>\n</lg>\n\n<lg>\n<l>yaścollaṅghya svakaṃ dharmaṃ svavarṇāśramasaṃjñitam /</l>\n<l>naro 'nyathā pravarteta sa daṇḍyo bhūbhṛto bhavet // MarkP_28.34 //</l>\n</lg>\n\n<lg>\n<l>ye ca svadharmasantyāgāt pāpaṃ kurvanti mānavāḥ /</l>\n<l>upekṣatastān nṛpateriṣṭāpūrtaṃ praṇaśyati // MarkP_28.35 //</l>\n</lg>\n\n<lg>\n<l>tasmādrājñā prayatnena sarve varṇāḥ svadharmataḥ /</l>\n<l>pravartanto 'nyathā daṇḍyāḥ sthāpyāścaiva svakarmasu // MarkP_28.36 //</l>\n</lg>\n\n<p>iti śrīmārkaṇḍeyapurāṇe putrānuśāsane madālasāvākyaṃ nāmāṣṭāviṃśo 'dhyāyaḥ</p>\n\n</div>\n<div>\n\n<p>  #1</p>\n\n<p>ūnatriṃśo 'dhyāyaḥ</p>\n\n<p>alarka uvāca</p>\n\n<lg>\n<l>yat kāryaṃ puruṣāṇāñca gārhasthyamanuvartatām /</l>\n<l>bandhaśca syādakaraṇe kriyāyā yasya cocchritiḥ // MarkP_29.1 //</l>\n</lg>\n\n<lg>\n<l>upakārāya yannṛṇāṃ yacca varjyaṃ gṛhe satā /</l>\n<l>yathā ca kriyate tanme yathāvat pṛcchato vada // MarkP_29.2 //</l>\n</lg>\n\n<p>madālasovāca</p>\n\n<lg>\n<l>vatsa ! gārhasthyamādāya naraḥ sarvamidaṃ jagat /</l>\n<l>puṣṇāti tena lokāṃśca sa jayatyabhivāñchitān // MarkP_29.3 //</l>\n</lg>\n\n<lg>\n<l>pitaro munayo devā bhūtāni manujāstathā /</l>\n<l>kṛmikīṭapataṅgāśca vayāṃsi paśavo 'surāḥ // MarkP_29.4 //</l>\n</lg>\n\n<lg>\n<l>gṛhasthamupajīvanti tatastṛptiṃ prayānti ca /</l>\n<l>mukhaṃ cāsya nirīkṣante api no dāsyatīti vai // MarkP_29.5 //</l>\n</lg>\n\n<lg>\n<l>sarvasyādhārabhūteyaṃ vatsa ! dhenustrayīmayī /</l>\n<l>yasyāṃ pratiṣṭhitaṃ viśvaṃ viśvahetuśca yā matā // MarkP_29.6 //</l>\n</lg>\n\n<lg>\n<l>ṛkpṛṣṭhāsau yajurmadhyā sāmavaktraśirodharā /</l>\n<l>iṣṭāpūrtaviṣāṇā ca sādhusūktatanūruhā // MarkP_29.7 //</l>\n</lg>\n\n<lg>\n<l>śāntipuṣṭiśakṛnmūtrā varṇapādapratiṣṭhitā /</l>\n<l>ājīvyamānā jagatāṃ sākṣayā nāpacīyate // MarkP_29.8 //</l>\n</lg>\n\n<lg>\n<l>svāhākārasvadhākārau vaṣaṭkāraśca putraka ! /</l>\n<l>hantakārastathā cānyastasyāḥstanacatuṣṭayam // MarkP_29.9 //</l>\n</lg>\n\n<lg>\n<l>svāhākāraṃ stanaṃ devāḥ pitaraśca svadhāmayam /</l>\n<l>munayaśca vaṣaṭkāraṃ devabhūtasuretarāḥ // MarkP_29.10 //</l>\n</lg>\n\n<lg>\n<l>hantakāraṃ manuṣyāśca pibanti satataṃ stanam /</l>\n<l>evamāpyāyayatyeṣā vatsa ! dhenustrayīmayī // MarkP_29.11 //</l>\n</lg>\n\n<lg>\n<l>teṣāmucchedakartā ca yo naro 'tyantapāpakṛt /</l>\n<l>sa tamasyāndhatāmistre tāmistre ca nimajjati // MarkP_29.12 //</l>\n</lg>\n\n<lg>\n<l>yaścemāṃ mānavo dhenuṃ svairvatsairamarādibhiḥ /</l>\n<l>pāyayatyucite kāle sa svargāyopapadyate // MarkP_29.13 //</l>\n</lg>\n\n<lg>\n<l>tasmāt putra ! manuṣyeṇa devarṣipitṛmānavāḥ /</l>\n<l>bhūtāni cānudivasaṃ poṣyāṇi svatanuryathā // MarkP_29.14 //</l>\n</lg>\n\n<lg>\n<l>tasmāt strātaḥ śucirbhūtvā devarṣipitṛtarpaṇam /</l>\n<l>prajāpatestathaivādibhaḥ kāle kuryāt samāhitaḥ // MarkP_29.15 //</l>\n</lg>\n\n<lg>\n<l>sumanogandhapuṣpaiśca devānabhyarcya mānavaḥ /</l>\n<l>tato 'gnestarpaṇaṃ kuryāddeyāśca balayastathā // MarkP_29.16 //</l>\n</lg>\n\n<lg>\n<l>brahmaṇe gṛhamadhye tu viśvedevebhya eva ca /</l>\n<l>dhanvantariṃ samuddiśya prāgudīcyāṃ baliṃ kṣipet // MarkP_29.17 //</l>\n</lg>\n\n<lg>\n<l>prācyāṃ śakrāya yāmyāyāṃ yamāya balimāharet /</l>\n<l>pratīcyāṃ varuṇāyātha somāyottarato balim // MarkP_29.18 //</l>\n</lg>\n\n<lg>\n<l>dadyāddhātre vidhātre baliṃ dvāre gṛhasya tu /</l>\n<l>aryamṇe 'tha bahirdadyād gṛhebhyaśca samantataḥ // MarkP_29.19 //</l>\n</lg>\n\n<lg>\n<l>naktañcarebhyo bhūtebhyo balimākāśato haret /</l>\n<l>pitṝṇāṃ nirvapeccaiva dakṣiṇābhimukhasthitaḥ // MarkP_29.20 //</l>\n</lg>\n\n<lg>\n<l>gṛhasthastatparo bhūtvā susamāhitamānasaḥ /</l>\n<l>tatastoyamupādāya teṣvevācamanāya vai // MarkP_29.21 //</l>\n</lg>\n\n<lg>\n<l>sthāneṣu nikṣipet prājñastāstā uddiśya devatāḥ /</l>\n<l>evaṃ gṛhabaliṃ kṛtvā gṛhe hṛhapatiḥ śuciḥ // MarkP_29.22 //</l>\n</lg>\n\n<lg>\n<l>āpyāyanāya bhūtānāṃ kuryādutsargamādarāt /</l>\n<l>śvabhyaśca śvapacebhyaśca vayobhyaścāvaped bhuvi // MarkP_29.23 //</l>\n</lg>\n\n<p>vaiśvadevaṃ hi nāmaitat sāyaṃ prātarudāhṛtam /</p>\n\n<l>ācamya ca tataḥ kuryāt prājño dvārāvalokanam // MarkP_29.24 //</l>\n\n<lg>\n<l>muhūrtasyāṣṭamaṃ bhāgamudīkṣyo 'pyatithirbhavet /</l>\n<l>atithiṃ tatra samprāptamannādyenodakena ca // MarkP_29.25 //</l>\n</lg>\n\n<lg>\n<l>sampūjayedyathāśakti gandhapuṣpādibhistathā /</l>\n<l>na mitramatithiṃ kuryānnaikagrāmanivāsinam // MarkP_29.26 //</l>\n</lg>\n\n<lg>\n<l>ajñātakulanāmānaṃ tatkālasamupasthitam /</l>\n<l>bubhukṣumāgataṃ śrāntaṃ yācamānamakiñcanam // MarkP_29.27 //</l>\n</lg>\n\n<lg>\n<l>brāhmaṇaṃ prāhuratithiṃ sa pūjyaḥ śaktito budhaiḥ /</l>\n<l>na pṛcched gotracaraṇaṃ svādhyāyañcāpi paṇḍitaḥ // MarkP_29.28 //</l>\n</lg>\n\n<lg>\n<l>śobhanāśobhanākāraṃ taṃ manyeta prajāpatim /</l>\n<l>anityaṃ hi sthito yasmāt tasmādatithirucyate // MarkP_29.29 //</l>\n</lg>\n\n<lg>\n<l>tasmiṃstṛpte nṛyajñotthādṛṇānmucyed gṛhāśramī /</l>\n<l>tasmād adattvā yo bhuṅkte svayaṃ kilviṣabhuṅnaraḥ // MarkP_29.30 //</l>\n</lg>\n\n<lg>\n<l>sa pāpaṃ kevalaṃ bhuṅkte purīṣañcānyajanmani /</l>\n<l>atithiryasya bhagnāśo gṛhāt pratinivartate // MarkP_29.31 //</l>\n</lg>\n\n<lg>\n<l>sa dattvā duṣkṛtaṃ tasmai puṇyamādāya gacchati /</l>\n<l>apyambuśākadānena yadvāpyaśnāti sa svayam // MarkP_29.32 //</l>\n</lg>\n\n<lg>\n<l>pūjayet tu naraḥ śaktyā tenaivātithimādarāt /</l>\n<l>kuryāccāharahaḥ śrāddhamannādyenodakena ca // MarkP_29.33 //</l>\n</lg>\n\n<lg>\n<l>pitṝnuddiśya viprāṃśca bhojayedviprameva vā /</l>\n<l>annasyāgraṃ taduddhṛtya brāhmaṇāyopapādayet // MarkP_29.34 //</l>\n</lg>\n\n<lg>\n<l>bhikṣāñca yācatāṃ dadyāt parivrāḍbrahmacāriṇām /</l>\n<l>grāsapramāṇā bhikṣā syādagraṃ grāsacatuṣṭayam // MarkP_29.35 //</l>\n</lg>\n\n<lg>\n<l>agraṃ caturguṇaṃ prāhurhantakāraṃ dvijottamāḥ /</l>\n<l>bhojanaṃ hantakāraṃ vā agraṃ bhikṣāmathāpi vā // MarkP_29.36 //</l>\n</lg>\n\n<lg>\n<l>adattvā tu na bhoktavyaṃ yathāvibhavamātmanaḥ /</l>\n<l>pūjayitvātithīniṣṭān jñātīn bandhūṃstathārthinaḥ // MarkP_29.37 //</l>\n</lg>\n\n<lg>\n<l>vikalān bālavṛddhāṃśca bhojayeccāturāṃstathā /</l>\n<l>vāñchate kṣutparītātmā yaccānyo 'nnamakiñcanaḥ // MarkP_29.38 //</l>\n</lg>\n\n<lg>\n<l>kuṭumbinā bhojanīyaḥ samarthe vibhave sati /</l>\n<l>śrīmantaṃ jñātimāsādya yo jñātiravasīdati // MarkP_29.39 //</l>\n</lg>\n\n<lg>\n<l>sīdatā yad kṛtaṃ tena tat pāpaṃ sa samaśnute /</l>\n<l>sāyaṃ caiva vidhiḥ kāryaḥ sūryoḍhaṃ tatra cātithim // MarkP_29.40 //</l>\n</lg>\n\n<lg>\n<l>pūjayīta yathāśakti śayanāsanabhojanaiḥ /</l>\n<l>evamuddavahatastāta ! gārhasthyaṃ bhāramāhitam // MarkP_29.41 //</l>\n</lg>\n\n<lg>\n<l>skandhe vidhātā devāśca pitaraśca maharṣayaḥ /</l>\n<l>śreyo 'bhivarṣiṇaḥ sarve tathaivātithibāndhavāḥ // MarkP_29.42 //</l>\n</lg>\n\n<lg>\n<l>paśupakṣigaṇāstṛptā ye cānye sūkṣmakīṭakāḥ /</l>\n<l>gāthāścātra mahābhāga ! svayamatriragāyata // MarkP_29.43 //</l>\n</lg>\n\n<lg>\n<l>tā śṛṇuṣva mahābhāga ! gṛhasthāśramasaṃsthitāḥ /</l>\n<l>devān pitṝṃścātithīṃśca tadvat sampūjya bāndhavān // MarkP_29.44 //</l>\n</lg>\n\n<lg>\n<l>jāmayaśca guruñcaiva gṛhastho vibhave sati /</l>\n<l>śvabhyaśca śvapacebhyaśca vayobhyaścāvaped bhuvi // MarkP_29.45 //</l>\n</lg>\n\n<lg>\n<l>vaiśvadevaṃ hi nāmaitat kuryāt sāyaṃ tathā dine /</l>\n<l>māṃsamannaṃ tathā śākaṃ gṛhe yaccopasādhitam /</l>\n<l>na ca tat svayamaśnīyādvidhivadyanna nirvapet // MarkP_29.46 //</l>\n</lg>\n\n<p>iti śrīmārkaṇḍeyapurāṇe madālasopadeśo nāmonatriṃśo 'dhyāyaḥ</p>\n\n</div>\n<div>\n\n<p>triṃśo 'dhyāyaḥ</p>\n\n<p>madālasovāca</p>\n\n<lg>\n<l>nityaṃ naimittakañcaiva nityanaimittikaṃ tathā /</l>\n<l>gṛhasthasya tu yat karma tanniśāmaya putraka ! // MarkP_30.1 //</l>\n</lg>\n\n<lg>\n<l>pañcayajñāśritaṃ nityaṃ yadetat kathitaṃ tava /</l>\n<l>naimittikaṃ tathaivānyat putrajanmakriyādikam // MarkP_30.2 //</l>\n</lg>\n\n<lg>\n<l>nityanaimittikaṃ jñeyaṃ parvaśrāddhādi paṇḍitaiḥ /</l>\n<l>tatra naimittikaṃ vakṣye śrāddhamabhyudayaṃ tava // MarkP_30.3 //</l>\n</lg>\n\n<lg>\n<l>putrajanmani yatkāryaṃ jātakarmasamaṃ naraiḥ /</l>\n<l>vivāhādau ca kartavyaṃ sarvaṃ samyak krimoditam // MarkP_30.4 //</l>\n</lg>\n\n<lg>\n<l>pitaraścātra sampūjyāḥ khyātā nāndīmukhāstu ye /</l>\n<l>piṇḍāṃśca dadhisaṃmiśrān dadyād yavasamanvitān // MarkP_30.5 //</l>\n</lg>\n\n<lg>\n<l>udaṅmukhaḥ prāṅmukho vā yajamānaḥ samāhitaḥ /</l>\n<l>vaiśvadevavihīnaṃ tat kecidicchanti mānavāḥ // MarkP_30.6 //</l>\n</lg>\n\n<p>yugmāścātra dvijāḥ kāryāste ca pūjyāḥ pradakṣiṇam /</p>\n\n<l>etannaimittikaṃ vṛddhau tathānyaccaurdhvadehikam // MarkP_30.7 //</l>\n\n<lg>\n<l>mṛtāhani ca kartavyamekoddiṣṭaṃ śṛṇuṣva tat /</l>\n<l>daivahīnaṃ tathā kāryaṃ tathaivaikapavitrakam // MarkP_30.8 //</l>\n</lg>\n\n<lg>\n<l>āvāhanaṃ na kartavyamagnaukaraṇavarjitam /</l>\n<l>pretasya piṇḍamekañca dadyāducchiṣṭasannidhau // MarkP_30.9 //</l>\n</lg>\n\n<lg>\n<l>tilodakaṃ cāpasavyaṃ tannāmasmaraṇānvitam /</l>\n<l>akṣayyamamukasyeti sthāne vipravisarjane // MarkP_30.10 //</l>\n</lg>\n\n<lg>\n<l>abhiraṇyatāmiti brūyād brūyuste 'bhiratāḥ sma ha /</l>\n<l>pratimāsaṃ bhavedetat kāryamā vatsaraṃ naraiḥ // MarkP_30.11 //</l>\n</lg>\n\n<lg>\n<l>atha saṃvatsare pūrṇe yadā vā kriyate naraiḥ /</l>\n<l>sapiṇḍīkaraṇaṃ kāryaṃ tasyāpi vidhirucyate // MarkP_30.12 //</l>\n</lg>\n\n<lg>\n<l>taccāpi daivarahitamekārghyaikapavitrakam /</l>\n<l>naivāgnaukaraṇaṃ tatra taccāvāhanavarjitam // MarkP_30.13 //</l>\n</lg>\n\n<lg>\n<l>apasavyañca tatrāpi bhojayedayujo dvijān /</l>\n<l>viśeṣastatra cānyo 'sti pratimāsaṃ kriyādhikaḥ // MarkP_30.14 //</l>\n</lg>\n\n<lg>\n<l>taṃ kathyamānamekāgro vadantyā me niśāmaya /</l>\n<l>tilagandhodakairyuktaṃ tatra pātracatuṣṭayam // MarkP_30.15 //</l>\n</lg>\n\n<lg>\n<l>kuryāt pitṝṇāṃ tritayamekaṃ pretasya putraka /</l>\n<l>pātratraye pretapātramarghyañcaiva prasecayet // MarkP_30.16 //</l>\n</lg>\n\n<lg>\n<l>ye samānā iti japan pūrvavaccheṣamācaret /</l>\n<l>strīṇāmapyevamevaitadekīddiṣṭamudāhṛtam // MarkP_30.17 //</l>\n</lg>\n\n<lg>\n<l>sapiṇḍīkaraṇaṃ tāsāṃ putrābhāve na vidyate /</l>\n<l>pratisaṃvatsaraṃ kāryamekoddiṣṭaṃ naraiḥ striyāḥ // MarkP_30.18 //</l>\n</lg>\n\n<lg>\n<l>mṛtāhani yathānyāyaṃ nṛṇāṃ yadvadihoditam /</l>\n<l>putrābhāve sapiṇḍāstu tadabhāve sahodakāḥ // MarkP_30.19 //</l>\n</lg>\n\n<lg>\n<l>mātuḥ sapiṇḍā ye ca syurye ca mātuḥ sahodakāḥ /</l>\n<l>kuryurenaṃ vidhiṃ samyagaputrasya sutāsutaḥ // MarkP_30.20 //</l>\n</lg>\n\n<lg>\n<l>kuryurmātāmahāyaivaṃ putrikāstanayāstathā /</l>\n<l>dvyāmuṣyāyaṇasaṃjñāstu mātāmahapitāmahān // MarkP_30.21 //</l>\n</lg>\n\n<lg>\n<l>pūjayeyuryathānyāyaṃ śrāddhairnaimittikairapi /</l>\n<l>sarvābhāve striyaḥ kuryuḥ svabhartṝṇāmamantrakam // MarkP_30.22 //</l>\n</lg>\n\n<lg>\n<l>tadabhāve ca nṛpatiḥ kārayet svakuṭumbinā /</l>\n<l>tajjātīyairnaraiḥ samyāg dāhādyāḥ sakalāḥ kriyāḥ // MarkP_30.23 //</l>\n</lg>\n\n<lg>\n<l>sarveṣāmeva varṇānāṃ bāndhavo nṛpatiryataḥ /</l>\n<l>etāste kathitā vatsa ! nityanaimittakāstathā // MarkP_30.24 //</l>\n</lg>\n\n<lg>\n<l>kriyāṃ śrāddhāśrayāmanyāṃ nityanaimittikīṃ śṛṇu /</l>\n<l>darśastatra nimittaṃ vai kālaścandrakṣayātmakaḥ /</l>\n<l>nityātāṃ niyataḥ kālastasyāḥ saṃsūcayatyatha // MarkP_30.25 //</l>\n</lg>\n\n<p>iti śrīmārkaṇḍeyapurāṇe alarkānuśāsane naimittikādiśrāddhakalpo nāma triṃśo 'dhyāyaḥ</p>\n\n</div>\n<div>\n\n<p>ekatriṃśo 'dhyāyaḥ</p>\n\n<p>madālasovāca</p>\n\n<lg>\n<l>sapiṇḍīkaraṇādūrdhvaṃ pituryaḥ prapitāmahaḥ /</l>\n<l>sa tu lepabhujo yāti praluptaḥ pitṛpiṇḍataḥ // MarkP_31.1 //</l>\n</lg>\n\n<lg>\n<l>teṣāmanyaścaturtho yaḥ putralepabhujānnabhuk /</l>\n<l>so 'pi sambandhato hīnamupabhogaṃ prapadyate // MarkP_31.2 //</l>\n</lg>\n\n<lg>\n<l>pitā pitāmahaścaiva tathaiva prapitāmahaḥ /</l>\n<l>piṇḍasambandhino hyete vijñeyāḥ puruṣāstrayaḥ // MarkP_31.3 //</l>\n</lg>\n\n<lg>\n<l>tepasambandhinaścānye pitāmahapitāmahāt /</l>\n<l>prabhṛtyuktāstrayasteṣāṃ yajamānaśca saptamaḥ // MarkP_31.4 //</l>\n</lg>\n\n<lg>\n<l>ityeṣa mu nabhiḥ proktaḥ sambandhaḥ sāptapauruṣaḥ /</l>\n<l>yajamānāt prabhṛtyūrdhvamanulepabhujastathā // MarkP_31.5 //</l>\n</lg>\n\n<lg>\n<l>tato 'nye pūrvajāḥ sarve ye cānye narakaukasaḥ /</l>\n<l>ye ca tiryaktvamāpannā ye ca bhūtādisaṃsthitāḥ // MarkP_31.6 //</l>\n</lg>\n\n<lg>\n<l>tān sarvān yajamāno vai śrāddhaṃ kurvan yathāvidhi /</l>\n<l>samāpyāyayate vatsa ! yena yena śṛṇuṣva tat // MarkP_31.7 //</l>\n</lg>\n\n<lg>\n<l>annaprakiraṇaṃ yat tu manuṣyaiḥ kriyate bhuvi /</l>\n<l>tena tṛtpimupāyānti ye piśācatvamāgatāḥ // MarkP_31.8 //</l>\n</lg>\n\n<lg>\n<l>yadambu strānavastrotthaṃ bhūmau patati putraka ! /</l>\n<l>tena ye tarutāṃ prāptāsteṣāṃ tṛptiḥ prajāyate // MarkP_31.9 //</l>\n</lg>\n\n<lg>\n<l>yāstu gātrāmbukaṇikāḥ patanti dharaṇītale /</l>\n<l>tābhirāpyāyanaṃ teṣāṃ ye devatvaṃ kule gatāḥ // MarkP_31.10 //</l>\n</lg>\n\n<lg>\n<l>uddhṛteṣvatha piṇḍeṣu yāścānnakaṇikā bhuvi /</l>\n<l>tābhirāpyāyanaṃ prāptā ye tiryakatvaṃ kule gatāḥ // MarkP_31.11 //</l>\n</lg>\n\n<lg>\n<l>ye vādagdhāḥ kule bālāḥ kriyāyogyā hyasaṃskṛtāḥ /</l>\n<l>vipannāste 'nnavikira-saṃmārjanajalāśinaḥ // MarkP_31.12 //</l>\n</lg>\n\n<lg>\n<l>bhuktvā cācāmatāṃ yacca jalaṃ yaccāṅghrisecane /</l>\n<l>brāhmaṇānāṃ tathaivānye tena tṛptiṃ prayānti vai // MarkP_31.13 //</l>\n</lg>\n\n<lg>\n<l>evaṃ yo yajamānasya yaśca teṣāṃ dvijanmanām /</l>\n<l>kaścijjalānnavikṣepaḥ śucirucchiṣṭa eva vā // MarkP_31.14 //</l>\n</lg>\n\n<lg>\n<l>tenānye tatkule tatra tattadyonyantaraṃ gatāḥ /</l>\n<l>prayāntyāpyāyanaṃ vatsa ! samyak śrāddhakriyāvatām // MarkP_31.15 //</l>\n</lg>\n\n<lg>\n<l>anyāyopārjitairarthairyacchrāddhaṃ kriyate naraiḥ /</l>\n<l>tṛpyante tena cāṇḍālapukkasādyāsu yoniṣu // MarkP_31.16 //</l>\n</lg>\n\n<lg>\n<l>evamāpyāyanaṃ vatsa ! bahūnāmiha bāndhavaiḥ /</l>\n<l>śrāddhaṃ kurvadibharannāmbubindukṣepeṇa jāyate // MarkP_31.17 //</l>\n</lg>\n\n<lg>\n<l>tasmācchrāddhaṃ naro bhaktyā śākairapi yathāvidhi /</l>\n<l>kurvota kurvataḥ śrāddhaṃ kule kaścinna sīdati // MarkP_31.18 //</l>\n</lg>\n\n<lg>\n<l>tasya kālānahaṃ vakṣye nityanaimittikātmakān /</l>\n<l>vidhinā yena ca naraiḥ kriyate tannibodha me // MarkP_31.19 //</l>\n</lg>\n\n<lg>\n<l>kāryaṃ śrāddhamamāvāsyāṃ māsi māsyuḍupakṣaye /</l>\n<l>tathāṣṭakāsvapyavaśyamicchākālaṃ nibodha me // MarkP_31.20 //</l>\n</lg>\n\n<lg>\n<l>viśiṣṭabrāhmaṇaprāptau sūryendugrahaṇe 'yane /</l>\n<l>viṣuve ravisaṃkrāntau vyatipāte ca putraka // MarkP_31.21 //</l>\n</lg>\n\n<lg>\n<l>śrāddhārhadravyasamprāptau tathā duḥsvapnadarśane /</l>\n<l>janmarkṣagrahapīḍāsu śrāddhaṃ kurvota cecchayā // MarkP_31.22 //</l>\n</lg>\n\n<lg>\n<l>viśiṣṭaḥ śrotriyo yogī vedavijjyeṣṭhasāmagaḥ /</l>\n<l>triṇāciketastrimadhustrisuparṇaḥ ṣaḍaṅgavit // MarkP_31.23 //</l>\n</lg>\n\n<lg>\n<l>dauhitraṛtvigjāmātṛsvastrīyāḥ śvaśurastathā /</l>\n<l>pañcāgnikarmaniṣṭhaśca taponiṣṭho 'tha mātulaḥ // MarkP_31.24 //</l>\n</lg>\n\n<lg>\n<l>mātāpitṛparāścaiva śiṣyasambandhibāndhavāḥ /</l>\n<l>ete dvijottamāḥ śrāddhe samastāḥ ketanakṣamāḥ // MarkP_31.25 //</l>\n</lg>\n\n<lg>\n<l>avakīrṇo tathā rogī nyūne cāṅge tathādhike /</l>\n<l>paunarbhavastathā kāṇaḥ kuṇḍo golo 'tha putraka // MarkP_31.26 //</l>\n</lg>\n\n<lg>\n<l>mitradhruk kunakhī klībaḥ śyāvadanto nirākṛtiḥ /</l>\n<l>abiśastastu tātena piśunaḥ somavikrayī // MarkP_31.27 //</l>\n</lg>\n\n<lg>\n<l>kanyādūṣayitā vaidyo gurupitrostathojjhakaḥ /</l>\n<l>bhṛtakādhyāpako 'mitraḥ parapūrvāpatistathā // MarkP_31.28 //</l>\n</lg>\n\n<lg>\n<l>vedojjho 'thāgnisantyāgī vṛṣalīpatidūṣitaḥ /</l>\n<l>tathānye ca vikarmasthā varjyāḥ pitryeṣu vai dvijāḥ // MarkP_31.29 //</l>\n</lg>\n\n<lg>\n<l>nimantrayeta pūrvedyuḥ pūrvoktān dvijasattamān /</l>\n<l>daive niyoge pitrye ca tāṃstathaivopakalpayet // MarkP_31.30 //</l>\n</lg>\n\n<lg>\n<l>taiśca saṃyatibhirbhāvyaṃ yaśca śrāddhaṃ kariṣyati /</l>\n<l>śrāddhaṃ dattvā ca bhuktvā ca maithunaṃ yo 'nugacchati // MarkP_31.31 //</l>\n</lg>\n\n<lg>\n<l>pitarastu tayormāsaṃ tasmina retasi śerate /</l>\n<l>gatvā ca yoṣitaṃ śrāddhe yo bhuṅkte yaśca gacchati // MarkP_31.32 //</l>\n</lg>\n\n<lg>\n<l>retomūtrakṛtāhārāstanmāsaṃ pitarastayoḥ /</l>\n<l>tasmāttu prathamaṃ kāryaṃ prājñenopanimantraṇam // MarkP_31.33 //</l>\n</lg>\n\n<lg>\n<l>aprāptau taddine cāpi varjyā yoṣitprasaṅginaḥ /</l>\n<l>bhikṣārthamāgatān vāpi kāle saṃyamino yatīn // MarkP_31.34 //</l>\n</lg>\n\n<lg>\n<l>bhojayet praṇipātādyaiḥ prāsādya yatamānasaḥ /</l>\n<l>yathaiva śuklapakṣādvai pitṝṇāmasitaḥ priyaḥ // MarkP_31.35 //</l>\n</lg>\n\n<lg>\n<l>tathāparāhnaḥ pūrvāhnāt pitṝṇāmatirityate /</l>\n<l>saṃpūjya svāgatenaitānabhyupetān gṛhe dvijān // MarkP_31.36 //</l>\n</lg>\n\n<lg>\n<l>pavitrapāṇirācāntānāsaneṣūpaveśayet /</l>\n<l>pitṝṇāmayujaḥ kāmaṃ yugmān daive dvijottamān // MarkP_31.37 //</l>\n</lg>\n\n<lg>\n<l>ekaikaṃ vā pitṝṇāñca devānāñca svaśaktitaḥ /</l>\n<l>tathā mātāmahānāñca tulyaṃ vā vaiśvadevikam // MarkP_31.38 //</l>\n</lg>\n\n<lg>\n<l>pṛthak tayostathā cānye kecidicchanti mānavāḥ /</l>\n<l>prāṅmukhāndaivasaṅkalpān paitryān kuryādudaṅmukhān // MarkP_31.39 //</l>\n</lg>\n\n<lg>\n<l>tathaiva mātāmahānāṃ vidhirukto manīṣibhiḥ /</l>\n<l>viṣṭarārthe kuśān dattvā pūjya cārghyādinā budhaḥ // MarkP_31.40 //</l>\n</lg>\n\n<lg>\n<l>pavitrakādi vai dattvā tebhyo 'nujñāmavāpya ca /</l>\n<l>kuryādāvāhanaṃ prājño devānāṃ mantrato dvijaḥ // MarkP_31.41 //</l>\n</lg>\n\n<lg>\n<l>yavāmbhobhistathā cārghyaṃ dattvā vai vaiśvadevikam /</l>\n<l>gandhamālyāmbudhūpañca dattvā samyak sadipakam // MarkP_31.42 //</l>\n</lg>\n\n<lg>\n<l>apasavyaṃ pitṝṇāñca sarvamevopakalpayet /</l>\n<l>darbhāṃśca dviguṇān dattvā tebhyo 'nujñāmavāpya ca // MarkP_31.43 //</l>\n</lg>\n\n<lg>\n<l>mantrapūrvaṃ pitṝṇāñca kuryādāvāhanaṃ budhaḥ /</l>\n<l>apasavyaṃ tathā cārghyaṃ yavārthañca tathā tilaiḥ // MarkP_31.44 //</l>\n</lg>\n\n<lg>\n<l>niṣpādayenmahābhāga ! pitṝṇaṃ prīṇane rataḥ /</l>\n<l>agnau kāryamanujñātaḥ kuruṣveti tato dvijaiḥ // MarkP_31.45 //</l>\n</lg>\n\n<lg>\n<l>juhuyādvyañjanakṣāravarjyamannaṃ yathāvidhi /</l>\n<l>agnaye kavyavāhāya svaheti prathamāhutiḥ // MarkP_31.46 //</l>\n</lg>\n\n<lg>\n<l>somāya vai pitṛmate svāhetyanyā tathā bhavet /</l>\n<l>yamāya pretapataye svāheti tritayāhutiḥ // MarkP_31.47 //</l>\n</lg>\n\n<lg>\n<l>hutāvaśiṣṭaṃ dadyācca bhājaneṣu dvijanmanām /</l>\n<l>bhājanālambhanaṃ kṛtvā dadyāccānnaṃ yathāvidhi // MarkP_31.48 //</l>\n</lg>\n\n<lg>\n<l>yathā sukhaṃ juṣadhvaṃ bho iti vācyamaniṣṭhuram /</l>\n<l>bhuñjīraṃśca tataste 'pi taccittā mauninaḥ sukham // MarkP_31.49 //</l>\n</lg>\n\n<lg>\n<l>yadyadiṣṭacatamaṃ teṣāṃ tattadannamasatvaram /</l>\n<l>akrudhyaṃśca naro dadyāt sambhavena pralobhayan // MarkP_31.50 //</l>\n</lg>\n\n<lg>\n<l>rakṣoghrāṃśca japenmantrāṃstilaiśca vikirenmahīm /</l>\n<l>siddhārthakaiśca rakṣārthaṃ śrāddhaṃ hi pracuracchalam // MarkP_31.51 //</l>\n</lg>\n\n<lg>\n<l>pṛṣṭaistṛptaiśca tṛptāḥ stha tṛptāḥ sma iti vādibhiḥ /</l>\n<l>anujñāto narastvannaṃ prakiret bhuvi sarvataḥ // MarkP_31.52 //</l>\n</lg>\n\n<lg>\n<l>tadvadācamanārthāya dadyādāpaḥ sakṛt sakṛt /</l>\n<l>anujñāñca tataḥ prāpya yatavākkāyamānasaḥ // MarkP_31.53 //</l>\n</lg>\n\n<lg>\n<l>satilena tato 'nnena piṇḍān savyena putraka ! /</l>\n<l>pitanuddiśya darbheṣu dadyāducchiṣṭasannidhau // MarkP_31.54 //</l>\n</lg>\n\n<lg>\n<l>pitṛtīrthena toyañca dadyāttebhyaḥ samāhitaḥ /</l>\n<l>pitṝniddiśya yadbhaktyā yajamāno nṛpātmaja // MarkP_31.55 //</l>\n</lg>\n\n<lg>\n<l>tadvanmātāmahānāñca dattvā piṇḍān yathāvidhi /</l>\n<l>gandhamālyādisaṃyuktaṃ dadyādācamanaṃ tataḥ // MarkP_31.56 //</l>\n</lg>\n\n<lg>\n<l>dattvā ca takṣiṇāṃ śaktyā susvadhāstviti tān vadet /</l>\n<l>taiśca tuṣṭaistathetyuktvā vācayedvaiśvadevikān // MarkP_31.57 //</l>\n</lg>\n\n<lg>\n<l>prīyantāmiti bhadraṃ vo viśvedevā itīrayen /</l>\n<l>tatheti cokte tairvipraiḥ prārthanīyāstadāśiṣaḥ // MarkP_31.58 //</l>\n</lg>\n\n<lg>\n<l>visarjayet priyāṇyuktvā praṇipatya ca bhaktitaḥ /</l>\n<l>ādvāramanugaccheccāgaccheccānupramoditaḥ // MarkP_31.59 //</l>\n</lg>\n\n<lg>\n<l>tato nityakriyāṃ kuryād bhojayecca tathātithīn /</l>\n<l>nityakriyāṃ pitṝṇāñca kecidicchanti sattamāḥ // MarkP_31.60 //</l>\n</lg>\n\n<lg>\n<l>na pitṝṇāntathaivānye śeṣaṃ pūrvavadācaret /</l>\n<l>pṛthak pākena netyanye kecit pūrvañca pūrvavat // MarkP_31.61 //</l>\n</lg>\n\n<lg>\n<l>tatastadannaṃ bhuñjīta saha bhṛtyādibhirnaraḥ /</l>\n<l>evaṃ kurvota dharmajñaḥ śrāddhaṃ pitryaṃ samāhitaḥ // MarkP_31.62 //</l>\n</lg>\n\n<lg>\n<l>yathā vā dvijamukhyānāṃ paritoṣo 'bhijāyate /</l>\n<l>trīṇi śrāddhe pavitrāṇi dauhitraṃ kutapastilāḥ // MarkP_31.63 //</l>\n</lg>\n\n<lg>\n<l>varjyāni cāhurviprendra ! kopo 'dhvagamanaṃ tvarā /</l>\n<l>rājatañca tathā pātraṃ śastaṃ śrāddheṣu putraka ! // MarkP_31.64 //</l>\n</lg>\n\n<lg>\n<l>rajatasya tathā kāryaṃ darśanaṃ dānameva vā /</l>\n<l>rājate hi svadhā dugdhā pitṛbhiḥ śrūyate mahī /</l>\n<l>tasmāt pitṝṇāṃ rajatamabhīṣṭaṃ prītivardhanam // MarkP_31.65 //</l>\n</lg>\n\n<p>iti śrīmārkaṇḍeyapurāṇe 'larkānuśāsane pārvaṇaśrāddhakalponāma ekatriṃśo 'dhyāyaḥ</p>\n\n</div>\n<div>\n\n<p>dvātriṃśo 'dhyāyaḥ</p>\n\n<p>madālasovāca</p>\n\n<lg>\n<l>ataḥ paraṃ śṛṇuṣvemaṃ putra ! bhaktyā yadāhṛtam /</l>\n<l>pitṝṇāṃ prītaye yadvā varjyaṃ vā prītikārakam // MarkP_32.1 //</l>\n</lg>\n\n<lg>\n<l>māsaṃ pitṝṇāṃ tṛptiśca haviṣyānnena jāyate /</l>\n<l>māsadvayaṃ matsyamāṃsaistṛptiṃ yānti pitāmahāḥ // MarkP_32.2 //</l>\n</lg>\n\n<lg>\n<l>trīn māsān hāriṇāṃ māṃsaṃ vijñeyaṃ pitṛtṛptaye /</l>\n<l>caturmāsāṃstu puṣṇāti śaśasya piśitaṃ pitṝn // MarkP_32.3 //</l>\n</lg>\n\n<lg>\n<l>śākunaṃ pañca vai māsān ṣaṇmāsān śūkarāmiṣam /</l>\n<l>chāgalaṃ sapta vai māsānaiṇeyañcāṣṭamāsikīm // MarkP_32.4 //</l>\n</lg>\n\n<lg>\n<l>karoti tṛptiṃ nava vai rurormāṃsaṃ na saṃśayaḥ /</l>\n<l>gavayasyāmiṣaṃ tṛptiṃ karoti daśamāsikīm // MarkP_32.5 //</l>\n</lg>\n\n<lg>\n<l>tathaikādaśamāsaṃstu aurabhraṃ pitṛtṛptidam /</l>\n<l>saṃvatsaraṃ tathā gavyaṃ payaḥ pāyasameva vā // MarkP_32.6 //</l>\n</lg>\n\n<lg>\n<l>vādhrīṇasāmiṣaṃ lauhaṃ kālaśākantathā madhu /</l>\n<l>dauhitrāmiṣamanyacca yaccānyat svakulodbhavaiḥ // MarkP_32.7 //</l>\n</lg>\n\n<lg>\n<l>anantāṃ vai prayacchanti tṛptiṃ gaurīsutastathā /</l>\n<l>pitṝṇāṃ nātra sandeho gāyāśrāddhañca putraka // MarkP_32.8 //</l>\n</lg>\n\n<lg>\n<l>śyāmākarājaśyāmākau tadvaccaiva prasātikāḥ /</l>\n<l>nīvārāḥ pauṣkalāścaiva dhānyānāṃ pitṛtṛptaye // MarkP_32.9 //</l>\n</lg>\n\n<lg>\n<l>yavavrīhisagodhūmatilā mudgāḥ sasarṣapāḥ /</l>\n<l>priyaṅgavaḥ kovidārā niṣpāvāścātiśobhanāḥ // MarkP_32.10 //</l>\n</lg>\n\n<lg>\n<l>varjyā markaṭakāḥ śrāddhe rājamāṣāstathāṇavaḥ /</l>\n<l>viprāṣikā masūrāśca śrāddhakarmaṇi garhitāḥ // MarkP_32.11 //</l>\n</lg>\n\n<lg>\n<l>laśunaṃ gṛñjanañcaiva palāṇḍaṃ,piṇḍamūlakam /</l>\n<l>karambhaṃ yāni cānyāni hīnāni rasavarṇataḥ // MarkP_32.12 //</l>\n</lg>\n\n<lg>\n<l>gāndhārikāmalābūni lavaṇānyūṣarāṇi ca /</l>\n<l>āraktā ye ca niryāsāḥ pratyakṣalavaṇāni ca // MarkP_32.13 //</l>\n</lg>\n\n<lg>\n<l>varjyānyetāni vai śrāddhe yacca vācā na śasyate /</l>\n<l>yaccotkocādinā prāptaṃ patitādyadupārjitam // MarkP_32.14 //</l>\n</lg>\n\n<lg>\n<l>anyāyakanyāśulkotthaṃ dravyañcātra vigarhitam /</l>\n<l>durgandhi phenilañcāmbu tathaivālpatarodakam // MarkP_32.15 //</l>\n</lg>\n\n<lg>\n<l>na labhedyatra gaustṛptiṃ naktaṃ yaccāpyupāhṛtam /</l>\n<l>yanna sarvāpacotsṛṣṭaṃ yaccābhojyaṃ nipānajam // MarkP_32.16 //</l>\n</lg>\n\n<lg>\n<l>tadvarjyaṃ salilaṃ tāta ! sadaiva pitṛkarmaṇi /</l>\n<l>mārgamāvikamauṣṭrañca sarvamaikaśaphañca yat // MarkP_32.17 //</l>\n</lg>\n\n<lg>\n<l>māhiṣañcāmarañcaiva dhenvā goścāpyanirdaśam /</l>\n<l>pitrarthaṃ me prayacchasvetyuktvā yaccāpyupāhṛtam // MarkP_32.18 //</l>\n</lg>\n\n<lg>\n<l>varjanīyaṃ sadā sadibhastatpayaḥ śrāddhakarmaṇi /</l>\n<l>varjyā jantumatī rūkṣā kṣitiḥ pluṣṭā tathāgninā // MarkP_32.19 //</l>\n</lg>\n\n<lg>\n<l>aniṣṭaduṣṭaśabdogradurgandhā cātra karmaṇi /</l>\n<l>kulāpamānakāḥ śrāddhe vyāyujya kulahiṃsakāḥ // MarkP_32.20 //</l>\n</lg>\n\n<lg>\n<l>nagnāḥ pātakinaścaiva hanyurdṛṣṭyā pitṛkriyām /</l>\n<l>apumānapaviddhaśca kukkuṭo grāmaśūkaraḥ // MarkP_32.21 //</l>\n</lg>\n\n<lg>\n<l>śvā caiva hanti śrāddhāni yātudhānāśca darśanāt /</l>\n<l>tasmāt susaṃvṛto dadyāttilaiścāvakiranmahīm // MarkP_32.22 //</l>\n</lg>\n\n<lg>\n<l>evaṃ rakṣā bhavecchrāddhe kṛtā tātobhayorapi /</l>\n<l>śāvasūtakasaṃspṛṣṭaṃ dīrgharogibhireva ca // MarkP_32.23 //</l>\n</lg>\n\n<lg>\n<l>patitairmalinaiścaiva na puṣṇāti pitāmahān /</l>\n<l>varjanīyaṃ tathā śrāddhe tathodakyāśca darśanam // MarkP_32.24 //</l>\n</lg>\n\n<lg>\n<l>muṇḍaśauṇḍasamābhyāso yajamānena yādarāt /</l>\n<l>keśakīṭāvapannañca tathāśvabhiravekṣitam // MarkP_32.25 //</l>\n</lg>\n\n<lg>\n<l>pūti paryuṣitañcaiva vārtākyabhiṣavāṃstathā /</l>\n<l>varjanīyāni vai śrāddhe yacca vastrānilāhatam // MarkP_32.26 //</l>\n</lg>\n\n<lg>\n<l>śraddhayā parayā dattaṃ pitṝṇāṃ nāmagotrataḥ /</l>\n<l>yadāhārāstu te jātāstadāhāratvameti tat // MarkP_32.27 //</l>\n</lg>\n\n<lg>\n<l>tasmāt śraddhāvatā pātre yacchastaṃ pitṛkarmaṇi /</l>\n<l>yathāvaccaiva dātavyaṃ pitṝṇāṃ tṛptimicchatā // MarkP_32.28 //</l>\n</lg>\n\n<lg>\n<l>yoginaśca sadā śrāddhe bhojanīyā vipaścitā /</l>\n<l>yogādhārā hi pirarastasmāt tān pūjayet sadā // MarkP_32.29 //</l>\n</lg>\n\n<lg>\n<l>brāhmaṇānāṃ sahasrebhyo yogī tvagrāśanī yadi /</l>\n<l>yajamānañca bhoktṝṃśca naurivāmbhasi tārayet // MarkP_32.30 //</l>\n</lg>\n\n<lg>\n<l>pitṛgāthāstathavātra gīyante brahmavādibhiḥ /</l>\n<l>yā gītāḥ pitṛbhiḥ pūrvamailasyāsīnmahīpateḥ // MarkP_32.31 //</l>\n</lg>\n\n<lg>\n<l>kadā naḥ santatāvagryaḥ kasyacid bhavitā sutaḥ /</l>\n<l>yo yogibhuktaśoṣānno bhuvi piṇḍaṃ pradāsyati // MarkP_32.32 //</l>\n</lg>\n\n<lg>\n<l>gayāyāmathavā piṇḍaṃ khaḍgamāṃsaṃ mahāhaviḥ /</l>\n<l>kālaśākaṃ tilāḍhyaṃ vā kṛsaraṃ māsatṛptaye // MarkP_32.33 //</l>\n</lg>\n\n<lg>\n<l>vaiśvadevañca saumyañca khaḍgamāṃsaṃ paraṃ haviḥ /</l>\n<l>viṣāṇavarjyakhaḍgāptyā āsūryañcāśnuvāmahe // MarkP_32.34 //</l>\n</lg>\n\n<lg>\n<l>dadyāt śrāddhaṃ trayodaśyāṃ maghāsu ca yathāvidhi /</l>\n<l>madhusarpiḥ samāyuktaṃ pāyasaṃ dakṣiṇāyane // MarkP_32.35 //</l>\n</lg>\n\n<lg>\n<l>tasmāt sampūjayet bhaktyā svapitṝn putra mānavaḥ /</l>\n<l>kāmānabhīpsan sakalān pāpāccātmavimocanam // MarkP_32.36 //</l>\n</lg>\n\n<lg>\n<l>vasūn rudrāṃstathādityānnakṣatragrahatārakāḥ /</l>\n<l>prīṇayanti manuṣyāṇāṃ pitaraḥ śrāddhatarpitāḥ // MarkP_32.37 //</l>\n</lg>\n\n<lg>\n<l>āyuḥ prajñāṃ dhanaṃ vidyāṃ svargaṃ mokṣaṃ sukhāni ca /</l>\n<l>prayacchanti tathā rājyaṃ pitaraḥ śrāddhatarpitāḥ // MarkP_32.38 //</l>\n</lg>\n\n<lg>\n<l>etat te putra ! kathitaṃ śrāddhakarma yathoditam /</l>\n<l>kāmyānāṃ śrūyatāṃ vatsa ! śrāddhānāṃ tithikīrtanam // MarkP_32.39 //</l>\n</lg>\n\n<p>iti śrīmārkaṇḍeyapurāṇe śrāddhakalpo nāma dvātriṃśo 'dhyāyaḥ</p>\n\n</div>\n<div>\n\n<p>trayastriṃśo 'dhyāyaḥ</p>\n\n<p>madālasovāca</p>\n\n<lg>\n<l>pratipaddhanalābhāya dvitīyā dvipadapradā /</l>\n<l>varārthinī tṛtīyā tu caturtho śatrunāśinī // MarkP_33.1 //</l>\n</lg>\n\n<lg>\n<l>śriyaṃ prāproti pañcamyāṃ ṣaṣṭhyāṃ pūjyo bhavennaraḥ /</l>\n<l>gaṇādhipatyaṃ saptamyāmaṣṭamyāṃ vṛddhimuttamām // MarkP_33.2 //</l>\n</lg>\n\n<lg>\n<l>striyo navamyāṃ prāproti daśamyāṃ pūrṇakāmatām /</l>\n<l>vedāṃstathāpnuyāt sarvānekādaśyāṃ kriyāparaḥ // MarkP_33.3 //</l>\n</lg>\n\n<lg>\n<l>dvādaśyāṃ jayalābhañca prāproti pitṛpūjakaḥ /</l>\n<l>prajāṃ medhāṃ paśuṃ vṛddhiṃ svatantryaṃ puṣṭamuttamām // MarkP_33.4 //</l>\n</lg>\n\n<lg>\n<l>dīrghamāyurathaiśvaryaṃ kurvāṇastu trayodaśīm /</l>\n<l>avāproti na sandehaḥ śrāddhaṃ śraddhāparo naraḥ // MarkP_33.5 //</l>\n</lg>\n\n<lg>\n<l>yathāsambhāvitānnena śrāddhasampatsamanvitaḥ /</l>\n<l>yuvānaḥ pitaro yasya mṛtāḥ śastreṇa vā hatāḥ // MarkP_33.6 //</l>\n</lg>\n\n<lg>\n<l>tena kāryaṃ caturdaśyāṃ teṣāṃ prītimabhīpsatā /</l>\n<l>śrāddhaṃ kurvannamāvāsyāṃ yatnena puruṣaḥ śuciḥ // MarkP_33.7 //</l>\n</lg>\n\n<lg>\n<l>sarvān kāmānavāproti svargañcānantamaśnute /</l>\n<l>kuttikāsu pitṝnarcya svargamāproti mānavaḥ // MarkP_33.8 //</l>\n</lg>\n\n<lg>\n<l>apatyakāmo rohiṇyāṃ saumye caujasvitāṃ labhet /</l>\n<l>śauryamārdrāsu cāproti kṣetrādi ca punarvasau // MarkP_33.9 //</l>\n</lg>\n\n<lg>\n<l>puṣṭiṃ puṣye sadābhyarcya āśleṣāsu varān sutān /</l>\n<l>maghāsu svajanaśraiṣṭhyaṃ saubhāgyaṃ phālgunīṣu ca // MarkP_33.10 //</l>\n</lg>\n\n<lg>\n<l>pradānaśīlo bhavati sāpatyaścottarāsu ca /</l>\n<l>prayāti śreṣṭhatāṃ satyaṃ haste śrāddhaprado naraḥ // MarkP_33.11 //</l>\n</lg>\n\n<lg>\n<l>rūpayuktaśca citrāsu tathāpatyānyavāpnuyāt /</l>\n<l>vāṇijyalābhadā svātirviśākhā putrakāmadā // MarkP_33.12 //</l>\n</lg>\n\n<lg>\n<l>kurvantaścānurādhāsu labhante cakrāvartitām /</l>\n<l>ādhipatyañca jyeṣṭhāsu mūle cārogyamuttamam // MarkP_33.13 //</l>\n</lg>\n\n<lg>\n<l>āṣāḍhāsu yaśaḥ prāptiruttarāsu viśokatā /</l>\n<l>śravaṇe ca śubhān lokān dhaniṣṭhāsu dhanaṃ mahat // MarkP_33.14 //</l>\n</lg>\n\n<lg>\n<l>vedavittvamabhijiti bhiṣaksiddhantu vāruṇe /</l>\n<l>ajāvikaṃ prauṣṭhapade vinded gāstu tathottare // MarkP_33.15 //</l>\n</lg>\n\n<lg>\n<l>revatīṣu tathā kupyamaśvinīṣu turaṅgamān /</l>\n<l>śrāddhaṃ kurvaṃstathāproti bharaṇīṣvāyuruttamam /</l>\n<l>tasmāt kāmyāni kurvota ṛkṣeṣveteṣu tattvavit // MarkP_33.16 //</l>\n</lg>\n\n<p>iti śrīmārkaṇḍeyapurāṇe kāmyaśrāddhaphalakathanaṃ nāma trayastriṃśo 'dhyāyaḥ</p>\n\n</div>\n<div>\n\n<p>catustriṃśo 'dhyāyaḥ</p>\n\n<p>madālasovāca</p>\n\n<lg>\n<l>evaṃ putra ! gṛhasthena devatāḥ pitarastathā /</l>\n<l>saṃpūjyā havyakavyābhyāmannenātithibāndhavāḥ // MarkP_34.1 //</l>\n</lg>\n\n<lg>\n<l>bhūtāni bhṛtyāḥ sakalāḥ paśupakṣipipīlikāḥ /</l>\n<l>bhikṣavo yācamānāśca ye cānye vasatā gṛhe // MarkP_34.2 //</l>\n</lg>\n\n<lg>\n<l>sadācāravatā tāta ! sādhunā gṛhamedhinā /</l>\n<l>pāpaṃ bhuṅkte samullaṅghya nityanaimittikīḥ kriyāḥ // MarkP_34.3 //</l>\n</lg>\n\n<p>alarka uvāca</p>\n\n<lg>\n<l>kathitaṃ me tvayā mātarnitya naimittikañca yat /</l>\n<l>nityanaimittikañcaiva trividhaṃ karma pauruṣam // MarkP_34.4 //</l>\n</lg>\n\n<lg>\n<l>sadācāramahaṃ śrotumicchāmi kulanandini /</l>\n<l>yat kurvan sukhamāproti paratreha ca mānavaḥ // MarkP_34.5 //</l>\n</lg>\n\n<p>madālasovāca</p>\n\n<lg>\n<l>gṛhasthena sadā kāryamācāraparipālanam /</l>\n<l>na hyācāravihīnasya sukhamatra paratra vā // MarkP_34.6 //</l>\n</lg>\n\n<lg>\n<l>yajñadānatapāṃsīha puruṣasya ca bhūtaye /</l>\n<l>bhavanti yaḥ sadācāraṃ samullaṅghya pravartate // MarkP_34.7 //</l>\n</lg>\n\n<lg>\n<l>durācāro hi puruṣo nehāyurvindate mahat /</l>\n<l>kāryo yatnaḥ sadācāre ācāro hantyalakṣaṇam // MarkP_34.8 //</l>\n</lg>\n\n<lg>\n<l>tasya svarūpaṃ vakṣyāmi sadācārasya putraka /</l>\n<l>tanmamaikamanāḥ śrutvā tathaiva paripālaya // MarkP_34.9 //</l>\n</lg>\n\n<lg>\n<l>trivargasādhane yatnaḥ kartavyo gṛhamedhinā /</l>\n<l>tatsaṃsiddho gṛhasthasya siddhiratra paratra ca // MarkP_34.10 //</l>\n</lg>\n\n<lg>\n<l>pādenārthasya pāratryaṃ kuryāt sañcayamātmavān /</l>\n<l>ardhena cātmabharaṇannityanaimittikānvitam // MarkP_34.11 //</l>\n</lg>\n\n<lg>\n<l>pādañcātmārthamāyasya mūlabhūtaṃ vivardhayet /</l>\n<l>evamācarataḥ putra ! arthaḥ sāphalyamarhati // MarkP_34.12 //</l>\n</lg>\n\n<lg>\n<l>tadvat pāpaniṣedhārthaṃ dharmaḥ kāryo vipaścitā /</l>\n<l>paratrārthaṃ tathaivānyaḥ kāmyo 'traiva phalapradaḥ // MarkP_34.13 //</l>\n</lg>\n\n<p>pratyavāyabhayāt kāmyastathānyaścāvirodhavān /</p>\n\n<l>dvidhā kāmo 'pi gaditastrivargasyāvirodhataḥ // MarkP_34.14 //</l>\n\n<l>paramparānubandhāṃśca dharmādīṃstān śṛṇuṣva me // MarkP_34.15 //</l>\n\n<lg>\n<l>dharmo dharmānubandhārtho dharmo nātmārthabādhakaḥ /</l>\n<l>ubhābhyāñca dvidhā kāmastena tau ca dvidhā punaḥ // MarkP_34.16 //</l>\n</lg>\n\n<lg>\n<l>bāhme muhūrte budhyeta dharmārthau cāpi cintayet /</l>\n<l>samutthāya tathācamya prāṅmukho niyataḥ śuciḥ // MarkP_34.17 //</l>\n</lg>\n\n<lg>\n<l>pūrvāṃ sandhyāṃ sanakṣatrāṃ paścimāṃ sadivākarām /</l>\n<l>upāsīta yathānyāyaṃ naināṃ jahyādanāpadi // MarkP_34.18 //</l>\n</lg>\n\n<lg>\n<l>asatpralāpamanṛtaṃ vākpāruṣyañca varjayet /</l>\n<l>asacchāstramasadvādamasatsevāñca putraka ! // MarkP_34.19 //</l>\n</lg>\n\n<lg>\n<l>sāyaṃ prāpatastathā homaṃ kurvota niyatātmavān /</l>\n<l>nodayāstamane bimbamudīkṣeta vivasvataḥ // MarkP_34.20 //</l>\n</lg>\n\n<lg>\n<l>keśaprasādhanādarśadarśanaṃ dantadhāvanam /</l>\n<l>pūrvāhna eva kāryāṇi devatānāñca tarpaṇam // MarkP_34.21 //</l>\n</lg>\n\n<lg>\n<l>grāmāvasathatīrthānāṃ kṣetrāṇāñcaiva vartmani /</l>\n<l>viṇmūtraṃ nānutiṣṭheta na kṛṣṭe na ca govraje // MarkP_34.22 //</l>\n</lg>\n\n<lg>\n<l>nagnāṃ parastriyaṃ nekṣenna paśyedātmanaḥ sakṛt /</l>\n<l>udakyā darśanāṃ sparśo varjyaṃ sambhāṣaṇantathā // MarkP_34.23 //</l>\n</lg>\n\n<lg>\n<l>nāpsu mūtraṃ purīṣaṃ vā maithunaṃ vā samācaret /</l>\n<l>nādhitiṣṭhecchakṛnmūtrakeśabhasmakapālikāḥ // MarkP_34.24 //</l>\n</lg>\n\n<lg>\n<l>tuṣāṅgārāsthiśīrṇāni rajjuvastrādikāni ca /</l>\n<l>nādhitiṣṭhettathā prājñaḥ pathi caivantathā bhuvi // MarkP_34.25 //</l>\n</lg>\n\n<lg>\n<l>pitṛdevamanuṣyāṇāṃ bhūtānāñca tathārccanam /</l>\n<l>kṛtvā vibhavataḥ paścād gṛhastho bhoktumarhati // MarkP_34.26 //</l>\n</lg>\n\n<lg>\n<l>prāṅmukhodaṅmukho vāpi svācānto vāgyataḥ śuciḥ /</l>\n<l>bhuñjītānnañca taccitto hyantarjānuḥ sadā naraḥ // MarkP_34.27 //</l>\n</lg>\n\n<lg>\n<l>upagātādṛte doṣaṃ nānyasyodīrayed budhaḥ /</l>\n<l>pratyakṣalavaṇaṃ varjyamannamatyuṣṇameva ca // MarkP_34.28 //</l>\n</lg>\n\n<lg>\n<l>na gacchanna ca tiṣṭhan vai viṇmūtrotsargamātmavān /</l>\n<l>kurvota naiva cācāman yat kiñcidapi bhakṣayet // MarkP_34.29 //</l>\n</lg>\n\n<lg>\n<l>ucchiṣṭo nālapet kiñcit svādhyāyañca vivarjayet /</l>\n<l>gāṃ brāhmaṇaṃ tathā cāgniṃ svamūrdhānañca na spṛśet // MarkP_34.30 //</l>\n</lg>\n\n<lg>\n<l>na ca paśyedraviṃ nenduṃ na nakṣatrāṇi kāmataḥ /</l>\n<l>bhinnāsanaṃ tathā śayyāṃ bhājanañca vivarjayet // MarkP_34.31 //</l>\n</lg>\n\n<lg>\n<l>gurūṇāmāsanaṃ deyamabhyutthānādisatkṛtam /</l>\n<l>anukūlaṃ tathālāpamabhivādanapūrvakam // MarkP_34.32 //</l>\n</lg>\n\n<lg>\n<l>tathānugamanaṃ kuryāt pratikūlaṃ na saṃjayet /</l>\n<l>naikavastraśca bhuñjīta na kuryāddevatārcanam // MarkP_34.33 //</l>\n</lg>\n\n<lg>\n<l>na vāhayed dvijānnāgnau mehaṃ kurvot buddhimān /</l>\n<l>snāyīta na naro nagno na śayīta kadācana // MarkP_34.34 //</l>\n</lg>\n\n<lg>\n<l>na pāṇibhyāmubhābhyāñca kaṇḍūyeta śirastathā /</l>\n<l>na cābhīkṣṇaṃ śiraḥ strānaṃ kāryaṃ niṣkāraṇaṃ naraiḥ // MarkP_34.35 //</l>\n</lg>\n\n<lg>\n<l>śiraḥ strātaśca tailena nāṅgaṃ kiñcidapi spṛśet /</l>\n<l>anadhyāyeṣu sarveṣu svādhyāyañca vivarjayet // MarkP_34.36 //</l>\n</lg>\n\n<lg>\n<l>brāhmaṇānilagosūryān na meheta kadācana /</l>\n<l>udaṅmukho divā rātrāvutsargaṃ dakṣiṇāmukhaḥ // MarkP_34.37 //</l>\n</lg>\n\n<lg>\n<l>ābādhāṣu yathākāmaṃ kuryānmūtrapurīṣayoḥ /</l>\n<l>duṣkṛtaṃ na gurorbrūyāt kruddhaṃ cainaṃ prasādayet // MarkP_34.38 //</l>\n</lg>\n\n<lg>\n<l>parivādaṃ na śṛṇuyādanyeṣāmapi kurvatām /</l>\n<l>panthā deyo brāhmaṇānāṃ rājño duḥ khāturasya ca // MarkP_34.39 //</l>\n</lg>\n\n<lg>\n<l>vidyādhikasya gurviṇyā bhārārtasya yavīyasaḥ /</l>\n<l>mūkāndhabadhirāṇāñca mattasyonmattakasya ca // MarkP_34.40 //</l>\n</lg>\n\n<lg>\n<l>puṃścalyāḥ kṛtavairasya bālasya patitasya ca /</l>\n<l>devālakaṃ caityataruṃ tathaiva ca catuṣpatham // MarkP_34.41 //</l>\n</lg>\n\n<lg>\n<l>vidyādhikaṃ guruṃ devaṃ budhaḥ kuryāt pradakṣiṇam /</l>\n<l>upānadvastramālyādi dhṛtamanyairna dhārayet // MarkP_34.42 //</l>\n</lg>\n\n<lg>\n<l>upavītamalaṅkāraṃ karakañcaiva varjayet /</l>\n<l>caturdaśyāntathāṣṭamyāṃ pañcadaśyāñca parvasu // MarkP_34.43 //</l>\n</lg>\n\n<lg>\n<l>tailābhyaṅgaṃ tathā bhogaṃ yoṣitaśca vivarjayet /</l>\n<l>na kṣiptapādajaṅghaśca prājñastiṣṭhet kadācana // MarkP_34.44 //</l>\n</lg>\n\n<lg>\n<l>na cāpi vikṣipet pādau pādaṃ pādena nākramet /</l>\n<l>marmābhighātamākrośaṃ paiśunyañca vivarjayet // MarkP_34.45 //</l>\n</lg>\n\n<lg>\n<l>dambhābhimānatīkṣṇāni na kurvota vicakṣaṇaḥ /</l>\n<l>mūrkhonmattavyasanino virūpānmāyinastathā // MarkP_34.46 //</l>\n</lg>\n\n<lg>\n<l>nyūnāṅgāṃścādhikāṅgāṃśca nopahāsairvidūṣayet /</l>\n<l>parasya daṇḍaṃ nodyacchecchikṣārthaṃ putraśiṣyayoḥ // MarkP_34.47 //</l>\n</lg>\n\n<lg>\n<l>tadvannopaviśet prājñaḥ pādenākramya cāsanam /</l>\n<l>saṃyāvaṃ kṛṣaraṃ māṃsaṃ nātmārthamupasādhayet // MarkP_34.48 //</l>\n</lg>\n\n<lg>\n<l>sāyaṃ prātaśca bhoktavyaṃ kṛtvā cātithipūjanam /</l>\n<l>prāṅmukhodaṅmuko vāpi vāgyato dantadhāvanam // MarkP_34.49 //</l>\n</lg>\n\n<lg>\n<l>kurvota satataṃ vatsa ! varjayedvarjyavīrudhaḥ /</l>\n<l>nodakśirāḥ svapejjātu na capratyakśirā naraḥ // MarkP_34.50 //</l>\n</lg>\n\n<lg>\n<l>śirasyagastyamāsthāya śayītātha purandaram /</l>\n<l>na tu gandhavatīṣvapsu snāyīta na tathā niśi // MarkP_34.51 //</l>\n</lg>\n\n<lg>\n<l>uparāge paraṃ snānamṛte dinamudāhṛtam /</l>\n<l>apamṛjyānna cāsnāto gātrāṇyambarapāṇibhiḥ // MarkP_34.52 //</l>\n</lg>\n\n<lg>\n<l>na cāpi dhūnayet keśān vāsasī na ca dhūnayet /</l>\n<l>nānulepanamādadyādasnātaḥ karhicid budhaḥ // MarkP_34.53 //</l>\n</lg>\n\n<lg>\n<l>na cāpi raktavāsāḥ syāccitrāsitadharo 'pi vā /</l>\n<l>na ca kuryādviparyāsaṃ vāsasornāpi bhūṣaṇe // MarkP_34.54 //</l>\n</lg>\n\n<lg>\n<l>varjyañca vidaśaṃ vastramatyantopahatañca yat /</l>\n<l>keśakīṭāvapannañca kṣuṇṇaṃ śvabhiravekṣitam // MarkP_34.55 //</l>\n</lg>\n\n<lg>\n<l>avalīḍhāvapannañca sāroddharaṇadūṣitam /</l>\n<l>pṛṣṭhamāṃsaṃ vṛthāmāṃsaṃ varjyamāṃsañca putraka ! // MarkP_34.56 //</l>\n</lg>\n\n<lg>\n<l>na bhakṣayīta satataṃ pratyakṣalavaṇāni ca /</l>\n<l>varjyaṃ ciroṣitaṃ putra ! bhaktaṃ paryuṣitañca yat // MarkP_34.57 //</l>\n</lg>\n\n<lg>\n<l>piṣṭaśākekṣupayasāṃ vikārānnṛpanandana! /</l>\n<l>tathā māṃsavikārāṃśca te ca varjyāściroṣitāḥ // MarkP_34.58 //</l>\n</lg>\n\n<p>udayāstamane bhānoḥ śayanañca vivarjayet /</p>\n\n<l>nāsnāto naiva saṃviṣṭo na caivānyamanā naraḥ // MarkP_34.59 //</l>\n\n<lg>\n<l>na caiva śayane norvyāmupaviṣṭo na śabdavat /</l>\n<l>na caikavastro na vadan prekṣatāmapradāya ca // MarkP_34.60 //</l>\n</lg>\n\n<lg>\n<l>bhuñjīta puruṣaḥ snātaḥ sāyaṃ prātaryathāvidhi /</l>\n<l>paradārā na gantavyāḥ puruṣeṇa vipaścitā // MarkP_34.61 //</l>\n</lg>\n\n<lg>\n<l>iṣṭāpūrtāyuṣāṃ hantrī paradāragatirnṛṇām /</l>\n<l>na hīdṛśamanāyuṣyaṃ loke kiñcana vidyate // MarkP_34.62 //</l>\n</lg>\n\n<lg>\n<l>yādṛśaṃ puruṣasyeha paradārābhimarṣaṇam /</l>\n<l>devārcanāgnikāryāṇa tathā gurvabhivādanam // MarkP_34.63 //</l>\n</lg>\n\n<lg>\n<l>kurvota samyagācamya tadvadannabhujikriyām /</l>\n<l>aphenābhiragandhābhiradbharacchābhirādarāt // MarkP_34.64 //</l>\n</lg>\n\n<lg>\n<l>ācāmet putra ! puṇyābhiḥ prāṅmukhodaṅmukho 'pi vā /</l>\n<l>antarjalādāvasathādvalmīkānmūṣikasthalāt // MarkP_34.65 //</l>\n</lg>\n\n<lg>\n<l>kṛtaśaucāvaśiṣṭāśca varjayet pañca vai mṛdaḥ /</l>\n<l>prakṣālya hastau pādau ca samabhyukṣya samāhitaḥ // MarkP_34.66 //</l>\n</lg>\n\n<lg>\n<l>antarjānustathā'cāmet triścaturvā pibedapaḥ /</l>\n<l>parimṛjya dvirāsyāntaṃ khāni mūrdhānameva ca // MarkP_34.67 //</l>\n</lg>\n\n<lg>\n<l>samyagācamya toyena kriyāṃ kurvota vai śuciḥ /</l>\n<l>devatānāmṛṣīṇāñca pitṝṇāñcaiva yatnataḥ // MarkP_34.68 //</l>\n</lg>\n\n<lg>\n<l>samāhitamanā bhūtvā kurvota satataṃ naraḥ /</l>\n<l>kṣuttvā niṣṭhīvya vāsaśca paridhāyācamed budhaḥ // MarkP_34.69 //</l>\n</lg>\n\n<lg>\n<l>kṣute 'valīḍhe vānte ca tathā niṣṭhīvanādiṣu /</l>\n<l>kuryādācamanaṃ sparśaṃ gopṛṣṭhasyārkadarśanam // MarkP_34.70 //</l>\n</lg>\n\n<lg>\n<l>kurvotālambanaṃ cāpi dakṣiṇaśravaṇasya vai /</l>\n<l>yathāvibhavato hyetat pūrvābhāve tataḥ param // MarkP_34.71 //</l>\n</lg>\n\n<lg>\n<l>avidyamāne pūrvokte uttaraprāptiriṣyate /</l>\n<l>na kuryād dantasaṅgharṣaṃ nātmano dehatāḍanam // MarkP_34.72 //</l>\n</lg>\n\n<lg>\n<l>svapnādhyayanabhojyāni sandhyayośca vivarjayet /</l>\n<l>sandhyāyāṃ maithunañcāpi tathā prasthānameva ca // MarkP_34.73 //</l>\n</lg>\n\n<lg>\n<l>pūrvāhne tāta ! devānāṃ manuṣyāṇāñca madhyame /</l>\n<l>bhaktyā tathāparāhne ca kurvota pitṛpūjanam // MarkP_34.74 //</l>\n</lg>\n\n<lg>\n<l>śiraḥ snātaśca kurvota daivaṃ paitryamathāpi vā /</l>\n<l>prāṅmukhodaṅmukho vāpi śmaśrukarma ca kārayet // MarkP_34.75 //</l>\n</lg>\n\n<lg>\n<l>vyaṅginīṃ varjayet kanyāṃ kulajāmapi rogiṇīm /</l>\n<l>vikṛtāṃ piṅgalāñcaiva vācāṭāṃ sarvadūṣitām // MarkP_34.76 //</l>\n</lg>\n\n<lg>\n<l>avyaṅgīṃ saumyanāsāñca sravalakṣaṇalakṣitām /</l>\n<l>tādṛśīmudvahet kanyāṃ śreyaḥ kāmo naraḥ sadā // MarkP_34.77 //</l>\n</lg>\n\n<lg>\n<l>udvahet pitṛmātrośca saptamīṃ pañcamīntathā /</l>\n<l>rakṣeddārān tyajedīrṣyāṃ divā ca svapnamaithune // MarkP_34.78 //</l>\n</lg>\n\n<lg>\n<l>paropatāpakaṃ karma jantupīḍāñca varjayet /</l>\n<l>udakyā sarvavarṇānāṃ varjyā rātricatuṣṭayam // MarkP_34.79 //</l>\n</lg>\n\n<lg>\n<l>strījanmaparihārārthaṃ pañcamīmapi varjayet /</l>\n<l>tataḥ ṣaṣṭhyāṃ vrajedrātryāṃ śreṣṭhā yugamāsu putraka // MarkP_34.80 //</l>\n</lg>\n\n<lg>\n<l>yugmāsu putrā jāyante striyo 'yugmāsu rātriṣu /</l>\n<l>tasmādyugmāsu putrārtho saṃviśeta sadā naraḥ // MarkP_34.81 //</l>\n</lg>\n\n<lg>\n<l>vidharmiṇo 'hni pūrvākhye sandhyākāle ca ṣaṇḍakāḥ /</l>\n<l>kṣurakarmaṇi vānte ca strīsambhoge ca putraka // MarkP_34.82 //</l>\n</lg>\n\n<lg>\n<l>snāyīta celavān prājñaḥ kaṭabhūmimupetya ca /</l>\n<l>devavedadvijātīnāṃ sādhusatyamahātmanām // MarkP_34.83 //</l>\n</lg>\n\n<lg>\n<l>guroḥ pativratānāñca tayā yajvitapasvinām /</l>\n<l>parivādaṃ na kurvota parihāsañca putraka // MarkP_34.84 //</l>\n</lg>\n\n<lg>\n<l>kurvatāmavinītānāṃ na śrotavyaṃ kathañcana /</l>\n<l>notkṛṣṭaśayyāsanayornāpakṛṣṭasya cāruhet // MarkP_34.85 //</l>\n</lg>\n\n<lg>\n<l>na cāmaṅgalyaveśaḥ syānna cāmaṅgalyavāgbhavet /</l>\n<l>dhavalāmbharasaṃvītaḥ sitapuṣpavibhūṣitaḥ // MarkP_34.86 //</l>\n</lg>\n\n<p>noddhūtonmattamūḍhaiśca nāvinītaiśca paṇḍitaḥ /</p>\n\n<l>gacchenmaitrīṃ na cāśīlairna ca cauryādidūṣitaiḥ // MarkP_34.87 //</l>\n\n<lg>\n<l>na cātivyayaśīlaiśca na lubdhairnāpi vairibhiḥ /</l>\n<l>na bandhakībhirna nyūnairbandhakīpatibhistathā // MarkP_34.88 //</l>\n</lg>\n\n<lg>\n<l>sārdhaṃ na balibhiḥ kuryānna ca nyūnairna ninditaiḥ /</l>\n<l>na sarvaśaṅkibhirnityaṃ na ca daivaparairnaraiḥ // MarkP_34.89 //</l>\n</lg>\n\n<lg>\n<l>kurvota sādhubhirmaitrīṃ sadācārāvalambibhiḥ /</l>\n<l>prājñairapiśunaiḥ śaktaiḥ karmaṇyudyogabhāgibhiḥ // MarkP_34.90 //</l>\n</lg>\n\n<lg>\n<l>suhṛddīkṣitabhūpālasnātakaśvaśuraiḥ saha /</l>\n<l>ṛtvigādīn ṣaḍarghārhānarcayecca gṛhāgatān // MarkP_34.91 //</l>\n</lg>\n\n<lg>\n<l>yathāvibhavataḥ putra ! dvijān saṃvatsaroṣitān /</l>\n<l>arcayenmadhuparkeṇa yathākālamatandritaḥ // MarkP_34.92 //</l>\n</lg>\n\n<lg>\n<l>tiṣṭhecca śāsane teṣāṃ śreyaskāmo dvijottamaḥ /</l>\n<l>na ca tān vivadedvīmānākruṣṭaścāpi taiḥ sadā // MarkP_34.93 //</l>\n</lg>\n\n<lg>\n<l>samyaggṛhārcanaṃ kṛtvā yathāsthānamanukramāt /</l>\n<l>saṃpūjayettato vahniṃ dadyāccaivāhutīḥ kramāt // MarkP_34.94 //</l>\n</lg>\n\n<lg>\n<l>prathamāṃ brahmaṇe dadyāt prajānāṃpataye tataḥ /</l>\n<l>tṛtīyāñcaiva guhyebhyaḥ kaśyapāya tathāparām // MarkP_34.95 //</l>\n</lg>\n\n<lg>\n<l>tato 'numataye dattvā dadyād gṛhabalintataḥ /</l>\n<l>pūrvākhyātaṃ mayā yatte nityakarmakriyāvidhau // MarkP_34.96 //</l>\n</lg>\n\n<lg>\n<l>vaiśvadevantataḥ kuryāddhalayastatra me śṛṇu /</l>\n<l>yathāsthānavibhāgantu devānuddiśya vai pṛthake // MarkP_34.97 //</l>\n</lg>\n\n<lg>\n<l>parjanyāya dharitrīṇāṃ dadyācca māṇake trayam /</l>\n<l>vāyave ca pratidiśaṃ digbhyaḥ prācyāditaḥ kramāt // MarkP_34.98 //</l>\n</lg>\n\n<lg>\n<l>brahmaṇe cāntarīkṣāya sūryāya ca yathākramama /</l>\n<l>viśvebhyaścaiva devebhyo viśvabūtabhya eva ca // MarkP_34.99 //</l>\n</lg>\n\n<lg>\n<l>uṣase bhūtapataye dadyāccottaratastataḥ /</l>\n<l>svadhā nama itītyuktvā pitṛbhyaścāpi dakṣiṇe // MarkP_34.100 //</l>\n</lg>\n\n<lg>\n<l>kṛtvāpasavyaṃ vāyavyāṃ yakṣmaitatteti bhājanāt /</l>\n<l>annāvaśeṣamicchan vai toyaṃ dadyādyathāvidhi // MarkP_34.101 //</l>\n</lg>\n\n<lg>\n<l>tato 'nnāgraṃ samuddhṛtya hantakāropakalpanam /</l>\n<l>yathāvidhi yathānyāyaṃ brāhmaṇāyopapādayet // MarkP_34.102 //</l>\n</lg>\n\n<lg>\n<l>kuryāt karmāṇi tīrthena svena svena yathāvidhi /</l>\n<l>devādīnāntathā kuryād brāhmeṇācamanakriyām // MarkP_34.103 //</l>\n</lg>\n\n<lg>\n<l>aṅguṣṭhottarato rekhā pāṇeryā dakṣiṇasya tu /</l>\n<l>etad brāhmamiti khyātaṃ tīrthamācamanāya vai // MarkP_34.104 //</l>\n</lg>\n\n<lg>\n<l>tarjanyaṅguṣṭhayorantaḥ paitryaṃ tīrthamudāhṛtam /</l>\n<l>pitṝṇāṃ tena toyādi dadyānnāndīmukhādṛte // MarkP_34.105 //</l>\n</lg>\n\n<lg>\n<l>aṅgulyagre tathā daivaṃ tena divyakriyāvidhiḥ /</l>\n<l>tīrtha kaniṣṭhikāmūle kāyaṃ tena prajāpateḥ // MarkP_34.106 //</l>\n</lg>\n\n<lg>\n<l>evamebhiḥ sadā tīrthairdevānāṃ pitṛbhiḥ saha /</l>\n<l>sadā kāryāṇi kurvota nānyatīrthena karhicit // MarkP_34.107 //</l>\n</lg>\n\n<p>brāhmeṇācamanaṃ śastaṃ pitryaṃ paitryeṇa sarvadā /</p>\n\n<l>devatīrthena devānāṃ prājāpatyaṃ nijena ca // MarkP_34.108 //</l>\n\n<lg>\n<l>nāndīmukhānāṃ kurvota prājñaḥ piṇḍodakakriyām /</l>\n<l>prājāpatyena tīrthena yacca kiñcit prajāpateḥ // MarkP_34.109 //</l>\n</lg>\n\n<lg>\n<l>yugapajjalamagniñca bibhṛyānna vicakṣaṇaḥ /</l>\n<l>gurudevān prati tathā na ca pādau prasārayet // MarkP_34.110 //</l>\n</lg>\n\n<lg>\n<l>nācakṣīta dhayantīṃ gāṃ jalaṃ nāñjalinā pibet /</l>\n<l>śaucakāleṣu sarveṣu guruṣvalpeṣu vā punaḥ // MarkP_34.111 //</l>\n</lg>\n\n<lg>\n<l>na vilambeta śaucārthaṃ na mukhenānalaṃ dhamet /</l>\n<l>tatra putra ! na vastavyaṃ yatra nāsti catuṣṭayam // MarkP_34.112 //</l>\n</lg>\n\n<lg>\n<l>ṛṇapradātā vaidyaśca śrotriyaḥ sajalā nadī /</l>\n<l>jitāmitro nṛpo yatra balavān dharmatatparaḥ // MarkP_34.113 //</l>\n</lg>\n\n<lg>\n<l>tatra nityaṃ vaset prājñaḥ kutaḥ kunṛpatau sukham /</l>\n<l>yatrāpradhṛṣyo nṛpatiryatra śasyavatī mahī // MarkP_34.114 //</l>\n</lg>\n\n<lg>\n<l>paurāḥ susaṃyatā yatra satataṃ nyāyavartinaḥ /</l>\n<l>yatrāmatsariṇo lokāstatra vāsaḥ sukhodayaḥ // MarkP_34.115 //</l>\n</lg>\n\n<lg>\n<l>yasmin kṛṣībalā rāṣṭre prāyaśo nātibhoginaḥ /</l>\n<l>yatrauṣadhanyaśeṣāṇi vasettatra vicakṣaṇaḥ // MarkP_34.116 //</l>\n</lg>\n\n<lg>\n<l>tatra putra na ! vastavyaṃ yatraitat tritayaṃ sadā /</l>\n<l>jigīṣuḥ pūrvavairaśca janaśca satatotsavaḥ // MarkP_34.117 //</l>\n</lg>\n\n<lg>\n<l>vasennityaṃ suśīleṣu sahavāsiṣu paṇḍitaḥ /</l>\n<l>ityetat kathitaṃ putra ! mayā te hitakāmyayā // MarkP_34.118 //</l>\n</lg>\n\n<p>iti śrīmārkaṇḍeyapurāṇe alarkānuśāsane sadācārakathanaṃ nāma catustriṃ śo 'dhyāyaḥ</p>\n\n</div>\n<div>\n\n<p>pañcatriṃśo 'dhyāyaḥ</p>\n\n<p>madālasovāca</p>\n\n<lg>\n<l>ataḥ paraṃ śṛṇuṣva tvaṃ varjyāvarjyapratikriyām /</l>\n<l>bhojyamannaṃ paryuṣitaṃ snehāktaṃ cirasaṃbhṛtam // MarkP_35.1 //</l>\n</lg>\n\n<p>asnehāścāpi godhūmayavagorasavikriyāḥ /</p>\n\n<l>śaśakaḥ kacchapo godhā śvāvit khaḍgo 'tha putraka // MarkP_35.2 //</l>\n\n<lg>\n<l>bhakṣyā hyete tathā varjyau grāmaśūkarakukkuṭau /</l>\n<l>pitṛdevādiśeṣaśca śrāddhe brāhmaṇakāmyayā // MarkP_35.3 //</l>\n</lg>\n\n<lg>\n<l>prokṣitañcauṣadhārthañca khādanmāṃsaṃ na duṣyati /</l>\n<l>śaṅkhāśmasvarṇarūpyāṇāṃ rajjūnāmatha vāsasām // MarkP_35.4 //</l>\n</lg>\n\n<lg>\n<l>śākamūlaphalānāñca tathā vidalacarmaṇām /</l>\n<l>maṇivajrapravālānāntathā muktāphalasya ca // MarkP_35.5 //</l>\n</lg>\n\n<lg>\n<l>gātrāṇāñca manuṣyāṇāmambunā śaucamiṣyate /</l>\n<l>yathāyasānāṃ toyena grāvṇaḥ saṅgharṣaṇena ca // MarkP_35.6 //</l>\n</lg>\n\n<lg>\n<l>sastrehānāñca bhāṇḍānāṃ śuddhiruṣṇena vāriṇā /</l>\n<l>śūrpadhānyājinānāñca muṣalolūkhalasya ca // MarkP_35.7 //</l>\n</lg>\n\n<lg>\n<l>saṃhatānāñca vastrāṇāṃ prokṣaṇāt sañcayasya ca /</l>\n<l>valkalānāmaśeṣāṇāmambumṛcchaucamiṣyate // MarkP_35.8 //</l>\n</lg>\n\n<lg>\n<l>tṛṇakāṣṭhauṣadhīnāñca prokṣaṇāt śuddhiriṣyate /</l>\n<l>āvikānāṃ samastānāṃ keśānāñcāpi medhyatā // MarkP_35.9 //</l>\n</lg>\n\n<lg>\n<l>siddhārthakānāṃ kalkena tilakalkena vā punaḥ /</l>\n<l>sāmbunā tāta ! bhavati upaghātavatāṃ sadā // MarkP_35.10 //</l>\n</lg>\n\n<lg>\n<l>tathā kārpāsikānāñca viśuddhirjalabhasmanā /</l>\n<l>dārudantāsthiśṛṅgāṇāṃ takṣaṇācchuddhiriṣyate // MarkP_35.11 //</l>\n</lg>\n\n<lg>\n<l>punaḥ pākena bhāṇḍānāṃ pārthivānāñca medhyatā /</l>\n<l>śucirbhaikṣaṃ kāruhastaḥ paṇyaṃ yoṣinmukhaṃ tathā // MarkP_35.12 //</l>\n</lg>\n\n<lg>\n<l>rathyāgatamavijñātaṃ dāsavargādināhṛtam /</l>\n<l>vākrapraśāstaṃ cirātītamanekāntaritaṃ laghu // MarkP_35.13 //</l>\n</lg>\n\n<lg>\n<l>atiprabhūtaṃ bālañca vṛddhāturaviceṣṭitam /</l>\n<l>karmāntāṅgārāśālāśca stanandhayasutāḥ striyaḥ // MarkP_35.14 //</l>\n</lg>\n\n<lg>\n<l>śucinyaśca tathaivāpaḥ strantyo 'gandhabudbudāḥ /</l>\n<l>bhūmirviśudhyate kālāddāhamārjanagokramaiḥ // MarkP_35.15 //</l>\n</lg>\n\n<lg>\n<l>lepādullekhanāt sekādveśmasaṃmārjanārcanāt /</l>\n<l>keśakīṭāvapanne ca goghrāte makṣikānvite // MarkP_35.16 //</l>\n</lg>\n\n<lg>\n<l>mṛdambubhasmanā tāta ! prokṣitavyaṃ viśuddhaye /</l>\n<l>audumbarāṇāmamlena kṣāreṇa trapusīsayoḥ // MarkP_35.17 //</l>\n</lg>\n\n<lg>\n<l>bhasmāmbubhiśca kāṃsyānāṃ śuddhiḥ plāvād dravasya ca /</l>\n<l>amedhyāktasya mṛttoyairgandhāpaharaṇena ca // MarkP_35.18 //</l>\n</lg>\n\n<lg>\n<l>anyeṣāñcaiva taddravyairvarṇagandhāpahārataḥ /</l>\n<l>śuci gotṛptikṛttoyaṃ prakṛtisthaṃ mahīgatam // MarkP_35.19 //</l>\n</lg>\n\n<lg>\n<l>tathā māṃsañca caṇḍālakrāvyādādinipātitam /</l>\n<l>rathyāgatañca celādi tāta ! vātāt śuci smṛtam // MarkP_35.20 //</l>\n</lg>\n\n<lg>\n<l>rajo 'gniraśvo gauśchāyā raśmayaḥ pavano mahī /</l>\n<l>vipruṣo makṣikādyāśca duṣṭasaṅgādadoṣiṇaḥ // MarkP_35.21 //</l>\n</lg>\n\n<lg>\n<l>ajāśvau mukhato medhyau na gorvatsasya cānanam /</l>\n<l>mātuḥ prastravaṇaṃ medhyaṃ śakuniḥ phalapātane // MarkP_35.22 //</l>\n</lg>\n\n<lg>\n<l>āsanaṃ śayanaṃ yānaṃ nāvaḥ pathi tṛṇāni ca /</l>\n<l>somasūryāṃśupavanaiḥ śudhyante tāni paṇyavat // MarkP_35.23 //</l>\n</lg>\n\n<lg>\n<l>rathyāvasarpaṇa-strāna-kṣutpāna-mlānakarmasu /</l>\n<l>ācāmeta yathānyāyaṃ vāso viparidhāya ca // MarkP_35.24 //</l>\n</lg>\n\n<lg>\n<l>spṛṣṭānāmapyasaṃsargairvirathyākardamāmbhasām /</l>\n<l>pakveṣṭaracitānāñca medhyatā vāyusaṅgamāt // MarkP_35.25 //</l>\n</lg>\n\n<lg>\n<l>prabhūtopahatādannādagramuddhṛtya santyajet /</l>\n<l>śeṣasya prokṣaṇaṃ kuryādācamyādibhastathā mṛdā // MarkP_35.26 //</l>\n</lg>\n\n<lg>\n<l>upavāsastrirātrantu duṣṭabhaktāśino bhavet /</l>\n<l>ajñāte jñānapūrvantu taddoṣopaśamena tu // MarkP_35.27 //</l>\n</lg>\n\n<lg>\n<l>udakyāśvaśṛgālādīn sūtikāntyāvasāyinaḥ /</l>\n<l>spṛṣṭvā snāyīta śaucārthaṃ tathaiva mṛtahāriṇaḥ // MarkP_35.28 //</l>\n</lg>\n\n<lg>\n<l>nāraṃ spṛṣṭvāsthi sastrehaṃ strātaḥ śudhyati mānavaḥ /</l>\n<l>ācamyaiva tu niḥ strehaṃ gāmālabhyārkamīkṣya vā // MarkP_35.29 //</l>\n</lg>\n\n<lg>\n<l>na laṅghayet tathaivāsṛkṣṭhīvanodvartanāni ca /</l>\n<l>nodyānādau vikāleṣu prājñastiṣṭhet kadācana // MarkP_35.30 //</l>\n</lg>\n\n<lg>\n<l>na cālapejjanadviṣṭāṃ vīrahīnāntathā striyam /</l>\n<l>gṛhāducchiṣṭaviṇmūtrapādāmbhāṃsi kṣipedvahiḥ // MarkP_35.31 //</l>\n</lg>\n\n<lg>\n<l>pañca piṇḍānanudhṛtya na strāyāt paravāriṇi /</l>\n<l>strāyīta devakhāteṣu gaṅgā-hradṛsaritsu ca // MarkP_35.32 //</l>\n</lg>\n\n<lg>\n<l>devatā-pitṛ-sacchāstra-yajña-mantrādinindakaiḥ /</l>\n<l>kṛtvā tu sparśanālāpaṃ śudhyetārkāvalokanāt // MarkP_35.33 //</l>\n</lg>\n\n<lg>\n<l>avalokya tathodakyāmantyajaṃ patitaṃ śavam /</l>\n<l>vidharmi-sūtikā-ṣaṇḍa-vivastrāntyāvasāyinaḥ // MarkP_35.34 //</l>\n</lg>\n\n<lg>\n<l>sūtaniryātakāṃścaiva paradāraratāśca ye /</l>\n<l>etadeva hi kartavyaṃ prājñaiḥ śodhanamātmanaḥ // MarkP_35.35 //</l>\n</lg>\n\n<lg>\n<l>abhojyaṃ sūtikā-ṣaṇḍa-mārjārākhuśvakukkuṭān /</l>\n<l>patitāviddhacaṇḍāla-mṛtahārāṃśca dharmavit // MarkP_35.36 //</l>\n</lg>\n\n<lg>\n<l>saṃspṛśya śudhyate strānādudakyā grāmaśūkarau /</l>\n<l>tadvacca sūtikāśaucadūṣitau puruṣāvapi // MarkP_35.37 //</l>\n</lg>\n\n<lg>\n<l>yasya cānudinaṃ hānirgṛhe nityasya karmaṇaḥ /</l>\n<l>yaśca brāhmaṇasantyaktaḥ kilviṣī sa narādhamaḥ // MarkP_35.38 //</l>\n</lg>\n\n<lg>\n<l>nityasya karmaṇo hāniṃ na kurvota kadācana /</l>\n<l>tasya tvakaraṇe bandhaḥ kevalaṃ mṛtajanmasu // MarkP_35.39 //</l>\n</lg>\n\n<lg>\n<l>daśāhaṃ brāhmaṇastiṣṭheddānahomādivarjitaḥ /</l>\n<l>kṣatriyo dvādaśāhañca vaiśyo māsārdhameva ca // MarkP_35.40 //</l>\n</lg>\n\n<lg>\n<l>śūdrastu māsamāsīta nijakarmavivarjitaḥ /</l>\n<l>tataḥ paraṃ nijaṃ karma kuryuḥ sarve yathoditam // MarkP_35.41 //</l>\n</lg>\n\n<lg>\n<l>protāya salilaṃ deyaṃ bahirdagdhvā tu gotrikaiḥ /</l>\n<l>prathame 'hni caturthe ca saptame navame tathā // MarkP_35.42 //</l>\n</lg>\n\n<lg>\n<l>bhasmāsthicayanaṃ kāryaṃ caturthe gotrikairdine /</l>\n<l>urdhvaṃ saṃcayanāt teṣāmaṅgasparśo vidhīyate // MarkP_35.43 //</l>\n</lg>\n\n<lg>\n<l>sodakaistu kriyāḥ sarvāḥ kāryāḥ saṃcayanātparam /</l>\n<l>sparśa eva sapiṇḍānāṃ mṛtāhani tathobhayoḥ // MarkP_35.44 //</l>\n</lg>\n\n<lg>\n<l>anvekamṛkṣamāśastra-toyodbandhana-vahniṣu /</l>\n<l>viṣaprapātādimṛte prāyonāśakayorapi // MarkP_35.45 //</l>\n</lg>\n\n<lg>\n<l>bāle deśāntarasthe ca tathā pravrajite mṛte /</l>\n<l>sadyaḥ śaucamathānyaiśca tryahamuktamaśaucakam // MarkP_35.46 //</l>\n</lg>\n\n<lg>\n<l>sapiṇḍānāṃ sapiṇḍastu mṛte 'nyasminmṛto yadi /</l>\n<l>pūrvāśaucasamākhyātaiḥ kāryāstvatra dinaiḥ kriyāḥ // MarkP_35.47 //</l>\n</lg>\n\n<lg>\n<l>eṣa eva vidhirdṛṣṭo janmanyapi hi sūtake /</l>\n<l>sapiṇḍānāṃ sapiṇḍeṣu yathāvatsodakeṣu ca // MarkP_35.48 //</l>\n</lg>\n\n<lg>\n<l>jāte putre pituḥ strānaṃ sacelantu vidhīyate /</l>\n<l>tatrāpi yadi cānyasmin jāte jāyeta cāparaḥ // MarkP_35.49 //</l>\n</lg>\n\n<lg>\n<l>tatrāpi śuddhiruddiṣṭā pūrvajanmavato dinaiḥ /</l>\n<l>daśadvādaśamāsārdha-māsasaṃkhyairdinairgataiḥ // MarkP_35.50 //</l>\n</lg>\n\n<lg>\n<l>svāḥ svāḥ karmakriyāḥ kuryuḥ sarve varṇā yathāvidhi /</l>\n<l>pretamuddiśya kartavyamekoddiṣṭaṃ tataḥ param // MarkP_35.51 //</l>\n</lg>\n\n<lg>\n<l>dānani caiva deyāni brāhmaṇebhyo manīṣibhiḥ /</l>\n<l>yadyadiṣṭatamaṃ loke yaccāpi yayitaṃ gṛhe // MarkP_35.52 //</l>\n</lg>\n\n<lg>\n<l>tattad guṇavate deyaṃ tadevākṣayamicchatā /</l>\n<l>pūrṇaistu divasaiḥ spṛṣṭvā salilaṃ vāhanāyudham // MarkP_35.53 //</l>\n</lg>\n\n<lg>\n<l>pratodadaṇḍau ca tathā samyagvarṇāḥ kṛtakriyāḥ /</l>\n<l>svavarṇadharmanirdiṣṭamupādānaṃ tathā kriyāḥ // MarkP_35.54 //</l>\n</lg>\n\n<lg>\n<l>kuryuḥ samastāḥ śucinaḥ paratreha ca bhūtidāḥ /</l>\n<l>adhyetavyā trayī nityaṃ bhavitavyaṃ vipaścitā // MarkP_35.55 //</l>\n</lg>\n\n<lg>\n<l>dharmato dhanamāhāryaṃ yaṣṭavyañcāpi yatnataḥ /</l>\n<l>yaccāpi kurvato nātmā jugupsāmeti putraka ! // MarkP_35.56 //</l>\n</lg>\n\n<lg>\n<l>tatkartavyamaśaṅkena yanna gopyaṃ mahājane /</l>\n<l>evamācarato vatsa ! puruṣasya gṛhe sataḥ /</l>\n<l>dharmārthakāmasaṃprāptyā paratreha ca śobhanam // MarkP_35.57 //</l>\n</lg>\n\n<p>iti śrīmārkaṇḍeyapurāṇe 'larkānuśāsane varjyāvarjyanāmā pañcatriṃśo 'dhyāyaḥ</p>\n\n</div>\n<div>\n\n<p>ṣaṭtriṃśo 'dhyāyaḥ</p>\n\n<p>jaḍa uvāca</p>\n\n<lg>\n<l>sa evamanuśiṣṭaḥ san mātrā saṃprāpya yauvanam /</l>\n<l>ṛtadhvajasutaścakre samyagdāraparigraham // MarkP_36.1 //</l>\n</lg>\n\n<lg>\n<l>putrāṃścotpādayāmāsa yajñaiścāpyayajadvibhuḥ /</l>\n<l>pituśca sarvakāleṣu cakārājñānupālanam // MarkP_36.2 //</l>\n</lg>\n\n<lg>\n<l>tataḥ kālena mahatā saṃprāpya caramaṃ vayaḥ /</l>\n<l>cakre 'bhiṣekaṃ putrasya tasya rajye ṛtadhvajaḥ // MarkP_36.3 //</l>\n</lg>\n\n<lg>\n<l>bhāryayā saha dharmātmā yiyāsustapase vanam /</l>\n<l>avatīrṇo mahārakṣo mahābhāgo mahīpatiḥ // MarkP_36.4 //</l>\n</lg>\n\n<lg>\n<l>madālasā ca tanayaṃ prāhedaṃ paścimaṃ vaca /</l>\n<l>kāmopabhogasaṃsargaprahāṇāya sutasya vai // MarkP_36.5 //</l>\n</lg>\n\n<p>madālasovāca</p>\n\n<lg>\n<l>yadā duḥ khamasahyaṃ te priyabandhuviyogajam /</l>\n<l>śatrubādhodbhavaṃ vāpi vittanāśātmasambhavam // MarkP_36.6 //</l>\n</lg>\n\n<lg>\n<l>bhavettat kurvato rājyaṃ gṛhadharmāvalambinaḥ /</l>\n<l>duḥ khāyatanabhūto hi mamatvālambano gṛhī // MarkP_36.7 //</l>\n</lg>\n\n<lg>\n<l>tadāsmāt putra ! niṣkṛṣya maddattādaṅgulīyakāt /</l>\n<l>vācyaṃ te śāsanaṃ paṭṭe sūkṣmākṣaraniveśitam // MarkP_36.8 //</l>\n</lg>\n\n<p>jaḍa uvāca</p>\n\n<lg>\n<l>ityuktvā pradadau tasmai sauvarṇaṃ sāṅgulīyakam /</l>\n<l>āśiṣaścāpi yā yogyāḥ paruṣasya gṛhe sataḥ // MarkP_36.9 //</l>\n</lg>\n\n<lg>\n<l>tataḥ kubalayāśvo 'sau sā ca devī madālasā /</l>\n<l>putrāya dattvā tadrājyaṃ tapase kānanaṃ gatau // MarkP_36.10 //</l>\n</lg>\n\n</div>\n<div>\n\n<p>saptatriṃśo 'dhyāyaḥ</p>\n\n<p>jaḍa uvāca</p>\n\n<lg>\n<l>so 'pyalarko yathānyāyaṃ putravanmuditāḥ prajāḥ /</l>\n<l>pālayāmāsa dharmātmā sve sve karmaṇyavasthitāḥ // MarkP_37.1 //</l>\n</lg>\n\n<lg>\n<l>duṣṭaiṣu daṇḍaṃ śiṣṭeṣu samyak ca paripālanam /</l>\n<l>kurvan parāṃ mudaṃ lebhe iyāja ca mahāmakhaiḥ // MarkP_37.2 //</l>\n</lg>\n\n<lg>\n<l>ajāyanta sutāścāsya mahābalaparākramāḥ /</l>\n<l>dharmātmāno māhatmāno vimārgaparipanthinaḥ // MarkP_37.3 //</l>\n</lg>\n\n<lg>\n<l>cakāra sor'thaṃ dharmeṇa dharmamarthena vā punaḥ /</l>\n<l>tayoścaivāvirodhena bubhuje viṣayānapi // MarkP_37.4 //</l>\n</lg>\n\n<lg>\n<l>evaṃ bahūni varṣāṇi tasya pālayato mahīm /</l>\n<l>dharmārthakāmasaktasya jagmurekamaharyathā // MarkP_37.5 //</l>\n</lg>\n\n<lg>\n<l>vairāgyaṃ nāsya sañjajñe bhuñjato viṣayān priyān /</l>\n<l>na cāpyalamabhūttasya dharmārthopārjanaṃ prati // MarkP_37.6 //</l>\n</lg>\n\n<p>taṃ tathā bhogasaṃsarga-pramattamajitendriyam /</p>\n\n<l>subāhurnāma śuśrāva bhrātā tasya vanecaraḥ // MarkP_37.7 //</l>\n\n<lg>\n<l>taṃ bubodhayiṣuḥ so 'tha ciraṃ dhyātvā mahīpatiḥ /</l>\n<l>tadvairisaṃśrayaṃ tasya śreyo 'manyata bhūpateḥ // MarkP_37.8 //</l>\n</lg>\n\n<lg>\n<l>tataḥ sa kāśibhūpālamudīrṇabalavāhanam /</l>\n<l>svarājyaṃ prāptumāgacchad bahuśaḥ śaraṇaṃ kṛtī // MarkP_37.9 //</l>\n</lg>\n\n<lg>\n<l>so 'pi cakre balodyogamalarkaṃ prati pārthivaḥ /</l>\n<l>dūtañca preṣayāmāsa rājyamasmai pradīyatām // MarkP_37.10 //</l>\n</lg>\n\n<p>so 'pi naicchattadā dātumājñāpūrvaṃ svadharmavit /</p>\n\n<l>pratyuvāca ca taṃ dūtamalarkaḥ kāśibhūbhṛtaḥ // MarkP_37.11 //</l>\n\n<lg>\n<l>māmevābhyetya hārdena yācatāṃ rājyamagrajaḥ /</l>\n<l>nākrāntyā saṃpradāsyāmi bhayenālpāmapi kṣitim // MarkP_37.12 //</l>\n</lg>\n\n<lg>\n<l>subāhurapi no yāñcāṃ cakāra matimāṃstadā /</l>\n<l>na dharmaḥ kṣatriyasyeti yāñcā vīryadhano hi saḥ // MarkP_37.13 //</l>\n</lg>\n\n<lg>\n<l>tataḥ samastasainyena kāśīśaḥ parivāritaḥ /</l>\n<l>ākrāntumabhyagādrāṣṭramalarkasya mahīpateḥ // MarkP_37.14 //</l>\n</lg>\n\n<lg>\n<l>anantaraiśca saṃśleṣamabhyetya tadanantaram /</l>\n<l>teṣāmanyatamairbhṛtyaiḥ samākramyānayadvaśam // MarkP_37.15 //</l>\n</lg>\n\n<lg>\n<l>apīḍayaṃśca sāmāntāṃstasya rāṣṭroparodhanaiḥ /</l>\n<l>tathā durgānupālāṃśca cakre cāṭavikān vaśe // MarkP_37.16 //</l>\n</lg>\n\n<lg>\n<l>kāṃściccopapradānena kāṃścid bhedena pārthivān /</l>\n<l>sāmnaivānyān vaśaṃ ninye nibhṛtāstasya ye 'bhavan // MarkP_37.17 //</l>\n</lg>\n\n<lg>\n<l>tataḥ so 'lpabalo rājā paracakrāvapījitaḥ /</l>\n<l>koṣakṣayamavāpoccaiḥ purañcārudhyatāriṇā // MarkP_37.18 //</l>\n</lg>\n\n<lg>\n<l>itthaṃ sampīḍyamānastu kṣīṇakoṣo dine dine /</l>\n<l>viṣādamāgātparamaṃ vyākulatvañca cetasaḥ // MarkP_37.19 //</l>\n</lg>\n\n<lg>\n<l>ārti sa paramāṃ prāpya tat sasmārāṅgulīyakam /</l>\n<l>yaduddiśya purā prāha mātā tasya madālasā // MarkP_37.20 //</l>\n</lg>\n\n<lg>\n<l>tataḥ strātaḥ śucirbhūtvā vācayitvā dvijottamān /</l>\n<l>niṣkṛṣya śāsanaṃ tasmāddadṛśe prasphuṭākṣaram // MarkP_37.21 //</l>\n</lg>\n\n<lg>\n<l>tatraiva likhitaṃ mātrā vācayāmāsa pārthivaḥ /</l>\n<l>prakāśapulakāṅgo 'sau praharṣotphullalocanaḥ // MarkP_37.22 //</l>\n</lg>\n\n<lg>\n<l>saṅgaḥ sarvātmanā tyājyaḥ sa cettyaktuṃ na śakyate /</l>\n<l>sa sadibhaḥ saha kartavyaḥ satāṃ saṅgo hi bheṣajam // MarkP_37.23 //</l>\n</lg>\n\n<lg>\n<l>kāmaḥ sarvātmanā heyo hātuñcecchakyate na saḥ /</l>\n<l>mumukṣāṃ prati tatkāryaṃ saiva tasyāpi bheṣajam // MarkP_37.24 //</l>\n</lg>\n\n<lg>\n<l>vācayitvā tu bahuśo nṛṇāṃ śreyaḥ kathaṃ tviti /</l>\n<l>mumukṣayeti niścitya sā ca tatsaṅgato yataḥ // MarkP_37.25 //</l>\n</lg>\n\n<lg>\n<l>tataḥ sa sādhusamparkaṃ cintayan pṛthivīpatiḥ /</l>\n<l>dattātreyaṃ mahābhāgamagacchat paramārtimān // MarkP_37.26 //</l>\n</lg>\n\n<lg>\n<l>taṃ sametya mahātmānamakalpaṣamasaṅginam /</l>\n<l>praṇipatyābhisampūjya yathānyāyamabhāṣata // MarkP_37.27 //</l>\n</lg>\n\n<lg>\n<l>brahman ! kuru prasādaṃ me śaraṇaṃ śaraṇārthinām /</l>\n<l>duḥ khāpahāraṃ kuru me duḥ khārtasyātikāminaḥ // MarkP_37.28 //</l>\n</lg>\n\n<lg>\n<l>duḥ khāpahāramadyaiva karomi tava pārthiva ! /</l>\n<l>satyaṃ brūhi kimarthaṃ te duḥ khaṃ tat pṛthivīpate // MarkP_37.29 //</l>\n</lg>\n\n<p>jaḍa uvāca</p>\n\n<lg>\n<l>ityuktaścintayāmāsa sa rājā tena dhīmatā /</l>\n<l>trividhasyāpi duḥ khasya sthānamātmānameva ca // MarkP_37.30 //</l>\n</lg>\n\n<lg>\n<l>sa vimṛṣya ciraṃ rājā punaḥ punarudāradhīḥ /</l>\n<l>ātmānamātmanā dhīraḥ prahasyedamathābrāvīt // MarkP_37.31 //</l>\n</lg>\n\n<lg>\n<l>nāhamurvo na salilaṃ na jyotiranilo na ca /</l>\n<l>nākāśaṃ kintu śārīraṃ sametya sukhamiṣyate // MarkP_37.32 //</l>\n</lg>\n\n<lg>\n<l>nyūnātiriktatāṃ yāti pañcake 'smin sukhāsukham /</l>\n<l>yadi syānma kinna syādanyasthe 'pi hi tanmayi // MarkP_37.33 //</l>\n</lg>\n\n<p>nityaprabhūtasadbhāve nyūnādhikyānnatonnate /</p>\n\n<l>tathā ca mamatātyakte viśeṣo nopalabhyate // MarkP_37.34 //</l>\n\n<lg>\n<l>tanmātrāvasthite sūkṣme tṛtīyāṃśe ca paśyataḥ /</l>\n<l>tathaiva bhūtasadbhāvaṃ śarīraṃ kiṃ sukhāsukham // MarkP_37.35 //</l>\n</lg>\n\n<lg>\n<l>manasyavasthitaṃ duḥkhaṃ sukhaṃ vā mānasañca yat /</l>\n<l>yatastato na me duḥ khaṃ sukhaṃ vā nahyahaṃ manaḥ // MarkP_37.36 //</l>\n</lg>\n\n<lg>\n<l>nāhaṅkāro na ca mano buddhirnāhaṃ yatastataḥ /</l>\n<l>antaḥ karaṇajaṃ duḥ khaṃ pārakhyaṃ mama tatkatham // MarkP_37.37 //</l>\n</lg>\n\n<lg>\n<l>nāhaṃ śarīraṃ na mano yato 'haṃ</l>\n<l>  pṛthak śarīrānmanasastathāham /</l>\n<l>tat santu cetasyathavāpi dehe</l>\n<l>  sukhāni duḥ khāni ca kiṃ mamātra // MarkP_37.38 //</l>\n</lg>\n\n<lg>\n<l>rājyasya vāñchāṃ surute 'grajo 'sya</l>\n<l>  dehasya cet pañcamayaḥ sa rāśiḥ /</l>\n<l>guṇapravṛttyā mama kinnu tatra</l>\n<l>  tatsthaḥ sa cāhañca śarīrato 'nyaḥ // MarkP_37.39 //</l>\n</lg>\n\n<lg>\n<l>na yasya hastādikamapyaśeṣaṃ</l>\n<l>  māṃsaṃ na cāsthīni khirāvibhāgaḥ /</l>\n<l>kastasya nāgāśvarathādikoṣaiḥ</l>\n<l>  svalpo 'pi sambandha ihāsti puṃsaḥ // MarkP_37.40 //</l>\n</lg>\n\n<lg>\n<l>tasmānna me 'rirna ca me 'sti duḥ khaṃ</l>\n<l>  na me sukhaṃ nāpi puraṃ na koṣam /</l>\n<l>na cāśvanāgādi balaṃ na tasya</l>\n<l>  nānyasya vā kasyacidvā mamāsti // MarkP_37.41 //</l>\n</lg>\n\n<lg>\n<l>yathā ghaṭīkumbhakamaṇḍalustham</l>\n<l>  ākāśamekaṃ bahudhā hi dṛṣṭam /</l>\n<l>tathā subāhuḥ sa ca kāśipo 'haṃ</l>\n<l>  malye ca deheṣu śarīrabhedaiḥ // MarkP_37.42 //</l>\n</lg>\n\n<p>iti śrīmārkaṇḍeyapurāṇe pitāputrasaṃvāde ātmaviveko nāma saptatriṃśo 'dhyāyaḥ</p>\n\n</div>\n<div>\n\n<p>aṣṭatriṃśo 'dhyāyaḥ</p>\n\n<p>jaḍa uvāca</p>\n\n<lg>\n<l>dattātreyaṃ tato vipraṃ praṇipatya sa pārthivaḥ /</l>\n<l>pratyuvāca mahātmānaṃ praśrayāvanato vacaḥ // MarkP_38.1 //</l>\n</lg>\n\n<lg>\n<l>samyak prapaśyato brahman ! mama duḥ khaṃ na kiñcana /</l>\n<l>asamyagdarśinā magnāḥ sarvadaivāsukhārṇave // MarkP_38.2 //</l>\n</lg>\n\n<lg>\n<l>yasmin yasminmamāsaktā buddhiḥ puṃsaḥ prajāyate /</l>\n<l>tatastataḥ samādāya duḥ khānyeva prayacchati // MarkP_38.3 //</l>\n</lg>\n\n<lg>\n<l>mārjārabhakṣite duḥ khaṃ yādṛśaṃ gṛhakukkuṭe /</l>\n<l>na tādṛṅmamatāśūnye kalaviṅke 'tha mūṣike // MarkP_38.4 //</l>\n</lg>\n\n<lg>\n<l>so 'haṃ na duḥ khī na sukhī yato 'haṃ prakṛteḥ paraḥ /</l>\n<l>yo bhūtābhibhavo bhūtaiḥ sukhaduḥ khātmako hi saḥ // MarkP_38.5 //</l>\n</lg>\n\n<p>dattātreya uvāca</p>\n\n<lg>\n<l>evametannaravyāghra ! yathaitadvyāhṛtaṃ tvayā /</l>\n<l>mameti mūlaṃ duḥ kasya na mameti ca nirvṛteḥ // MarkP_38.6 //</l>\n</lg>\n\n<lg>\n<l>matpraśnādeva te jñānamutpannamidamuttamam /</l>\n<l>mameti pratyayo yena kṣiptaḥ śālmalitūlavat // MarkP_38.7 //</l>\n</lg>\n\n<lg>\n<l>ahamityaṅkurotpanno mameti skandhavān mahān /</l>\n<l>gṛhakṣetroccaśākhaśca putradārādipallavaḥ // MarkP_38.8 //</l>\n</lg>\n\n<lg>\n<l>dhanadhānyamahāpatro naikakālapravardhitaḥ /</l>\n<l>puṇyāpuṇyāgrapuṣpaśca sukhaduḥ khamahāphalaḥ // MarkP_38.9 //</l>\n</lg>\n\n<lg>\n<l>tatra muktipathavyāpi mūḍhasamparkasecanaḥ /</l>\n<l>vidhitsābhṛṅgamālāḍhyo kṛtyajñānamahātaruḥ // MarkP_38.10 //</l>\n</lg>\n\n<lg>\n<l>saṃsārādhvapariśrāntā ye tacchāyāṃ samāśritāḥ /</l>\n<l>bhrāntijñānasukhādhīnāsteṣāmātyantikaṃ kutaḥ // MarkP_38.11 //</l>\n</lg>\n\n<lg>\n<l>yaistu satsaṅgapāṣāṇaśitena mamatātaruḥ /</l>\n<l>chinno vidyākuṭhāreṇa te gatāstena vartmanā // MarkP_38.12 //</l>\n</lg>\n\n<lg>\n<l>prāpya brahmavanaṃ śītaṃ nīrajaskamakaṇṭakam /</l>\n<l>prāpnuvanti parāṃ prājñā nirvṛtiṃ vṛttivarjitāḥ // MarkP_38.13 //</l>\n</lg>\n\n<lg>\n<l>bhūtendriyamayaṃ sthūlaṃ na tvaṃ rājanna cāpyaham /</l>\n<l>na tanmātramayāvāvāṃ naivāntaḥ karaṇātmakau // MarkP_38.14 //</l>\n</lg>\n\n<lg>\n<l>kaṃ vā paśyāmi rājendra ! pradhānamidamāvayoḥ /</l>\n<l>yataḥ paro hi kṣetrajñaḥ saṅghāto hi guṇātmakaḥ // MarkP_38.15 //</l>\n</lg>\n\n<lg>\n<l>maśakoḍumbareṣīkāmuñjamatsyāmbhasāṃ yathā /</l>\n<l>ekatve 'pi pṛthagbhāvastathā kṣetrātmanornṛpa ! // MarkP_38.16 //</l>\n</lg>\n\n<p>alarka uvāca</p>\n\n<lg>\n<l>bhagavaṃstvatprasādena mamāvirbhūtamuttamam /</l>\n<l>jñānaṃ pradhānacicchakti-vivekakaramīdṛśam // MarkP_38.17 //</l>\n</lg>\n\n<lg>\n<l>kintvatra viṣayākrānte sthairyavattvaṃ na cetasi /</l>\n<l>na cāpi vedmi mucyeyaṃ kathaṃ prakṛtibandhanāt // MarkP_38.18 //</l>\n</lg>\n\n<lg>\n<l>kathaṃ na bhūyāṃ bhūyaśca kathaṃ nirguṇatāmiyām /</l>\n<l>kathañca brahmaṇaikatvaṃ vrajeyaṃ śāśvatena vai // MarkP_38.19 //</l>\n</lg>\n\n<lg>\n<l>tanme yogantathā brahman ! praṇatāyābhiyācate /</l>\n<l>samyag brūhi mahāprājña ! satsaṅgo hyupakṛnnṛṇām // MarkP_38.20 //</l>\n</lg>\n\n<p>iti śrīmārkaṇḍeyapurāṇe pitāputrasaṃvāde praśnādhyāyo nāmāṣṭatriṃśo 'dhyāyaḥ</p>\n\n</div>\n<div>\n\n<p>ÉéÉåßÑ/\n<l>yuñjataśca sadā yogaṃ yādṛgvihitamāsanam // MarkP_39.27 //</l></p>\n\n<lg>\n<l>padmamardhāsanañcāpi tathā svastikamāsanam /</l>\n<l>āsthāya yogaṃ yuñjīta kṛtvā ca praṇavaṃ hṛdi // MarkP_39.28 //</l>\n</lg>\n\n<lg>\n<l>samaḥ samāsano bhūtvā saṃhṛtya caraṇāvubhau /</l>\n<l>saṃvṛtāsyastathaivorū samyagviṣṭabhya cāgrataḥ // MarkP_39.29 //</l>\n</lg>\n\n<lg>\n<l>pārṣṇibhyāṃ liṅgavṛṣaṇāvaspṛśan prayataḥ sthitaḥ /</l>\n<l>kiñcidunnāmitaśirā dantairdantānna saṃspṛśet // MarkP_39.30 //</l>\n</lg>\n\n<lg>\n<l>sampaśyan nāsikāgraṃ svaṃ diśaścānavalokayan /</l>\n<l>rajasā tamaso vṛttiṃ sattvena rajasastathā // MarkP_39.31 //</l>\n</lg>\n\n<lg>\n<l>sañchādya nirmale sattve sthito yuñjīta yogavit /</l>\n<l>indriyāṇīndriyārthebhyaḥ prāṇādīnmana eva ca // MarkP_39.32 //</l>\n</lg>\n\n<lg>\n<l>nigṛhya samavāyena pratyāhāramupakramet /</l>\n<l>yastu pratyāharetkāmāna sarvāṅgānīva kacchapaḥ // MarkP_39.33 //</l>\n</lg>\n\n<lg>\n<l>sadātmaratirekasthaḥ vaśyatyātmānamātmani /</l>\n<l>sa bāhyābhyantaraṃ śaucaṃ niṣpādyākaṇṭhanābhitaḥ // MarkP_39.34 //</l>\n</lg>\n\n<lg>\n<l>pūrayitvā budho dehaṃ pratyāhāramupakramet /</l>\n<l>prāṇāyāmā daśa dvau ca dhāraṇā sābhidhīyate // MarkP_39.35 //</l>\n</lg>\n\n<lg>\n<l>dve dhāraṇe smṛte yoge yogibhistattvadṛṣṭibhiḥ /</l>\n<l>tathā vai yogayuktasya yogino niyatātmanaḥ // MarkP_39.36 //</l>\n</lg>\n\n<lg>\n<l>sarve doṣāḥ praṇaśyanti svasthaścaivopajāyate /</l>\n<l>vīkṣate ca paraṃ brahma prākṛtāṃśca guṇān pṛthak // MarkP_39.37 //</l>\n</lg>\n\n<lg>\n<l>vyomādiparamāṇūṃśca tathātmānamakalmaṣam /</l>\n<l>itthaṃ yogī yatāhāraḥ prāṇāyāmaparāyaṇaḥ // MarkP_39.38 //</l>\n</lg>\n\n<lg>\n<l>jitāṃ jitāṃ śanairbhūmimāroheta yathā gṛham /</l>\n<l>doṣān vyādhīṃstathā mohamākrāntā bhūranirjitā // MarkP_39.39 //</l>\n</lg>\n\n<lg>\n<l>vivardhayati nārohettasmād bhūmimanirjitām /</l>\n<l>prāṇānāmupasaṃrodhāt prāṇāyāma iti smṛtaḥ // MarkP_39.40 //</l>\n</lg>\n\n<lg>\n<l>dhāraṇetyucyate ceyaṃ dhāryate yanmano yathā /</l>\n<l>śabdādibhyaḥ pravṛttāni yadakṣāṇi yatātmabhiḥ // MarkP_39.41 //</l>\n</lg>\n\n<lg>\n<l>pratyāhriyante yogena pratyāhārastataḥ smṛtaḥ /</l>\n<l>upāyaścātra kathito yogibhiḥ paramarṣibhiḥ // MarkP_39.42 //</l>\n</lg>\n\n<lg>\n<l>yena vyādhyādayo doṣā na jāyante hi yoginaḥ /</l>\n<l>yathā toyārthinastoyaṃ yantranālādibhiḥ śanaiḥ // MarkP_39.43 //</l>\n</lg>\n\n<lg>\n<l>āpibeyustathā vāyuṃ pibedyogī jitaśramaḥ /</l>\n<l>prāṅnābhyāṃ hṛdaye cātra tṛtīye ca tathorasi // MarkP_39.44 //</l>\n</lg>\n\n<lg>\n<l>kaṇṭhe mukhe nāsikāgre netrabhrūmadhyamūrdhasu /</l>\n<l>kiñca tasmātparasmiṃśca dhāraṇā paramā smṛtā // MarkP_39.45 //</l>\n</lg>\n\n<lg>\n<l>daśaitā dhāraṇā prāpya prāprotyakṣarasāmyatām /</l>\n<l>nādhmātaḥ kṣudhitaḥ śrānto na ca vyākulacetanaḥ // MarkP_39.46 //</l>\n</lg>\n\n<lg>\n<l>yuñjīta yogaṃ rājendra ! yogī siddhyarthamādṛtaḥ /</l>\n<l>nātiśīte na coṣṇe vai na dvandve nānilātmake // MarkP_39.47 //</l>\n</lg>\n\n<lg>\n<l>kāleṣveteṣu yuñjīta na yogaṃ dhyānatatparaḥ /</l>\n<l>saśabdāgnijālabhyāse jīrṇagoṣṭhe catuṣpathe // MarkP_39.48 //</l>\n</lg>\n\n<lg>\n<l>śuṣkaparṇacaye nadyāṃ śmaśāne sasarīsṛpe /</l>\n<l>sabhaye kūpatīre vā caityavalmīkasañcaye // MarkP_39.49 //</l>\n</lg>\n\n<lg>\n<l>deśeṣveteṣu tattvajño yogābhyāsaṃ vivarjayet /</l>\n<l>sattvasyānupapattau ca deśakālaṃ vivarjayet // MarkP_39.50 //</l>\n</lg>\n\n<lg>\n<l>nāsato darśanaṃ yoge tasmāttatparivarjayet /</l>\n<l>deśānetānanādṛtya mūḍhatvādyo yunakti vai // MarkP_39.51 //</l>\n</lg>\n\n<lg>\n<l>vighrāya tasya vai doṣā jāyante tannibodha me /</l>\n<l>bādhiryaṃ jaḍatā lopaḥ smṛtermūkatvamandhatā // MarkP_39.52 //</l>\n</lg>\n\n<lg>\n<l>jvaraśca jāyate sadyastattadajñānayoginaḥ /</l>\n<l>pramādādyogino doṣā yadyete syuścikitsitam // MarkP_39.53 //</l>\n</lg>\n\n<lg>\n<l>teṣāṃ nāśāya kartavyaṃ yogināṃ tannibodha me /</l>\n<l>strigdhāṃ yavāgūmatyuṣṇāṃ bhuktvā tatraiva dhārayet // MarkP_39.54 //</l>\n</lg>\n\n<p>vāta-gulmapraśāntyarthamudāvarte tathodare /</p>\n\n<l>yavāgūṃ vāpi pavanaṃ vāyugranthiṃ pratikṣipet // MarkP_39.55 //</l>\n\n<lg>\n<l>tadvatkampe mahāśailaṃ sthiraṃ manasi dhārayet /</l>\n<l>vighāte vacaso vācaṃ bādhirye śravaṇendriyam // MarkP_39.56 //</l>\n</lg>\n\n<lg>\n<l>yathaivāmraphalaṃ dhyāyet tṛṣṇārto rasanendriye /</l>\n<l>yasmin yasmin rujā dehe tasmiṃstadupakāriṇīm // MarkP_39.57 //</l>\n</lg>\n\n<lg>\n<l>dhārayeddhāraṇāmuṣṇe śītāṃ śīte ca dāhinīm /</l>\n<l>kīlaṃ śirasi saṃsthāpya kāṣṭhaṃ kāṣṭhena tāḍayet // MarkP_39.58 //</l>\n</lg>\n\n<lg>\n<l>luptasmṛteḥ smṛtiḥ sadyo yoginastena jāyate /</l>\n<l>dyāvāpṛthivyau vāyvagrī vyāpināvapi dhārayet // MarkP_39.59 //</l>\n</lg>\n\n<lg>\n<l>amānuṣāt sattvajādvā bādhāstvetāścikitsitāḥ /</l>\n<l>amānuṣaṃ sattvamantaryoginaṃ praviśedyadi // MarkP_39.60 //</l>\n</lg>\n\n<lg>\n<l>vāyvagrīdhāraṇenainaṃ dehasaṃsthaṃ vinirdahet /</l>\n<l>evaṃ sarvātmanā rakṣā kāryā yogavidā nṛpa ! // MarkP_39.61 //</l>\n</lg>\n\n<lg>\n<l>dharmārthakāmamokṣāṇāṃ śarīraṃ sādhanaṃ yataḥ /</l>\n<l>pravṛttilakṣaṇākhyānādyogino vismayāttathā /</l>\n<l>vijñānaṃ vilayaṃ yāti tasmād gopyāḥ pravṛttayaḥ // MarkP_39.62 //</l>\n</lg>\n\n<lg>\n<l>ālolyamārogyamaniṣṭhuratvaṃ</l>\n<l>  gandhaḥ śubho mūtrapurīṣamalpam /</l>\n<l>kāntiḥ prasādaḥ svarasaumyatā ca</l>\n<l>  yogapravṛtteḥ prathamaṃ hi cihnam // MarkP_39.63 //</l>\n</lg>\n\n<lg>\n<l>anurāgī jano yāti parokṣe guṇakīrtanam /</l>\n<l>na babhyati ca sattvāni siddherlakṣaṇamuttamam // MarkP_39.64 //</l>\n</lg>\n\n<lg>\n<l>śītoṣṇādibhiratyugrairyasya bādhā na vidyate /</l>\n<l>na bhītimeti cānyebhyastasya siddhirupasthitā // MarkP_39.65 //</l>\n</lg>\n\n<p>iti śrīmārkaṇḍeyapurāṇe jaḍopākhyāne yogādhyāyo nāmaikonacatvāriṃśo 'dhyāyaḥ</p>\n\n</div>\n<div>\n\n<p>catvāriṃśo 'dhyāyaḥ</p>\n\n<p>dattātreya uvāca</p>\n\n<lg>\n<l>upasargāḥ pravartante dṛṣṭe hyātmani yoginaḥ /</l>\n<l>ye tāṃste saṃpravakṣyāmi samāsena nibodha me // MarkP_40.1 //</l>\n</lg>\n\n<lg>\n<l>kāmyāḥ kriyāstathā kāmān mānuṣānabhivāñchati /</l>\n<l>striyo dānaphalaṃ vidyāṃ māyāṃ kupyaṃ dhanaṃ divam // MarkP_40.2 //</l>\n</lg>\n\n<lg>\n<l>devatvamamareśatvaṃ rasāyanacayāḥ kriyāḥ /</l>\n<l>marutprapatanaṃ yajñaṃ jalagnyāveśanantathā // MarkP_40.3 //</l>\n</lg>\n\n<lg>\n<l>śrāddhānāṃ sarvadānānāṃ phalāni niyamāṃstathā /</l>\n<l>tathopavāsāt pūrtācca devatābhyarccanādapi // MarkP_40.4 //</l>\n</lg>\n\n<lg>\n<l>tebhyastebhyaśca karmabhya upasṛṣṭo 'bhivāñchati /</l>\n<l>cittamitthaṃ vartamānaṃ yatnādyogī nivartayet // MarkP_40.5 //</l>\n</lg>\n\n<lg>\n<l>brahmasaṅgimanaḥ kurvannupasargāt pramucyate /</l>\n<l>upasargairjitairebhirupasargāstataḥ punaḥ // MarkP_40.6 //</l>\n</lg>\n\n<lg>\n<l>yoginaḥ saṃpravartante sāttvarājasatāmasāḥ /</l>\n<l>prātibhiḥ śrāvaṇo daivo bhramāvattau tathāparau // MarkP_40.7 //</l>\n</lg>\n\n<lg>\n<l>pañcaite yogināṃ yogavighrāya kaṭukodayāḥ /</l>\n<l>vedārthāḥ kāvyaśāstrārthā vidyāśilpānyaśeṣataḥ // MarkP_40.8 //</l>\n</lg>\n\n<lg>\n<l>pratibhānti yadasyeti prātibhaḥ sa tu yoginaḥ /</l>\n<l>śabdārthānākhilān vetti śabdaṃ gṛhṇāti caiva yat // MarkP_40.9 //</l>\n</lg>\n\n<lg>\n<l>yojanānāṃ sahasrebhyaḥ śrāvaṇaḥ so 'bhidhīyate /</l>\n<l>mamantādvīkṣate cāṣṭau sa yadā devatopamaḥ // MarkP_40.10 //</l>\n</lg>\n\n<lg>\n<l>upasargantamapyāhurdaivamunmattavad budhāḥ /</l>\n<l>bhrāmyate yannirālambaṃ mano doṣeṇa yoginaḥ // MarkP_40.11 //</l>\n</lg>\n\n<lg>\n<l>samastācāravibhrāṃśād bhramaḥ sa parikīrtitaḥ /</l>\n<l>āvarta iva toyasya jñānāvarto yadākulaḥ // MarkP_40.12 //</l>\n</lg>\n\n<lg>\n<l>nāśayeccittamāvarta upasargaḥ sa ucyate /</l>\n<l>etairnāśitayogāstu sakalā devayonayaḥ // MarkP_40.13 //</l>\n</lg>\n\n<lg>\n<l>upasargairmahāghorairāvartante punaḥ punaḥ /</l>\n<l>prāvṛtya kambalaṃ śuklaṃ yogī tasmānmanomayam // MarkP_40.14 //</l>\n</lg>\n\n<lg>\n<l>cintayet paramaṃ brahma kṛtvā tatpravaṇaṃ manaḥ /</l>\n<l>yogayuktaḥ sadā yogī laghvāhāro jitendriyaḥ // MarkP_40.15 //</l>\n</lg>\n\n<lg>\n<l>sūkṣmāstu dhāraṇāḥ sapta bhūrādyā mūrghni dhārayet /</l>\n<l>dharitrīṃ dhārayedyogī tat saukṣmyaṃ pratipadyate // MarkP_40.16 //</l>\n</lg>\n\n<lg>\n<l>ātmānaṃ manyate corvoṃ tadgandhañca jahāti saḥ /</l>\n<l>yathaivāpsu rasaṃ sūkṣmaṃ tadvadrūpañca tejasi // MarkP_40.17 //</l>\n</lg>\n\n<lg>\n<l>sparśaṃ vāyo tathā tadvadvibhratastasya dhāraṇām /</l>\n<l>vyomraḥ sūkṣmāṃ pravṛttiñca śabdaṃ tadvajjahāti saḥ // MarkP_40.18 //</l>\n</lg>\n\n<lg>\n<l>manasā sarvabhūtānāṃ manasyāviśate yadā /</l>\n<l>mānasīṃ dhāraṇāṃ bibhranmanaḥ sūkṣmañca jāyate // MarkP_40.19 //</l>\n</lg>\n\n<lg>\n<l>tadvad buddhimaśeṣāṇāṃ sattvānāmetya yogavit /</l>\n<l>parityajati samprāpya buddhisaukṣmyamanuttamam // MarkP_40.20 //</l>\n</lg>\n\n<lg>\n<l>parityajati sūkṣmāṇi sapta tvetāni yogavit /</l>\n<l>samyagvijñāya yo 'larka ! tasyāvṛttirna vidyate // MarkP_40.21 //</l>\n</lg>\n\n<lg>\n<l>etāsāṃ dhāraṇānāntu saptānāṃ saukṣmyamātmavān /</l>\n<l>dṛṣṭvā dṛṣṭvā tataḥ siddhiṃ tyaktvā tyaktvā parāṃ vrajet // MarkP_40.22 //</l>\n</lg>\n\n<lg>\n<l>yasmin yasmiṃśca kurute bhūte rāgaṃ mahīpate /</l>\n<l>tasmiṃstasmin samāsaktiṃ saṃprāpya sa vinaśyati // MarkP_40.23 //</l>\n</lg>\n\n<lg>\n<l>tasmādviditvā sūkṣmāṇi saṃsaktāni parasparam /</l>\n<l>parityajati yo dehī sa paraṃ prāpnuyāt padam // MarkP_40.24 //</l>\n</lg>\n\n<lg>\n<l>etānyeva tu sandhāya sapta sūkṣmāṇi pārthiva ! /</l>\n<l>bhūtādīnāṃ virāgo 'tra sadbhāvajñasya muktaye // MarkP_40.25 //</l>\n</lg>\n\n<lg>\n<l>gandhādiṣu samāsaktiṃ samprāpya sa vinaśyati /</l>\n<l>punarāvartate bhūpa ! sa brahmāparamānuṣam // MarkP_40.26 //</l>\n</lg>\n\n<lg>\n<l>saptaitā dhāraṇā yogī samatītya yadicchati /</l>\n<l>tasmiṃstasmiṃllayaṃ sūkṣme bhūte yāti nareśvara ! // MarkP_40.27 //</l>\n</lg>\n\n<lg>\n<l>devānāmasurāṇāṃ vā gandharvoragarakṣasām /</l>\n<l>deheṣu layamāyāti saṅgaṃ nāproti ca kvacit // MarkP_40.28 //</l>\n</lg>\n\n<lg>\n<l>aṇimā laghimā caiva mahimā prāptireva ca /</l>\n<l>prākāmyaṃ ca tatheśitvaṃ vaśitvañca tathāparam // MarkP_40.29 //</l>\n</lg>\n\n<lg>\n<l>yatrakāmāvasāyitvaṃ guṇānetāṃstathaiśvarān /</l>\n<l>prāpnotyaṣṭau naravyāghra ! paraṃ nirvāṇasūcakān // MarkP_40.30 //</l>\n</lg>\n\n<lg>\n<l>sūkṣmāt sūkṣmatamo 'ṇīyān śīghratvaṃ laghimā guṇaḥ /</l>\n<l>mahimāśeṣapūjyatvāt prāptirnāprāpyamasya yat // MarkP_40.31 //</l>\n</lg>\n\n<lg>\n<l>prākāmyamasya vyāpitvādīśitvañceśvaro yataḥ /</l>\n<l>vakhitvādvaśimā nāma yoginaḥ saptamo guṇaḥ // MarkP_40.32 //</l>\n</lg>\n\n<lg>\n<l>yatrecchāsthānamapyuktaṃ yatrakāmāvasāyitā /</l>\n<l>aiśvaryakāraṇairebhiryoginaḥ proktamaṣṭadhā // MarkP_40.33 //</l>\n</lg>\n\n<lg>\n<l>muktisaṃsūcakaṃ bhūpa ! paraṃ nirvāṇamātmanaḥ /</l>\n<l>tato na jāyate naiva vardhate na vinaśyati // MarkP_40.34 //</l>\n</lg>\n\n<lg>\n<l>nāpi kṣayamavāproti pariṇāmaṃ na gacchati /</l>\n<l>chedaṃ kledaṃ tathā dāhaṃ śoṣaṃ bhūrādito na ca // MarkP_40.35 //</l>\n</lg>\n\n<lg>\n<l>bhūtavargādavāpnoti śabdādyaiḥ hriyate na ca /</l>\n<l>na cāsya santi śabdādyāstadbhoktā tairna yujyate // MarkP_40.36 //</l>\n</lg>\n\n<lg>\n<l>yathāhi kanakaṃ khaṇḍamapadravyavadagninā /</l>\n<l>dagdhadoṣaṃ dvitīyena khaṇḍenaikyaṃ vrajennṛpa // MarkP_40.37 //</l>\n</lg>\n\n<lg>\n<l>na viśeṣamavāproti tadvadyogāgninā yatiḥ /</l>\n<l>nirdagdhadoṣastenaikyaṃ prayāti brahmaṇā saha // MarkP_40.38 //</l>\n</lg>\n\n<lg>\n<l>yathāgniragnau saṃkṣiptaḥ samānatvamanuvrajet /</l>\n<l>tadākhyastanmayo bhūto na gṛhyeta viśeṣataḥ // MarkP_40.39 //</l>\n</lg>\n\n<lg>\n<l>pareṇa brahmaṇā tadvat prāpyaikyaṃ dagdhakilviṣaḥ /</l>\n<l>yogī yāti pṛthagbhāvaṃ na kadācinmahīpate ! // MarkP_40.40 //</l>\n</lg>\n\n<lg>\n<l>yathā jalaṃ jalenaikyaṃ nikṣiptamupagacchati /</l>\n<l>tathātmā sāmyamabhyeti yoginaḥ paramātmani // MarkP_40.41 //</l>\n</lg>\n\n<p>iti śrīmārkaṇḍeyapurāṇe yogasiddhirnāma catvāriṃśo 'dhyāyaḥ</p>\n\n</div>\n<div>\n\n<p>ekacatvāriśo 'dhyāyaḥ</p>\n\n<p>alarka uvāca</p>\n\n<lg>\n<l>bhagavan ! yoginaścaryāṃ śrotumicchāmi tattvataḥ /</l>\n<l>brahmavartmanyanusaran yathā yogī na sīdati // MarkP_41.1 //</l>\n</lg>\n\n<p>dattātreya uvāca</p>\n\n<lg>\n<l>mānāpamānau yāvetau pratyudvegakarau nṛṇām /</l>\n<l>tāveva viparītārthau yoginaḥ siddhikārakau // MarkP_41.2 //</l>\n</lg>\n\n<lg>\n<l>mānāpamānau yāvetau tāvevāhurviṣāmṛte /</l>\n<l>apamāno 'mṛtaṃ tatra mānastu viṣamaṃ viṣam // MarkP_41.3 //</l>\n</lg>\n\n<lg>\n<l>cakṣuḥ pūtaṃ nyasetpādaṃ vastrapūtaṃ jalaṃ pibet /</l>\n<l>satyapūtāṃ vadedvāṇīṃ buddhipūtañca cintayet // MarkP_41.4 //</l>\n</lg>\n\n<lg>\n<l>ātithyaśrāddhayajñeṣu devayātrotsaveṣu ca /</l>\n<l>mahājanañca siddhyarthaṃ na gacchedyogavit kvacit // MarkP_41.5 //</l>\n</lg>\n\n<lg>\n<l>vyaste vidhūme vyaṅgāre sarvasmin bhuktavajjane /</l>\n<l>aṭeta yogavid bhaikṣyaṃ na tu triṣveva nityaśaḥ // MarkP_41.6 //</l>\n</lg>\n\n<lg>\n<l>yathaivamavamanyante janāḥ paribhavanti ca /</l>\n<l>tathā yuktaścaredyogī satāṃ vartma na dūṣayan // MarkP_41.7 //</l>\n</lg>\n\n<lg>\n<l>bhaikṣyañcared gṛhastheṣu yāyāvaragṛheṣu ca /</l>\n<l>śreṣṭhā tu prathamā ceti vṛttirasyopadiśyate // MarkP_41.8 //</l>\n</lg>\n\n<lg>\n<l>atha nityaṃ gṛhastheṣu śālīneṣu caredyatiḥ /</l>\n<l>śraddadhāneṣu dānteṣu śrotriyeṣu mahātmasu // MarkP_41.9 //</l>\n</lg>\n\n<lg>\n<l>ata ūrdhvaṃ puścāpi aduṣṭāpatiteṣu ca /</l>\n<l>bhaikṣyacaryā vivarṇeṣu jaghanyā vṛttiriṣyate // MarkP_41.10 //</l>\n</lg>\n\n<lg>\n<l>bhaikṣyaṃ yavāgūṃ takraṃ vā payo yāvakameva vā /</l>\n<l>phalaṃ mūlaṃ priyaṅguṃ vā kaṇapiṇyākasaktavaḥ // MarkP_41.11 //</l>\n</lg>\n\n<lg>\n<l>ityete ca śubhāhārā yoginaḥ siddhikārakāḥ /</l>\n<l>tat prayuñjyānmunirbhaktyā parameṇa samādhinā // MarkP_41.12 //</l>\n</lg>\n\n<lg>\n<l>apaḥ pūrvaṃ sakṛt prāśya tūṣṇīṃ bhūtvā samāhitaḥ /</l>\n<l>prāṇāyeti tatastasya prathamā hyāhutiḥ smṛtā // MarkP_41.13 //</l>\n</lg>\n\n<lg>\n<l>apānāya dvitīyā tu samānāyate cāparā /</l>\n<l>udānāya caturtho syādvyānāyeti ca pañcamī // MarkP_41.14 //</l>\n</lg>\n\n<lg>\n<l>prāṇāyāmaiḥ pṛthak kṛtvā śeṣaṃ bhuñjīta kāmataḥ /</l>\n<l>apaḥ punaḥ sakṛt praśya ācamya hṛdayaṃ spṛśet // MarkP_41.15 //</l>\n</lg>\n\n<lg>\n<l>asteyaṃ brahmacaryañca tyāgo 'lobhastathaiva ca /</l>\n<l>vratāni pañca bhikṣūṇāmahiṃsāparamāṇi vai // MarkP_41.16 //</l>\n</lg>\n\n<lg>\n<l>akrodho guruśuśrūṣā śaucamāhāralāghavam /</l>\n<l>nityasvādhyāya ityete niyamāḥ pañca kīrtitāḥ // MarkP_41.17 //</l>\n</lg>\n\n<lg>\n<l>sārabhūtamupāsīta jñānaṃ yatkāryasādhakam /</l>\n<l>jñānānāṃ bahutā yeyaṃ yogavighrakarā hi sā // MarkP_41.18 //</l>\n</lg>\n\n<lg>\n<l>idaṃ jñeyamidaṃ jñeyamiti yastṛṣitaścaret /</l>\n<l>api kalpasahasreṣu naiva jñeyamavāpnuyāt // MarkP_41.19 //</l>\n</lg>\n\n<p>tyaktasaṅgo jitakrodho laghvāhāro jitendriyaḥ /</p>\n\n<l>pidhāya buddhyā dvārāṇi mano dhyāne niveśayet // MarkP_41.20 //</l>\n\n<lg>\n<l>śūnyeṣvevāvakāśeṣu guhāsu ca vaneṣu ca /</l>\n<l>nityayuktaḥ sadā yogī dhyānaṃ samyagupakramet // MarkP_41.21 //</l>\n</lg>\n\n<lg>\n<l>vāgdaṇḍaḥ karmadaṇḍaśca manodaṇḍaśca te trayaḥ /</l>\n<l>yasyaite niyatā daṇḍāḥ sa tridaṇḍī mahāyatiḥ // MarkP_41.22 //</l>\n</lg>\n\n<lg>\n<l>sarvamātmamayaṃ yasya sadasajjagadīdṛśam /</l>\n<l>guṇāguṇamayantasya kaḥ priyaḥ ko nṛpāpriyaḥ // MarkP_41.23 //</l>\n</lg>\n\n<lg>\n<l>visuddhabuddhiḥ samaloṣṭakāñcanaḥ</l>\n<l>  samastabhūteṣu ca tatsamāhitaḥ /</l>\n<l>sthānaṃ paraṃ śāśvatamavyayañca</l>\n<l>  paraṃ hi matvā na punaḥ prajāyate // MarkP_41.24 //</l>\n</lg>\n\n<lg>\n<l>vedācchreṣṭhāḥ sarvayajñakriyāśca</l>\n<l>  yajñājjapyaṃ jñānamārgaśca japyāt /</l>\n<l>jñānāddhyānaṃ saṅgarāgavyapetaṃ</l>\n<l>  tasmin prāpte śāśvatasyopalabdhiḥ // MarkP_41.25 //</l>\n</lg>\n\n<lg>\n<l>samāhito brahmaparo 'pramādī</l>\n<l>  sucistathaikāntaratiryatendriyaḥ /</l>\n<l>samāpnuyādyogamimaṃ mahātmā</l>\n<l>  vimuktimāproti tataḥ svayogataḥ // MarkP_41.26 //</l>\n</lg>\n\n<p>iti śrīmārkaṇḍeyapurāṇe yogicaryānāmaikacatvāriṃśo 'dhyāyaḥ</p>\n\n</div>\n<div>\n\n<p>dvicatvāriṃśo 'dhyāyaḥ</p>\n\n<p>dattātreya uvāca</p>\n\n<lg>\n<l>evaṃ yo vartate yogī samyagyogavyavasthitaḥ /</l>\n<l>na sa vyāvartituṃ śakyo janmāntaraśatairapi // MarkP_42.1 //</l>\n</lg>\n\n<lg>\n<l>dṛṣṭvā ca paramātmānaṃ pratyakṣaṃ viśvarūpiṇam /</l>\n<l>viśvapādaśirogrīvaṃ viśveśaṃ viśvabhāvanam // MarkP_42.2 //</l>\n</lg>\n\n<lg>\n<l>tatprāptaye mahatpuṇyamomityekākṣaraṃ japet /</l>\n<l>tadevādhyayanaṃ tasya svarūpaṃ śṛṇvataḥ param // MarkP_42.3 //</l>\n</lg>\n\n<lg>\n<l>akāraśca tathokāro makāraścākṣaratrayam /</l>\n<l>etā eva trayo mātrāḥ sāttvarājasatāmasāḥ // MarkP_42.4 //</l>\n</lg>\n\n<lg>\n<l>nirguṇā yogigamyānyā cārdhamātrordhvasaṃsthitā /</l>\n<l>gāndhārīti ca vijñeyā gāndhārasvarasaṃśrayā // MarkP_42.5 //</l>\n</lg>\n\n<lg>\n<l>pipīlikāgatisparśā prayuktā mūrdhni lakṣyate /</l>\n<l>yathā prayukta oṅgāraḥ pratiniryāti mūrdhani // MarkP_42.6 //</l>\n</lg>\n\n<lg>\n<l>tathoṅkāramayo yogī tvakṣare tvakṣaro bhavet /</l>\n<l>prāṇo dhanuḥ śaro hyātmā brahma vedhyamanuttamam // MarkP_42.7 //</l>\n</lg>\n\n<lg>\n<l>apramattena veddhavyaṃ śaravattanmayo bhavet /</l>\n<l>omityetat trayo vedāstrayo lokāstrayo 'gnayaḥ // MarkP_42.8 //</l>\n</lg>\n\n<lg>\n<l>viṣṇur-brahmā-haraścaiva ṛksāmāni yajūṃṣi ca /</l>\n<l>mātrāḥ sārdhāśca tistraśca vijñeyāḥ paramārthataḥ // MarkP_42.9 //</l>\n</lg>\n\n<lg>\n<l>tatra yuktastu yo yogī sa tallayamavāpnuyāt /</l>\n<l>akārastvatha bhūrloka ukāraścocyate bhuvaḥ // MarkP_42.10 //</l>\n</lg>\n\n<lg>\n<l>savyañjano makāraśca svarlokaḥ parikalpyate /</l>\n<l>vyaktā tu prathamā mātrā dvitīyāvyaktasaṃjñitā // MarkP_42.11 //</l>\n</lg>\n\n<lg>\n<l>mātrā tṛtīyā cicchaktirardhamātrā paraṃ padam /</l>\n<l>anenaiva krameṇaitā vijñeyā yogabhūmayaḥ // MarkP_42.12 //</l>\n</lg>\n\n<lg>\n<l>omityuccāraṇāt sarvaṃ gṛhītaṃ sadasad bhavet /</l>\n<l>hrasvā tu prathamā mātrā dvitīyā dairghyasaṃyutā // MarkP_42.13 //</l>\n</lg>\n\n<lg>\n<l>tṛtīyā ca plutārdhākhyā vacasaḥ sā na gocarā /</l>\n<l>ityetadakṣaraṃ brahma paramoṅkārasaṃjñitam // MarkP_42.14 //</l>\n</lg>\n\n<lg>\n<l>yastu veda naraḥ samyak tathā dhyāyati vā punaḥ /</l>\n<l>saṃsāracakramutsṛjya tyaktatrividhabandhanaḥ // MarkP_42.15 //</l>\n</lg>\n\n<lg>\n<l>prāproti brahmaṇi layaṃ parame paramātmani /</l>\n<l>akṣīṇakarmabandhaśca jñātvā mṛtyumariṣṭataḥ // MarkP_42.16 //</l>\n</lg>\n\n<lg>\n<l>utkrāntikāle saṃsmṛtya punaryogitvamṛcchati /</l>\n<l>tasmādasiddhayogena siddhayogena vā punaḥ /</l>\n<l>jñeyanyariṣṭāni sadā yenotkrāntau na sīdati // MarkP_42.17 //</l>\n</lg>\n\n<p>iti śrīmārkaṇāḍeyapurāṇe yogadharme oṅkāradhyāyo nāma dvicatvāriṃśo 'dhyāyaḥ</p>\n\n</div>\n<div>\n\n<p>tricatvāriṃśo 'dhyāyaḥ</p>\n\n<p>dattātreya uvāca</p>\n\n<lg>\n<l>ariṣṭāni mahārāja ! śṛṇu vakṣyāmi tāni te /</l>\n<l>yeṣāmālokanānmṛtyuṃ nijaṃ jānāti yogavit // MarkP_43.1 //</l>\n</lg>\n\n<lg>\n<l>devamārgaṃ dhruvaṃ śukraṃ somacchāyāmarundhatīm /</l>\n<l>yo na paśyenna jīvet sa naraḥ saṃvatsarāt param // MarkP_43.2 //</l>\n</lg>\n\n<lg>\n<l>araśmibimbaṃ sūryasya vahniṃ caivāṃśumālinam /</l>\n<l>dṛṣṭvai kādaśamāsāt tu naro nordhantu jīvati // MarkP_43.3 //</l>\n</lg>\n\n<lg>\n<l>vānte mūtrapūrīṣe ca yaḥ svarṇaṃ rajataṃ tathā /</l>\n<l>pratyakṣaṃ kurute svapne jīvet sa daśamāsikam // MarkP_43.4 //</l>\n</lg>\n\n<lg>\n<l>dṛṣṭvā pretapiśācādīn gandharvanagarāṇi ca /</l>\n<l>suvarṇavarṇān vṛkṣāṃśca nava māsān sa jīvati // MarkP_43.5 //</l>\n</lg>\n\n<lg>\n<l>sthūlaḥ kṛśaḥ kṛśaḥ sthūlo yo 'kasmādeva jāyate /</l>\n<l>prakṛteśca nivarteta tasyāyuścāṣṭamāsikam // MarkP_43.6 //</l>\n</lg>\n\n<lg>\n<l>khaṇḍaṃ yasya padaṃ pārṣṇayāṃ pādasyāgre ca vā bhavet /</l>\n<l>pāṃśukardamayormadhye sapta māsān sa jīvati // MarkP_43.7 //</l>\n</lg>\n\n<lg>\n<l>gṛdhraḥ kapotaḥ kākālo vāyaso vāpi mūrdhani /</l>\n<l>kravyādo vā khago nīlaḥ ṣaṇmāsāyuḥ pradarśakaḥ // MarkP_43.8 //</l>\n</lg>\n\n<lg>\n<l>hanyate kākapaṅktībhiḥ pāṃśuvarṣeṇa vā naraḥ /</l>\n<l>svāṃ cchāyāmanyathā dṛṣṭvā catuḥ pañca sa jīvati // MarkP_43.9 //</l>\n</lg>\n\n<lg>\n<l>anabhre vidyutaṃ dṛṣṭvā dakṣiṇāṃ diśamāśritām /</l>\n<l>rātrāvindradhanuścāpi jīvitaṃ dvitrimāsikam // MarkP_43.10 //</l>\n</lg>\n\n<lg>\n<l>ghṛte taile tathādarśe toye vā nātmanastanum /</l>\n<l>yaḥ paśyedaśiraskāṃ vā māsādūrdhvaṃ na jīvati // MarkP_43.11 //</l>\n</lg>\n\n<lg>\n<l>yasya vastasamo gandho gātre śavasamo 'pi vā /</l>\n<l>tasyārdhamāsikaṃ jñeyaṃ yogino nṛpa ! jīvitam // MarkP_43.12 //</l>\n</lg>\n\n<lg>\n<l>yasya vai stramātrasya hṛtpādamavaśuṣyate /</l>\n<l>pibataśca jalaṃ śoṣo daśāhaṃ so 'pi jīvati // MarkP_43.13 //</l>\n</lg>\n\n<lg>\n<l>sambhinno māruto yasya marmasthānāni kṛntati /</l>\n<l>hṛṣyate nāmbusaṃsparśāt tasya mṛtyurupasthitaḥ // MarkP_43.14 //</l>\n</lg>\n\n<lg>\n<l>ṛkṣavānarayānastho gāyan yo dakṣiṇāṃ diśam /</l>\n<l>svapne prayāti tasyāpi na mṛtyuḥ kālamicchati // MarkP_43.15 //</l>\n</lg>\n\n<lg>\n<l>raktakṛṣṇāmbaradharā gāyantī hasatī ca yam /</l>\n<l>dakṣiṇāśānnayennārī svapne so 'pi na jīvati // MarkP_43.16 //</l>\n</lg>\n\n<lg>\n<l>nagnaṃ kṣapaṇakaṃ svapne hasamānaṃ mahābalam /</l>\n<l>ekaṃ saṃvīkṣya valgantaṃ vidyānmṛtyumupasthitam // MarkP_43.17 //</l>\n</lg>\n\n<lg>\n<l>āmastakatalādyastu nimagnaṃ paṅkasāgare /</l>\n<l>svapne paśyatyathātmānaṃ sa sadyo mriyate naraḥ // MarkP_43.18 //</l>\n</lg>\n\n<lg>\n<l>keśāṅgārāṃstathā bhasma bhujaṅgānnirjalāṃ nadīm /</l>\n<l>dṛṣṭvā svapne daśāhāttu mṛtyurekādaśe dine // MarkP_43.19 //</l>\n</lg>\n\n<lg>\n<l>karālairvikaṭaiḥ kṛṣṇaiḥ puruṣairudyatāyudhaiḥ /</l>\n<l>pāṣāṇaistāḍitaḥ svapne sadyo mṛtyuṃ labhennaraḥ // MarkP_43.20 //</l>\n</lg>\n\n<lg>\n<l>sūryodaye yasya śivā krośantī yāti saṃmukham /</l>\n<l>viparītaṃ parītaṃ vā sa sadyo mṛtyumṛcchati // MarkP_43.21 //</l>\n</lg>\n\n<lg>\n<l>yasya vai bhuktamātrasya hṛdayaṃ bādhate kṣudhā /</l>\n<l>jāyate dantagharṣaśca sa gatāyurna saṃśayam // MarkP_43.22 //</l>\n</lg>\n\n<lg>\n<l>dīpagandhaṃ na yo vetti trasyatyahni tathā niśi /</l>\n<l>nātmānaṃ paranetrasthaṃ vīkṣate na sa jīvati // MarkP_43.23 //</l>\n</lg>\n\n<lg>\n<l>śakrāyudhaṃ cārdharātre divā grahagaṇantathā /</l>\n<l>dṛṣṭvā manyeta saṃkṣīṇamātmajīvitamātmavit // MarkP_43.24 //</l>\n</lg>\n\n<lg>\n<l>nāsikā vakratāmeti karṇayornamanonnatī /</l>\n<l>netrañca vāmaṃ stravati yasya tasyāyurudgatam // MarkP_43.25 //</l>\n</lg>\n\n<lg>\n<l>āraktatāmeti mukhaṃ jihvā vā śyāmatāṃ yadā /</l>\n<l>tadā prājño vijānīyānmṛtyumāsannamātmanaḥ // MarkP_43.26 //</l>\n</lg>\n\n<lg>\n<l>uṣṭra-rāsabhayānena yaḥ svapne dakṣiṇāṃ diśam /</l>\n<l>prayāti tañca jānīyāt sadyomṛtyuṃ na saṃśayaḥ // MarkP_43.27 //</l>\n</lg>\n\n<lg>\n<l>pidhāya karṇau nirghoṣaṃ na śṛṇotyātmasambhavam /</l>\n<l>naśyate cakṣuṣorjyotiryasya so 'pi na jīvati // MarkP_43.28 //</l>\n</lg>\n\n<lg>\n<l>patato yasya vai garte svapne dvāraṃ pidhīyate /</l>\n<l>na cottiṣṭhati yaḥ śvabhrāttadantaṃ tasya jīvitam // MarkP_43.29 //</l>\n</lg>\n\n<lg>\n<l>ūrdhvā ca dṛṣṭirna ca saṃpratiṣṭhā</l>\n<l>  raktā punaḥ saṃparivartamānā /</l>\n<l>mukhasya coṣmā śuṣirañca nābheḥ</l>\n<l>  śaṃsanti puṃsāmaparaṃ śarīram // MarkP_43.30 //</l>\n</lg>\n\n<lg>\n<l>svapne 'gniṃ praviśedyastu na ca niṣkramate punaḥ /</l>\n<l>jalapraveśādapi vā tadantaṃ tasya jīvitam // MarkP_43.31 //</l>\n</lg>\n\n<lg>\n<l>yaścābhihanyate duṣṭairbhūtai rātrāvatho divā /</l>\n<l>sa mṛtyuṃ saptarātryante naraḥ prāprotyasaṃśayam // MarkP_43.32 //</l>\n</lg>\n\n<lg>\n<l>svavastramamalaṃ śuklaṃ raktaṃ paśyatyathāsitam /</l>\n<l>yaḥ pumān mṛtyumāsannaṃ tasyāpi hi vinirdiśet // MarkP_43.33 //</l>\n</lg>\n\n<lg>\n<l>svabhāvavaiparītyantu prakṛteśca viparyayaḥ /</l>\n<l>kathayanti manuṣyāṇāṃ sadāsannau yamāntakau // MarkP_43.34 //</l>\n</lg>\n\n<lg>\n<l>yeṣāṃ vinītaḥ satataṃ ye 'sya pūjyatamā matāḥ /</l>\n<l>tāneva cāvajānāti tāneva ca vinindati // MarkP_43.35 //</l>\n</lg>\n\n<lg>\n<l>devānnārcayate vṛddhān gurūn viprāṃśca nindati /</l>\n<l>mātāpitrorna satkāraṃ jāmātṝṇāṃ karoti ca // MarkP_43.36 //</l>\n</lg>\n\n<lg>\n<l>yogināṃ jñānaviduṣāmanyeṣāñca mahātmanām /</l>\n<l>prāpte tu kāle puruṣastadvijñeyaṃ vicakṣaṇaiḥ // MarkP_43.37 //</l>\n</lg>\n\n<lg>\n<l>yogināṃ satataṃ yatnādariṣṭānyavanīpate /</l>\n<l>saṃvatsarānte tajjñeyaṃ phaladāni divāniśam // MarkP_43.38 //</l>\n</lg>\n\n<lg>\n<l>vilokyā viśadā caiṣāṃ phalapaṅktiḥ subhīṣaṇā /</l>\n<l>vijñāya kāryo manasi sa ca kālo nareśvara // MarkP_43.39 //</l>\n</lg>\n\n<lg>\n<l>jñātva kālañca taṃ samyagabhayasthānamāśritaḥ /</l>\n<l>yuñjīta yogī kālo 'sau yathā nāsyāphalo bhavet // MarkP_43.40 //</l>\n</lg>\n\n<lg>\n<l>dṛṣṭvāriṣṭaṃ tathā yogī tyaktvā maraṇajaṃ bhayam /</l>\n<l>tatsvabhāvaṃ tadālokya kāle yāvatyupāgatam // MarkP_43.41 //</l>\n</lg>\n\n<lg>\n<l>tasya bhāge tathaivāhno yogaṃ yuñjīta yogavit /</l>\n<l>pūrvāhne cāparāhne ca madhyāhne cāpi taddine // MarkP_43.42 //</l>\n</lg>\n\n<lg>\n<l>yatra vā rajanībhāge tadariṣṭaṃ nirīkṣitam /</l>\n<l>tatraiva tāvadyuñjīta yāvat prāptaṃ hi taddinam // MarkP_43.43 //</l>\n</lg>\n\n<lg>\n<l>tatastyaktvā bhayaṃ sarvaṃ jitvā taṃ kālamātmavān /</l>\n<l>tatraivāvasathe sthitvā yatra vā sthairyamātmanaḥ // MarkP_43.44 //</l>\n</lg>\n\n<lg>\n<l>yuñjīta yogaṃ nirjitya trīn guṇān paramātmani /</l>\n<l>tanmayaścātmanā bhūtvā cidvṛttimapi santyajet // MarkP_43.45 //</l>\n</lg>\n\n<lg>\n<l>tataḥ paramanirvāṇamatīndriyamagocaram /</l>\n<l>yadbuddheryanna cākhyātuṃ śakyate tat samaśnute // MarkP_43.46 //</l>\n</lg>\n\n<lg>\n<l>etat sarvaṃ samākhyātaṃ tavālarka ! yathārthavat /</l>\n<l>prāpsyase yena tadbrahma saṃkṣepāttannibodha me // MarkP_43.47 //</l>\n</lg>\n\n<lg>\n<l>śaśāṅkaraśmisaṃyogācchandrakāntamaṇiḥ payaḥ /</l>\n<l>samutsṛjati nāyuktaḥ sopamā yoginaḥ smṛtā // MarkP_43.48 //</l>\n</lg>\n\n<lg>\n<l>yaccārkaraśmisaṃyogādarkakānto hutāśanam /</l>\n<l>āviṣkaroti naikaḥ sannupamā sāpi yoginaḥ // MarkP_43.49 //</l>\n</lg>\n\n<lg>\n<l>pipīlikākhu-nakula-gṛhagodhā-kapiñjalāḥ /</l>\n<l>vasanti svāmivad gehe dhvaste yānti tato 'nyataḥ // MarkP_43.50 //</l>\n</lg>\n\n<lg>\n<l>duḥ khantu svāmino dhvaṃse tasya teṣāṃ na kiñcana /</l>\n<l>veśmano yatra rājendra ! sopamā yogasiddhaye // MarkP_43.51 //</l>\n</lg>\n\n<lg>\n<l>mṛdvāhikālpadehāpi mukhāgreṇāpyaṇīyasā /</l>\n<l>karoti mṛdbhāracayamupadeśaḥ sa yoginaḥ // MarkP_43.52 //</l>\n</lg>\n\n<lg>\n<l>paśupakṣimanuṣyādyaiḥ patrapuṣpaphalānvitam /</l>\n<l>vṛkṣaṃ vilupyamānantu dṛṣṭvā sidhyanti yoginaḥ // MarkP_43.53 //</l>\n</lg>\n\n<lg>\n<l>ruruśāvaviṣāṇāgramālakṣya tilakākṛtim /</l>\n<l>saha tena vivardhantaṃ yogī siddhimavāpnuyāt // MarkP_43.54 //</l>\n</lg>\n\n<lg>\n<l>dravapūrṇamupādāya pātramārohato bhuvaḥ /</l>\n<l>tuṅgamārgaṃ vilokyoccairvijñātaṃ kiṃ na yoginā // MarkP_43.55 //</l>\n</lg>\n\n<lg>\n<l>sarvasve jīvanāyālaṃ nikhāte puruṣasya yā /</l>\n<l>ceṣṭā tāṃ tattvato jñātvā yoginaḥ kṛtakṛtyatā // MarkP_43.56 //</l>\n</lg>\n\n<lg>\n<l>tadgṛhaṃ yatra vasatiḥ tadbhojyaṃ yena jīvati /</l>\n<l>yena sampadyate cārthastatsukhaṃ mamatātra kā // MarkP_43.57 //</l>\n</lg>\n\n<lg>\n<l>abhyarthito 'pi taiḥ kāryaṃ karoti karaṇairyathā /</l>\n<l>tathā budhyādibhiryogī pārakyaiḥ sādhayetparam // MarkP_43.58 //</l>\n</lg>\n\n<p>jaḍa uvāca</p>\n\n<lg>\n<l>tataḥ praṇamyātriputramalarkaḥ sa mahīpatiḥ /</l>\n<l>praśrayāvanato vākyamuvācātimudānvitaḥ // MarkP_43.59 //</l>\n</lg>\n\n<p>alarka uvāca</p>\n\n<lg>\n<l>diṣṭyādevairidaṃ brahman ! parābhibhavasambhavam /</l>\n<l>upapāditamatyugraṃ prāṇasandehadaṃ bhayam // MarkP_43.60 //</l>\n</lg>\n\n<lg>\n<l>diṣṭyā kāśipaterbhūri-balasampatparākramaḥ /</l>\n<l>yaducchedādihāyātaḥ sa yuṣmatsaṅgado mama // MarkP_43.61 //</l>\n</lg>\n\n<lg>\n<l>diṣṭyā mandabalaścāhaṃ diṣṭyā bhṛtyāśca me hatāḥ /</l>\n<l>diṣṭyā koṣaḥ kṣayaṃ yoto diṣṭyāhaṃ bhītimāgataḥ // MarkP_43.62 //</l>\n</lg>\n\n<lg>\n<l>diṣṭyā tvatpādayugalaṃ mama smṛtipathaṃ gatam /</l>\n<l>diṣṭyā tvaduktayaḥ sarvā mama cetasi saṃsthitaḥ // MarkP_43.63 //</l>\n</lg>\n\n<lg>\n<l>diṣṭyā jñānaṃ mamotpannaṃ bhavataśca samāgamāt /</l>\n<l>bhavatā caiva kāruṇyaṃ diṣṭyā brahman ! kṛtaṃ mama // MarkP_43.64 //</l>\n</lg>\n\n<lg>\n<l>anartho 'pyarthatāṃ yāti puruṣasya śubhodaye /</l>\n<l>yathedamupakārāya vyasanaṃ saṅgamāttava // MarkP_43.65 //</l>\n</lg>\n\n<lg>\n<l>subāhurupakārī me sa ca kāśipatiḥ prabho /</l>\n<l>yayoḥ kṛte 'haṃ saṃprāpto yogīśa ! bhavato 'ntikam // MarkP_43.66 //</l>\n</lg>\n\n<lg>\n<l>so 'hantava prasādāgni-nirdagdhājñānakilviṣaḥ /</l>\n<l>tathā yatiṣye yenedṛṅ na bhūyāṃ duḥ khabhājanam // MarkP_43.67 //</l>\n</lg>\n\n<lg>\n<l>parityajiṣye gārhasthyamārtipādapakānanam /</l>\n<l>tvatto 'nujñāṃ samāsādya jñānadāturmahātmanaḥ // MarkP_43.68 //</l>\n</lg>\n\n<p>dattātreya uvāca</p>\n\n<lg>\n<l>gaccha rājendra ! bhadraṃ te yathā te kathitaṃ mayā /</l>\n<l>nirmamo nirahaṅkārastathā cara vimuktaye // MarkP_43.69 //</l>\n</lg>\n\n<p>jaḍa uvāca</p>\n\n<lg>\n<l>evamuktaḥ praṇamyainamājagāma tvarānvitaḥ /</l>\n<l>yatra kāśipatirbhrātā subāhuścāsya so 'grajaḥ // MarkP_43.70 //</l>\n</lg>\n\n<lg>\n<l>samutpatya mahābahuṃ so 'larkaḥ kāśibhūpatim /</l>\n<l>subāhoragrato vīramuvāca prahasanniva // MarkP_43.71 //</l>\n</lg>\n\n<lg>\n<l>rājyakāmuka kāśīśa ! bhujyatāṃ rājyamūrjitam /</l>\n<l>tathā ca rocate tadvat subāhoḥ saṃprayaccha vā // MarkP_43.72 //</l>\n</lg>\n\n<p>kāśirāja uvāca</p>\n\n<lg>\n<l>kimalarka ! parityaktaṃ rājyaṃ te saṃyugaṃ vinā /</l>\n<l>kṣatriyasya na dharmo 'yaṃ bhavāṃśca kṣatradharmavit // MarkP_43.73 //</l>\n</lg>\n\n<lg>\n<l>nirjitāmātyavargastu tyaktvā maraṇajaṃ bhayam /</l>\n<l>sandadhīta śaraṃ rājā lakṣyamuddiśya vairiṇam // MarkP_43.74 //</l>\n</lg>\n\n<lg>\n<l>taṃ jitvā nṛpatirbhogān yathābhilaṣitān varān /</l>\n<l>bhuñjīta paramaṃ siddhyai yajeta ca mahāmakhaiḥ // MarkP_43.75 //</l>\n</lg>\n\n<p>alarka uvāca</p>\n\n<lg>\n<l>evamīdṛśakaṃ vīra ! mamāpyāsīnmanaḥ purā /</l>\n<l>sāmprataṃ viparītārthaṃ śṛṇu cāpyatra kāraṇam // MarkP_43.76 //</l>\n</lg>\n\n<lg>\n<l>yathāyaṃ bhautikaḥ saṅghastathāntaḥ karaṇaṃ nṛṇām /</l>\n<l>guṇāstu sakalāstadvadaśeṣeṣveva jantuṣu // MarkP_43.77 //</l>\n</lg>\n\n<lg>\n<l>cicchaktireka evāyaṃ yadā nānyo 'sti kaścana /</l>\n<l>tadā kā nṛpate jñānānmitrāriprabhubhṛtyatā // MarkP_43.78 //</l>\n</lg>\n\n<lg>\n<l>tanmayā duḥ khamāsādya tvadbhayodbhavamuttamam /</l>\n<l>dattātreyaprasādena jñānaṃ prāptaṃ nareśvara // MarkP_43.79 //</l>\n</lg>\n\n<lg>\n<l>nirjitendriyavargastu tyaktvā saṅgamaśeṣataḥ /</l>\n<l>mano brahmaṇi sandhāya tajjaye paramo jayaḥ // MarkP_43.80 //</l>\n</lg>\n\n<lg>\n<l>saṃsādhyamanyattatsiddhyai yataḥ kiñcinna vidyate /</l>\n<l>indriyāṇi ca saṃyamya tataḥ siddhiṃ niyacchati // MarkP_43.81 //</l>\n</lg>\n\n<lg>\n<l>so 'haṃ na te 'rirna mamāsi śatruḥ</l>\n<l>  subāhureṣo na mamāpakārī /</l>\n<l>dṛṣṭaṃ mayā sarvamidaṃ yathātmā</l>\n<l>  anviṣyatāṃ bhūpa ! ripustvayānyaḥ // MarkP_43.82 //</l>\n</lg>\n\n<lg>\n<l>itthaṃ sa tenābhihito narendro</l>\n<l>  hṛṣṭaḥ samutthāya tataḥ subāhuḥ /</l>\n<l>diṣṭyeti taṃ bhrātaramābhinandya</l>\n<l>  kāśīśvaraṃ vākyamidaṃ babhāṣe // MarkP_43.83 //</l>\n</lg>\n\n<p>iti śrīmārkaṇḍeyapurāṇe ariṣṭakathanaṃ nāma tricatvāriṃśo 'dhyāyaḥ</p>\n\n</div>\n<div>\n\n<p>catuścatvāriṃśo 'dhyāyaḥ</p>\n\n<p>subāhuruvāca</p>\n\n<lg>\n<l>yadarthaṃ nṛpaśārdūla ! tvāmahaṃ śaraṇaṃ gataḥ /</l>\n<l>tanmayā sakalaṃ prāptaṃ yāsyāmi tvaṃ sukhī bhava // MarkP_44.1 //</l>\n</lg>\n\n<p>kākhirāja uvāca</p>\n\n<lg>\n<l>kiṃ nimittaṃ bhavān prāpto niṣpannor'thaśca kastava /</l>\n<l>subāho ! tanmamācakṣva paraṃ kautūhalaṃ hi me // MarkP_44.2 //</l>\n</lg>\n\n<lg>\n<l>samākrāntamalarkeṇa pitṛpaitāmahaṃ mahat /</l>\n<l>rājyaṃ dehīti nirjitya tvayāhamabhicoditaḥ // MarkP_44.3 //</l>\n</lg>\n\n<lg>\n<l>tato mayā samākramya rājyamasyānujasya te /</l>\n<l>etatte balamānītaṃ tadbhuṅkṣvasvakulocitam // MarkP_44.4 //</l>\n</lg>\n\n<p>subāhuruvāca</p>\n\n<lg>\n<l>kāśirāja ! nibodha tvaṃ yadarthamayamudyamaḥ /</l>\n<l>kṛto mayā bhavāṃścaiva kārito 'tyantamudyamam // MarkP_44.5 //</l>\n</lg>\n\n<lg>\n<l>bhrātā mamāyaṃ grāmyeṣu sakto bhogeṣu tattvavit /</l>\n<l>vimūḍhau bodhavantau ca bhrātarāvagrajau mama // MarkP_44.6 //</l>\n</lg>\n\n<lg>\n<l>tayormama ca yanmātrā bālye stanyaṃ yathā mukhe /</l>\n<l>tathāvabodho vinyastaḥ karṇayoravanīpate // MarkP_44.7 //</l>\n</lg>\n\n<lg>\n<l>tayormama ca vijñeyāḥ padārthā ye matā nṛbhiḥ /</l>\n<l>prākāśyaṃ manaso nītāste mātrā nāsya pārthiva // MarkP_44.8 //</l>\n</lg>\n\n<lg>\n<l>yathaikamarthe yātānāmekasminnavasīdati /</l>\n<l>duḥ khaṃ bhavati sādhūnāṃ tatāsmākaṃ mahīpate // MarkP_44.9 //</l>\n</lg>\n\n<lg>\n<l>gārhasthyamohamāpanne sīdatyasminnareśvara /</l>\n<l>sambandhinyasya dehasya bibhrati bhrātṛkalpanām // MarkP_44.10 //</l>\n</lg>\n\n<lg>\n<l>tato mayā viniścitya duḥ khādvairāgyabhāvanā /</l>\n<l>bhaviṣyatītyasya bhavānityudyogāya saṃśritaḥ // MarkP_44.11 //</l>\n</lg>\n\n<lg>\n<l>tadasya duḥ khādvairāgyaṃ saṃbodhādavanīpate /</l>\n<l>samudbhūtaṃ kṛtaṃ kāryaṃ bhadraṃ te 'stu vrajāmyaham // MarkP_44.12 //</l>\n</lg>\n\n<lg>\n<l>uṣṭvā madālasāgarbhe pītvā satsāstathā stanam /</l>\n<l>nānyanārīsutairyātaṃ vartma yātviti pārthiva // MarkP_44.13 //</l>\n</lg>\n\n<lg>\n<l>vicārya tanmayā sarvaṃ yuṣmatsaṃśrayapūrvakam /</l>\n<l>kṛtaṃ taccāpi niṣpannaṃ prayāsye siddhaye punaḥ // MarkP_44.14 //</l>\n</lg>\n\n<lg>\n<l>upekṣyate sīdamānaḥ svajano bāndhavaḥ suhṛt /</l>\n<l>yairnarendra ! na tān manye sendriyā vikalā hi te // MarkP_44.15 //</l>\n</lg>\n\n<lg>\n<l>suhṛdi svajane bandhau samarthe yo 'vasīdati /</l>\n<l>dharmārthakāmamokṣebhyo vācyāste tatra na tvasau // MarkP_44.16 //</l>\n</lg>\n\n<lg>\n<l>etat tvatsaṅgamād bhūpa ! mayā kāryaṃ mahat kṛtam /</l>\n<l>svasti te 'stu gamiṣyāmi jñānabhāgbhava sattama // MarkP_44.17 //</l>\n</lg>\n\n<p>kāśirāja uvāca</p>\n\n<lg>\n<l>upakārastvayā sādhoralarkasya kṛto mahān /</l>\n<l>mamopakārāya kathaṃ na karoṣi svamānasam // MarkP_44.18 //</l>\n</lg>\n\n<lg>\n<l>phaladāyī satāṃ sadibhaḥ saṅgamo nāphalo yataḥ /</l>\n<l>tasmāttavatsaṃśrayādyuktā mayā prāptā samunnatiḥ // MarkP_44.19 //</l>\n</lg>\n\n<p>subāhuruvāca</p>\n\n<lg>\n<l>dharmārthakāmamokṣākhyaṃ puruṣārthacatuṣṭayam /</l>\n<l>tatra dharmārthakāmāste sakalā hīyate 'paraḥ // MarkP_44.20 //</l>\n</lg>\n\n<lg>\n<l>tatte saṃkṣepato vakṣye tadihaikamanāḥ śṛṇu /</l>\n<l>śrutvā ca samyagālocya yatethāḥ śreyase nṛpa // MarkP_44.21 //</l>\n</lg>\n\n<lg>\n<l>mametipratyayo bhūpa ! na kāryo 'hamiti tvayā /</l>\n<l>samyagālocya dharmo hi dharmābhāve nirāśrayaḥ // MarkP_44.22 //</l>\n</lg>\n\n<lg>\n<l>kasyāhamiti saṃjñeyamityālocya tvayātmanā /</l>\n<l>bāhyantargatamālocyamālocyāpararātriṣu // MarkP_44.23 //</l>\n</lg>\n\n<lg>\n<l>avyaktādiviśeṣantamavikāramacetanam /</l>\n<l>vyaktāvyaktaṃ tvayā jñeyaṃ jñātā kaścāhamityuta // MarkP_44.24 //</l>\n</lg>\n\n<lg>\n<l>etasminneva vijñāne vijñātamakhilaṃ tvayā /</l>\n<l>anātmanyātmavijñānamakhe khamiti mūḍhatā // MarkP_44.25 //</l>\n</lg>\n\n<lg>\n<l>so 'haṃ sarvagato bhūpa ! lokasaṃvyavahārataḥ /</l>\n<l>mayedamucyate sarvaṃ tvayā pṛṣṭo vrajāmyaham // MarkP_44.26 //</l>\n</lg>\n\n<lg>\n<l>evamuktvā yayau dhīmān ! subāhuḥ kāśibhūmipam /</l>\n<l>kāśirājo 'pi saṃpūjya so 'larkaṃ svapuraṃ yayau // MarkP_44.27 //</l>\n</lg>\n\n<lg>\n<l>alarko 'pi sutaṃ jyeṣṭhamabhiṣicya narādhipam /</l>\n<l>vanaṃ jagāma santyaktasarvasaṅgaḥ svasiddhaye // MarkP_44.28 //</l>\n</lg>\n\n<lg>\n<l>tataḥ kālena mahātā nirdvandvo niṣparigrahaḥ /</l>\n<l>prāpya yogardhimatulāṃ paraṃ nirvāṇamāptavān // MarkP_44.29 //</l>\n</lg>\n\n<lg>\n<l>paśyan jagadidaṃ sarvaṃ sadevāsuramānuṣam /</l>\n<l>pāśairguṇamayairbaddhaṃ badhyamānañca nityaśaḥ // MarkP_44.30 //</l>\n</lg>\n\n<lg>\n<l>putrādibhrātṛputrādi-svapārakyādibhāvitaiḥ /</l>\n<l>ākṛṣyamāṇaṃ karaṇairduḥkhārtaṃ bhinnadarśanam // MarkP_44.31 //</l>\n</lg>\n\n<lg>\n<l>ajñānapaṅkagarbhasthamanuddhāraṃ mahāmatiḥ /</l>\n<l>ātmānañca samuttīrṇaṃ gāthāmetāmagāyata // MarkP_44.32 //</l>\n</lg>\n\n<lg>\n<l>aho kaṣṭaṃ yadasmābhaiḥ pūrvaṃ rājyamanuṣṭhitam /</l>\n<l>iti paścānmayā jñātaṃ yogānnāsti paraṃ sukham // MarkP_44.33 //</l>\n</lg>\n\n<p>jaḍa uvāca</p>\n\n<lg>\n<l>tātainaṃ tvaṃ samātiṣṭha muktaye yogamuttamam /</l>\n<l>prāpsyase yena tad brahma yatra gatvā na śocasi // MarkP_44.34 //</l>\n</lg>\n\n<lg>\n<l>tato 'hamapi yāsyāmi kiṃ yajñaiḥ kiṃ japena me /</l>\n<l>kṛtakṛtyasya karaṇaṃ brahmabhāvāya kalpate // MarkP_44.35 //</l>\n</lg>\n\n<lg>\n<l>tvatto 'nujñāmavāpyāhaṃ nirdvandvo niṣparigrahaḥ /</l>\n<l>prayatiṣye tathā muktau yathā yāsyāmi nirvṛtim // MarkP_44.36 //</l>\n</lg>\n\n<p>pakṣiṇa ūcuḥ</p>\n\n<lg>\n<l>evamuktvā sa pitaraṃ prāpyānujñāṃ tataśca saḥ /</l>\n<l>brahman ! jagāma medhāvī parityaktaparigrahaḥ // MarkP_44.37 //</l>\n</lg>\n\n<lg>\n<l>so 'pi tasya pitā tadvat krameṇa sumahāmatiḥ /</l>\n<l>vānaprasthaṃ samāsthāya caturthāśramamabhyagāt // MarkP_44.38 //</l>\n</lg>\n\n<lg>\n<l>tatrātmajaṃ samāsādya hitvā bandhaṃ guṇādikam /</l>\n<l>prāpa siddhiṃ parāṃ prājñastatkālopāttasaṃmatiḥ // MarkP_44.39 //</l>\n</lg>\n\n<lg>\n<l>etatte kathitaṃ brahman ! yatpṛṣṭā bhavatā vayam /</l>\n<l>suvistaraṃ yathāvacca kimanyacchrotumicchasi // MarkP_44.40 //</l>\n</lg>\n\n<p>iti śrīmārkaṇḍeyapurāṇe pitāputrasaṃvāde jaḍopākhyānaṃ nāma catuścatvāriṃśo 'dhyāyaḥ</p>\n\n</div>\n<div>\n\n<p>pañcacatvāriṃbho 'dhyāyaḥ</p>\n\n<p>jaiminiruvāca</p>\n\n<lg>\n<l>samyagetanmamākhyātaṃ bhavadibhardvijasattamāḥ /</l>\n<l>pravṛttaṃ ca nivṛttaṃ ca dvividhaṃ karma vaidikam // MarkP_45.1 //</l>\n</lg>\n\n<lg>\n<l>aho pitṛprasādena bhavatāṃ jñānamīdṛśam /</l>\n<l>yena tiryaktvamapyetat prāpya mohastiraskṛtaḥ // MarkP_45.2 //</l>\n</lg>\n\n<lg>\n<l>dhanyā bhavantaḥ saṃsiddhyai prāgavasthāsthitaṃ yataḥ /</l>\n<l>bhavatāṃ viṣayodbhūtairna mohaiścālyate manaḥ // MarkP_45.3 //</l>\n</lg>\n\n<lg>\n<l>diṣṭyā bhagavatā tena mārkaṇḍeyena dhīmatā /</l>\n<l>bhavanto vai samākhyātāḥ sarvasandehahṛttamāḥ // MarkP_45.4 //</l>\n</lg>\n\n<lg>\n<l>saṃsāre 'smin manuṣyāṇāṃ bhramatāmatisaṅkaṭe /</l>\n<l>bhavadvidhaiḥ samaṃ saṅgo jāyate nātapasvinām // MarkP_45.5 //</l>\n</lg>\n\n<lg>\n<l>yadyahaṃ saṅgamāsādya bhavadibharjñānadṛṣṭibhiḥ /</l>\n<l>na syāṃ kṛtārthastannūnaṃ na me 'nyatra kṛtārthatā // MarkP_45.6 //</l>\n</lg>\n\n<lg>\n<l>pravṛte ca nivṛtte ca bhavatāṃ jñānakarmaṇi /</l>\n<l>matimastamalāṃ manye yathā nānyasya kasyacit // MarkP_45.7 //</l>\n</lg>\n\n<lg>\n<l>yadi tvanugrahavatī mayī buddhirdvijottamāḥ /</l>\n<l>bhavatāṃ tatsamākhyātumarhatedamaśeṣataḥ // MarkP_45.8 //</l>\n</lg>\n\n<lg>\n<l>kathametatsamudbhūtaṃ jagat sthāvarajaṅgamam /</l>\n<l>kathañca pralayaṅkāle punaryāsyati sattamāḥ // MarkP_45.9 //</l>\n</lg>\n\n<lg>\n<l>kathañca vaṃśāḥ devarṣi-pitṛbhūtādisambhavāḥ /</l>\n<l>manvantarāṇi ca kathaṃ vaṃśānucaritañca yat // MarkP_45.10 //</l>\n</lg>\n\n<lg>\n<l>yāvatyaḥ sṛṣṭayaścaiva yāvantaḥ pralayāstathā /</l>\n<l>yathā kalpavibhāgaśca yā ca manvantarasthitiḥ // MarkP_45.11 //</l>\n</lg>\n\n<lg>\n<l>yathā ca kṣitisaṃsthānaṃ yat pramāṇañca vai bhuvaḥ /</l>\n<l>yathāsthiti samudrādri-nimnagāḥ kānanāni ca // MarkP_45.12 //</l>\n</lg>\n\n<lg>\n<l>bhūrlokādisvarlokānāṃ gaṇaḥ pātālasaṃśrayaḥ /</l>\n<l>gatistathārkasomādi-graharkṣajyotiṣāmapi // MarkP_45.13 //</l>\n</lg>\n\n<lg>\n<l>śrotumicchāmyahaṃ sarvametadāhūtasaṃplavam /</l>\n<l>upasaṃhṛte ca yaccheṣaṃ jagatyasmin bhaviṣyati // MarkP_45.14 //</l>\n</lg>\n\n<p>pakṣiṇa ūcuḥ</p>\n\n<lg>\n<l>praśnabhāro 'yamatulo yastvayā munisattama /</l>\n<l>pṛṣṭastaṃ te pravakṣyāmastat śṛṇuṣveha jaimine // MarkP_45.15 //</l>\n</lg>\n\n<lg>\n<l>mārkaṇḍeyena kathitaṃ purā krauṣṭukaye yathā /</l>\n<l>dvijaputrāya śāntāya vratastrātāya dhīmate // MarkP_45.16 //</l>\n</lg>\n\n<lg>\n<l>mārkaṇḍeyaṃ mahātmānamupāsīnaṃ dvijottamaiḥ /</l>\n<l>krauṣṭukiḥ paripapraccha yadetat pṛṣṭavān prabho // MarkP_45.17 //</l>\n</lg>\n\n<lg>\n<l>tasya cākathayat prītyā yanmunirbhṛgunandanaḥ /</l>\n<l>tatte prakathayiṣyāmaḥ śṛṇu tvaṃ dvijasattama // MarkP_45.18 //</l>\n</lg>\n\n<lg>\n<l>praṇipatya jagannāthaṃ padmayoniṃ pitāmaham /</l>\n<l>jagadyoniṃ sthitaṃ sṛṣṭau sthitau viṣṇusvarūpiṇam /</l>\n<l>pralaye cāntakartāraṃ raudraṃ rudrasvarūpiṇam // MarkP_45.19 //</l>\n</lg>\n\n<p>mārkaṇḍeya uvāca</p>\n\n<lg>\n<l>utpannamātrasya purā brahmaṇo 'vyaktajanmanaḥ /</l>\n<l>purāṇametadvedāśca mukhebhyo 'nuviniḥ sṛtāḥ // MarkP_45.20 //</l>\n</lg>\n\n<lg>\n<l>purāṇasaṃhitāścakrurbahulāḥ paramarṣayaḥ /</l>\n<l>vedānāṃ pravibhāgaśca kṛtastaistu sahasraśaḥ // MarkP_45.21 //</l>\n</lg>\n\n<lg>\n<l>dharmajñānañca vairāgyamaiśvaryañca mahātmanaḥ /</l>\n<l>tasyopadeśena vinā na hi siddhaṃ catuṣṭayam // MarkP_45.22 //</l>\n</lg>\n\n<lg>\n<l>vedān saptarṣayastasmājjagṛhustasya mānasāḥ /</l>\n<l>purāṇaṃ jagṛhuścādyā munayastasya mānasāḥ // MarkP_45.23 //</l>\n</lg>\n\n<lg>\n<l>bhṛgoḥ sakāśāccyavanastenoktañca dvijanmanām /</l>\n<l>ṛṣibhiścāpi dakṣāya proktametanmahātmabhiḥ // MarkP_45.24 //</l>\n</lg>\n\n<lg>\n<l>dakṣeṇa cāpi kathitamidamāsīttadā mama /</l>\n<l>tattubhyaṃ kathayāmyadya kalikalmaṣanāśanam // MarkP_45.25 //</l>\n</lg>\n\n<lg>\n<l>sarvametanmahābhaga ! śrūyatāṃ me samādhinā /</l>\n<l>yathāśrutaṃ mayā pūrvaṃ dakṣasya gadato mune // MarkP_45.26 //</l>\n</lg>\n\n<lg>\n<l>praṇipatya jagadyonimajamavyayamāśrayam /</l>\n<l>carācarasya jagatodhātāraṃ paramaṃ padam // MarkP_45.27 //</l>\n</lg>\n\n<lg>\n<l>brahmāṇamādipuruṣamutpatti-sthiti-saṃyame /</l>\n<l>yatkāraṇamanaupamyaṃ yatra sarvaṃ pratiṣṭhitam // MarkP_45.28 //</l>\n</lg>\n\n<lg>\n<l>tasmai hiraṇyagarbhāya lokatantrāya dhīmate /</l>\n<l>praṇamya samyagvakṣyāmi bhūtavargamanuttamam // MarkP_45.29 //</l>\n</lg>\n\n<lg>\n<l>mahadādyaṃ viśeṣāntaṃ savairupyaṃ salakṣaṇam /</l>\n<l>pramāṇaiḥ pañcabhirgamyaṃ strotobhiḥ ṣaḍbhiranvitam // MarkP_45.30 //</l>\n</lg>\n\n<lg>\n<l>puruṣādhiṣṭhitaṃ nityamanityamiva ca sthitam /</l>\n<l>tacchrūyatāṃ mahābhāga ! parameṇa samādhinā // MarkP_45.31 //</l>\n</lg>\n\n<lg>\n<l>pradhānaṃ kāraṇaṃ yattadavyaktākhyaṃ maharṣayaḥ /</l>\n<l>yadāhuḥ prakṛtiṃ sūkṣmāṃ nityāṃ sadasadātmikām // MarkP_45.32 //</l>\n</lg>\n\n<lg>\n<l>dhruvamakṣayyamajaramameyaṃ nānyasaṃśrayam /</l>\n<l>gandharūparasairhenaṃ śabdasparśavivarjitam // MarkP_45.33 //</l>\n</lg>\n\n<lg>\n<l>anādyantaṃ jagadyoni triguṇaprabhavāpyayam /</l>\n<l>asāmpratamavijñeyaṃ brahmāgre samavartata // MarkP_45.34 //</l>\n</lg>\n\n<lg>\n<l>pralayasyānu tenedaṃ vyāptamāsīdaśeṣataḥ /</l>\n<l>guṇasāmyāttatastasmāt kṣetrajñādhiṣṭhitānmune // MarkP_45.35 //</l>\n</lg>\n\n<lg>\n<l>guṇabhāvāt sṛjyamānāt sargakāle tataḥ punaḥ /</l>\n<l>pradhānaṃ tattvamudbhūtaṃ mahāntaṃ tat samāvṛṇot // MarkP_45.36 //</l>\n</lg>\n\n<lg>\n<l>yathā bījaṃ tvacā tadvadavyaktenāvṛto mahān /</l>\n<l>sāttviko rājasaścaiva tāmasaśca tridhoditaḥ // MarkP_45.37 //</l>\n</lg>\n\n<lg>\n<l>tatastasmādahaṅkārastrividho vai vyajāyata /</l>\n<l>vaikārikastaijasaśca bhūtādiśca satāmasaḥ // MarkP_45.38 //</l>\n</lg>\n\n<lg>\n<l>mahatā cāvṛtaḥ so 'pi yathāvyaraktena vai mahān /</l>\n<l>bhūtādistu vikurvāṇaḥ śabdatanmātrakantataḥ // MarkP_45.39 //</l>\n</lg>\n\n<lg>\n<l>sasarja śabdatanmātrādākāśaṃ śabdalakṣaṇam /</l>\n<l>ākāśaṃ śabdamātrantu bhūtādiścāvṛṇottataḥ // MarkP_45.40 //</l>\n</lg>\n\n<lg>\n<l>sparśatanmātrameveha jāyate nātra saṃśayaḥ /</l>\n<l>balavān jāyate vāyustasya sparśaguṇo mataḥ // MarkP_45.41 //</l>\n</lg>\n\n<lg>\n<l>vāyuścāpi vikurvāṇo rupamātraṃ sasarja ha /</l>\n<l>jyotirutpadyate vāyostadrūpaguṇamucyate // MarkP_45.42 //</l>\n</lg>\n\n<lg>\n<l>sparśamātrastu vai vāyūrūpamātraṃ samāvṛṇot /</l>\n<l>jyotiścāpi vikurvāṇaṃ rasamātraṃ sasarja ha // MarkP_45.43 //</l>\n</lg>\n\n<lg>\n<l>sambhavanti tato hyāpaścāsan vai tā rasātmikāḥ /</l>\n<l>rasamātrantu tāhyāpo rūpamātraṃ samāvṛṇot // MarkP_45.44 //</l>\n</lg>\n\n<lg>\n<l>āpaścāpi vikurvatyo gandhamātraṃ sasarjire /</l>\n<l>saṅghāto jāyate tasmāttasya gandho guṇo mataḥ // MarkP_45.45 //</l>\n</lg>\n\n<lg>\n<l>tasmiṃstasmiṃstu tanmātraṃ tena tanmātratā smṛtā /</l>\n<l>aviśeṣavācakatvādaviśeṣāstataśca te // MarkP_45.46 //</l>\n</lg>\n\n<lg>\n<l>na śāntā nāpi ghorāste na mūḍhāścāviśeṣataḥ /</l>\n<l>bhūtatanmātrasargo 'yamahaṅkārāttu tāmasāt // MarkP_45.47 //</l>\n</lg>\n\n<lg>\n<l>vaikārikādahaṅkārāt sattvodriktāttu sāttvikāt /</l>\n<l>vaikārikaḥ sa sargastu yugapat sampravartate // MarkP_45.48 //</l>\n</lg>\n\n<lg>\n<l>buddhīndriyāṇi pañcaiva pañca karmendriyāṇi ca /</l>\n<l>taijasānīndriyāṇyāhurdevā vaikārikā daśa // MarkP_45.49 //</l>\n</lg>\n\n<lg>\n<l>ekādaśaṃ manastatra devā vaikārikāḥ smṛtāḥ /</l>\n<l>śrotaṃ tvakcakṣuṣī jihvā nāsikā caiva pañcamī // MarkP_45.50 //</l>\n</lg>\n\n<lg>\n<l>śabdādīnāmavāptyarthaṃ buddhiyuktāni vakṣyate /</l>\n<l>pādau pāyurupasthaśca hastau vāk pañcamī bhavet // MarkP_45.51 //</l>\n</lg>\n\n<lg>\n<l>gatirvisargo hyānandaḥ śilpaṃ vākyañca karma tat /</l>\n<l>ākāśaṃ śabdamātrantu sparśamātraṃ samāviśat // MarkP_45.52 //</l>\n</lg>\n\n<lg>\n<l>dviguṇo jāyate vāyustasya sparśo guṇo mataḥ /</l>\n<l>rūpantathaivāviśataḥ śabdasparśaguṇāvubhau // MarkP_45.53 //</l>\n</lg>\n\n<lg>\n<l>dviguṇastu tataścāgniḥ sa śabdasparśarūpavān /</l>\n<l>śabdaḥ sparśaśca rūpañca rasamātraṃ samāviśat // MarkP_45.54 //</l>\n</lg>\n\n<lg>\n<l>tasmāccaturguṇā hyāpo vijñeyāstā rasātmikāḥ /</l>\n<l>śabdaḥ sparśaśca rūpañca raso gandhaṃ samāviśat // MarkP_45.55 //</l>\n</lg>\n\n<lg>\n<l>saṃhatā gandhamātreṇa āvṛṇvaṃste mahīmimām /</l>\n<l>tasmāt pañcaguṇā bhūmiḥ sthūlā bhūteṣu dṛśyate // MarkP_45.56 //</l>\n</lg>\n\n<lg>\n<l>śāntā ghorāśca mūḍhāśca viśeṣāstena te smṛtāḥ /</l>\n<l>parasparānupraveśāddhārayanti parasparam // MarkP_45.57 //</l>\n</lg>\n\n<lg>\n<l>bhūmerantastvidaṃ sarvaṃ lokālokaṃ ghanāvṛtam /</l>\n<l>viśeṣāścendriyagrāhyā niyatatvācca te smṛtāḥ // MarkP_45.58 //</l>\n</lg>\n\n<lg>\n<l>guṇaṃ pūrvasya pūrvasya prāpnuvantyuttarottaram /</l>\n<l>nānāvīryāḥ pṛthagbhūtāḥ saptaite saṃhatiṃ vinā // MarkP_45.59 //</l>\n</lg>\n\n<lg>\n<l>nāśaknuvan prajāḥ straṣṭumasamāgamya kṛtsnaśaḥ /</l>\n<l>sametyānyonyasaṃyogamanyonyāśrayiṇaśca te // MarkP_45.60 //</l>\n</lg>\n\n<lg>\n<l>ekasaṅghātacihnāśca saṃprāpyaikyamaśeṣataḥ /</l>\n<l>puruṣādhiṣṭhitatvācca avyaktānugraheṇa ca // MarkP_45.61 //</l>\n</lg>\n\n<lg>\n<l>mahadādyā viśeṣāntā hyaṇḍamutpādayanti te /</l>\n<l>jalabudbudavattatra kramādvai vṛddhimāgatam // MarkP_45.62 //</l>\n</lg>\n\n<lg>\n<l>bhūtebhyo 'ṇḍaṃ mahābuddhe ! vṛhattadudakeśayam /</l>\n<l>prākṛte 'ṇḍe vivṛddhaḥ san kṣetrajño brahmasaṃjñitaḥ // MarkP_45.63 //</l>\n</lg>\n\n<lg>\n<l>sa vai śarīrī prathamaḥ sa vai puruṣa ucyate /</l>\n<l>ādikartā ca bhūtānāṃ brahmāgre samavartata // MarkP_45.64 //</l>\n</lg>\n\n<lg>\n<l>tena sarvamidaṃ vyāptaṃ trailokyaṃ sacarācaram /</l>\n<l>merustasyānusambhūto jarāyuścāpi parvatāḥ // MarkP_45.65 //</l>\n</lg>\n\n<lg>\n<l>samudā garbhasalilaṃ tasyāṇḍasya mahātmanaḥ /</l>\n<l>tasminnaṇḍe jagat sarvaṃ sadevāsuramānuṣam // MarkP_45.66 //</l>\n</lg>\n\n<lg>\n<l>dīpādyadrisamudrāśca rājyotirlokasaṃgrahaḥ /</l>\n<l>jalānilānalākāśaistato bhūtādinā bahiḥ // MarkP_45.67 //</l>\n</lg>\n\n<lg>\n<l>vṛtamaṇḍaṃ daśaguṇairekekaikatvena taiḥ punaḥ /</l>\n<l>mahatā tatpramāṇena sahaivānena veṣṭitaḥ // MarkP_45.68 //</l>\n</lg>\n\n<lg>\n<l>mahāṃstaiḥ sahitaḥ sarvairavyaktena samāvṛtaḥ /</l>\n<l>ebhirāvaraṇairaṇḍaṃ saptabhaiḥ prākṛtairvṛtam // MarkP_45.69 //</l>\n</lg>\n\n<lg>\n<l>anyonyamāvṛtya ca tā aṣṭau prakṛtayaḥ sthitāḥ /</l>\n<l>eṣā sā prakṛtirnityā yadantaḥ puruṣaśca saḥ // MarkP_45.70 //</l>\n</lg>\n\n<lg>\n<l>brahmākhyaḥ kathito yaste samāsāt śrū yatāṃ punaḥ /</l>\n<l>yathā magno jale kaścidunmajjan jalasambhavaḥ // MarkP_45.71 //</l>\n</lg>\n\n<lg>\n<l>jalañca kṣipati brahmā sa tathā prakṛtirvibhu /</l>\n<l>avyaktaṃ kṣetramudiṣṭaṃ brahmā kṣetrajña ucyate // MarkP_45.72 //</l>\n</lg>\n\n<lg>\n<l>etatsamastaṃ jānīyāt kṣetrakṣetrajñalakṣaṇam /</l>\n<l>ityeṣa prākṛtaḥ sargaḥ kṣetrajñādhiṣṭhitastu saḥ /</l>\n<l>abuddhipūrvaḥ prathamaḥ prādurbhūtastaḍidyathā // MarkP_45.73 //</l>\n</lg>\n\n<p>iti śrīmārkaṇḍeyapurāṇe brahmotpatirnāma pañcacatvāriṃśo 'dhyāyaḥ</p>\n\n</div>\n<div>\n\n<p>śrīmanmaharṣivedavyāsapraṇītaṃ</p>\n\n<p>śrīmārkaṇḍeyapurāṇam /</p>\n\n<p>(dvitīyo bhāgaḥ )</p>\n\n<p>ṣaṭcatvāriṃśo 'dhyāyaḥ</p>\n\n<lg>\n<l>krauṣṭukiruvāca</l>\n<l>bhagavaṃstvaṇḍasambhūtiryathāvat kathitā mama /</l>\n<l>brahmāṇḍe brahmaṇo janma tathā coktaṃ mahātmanaḥ // MarkP_46.1 //</l>\n</lg>\n\n<lg>\n<l>etadicchāmyahaṃ śrotuṃ tvatto bhṛgukulodbhava /</l>\n<l>yadāna sṛṣṭirbhūtānāmasti kinnu na cāsti vā /</l>\n<l>kāle vai pralayasyānte sarvasminnupasaṃhṛte // MarkP_46.2 //</l>\n</lg>\n\n<p>mārkaṇḍeya uvāca</p>\n\n<lg>\n<l>yadā tu prakṛtau yāti layaṃ viśvamidaṃ jagat /</l>\n<l>tadocyate prākṛto 'yaṃ vidvadbhiḥ pratisañcaraḥ // MarkP_46.3 //</l>\n</lg>\n\n<lg>\n<l>svātmanyavasthitevyakte vikāre pratisaṃhṛte /</l>\n<l>prakṛtiḥ puruṣaścaiva sādharmyeṇāvatiṣṭhataḥ // MarkP_46.4 //</l>\n</lg>\n\n<lg>\n<l>tadā tamaśca sattvañca samatvena vyavasthitau /</l>\n<l>anudriktāvanūnau ca tatprotau ca parasparam // MarkP_46.5 //</l>\n</lg>\n\n<lg>\n<l>tileṣu vā yathā tailaṃ ghṛtaṃ payasi vā sthitam /</l>\n<l>tathā tamasi sattve ca rajo 'pyanusṛtaṃ sthitam // MarkP_46.6 //</l>\n</lg>\n\n<lg>\n<l>utpattirbrahmaṇo yāvadāyuṣo dviparārdhikam /</l>\n<l>tāvaddinaṃ pareśasya tatsamā saṃyame niśā // MarkP_46.7 //</l>\n</lg>\n\n<lg>\n<l>aharmukhe prabuddhastu jagadādiranādimān /</l>\n<l>sarvaheturacintyātmā paraḥ ko 'pyaparakriyaḥ // MarkP_46.8 //</l>\n</lg>\n\n<lg>\n<l>prakṛtiṃ puruṣañcaiva prāviśyāśu jagatpatiḥ /</l>\n<l>kṣobhayāmāsa yogena pareṇa parameśvaraḥ // MarkP_46.9 //</l>\n</lg>\n\n<lg>\n<l>yathā mado navastrīṇāṃ yathā vā mādhavānilaḥ /</l>\n<l>anupraviṣṭaḥ kṣobhāya tathāsau yogamūrtimān // MarkP_46.10 //</l>\n</lg>\n\n<lg>\n<l>pradhāne kṣobhyamāne tu sa devo brahmasaṃjñitaḥ /</l>\n<l>samutpanno 'ṇḍakoṣastho yathā te kathitaṃ mayā // MarkP_46.11 //</l>\n</lg>\n\n<lg>\n<l>sa eva kṣobhakaḥ pūrvaṃ sa kṣobhyaḥ prakṛteḥ patiḥ /</l>\n<l>sa saṅkocavikāśābhyāṃ pradhānatve 'pi ca sthitaḥ // MarkP_46.12 //</l>\n</lg>\n\n<lg>\n<l>atpannaḥ sa jagadyoniraguṇo 'pi rajoguṇam /</l>\n<l>bhuñjan pravartate sarge brahmatvaṃ samupāśritaḥ // MarkP_46.13 //</l>\n</lg>\n\n<lg>\n<l>brahmatve sa prajāḥ sṛṣṭvā tataḥ sattvātirekavān /</l>\n<l>viṣṇutvametya dharmeṇa kurute paripālanam // MarkP_46.14 //</l>\n</lg>\n\n<lg>\n<l>tatastamoguṇodrikto rudratve cākhilaṃ jagat /</l>\n<l>upasaṃhṛtya vai śete trailokyaṃ triguṇo 'guṇaḥ // MarkP_46.15 //</l>\n</lg>\n\n<lg>\n<l>yathā prāgvyāpakaḥ kṣetrī pālako lāvakastathā /</l>\n<l>yathā sa saṃjñāmāyāti brahmaviṣṇvīśakāriṇīm // MarkP_46.16 //</l>\n</lg>\n\n<p>brahmatve sṛjate lokān rudratve saṃharatyapi /</p>\n\n<l>viṣṇutve cāpyudāsīnastistro 'vasthāḥ svayambhuvaḥ // MarkP_46.17 //</l>\n\n<lg>\n<l>rajo brahmā tamo rudro viṣṇuḥ sattvaṃ jagatpatiḥ /</l>\n<l>eta eva trayo devā eta eva trayo guṇāḥ // MarkP_46.18 //</l>\n</lg>\n\n<lg>\n<l>anyonyamithunā hyete anyonyāśrayiṇastathā /</l>\n<l>kṣaṇaṃ viyogo nahyeṣāṃ na tyajanti parasparam // MarkP_46.19 //</l>\n</lg>\n\n<lg>\n<l>evaṃ brahmā jagatpūrvo devadevaścaturmukhaḥ /</l>\n<l>rajoguṇaṃ samāśritya straṣṭṭatve sa vyavasthitaḥ // MarkP_46.20 //</l>\n</lg>\n\n<lg>\n<l>hiraṇyagarbho devādiranādirupacārataḥ /</l>\n<l>bhūpadmakarṇikāsaṃstho brahmāgre samajāyata // MarkP_46.21 //</l>\n</lg>\n\n<lg>\n<l>tasya varṣaśataṃ tvekaṃ paramāyurmahātmanaḥ /</l>\n<l>brahmyeṇaiva hi mānena tasya saṃkhyāṃ nibodha me // MarkP_46.22 //</l>\n</lg>\n\n<lg>\n<l>nimeṣairdaśabhiḥ kāṣṭhā tathā pañcabhirucyate /</l>\n<l>kalāstriṃśacca vai kāṣṭhā muhūrtaṃ triṃśattāḥ kalāḥ // MarkP_46.23 //</l>\n</lg>\n\n<lg>\n<l>ahorātraṃ muhūrtānāṃ nṛṇāṃ triṃśattu vai smṛtam /</l>\n<l>ahorātraiśca triṃśadbhiḥ pakṣau dvau māsa ucyate // MarkP_46.24 //</l>\n</lg>\n\n<lg>\n<l>taiḥ ṣaḍbhirayanaṃ varṣaṃ dve 'yane dakṣiṇottare /</l>\n<l>taddevānāmahorātraṃ dinaṃ tatrottarāyaṇam // MarkP_46.25 //</l>\n</lg>\n\n<lg>\n<l>divyairvarṣasahasraistu kṛtatretādisaṃjñitam /</l>\n<l>caturyugaṃ dvādaśabhistadvibhāgaṃ śṛṇuṣva me // MarkP_46.26 //</l>\n</lg>\n\n<lg>\n<l>catvāri tu sahasrāṇi varṣāṇāṃ kṛtamucyate /</l>\n<l>śatāni sandhyā catvāri sandhyāṃśaśca tathāvidhaḥ // MarkP_46.27 //</l>\n</lg>\n\n<lg>\n<l>tretā trīṇi sahasrāṇi divyābdānāṃ śatatrayam /</l>\n<l>tatsandhyā tatsamā caiva sandhyāṃśaśca tathāvidhaḥ // MarkP_46.28 //</l>\n</lg>\n\n<lg>\n<l>dvāparaṃ dve sahasre tu varṣāṇāṃ dve śate tathā /</l>\n<l>tasya sandhyā samākhyātā dve śatābde tadaṃśakaḥ // MarkP_46.29 //</l>\n</lg>\n\n<lg>\n<l>kaliḥ sahasraṃ divyānāmabdānāṃ dvijasattama /</l>\n<l>sandhyā sandhyāṃśakaścaiva śatakau samudāhṛtau // MarkP_46.30 //</l>\n</lg>\n\n<lg>\n<l>eṣā dvādhaśasāhastrī yugākhyā kavibhiḥ kṛtā /</l>\n<l>etat sahasraguṇitamo brāhmyamudāhṛtam // MarkP_46.31 //</l>\n</lg>\n\n<lg>\n<l>brahmaṇo divase brahman manavaḥ syuścaturdaśa /</l>\n<l>bhavanti bhāgaśasteṣāṃ sahasraṃ tadvibhajyate // MarkP_46.32 //</l>\n</lg>\n\n<lg>\n<l>devāḥ saptarṣayaḥ sendrā manustatsūnavo nṛpāḥ /</l>\n<l>manunā saha sṛjyante saṃhriyante ca pūrvavat // MarkP_46.33 //</l>\n</lg>\n\n<lg>\n<l>caturyugānāṃ saṃkhyātā sādhikā hye kasaptatiḥ /</l>\n<l>manvantaraṃ tasya saṃkhyāṃ mānuṣābdairnibodha me // MarkP_46.34 //</l>\n</lg>\n\n<lg>\n<l>triṃśatkoṭyastu saṃpūrṇāḥ saṃkhyātāḥ saṃkhyayā dvija /</l>\n<l>satpaṣaṣṭistathānyāni niyutāni ca saṃkhyayā // MarkP_46.35 //</l>\n</lg>\n\n<lg>\n<l>viṃśatiśca sahasrāṇi kālo 'yaṃ sādhikaṃ vinā /</l>\n<l>etanmanvantaraṃ proktaṃ divyairvarṣairnibodha me // MarkP_46.36 //</l>\n</lg>\n\n<lg>\n<l>aṣṭau varṣasahasrāṇi divyayā saṃkhyayā yutam /</l>\n<l>dvipañcāśattathānyāni sahasrāṇyadhikāni tu // MarkP_46.37 //</l>\n</lg>\n\n<lg>\n<l>caturdaśaguṇo hyeṣa kālo brahmyamahaḥ smṛtam /</l>\n<l>tasyānte pralayaḥ prokto brahman naimittiko budhaiḥ // MarkP_46.38 //</l>\n</lg>\n\n<lg>\n<l>bhūrloko 'tha bhuvarlokaḥ svarlokaśca vināśinaḥ /</l>\n<l>tathā vināśamāyānti maharlokaśca tiṣṭhati // MarkP_46.39 //</l>\n</lg>\n\n<lg>\n<l>tadvāsino 'pi tāpena janalokaṃ prayānti vai /</l>\n<l>ekārṇave ca trailokye brahmā svapiti vai niśi // MarkP_46.40 //</l>\n</lg>\n\n<lg>\n<l>tatpramāṇaiva sā rātristadante sṛjyate punaḥ /</l>\n<l>evantu brahmaṇo varṣamekaṃ varṣaśatantu tat // MarkP_46.41 //</l>\n</lg>\n\n<lg>\n<l>śataṃ hi tasya varṣāṇāṃ paramityabhidhīyate /</l>\n<l>pañcāśadbhistathā varṣaiḥ parārdhamiti kīrtyate // MarkP_46.42 //</l>\n</lg>\n\n<lg>\n<l>evamasya parārdhantu vyatītaṃ dvijasattama /</l>\n<l>yasyānte 'bhūnmahākalpaḥ pādma ityabhiviśrutaḥ // MarkP_46.43 //</l>\n</lg>\n\n<lg>\n<l>dvitīyasya parārdhasya vartamānasya vai dvija /</l>\n<l>vārāha iti kalpo 'yaṃ prathamaḥ parikalpitaḥ // MarkP_46.44 //</l>\n</lg>\n\n<p>iti śrīmārkaṇḍeyapurāṇe brahmāyupramāṇo nāma ṣaṭṭatvāriṃśo 'dhyāyaḥ</p>\n\n</div>\n<div>\n\n<p>saptacatvāriśo 'dhyāyaḥ 47</p>\n\n<p>krauṣṭukiruvāca</p>\n\n<lg>\n<l>yathā sasarja vai brahmā bhagavānādikṛt prajāḥ /</l>\n<l>prajāpatiḥ patirdevastanme vistarato vada // MarkP_47.1 //</l>\n</lg>\n\n<p>mārkaṇḍeya uvāca</p>\n\n<lg>\n<l>kathayāmyeṣa te brahman sasarja bhagavān yathā /</l>\n<l>lokakṛcchāśvataḥ kṛtsnaṃ jagat sthāvarajaṅgamam // MarkP_47.2 //</l>\n</lg>\n\n<lg>\n<l>padmāvasāne pralaye niśāsutpotthitaḥ prabhuḥ /</l>\n<l>sattvodriktastadā brahmā śūnyaṃ lokamavaikṣata // MarkP_47.3 //</l>\n</lg>\n\n<lg>\n<l>imañcodāharantyatra ślokaṃ nārāyaṇaṃ prati /</l>\n<l>brahmasvarūpiṇaṃ devaṃ jagataḥ prabhavāpyayam // MarkP_47.4 //</l>\n</lg>\n\n<lg>\n<l>āpo nārā vai tanava ityapāṃ nāma śuśruma /</l>\n<l>tāsu śete sa yasmācca tena nārāyaṇaḥ smṛtaḥ // MarkP_47.5 //</l>\n</lg>\n\n<lg>\n<l>vibuddhaḥ salile tasmin vijñāyāntargatāṃ mahīm /</l>\n<l>anumānāt samuddhāraṃ kartukāmastadā kṣite // MarkP_47.6 //</l>\n</lg>\n\n<lg>\n<l>akarot sa tanūranyāḥ kalpādiṣu yathā purā /</l>\n<l>matsyakūrmādikāstadvadvārāhaṃ vapurāsthitaḥ // MarkP_47.7 //</l>\n</lg>\n\n<lg>\n<l>vedayajñamayaṃ divyaṃ vedayajñamayo vibhuḥ /</l>\n<l>rūpaṃ kṛtvā viveśāpsu sarvagaḥ sarvasambhavaḥ // MarkP_47.8 //</l>\n</lg>\n\n<lg>\n<l>samuddhṛkatya ca pātālānmumoca salile bhuvam /</l>\n<l>janalokasthitaiḥ siddhaiścintyamāno jagatpatiḥ // MarkP_47.9 //</l>\n</lg>\n\n<lg>\n<l>tasyopari jalaughasya mahatī nairiva sthitā /</l>\n<l>vitatatvāttu dehasya na mahī yāti saṃplavam // MarkP_47.10 //</l>\n</lg>\n\n<lg>\n<l>tataḥ kṣitiṃ samīkṛtya pṛthivyāṃ so 'sṛjad girīn /</l>\n<l>prāk sarge dahyamāne tu tadā saṃvartakāgninā // MarkP_47.11 //</l>\n</lg>\n\n<lg>\n<l>tenāgninā viśīrṇāste parvatā bhuvi sarvaśaḥ /</l>\n<l>śailā ekārṇave magnā vāyunāpastu saṃhatāḥ // MarkP_47.12 //</l>\n</lg>\n\n<lg>\n<l>niṣaktā yatra yatrāsaṃstatra tatrācalābhavan /</l>\n<l>bhūvibhāgantataḥ kṛtvā saptadvīpopaśobhitam // MarkP_47.13 //</l>\n</lg>\n\n<lg>\n<l>bhūrādyāṃścaturo lokān pūrvaṃvat samakalpayat /</l>\n<l>sṛṣṭiñcintayatastasya kalpādiṣu yathā purā // MarkP_47.14 //</l>\n</lg>\n\n<lg>\n<l>abuddhipūrvakastasmāt prādurbhūtastamomayaḥ /</l>\n<l>tamo moho mahāmohastāmistro hyandhasaṃjñitaḥ // MarkP_47.15 //</l>\n</lg>\n\n<lg>\n<l>avidyā pañcaparvaiṣā prādurbhūtā mahātmanaḥ /</l>\n<l>pañcadhāvasthitaḥ sargo dhyāyato 'pratibodhavān // MarkP_47.16 //</l>\n</lg>\n\n<lg>\n<l>bahirantaścāprakāśaḥ saṃvṛtātmā nagātmakaḥ /</l>\n<l>mukhyā nagā yataścoktā mukhyasargastatastvayam // MarkP_47.17 //</l>\n</lg>\n\n<lg>\n<l>taṃ dṛṣṭvāsādhakaṃ sargamamanyadaparaṃ punaḥ /</l>\n<l>tasyābhidhyāyataḥ sargaṃ tiryakstroto hyavartata // MarkP_47.18 //</l>\n</lg>\n\n<lg>\n<l>yasmāttiryakpravṛttiḥ sā tiryakstrotastataḥ smṛtaḥ /</l>\n<l>paśvādayaste vikhyātāstamaḥ prāyo hyavedinaḥ // MarkP_47.19 //</l>\n</lg>\n\n<p>atpathagrāhinaścaiva te 'jñāne jñānamāninaḥ /</p>\n\n<l>ahaṅkṛtā ahaṃmānā aṣṭāviśaśadvidhātmakāḥ // MarkP_47.20 //</l>\n\n<lg>\n<l>antaḥ prakāśāste sarve āvṛtāstu parasparam /</l>\n<l>tamapyasādhakaṃ matvā dhyāyato 'nyastato 'bhavat // MarkP_47.21 //</l>\n</lg>\n\n<lg>\n<l>ūrdhvastrotastṛtīyastu sāttvikaḥ samavartata /</l>\n<l>te sukhaprītibahulā bahirantastvanāvṛtāḥ // MarkP_47.22 //</l>\n</lg>\n\n<lg>\n<l>prakāśā bahirantaśca ūrdhvastrotaḥ samudbhavāḥ /</l>\n<l>tuṣṭātmakastṛtīyastu devasargo hi sa smṛtaḥ // MarkP_47.23 //</l>\n</lg>\n\n<lg>\n<l>tasmin sarge 'bhavat prītirniṣpanne brahmaṇastadā /</l>\n<l>tato 'nyaṃ sa tadā dadhyau sādhakaṃ sargamuttamam // MarkP_47.24 //</l>\n</lg>\n\n<lg>\n<l>tathābhidhyāyatastasya satyābhidhyāyinastataḥ /</l>\n<l>prādurbabhau tadāvyaktādarvākstrotastu sādhakaḥ // MarkP_47.25 //</l>\n</lg>\n\n<lg>\n<l>yasmādarvāg vyavartanta tator'vākstrotasastu te /</l>\n<l>te ca prakāśabahulāstamodriktā rajo 'dhikāḥ // MarkP_47.26 //</l>\n</lg>\n\n<lg>\n<l>tasmāt te duḥ khabahulā bhūyobhūyaśca kāriṇaḥ /</l>\n<l>prakāśā bahirantaśca manuṣyāḥ sādhakāśca te // MarkP_47.27 //</l>\n</lg>\n\n<lg>\n<l>pañcamo 'nugrahaḥ sargaḥ sa caturdhā vyavasthitaḥ /</l>\n<l>viparyayeṇa siddhyā ca śāntyā tuṣṭyā tathaiva ca // MarkP_47.28 //</l>\n</lg>\n\n<lg>\n<l>nirvṛttaṃ vartamānañca ter'thaṃ jānanti vai punaḥ /</l>\n<l>bhūtādikānāṃ bhūtānāṃ ṣaṣṭhaḥ sarga sa ucyate // MarkP_47.29 //</l>\n</lg>\n\n<lg>\n<l>te parigrāhiṇaḥ sarve saṃvibhāgaratāstathā /</l>\n<l>codanāścāpyaśīlāśca jñeyā bhūtādikāśca te // MarkP_47.30 //</l>\n</lg>\n\n<lg>\n<l>prathamo mahataḥ sargo vijñeyo brahmaṇastu saḥ /</l>\n<l>tanmātrāṇāṃ dvitīyastu bhūtasargaḥ sa ucyate // MarkP_47.31 //</l>\n</lg>\n\n<lg>\n<l>vaikārikastṛtīyastu sargaścaindriyakaḥ smṛtaḥ /</l>\n<l>ityeṣa prākṛtaḥ sargaḥ saṃbhūto buddhaipūrvakaḥ // MarkP_47.32 //</l>\n</lg>\n\n<lg>\n<l>mukhyaḥ sargaścaturthastu mukhyā vai sthāvarāḥ smṛtāḥ /</l>\n<l>tiryakstrotastu yaḥ proktastiryagyonyaḥ sa pañcamaḥ // MarkP_47.33 //</l>\n</lg>\n\n<lg>\n<l>tathordhvastrotasāṃ ṣaṣṭho devasargastu sa smṛtaḥ /</l>\n<l>tator'vākstrotasāṃ sargaḥ saptamaḥ sa tu mānuṣaḥ // MarkP_47.34 //</l>\n</lg>\n\n<lg>\n<l>aṣṭamo 'nugrahaḥ sargaḥ sāttvikastāmasaśca saḥ /</l>\n<l>pañcaite vaikṛtāḥ sargāḥ prākṛtāstu trayaḥ smṛtāḥ // MarkP_47.35 //</l>\n</lg>\n\n<lg>\n<l>prākṛto vaikṛtaścaiva kaumāro navamaḥ smṛtaḥ /</l>\n<l>ityete vai samākhyātā nava sargāḥ prajāpateḥ // MarkP_47.36 //</l>\n</lg>\n\n<p>iti śrī mārkaṇḍeyapurāṇe prākṛtavaikṛtasargo nāma saptacātvāriṃśo 'dhyāyaḥ</p>\n\n</div>\n<div>\n\n<p>aṣṭacatvāriṃśo 'dhyāyaḥ- 48</p>\n\n<p>krauṣṭukiruvāca</p>\n\n<lg>\n<l>samāsāt kathitā sṛṣṭiḥ samyag bhagavatā mama /</l>\n<l>devādīnāṃ bhavaṃ brahman vistarāttu bravīhi me // MarkP_48.1 //</l>\n</lg>\n\n<p>mārkaṇḍeya uvāca</p>\n\n<lg>\n<l>kuśalākuśalairbrahman ! bhāvitā pūrvakamarmabhiḥ /</l>\n<l>khyātā tathā hyanirmuktāḥ pralaye hyu pasaṃhṛtāḥ // MarkP_48.2 //</l>\n</lg>\n\n<lg>\n<l>devādyāḥ sthāvarāntāśca prajā brahmaṃścaturvidhāḥ /</l>\n<l>brahmaṇaḥ kurvataḥ sṛṣṭiṃ jajñire mānasāstadā // MarkP_48.3 //</l>\n</lg>\n\n<lg>\n<l>tato devāsurān pitṝn mānuṣāṃśca catuṣṭayam /</l>\n<l>sisṛkṣurambhāṃsyetāni svamātmānamayūyujat // MarkP_48.4 //</l>\n</lg>\n\n<lg>\n<l>yuktātmanastamomātrā udriktābhūt prajāpateḥ /</l>\n<l>sisṛkṣorjaghanāt pūrvamasurā jajñire tataḥ // MarkP_48.5 //</l>\n</lg>\n\n<lg>\n<l>utsasarja tatastāntu tamomātrātmikāṃ tanum /</l>\n<l>sāpaviddhā tanustena sadyo rātrirajāyata // MarkP_48.6 //</l>\n</lg>\n\n<lg>\n<l>anyāṃ tanumupādāya sisṛkṣuḥ prītimāpa saḥ /</l>\n<l>sattvodrekāstato devā mukhatastasya jajñire // MarkP_48.7 //</l>\n</lg>\n\n<lg>\n<l>utsasarja ca bhūteśastanuṃ tāmapyasau vibhuḥ /</l>\n<l>sā cāpaviddhā divasaṃ sattvaprāyamajāyat // MarkP_48.8 //</l>\n</lg>\n\n<lg>\n<l>sattvamātrātmikāmeva tato 'nyāṃ jagṛhe tanum /</l>\n<l>pitṛvanmanyamānasya pitarastasya jajñire // MarkP_48.9 //</l>\n</lg>\n\n<lg>\n<l>sṛṣṭvā pitṝnutsasarja tanuṃ tāmapi sa prabhuḥ /</l>\n<l>sā cotsṛṣṭābhavat sandhyā divananaktāntarasthitā // MarkP_48.10 //</l>\n</lg>\n\n<lg>\n<l>rajomātrātmikāmanyāṃ tanuṃ bheje 'tha sa prabhuḥ /</l>\n<l>tato manuṣyāḥ sambhūtā rajomātrāsamudbhavāḥ // MarkP_48.11 //</l>\n</lg>\n\n<lg>\n<l>sṛṣṭvā manuṣyān sa vibhurutsasarja tanuṃ tataḥ /</l>\n<l>jyotsnā samabhavat sā ca naktānte 'harmukhe ca yā // MarkP_48.12 //</l>\n</lg>\n\n<lg>\n<l>ityetāstanavastasya devadevasya dhīmataḥ /</l>\n<l>khyātā rātryahanī caiva sandhyā jyotsnā ca vai dvija // MarkP_48.13 //</l>\n</lg>\n\n<lg>\n<l>jyotstanā sandhyā tathaivāha---sattvamātrātmakaṃ trayam /</l>\n<l>tamomātrātmikā rātriḥ sā vai tasmāt triyāmikā // MarkP_48.14 //</l>\n</lg>\n\n<lg>\n<l>tasmād devā divā rātrāvasurāstu balānvitāḥ /</l>\n<l>jyotsnāgame ca manujāḥ sandhyāyāṃ pitarastathā // MarkP_48.15 //</l>\n</lg>\n\n<lg>\n<l>bhavanti balino 'dhṛṣyā vipakṣāṇāṃ na saṃśayaḥ /</l>\n<l>tadviparyayamāsādya prayānti ca viparyayam // MarkP_48.16 //</l>\n</lg>\n\n<lg>\n<l>jyotsno rātryahanī sandhyā catvāryetāni vai prabhoḥ /</l>\n<l>brahmaṇastu śarīrāṇi triguṇopaśritāni tu // MarkP_48.17 //</l>\n</lg>\n\n<lg>\n<l>catvāryetānyathotpādya tanumanyāṃ prajāpatiḥ /</l>\n<l>rajastamomayīṃ rātrau jagṛhe kṣuttṛḍanvitaḥ // MarkP_48.18 //</l>\n</lg>\n\n<lg>\n<l>tadandhakāre kṣutkṣāmānasṛjad bhagavānajaḥ /</l>\n<l>virūpān śmaśrulānattumārabdhāste ca tāṃ tanum // MarkP_48.19 //</l>\n</lg>\n\n<lg>\n<l>rakṣāma iti tebhyo 'nye ya ūcuste tu rākṣasāḥ /</l>\n<l>khādāma iti ye cocuste yakṣā yakṣaṇāt dvija // MarkP_48.20 //</l>\n</lg>\n\n<lg>\n<l>tān dṛṣṭvā hyapriyeṇāsya keśāḥ śīryanta vedhasaḥ /</l>\n<l>samārohaṇahīnāśca śiraso brahmaṇastu te // MarkP_48.21 //</l>\n</lg>\n\n<lg>\n<l>sarpaṇātte 'bhavan sarpā hīnatvādahayaḥ smṛtāḥ /</l>\n<l>sarpān dṛṣṭvā tataḥ krodhāt krodhātmāno vinirmame // MarkP_48.22 //</l>\n</lg>\n\n<lg>\n<l>varṇena kapilenogrāste bhūtāḥ piśitāśanāḥ /</l>\n<l>dhyāyato gāṃ tatastasya gandharvā jajñire sutāḥ // MarkP_48.23 //</l>\n</lg>\n\n<lg>\n<l>jajñire pibato vācaṃ gandharvāstena te smṛtāḥ /</l>\n<l>aṣṭāsvetāsu sṛṣṭāsu devayoniṣu sa prabhuḥ // MarkP_48.24 //</l>\n</lg>\n\n<lg>\n<l>tataḥ svadehato 'nyāni vayāṃsi paśavo 'sṛjat /</l>\n<l>mukhato 'jāḥ sasarjātha vakṣasaścāvayo 'sṛjat // MarkP_48.25 //</l>\n</lg>\n\n<lg>\n<l>gāvaścaivodarād brahmā pārśvābhyāñca vinirmame /</l>\n<l>padbhyāñcāśvān sa mātaṅgān rāsabān śaśakān mṛgān // MarkP_48.26 //</l>\n</lg>\n\n<lg>\n<l>uṣṭrānaśvatarāṃścaiva nānārūpāśca jātayaḥ /</l>\n<l>oṣadhyaḥ phalamūlinyo romabhyastasya jajñire // MarkP_48.27 //</l>\n</lg>\n\n<lg>\n<l>evaṃ paśvoṣadhīḥ sṛṣṭvā hyayajaccādhvare vibhuḥ /</l>\n<l>tasmādādau tu kalpasya tretāyugamukhe tadā // MarkP_48.28 //</l>\n</lg>\n\n<lg>\n<l>gaurajaḥ puruṣo meṣo aśvāśvataragardabhāḥ /</l>\n<l>etān grāmyān paśūnāhurāraṇyāṃśca nibodha me // MarkP_48.29 //</l>\n</lg>\n\n<lg>\n<l>śvāpadaṃ dvikhuraṃ hastī vānarāḥ pakṣipañcamāḥ /</l>\n<l>audakāḥ paśavaḥ ṣaṣṭhāḥ saptamāstu sarīsṛpāḥ // MarkP_48.30 //</l>\n</lg>\n\n<lg>\n<l>gāyatrīñca ṛcañcaiva trivṛt somaṃ rathantaram /</l>\n<l>agniṣṭomañca yajñānāṃ nirmame prathamānmukhāt // MarkP_48.31 //</l>\n</lg>\n\n<lg>\n<l>yajūṃṣi traiṣṭubhaṃ dhandaḥ stomaṃ pañcadaśantathā /</l>\n<l>bṛhat sāma tathokathañca dakṣiṇādasṛjanmukhāt // MarkP_48.32 //</l>\n</lg>\n\n<lg>\n<l>sāmāni jagatīcchandaḥ stomaṃ pañcadaśantathā /</l>\n<l>vairūpamatirātrañca nirmame paścimānmukhāt // MarkP_48.33 //</l>\n</lg>\n\n<lg>\n<l>ekaviśamatharvāṇamāptoryāmāṇameva ca /</l>\n<l>anuṣṭubhaṃ savairājamuttarādasṛjanmukhāt // MarkP_48.34 //</l>\n</lg>\n\n<lg>\n<l>vidyuto 'śanimeghāśca rohitendradhanūṃṣi ca /</l>\n<l>vayāṃsi ca sasarjādau kalpasya bhagavān vibhuḥ // MarkP_48.35 //</l>\n</lg>\n\n<lg>\n<l>uccāvacāni bhūtāni gātrebhyastalasya jajñire /</l>\n<l>sṛṣṭvā catuṣṭayaṃ pūrvaṃ devāsurapitṝn prajāḥ // MarkP_48.36 //</l>\n</lg>\n\n<lg>\n<l>tato 'sṛjat sa bhūtāni sthāvarāṇi carāṇi ca /</l>\n<l>yakṣān piśācān gandharvāṃstathaivāpsarasāṅgaṇān // MarkP_48.37 //</l>\n</lg>\n\n<lg>\n<l>narakinnararakṣāṃsi vayaḥ paśumṛgoragān /</l>\n<l>avyayañca vyayañcaiva yadidaṃ sthāṇujaṅgamam // MarkP_48.38 //</l>\n</lg>\n\n<lg>\n<l>teṣāṃ ye yāni karmāṇi prāk sṛṣṭeḥ pratipedire /</l>\n<l>tānyeva pratipadyante sṛjyamānāḥ punaḥ punaḥ // MarkP_48.39 //</l>\n</lg>\n\n<lg>\n<l>hiṃstrāhiṃstre mṛdukrūre dharmādharmāvṛtānṛte /</l>\n<l>tadbhāvitāḥ prapadyante tasmāttattasya rocate // MarkP_48.40 //</l>\n</lg>\n\n<lg>\n<l>indriyārtheṣu bhūteṣu śarīreṣu ca sa prabhuḥ /</l>\n<l>nānātvaṃ viniyogañca dhātaiva vyadadhāt svayam // MarkP_48.41 //</l>\n</lg>\n\n<lg>\n<l>nāma rūpañca bhūtānāṃ kṛtyānāñca prapañcanam /</l>\n<l>vedaśabdebhya evādau devādīnāñcakāra saḥ // MarkP_48.42 //</l>\n</lg>\n\n<lg>\n<l>ṛṣīṇāṃ nāmadheyāni yāśca deveṣu sṛṣṭayaḥ /</l>\n<l>śarvaryante prasūtānāmanyeṣāñca dadāti saḥ // MarkP_48.43 //</l>\n</lg>\n\n<lg>\n<l>yathartāvṛtuliṅgāni nānārūpāṇi paryaye /</l>\n<l>dṛśyante tāni tānyeva tathā bhāvā yugādiṣu // MarkP_48.44 //</l>\n</lg>\n\n<lg>\n<l>evaṃvidhāḥ sṛṣṭayastu brahmaṇo 'vyaktajanmanaḥ /</l>\n<l>śarvaryante prabuddhasya kalpe kalpe bhavanti vai // MarkP_48.45 //</l>\n</lg>\n\n<p>iti śrīmārkaṇḍeyapurāṇe sṛṣṭiprakāraṇanāmāṣṭacatvāriṃśo 'dhyāyaḥ</p>\n\n</div>\n<div>\n\n<p>ūnapañcāśo 'dhyāyaḥ- 49</p>\n\n<p>krauṣṭukiruvāca</p>\n\n<lg>\n<l>arvākstrotastu kathito bhavatā yastu mānuṣaḥ /</l>\n<l>brahman ! vistarato brūhi brahmā samasṛjadyathā // MarkP_49.1 //</l>\n</lg>\n\n<lg>\n<l>yathā ca varṇānasṛjadyad guṇāśca mahāmate /</l>\n<l>yacca yeṣāṃ smṛtaṃ karma viprādīnāṃ vadasva tat // MarkP_49.2 //</l>\n</lg>\n\n<p>mārkaṇḍeya uvāca</p>\n\n<lg>\n<l>brahmaṇaḥ sṛjataḥ pūrvaṃ satyābhidhyāyinastathā /</l>\n<l>mithunānāṃ sahasrantu mukhāt so 'thāsṛjanmune // MarkP_49.3 //</l>\n</lg>\n\n<lg>\n<l>jātāste hyu papadyante sattvodriktāḥ svatejasaḥ /</l>\n<l>sahasramanyadvakṣasto mithunānāṃ sasarja ha // MarkP_49.4 //</l>\n</lg>\n\n<lg>\n<l>te sarve rajasodriktāḥ śuṣmiṇaścāpyamarṣiṇaḥ /</l>\n<l>sasarjānyate sahasrantu dvandvānāmūrutaḥ punaḥ // MarkP_49.5 //</l>\n</lg>\n\n<lg>\n<l>rajastamobhyāmudriktā īhāśīlāstu te smṛtāḥ /</l>\n<l>padbhyāṃ sahasramanyacca mithunānāṃ sasarja ha // MarkP_49.6 //</l>\n</lg>\n\n<lg>\n<l>udriktāstamasā sarve niḥ śrīkā hyalpacetasaḥ /</l>\n<l>tataḥ saṃharṣamāṇāste dvandvotpannāstu prāṇinaḥ // MarkP_49.7 //</l>\n</lg>\n\n<lg>\n<l>anyonyahṛrcchyāviṣṭā maithunāyopacakramuḥ /</l>\n<l>tataḥ prabhṛti kalpe 'smin mithunānāṃ hi sambhavaḥ // MarkP_49.8 //</l>\n</lg>\n\n<lg>\n<l>māsi māsyārtavaṃ yat tu na tadāsīttu yoṣitām /</l>\n<l>tasmāttadā na suṣuvuḥ sevitairapi maithunaiḥ // MarkP_49.9 //</l>\n</lg>\n\n<lg>\n<l>āyuṣo 'nte prasūyante mithunānyeva tāḥ sakṛt /</l>\n<l>tataḥ prabhṛti kalpe 'smin mithunānāṃ hi sambhavaḥ // MarkP_49.10 //</l>\n</lg>\n\n<lg>\n<l>dhyānena manasā tāsāṃ prajānāṃ jāyate sakṛt /</l>\n<l>śabdādirviṣayaḥ śuddhaḥ pratyekaṃ pañcalakṣaṇaḥ // MarkP_49.11 //</l>\n</lg>\n\n<lg>\n<l>ityeṣā mānuṣī sṛṣṭiryā pūrvaṃ vai prajāpateḥ /</l>\n<l>tasyānvavāyasambhūtā yairidaṃ pūritaṃ jagat // MarkP_49.12 //</l>\n</lg>\n\n<lg>\n<l>saritsaraḥ samudrāṃśca sevante parvatānapi /</l>\n<l>tāstadā hyalpaśītoṣṇā yuge tasmiṃścaranti vai // MarkP_49.13 //</l>\n</lg>\n\n<lg>\n<l>tṛptiṃ svābhāvikīṃ prāptā viṣayeṣu mahāmate /</l>\n<l>na tāsāṃ pratighāto 'sti na dveṣo nāpi matsaraḥ // MarkP_49.14 //</l>\n</lg>\n\n<lg>\n<l>parvatodadhisevinyo hyaniketāstu sarvaśaḥ /</l>\n<l>tā vai niṣkāmacāriṇyo nityaṃ muditamānasāḥ // MarkP_49.15 //</l>\n</lg>\n\n<lg>\n<l>piśācoragarakṣāṃsi tathā matsariṇo janāḥ /</l>\n<l>paśavaḥ pakṣiṇaścaiva nakrā matsyāḥ sarīsṛpāḥ // MarkP_49.16 //</l>\n</lg>\n\n<lg>\n<l>avārakā hyaṇḍajā vā te hyadharmaprasūtayaḥ /</l>\n<l>na mūlaphalapuṣpāṇi nārtavā vatsarāṇi ca // MarkP_49.17 //</l>\n</lg>\n\n<lg>\n<l>sarvakālasukhaḥ kālo nātyarthaṃ gharmaśītatā /</l>\n<l>kālena gacchatā teṣāṃ citrā siddhirajāyata // MarkP_49.18 //</l>\n</lg>\n\n<lg>\n<l>tataśca teṣāṃ pūrvāhne madhyāhne ca vitṛptatā /</l>\n<l>punastathecchatāṃ tṛptiranāyāsena sābhavat // MarkP_49.19 //</l>\n</lg>\n\n<lg>\n<l>icchatāñca tathāyāso manasaḥ samajāyata /</l>\n<l>apāṃ saukṣmyaṃ tatastāsāṃ siddhirnānārasollasā // MarkP_49.20 //</l>\n</lg>\n\n<lg>\n<l>samajāyata caivānyā sarvakāmapradāyinī /</l>\n<l>asaṃskāryaiḥ śarīraiśca prajāstāḥ sthirayauvanāḥ // MarkP_49.21 //</l>\n</lg>\n\n<lg>\n<l>tāsāṃ vinā tu saṃkalpaṃ jāyante mithunāḥ prajāḥ /</l>\n<l>samaṃ janma ca rūpañca mriyante caiva tāḥ samam // MarkP_49.22 //</l>\n</lg>\n\n<lg>\n<l>anicchādveṣasaṃyuktā vartante tu parasparam /</l>\n<l>tulyarūpāyuṣaḥ sarvā adhamottamatāṃ vinā // MarkP_49.23 //</l>\n</lg>\n\n<lg>\n<l>tatvāri tu sahasrāṇi varṣāṇāṃ mānuṣāṇi tu /</l>\n<l>āyuḥ pramāṇaṃ jīvanti na ca kleśādvipattayaḥ // MarkP_49.24 //</l>\n</lg>\n\n<lg>\n<l>kvacit kvacit punaḥ sābhūt kṣitirbhāgyena sarvaśaḥ /</l>\n<l>kālena gacchatā nāśamupayānti yathā prajāḥ // MarkP_49.25 //</l>\n</lg>\n\n<lg>\n<l>tathā tāḥ kramaśo nāśaṃ jagmuḥ sarvatra siddhayaḥ /</l>\n<l>tāsu sarvāsu naṣṭāsu nabhasaḥ pracyutā narāḥ // MarkP_49.26 //</l>\n</lg>\n\n<lg>\n<l>prāyaśaḥ kalpavṛkṣāste saṃbhūtā gṛhasaṃjñitāḥ /</l>\n<l>sarve pratyupabhogāśca tāsaṃ tebhyaḥ prajāyate // MarkP_49.27 //</l>\n</lg>\n\n<lg>\n<l>vartayanti sma tebhyastāstretāyugamukhe tadā /</l>\n<l>tataḥ kālena vai rāgastāsāmākasmiko 'bhavat // MarkP_49.28 //</l>\n</lg>\n\n<lg>\n<l>māsi māsyārtavotpattyā garbhotpattiḥ punaḥ punaḥ /</l>\n<l>rāgotpattyā tatastāsāṃ vṛkṣāste gṛhasaṃjñitāḥ // MarkP_49.29 //</l>\n</lg>\n\n<lg>\n<l>brahmannanvapareṣāntu petuḥ śākhā mahīruhām /</l>\n<l>vastrāṇi ca prasūyante phaleṣvābharaṇāni ca // MarkP_49.30 //</l>\n</lg>\n\n<lg>\n<l>teṣveva jāyate teṣāṃ gandhavarṇarasānvitam /</l>\n<l>amākṣikaṃ māhavīryaṃ puṭake puṭake madhu // MarkP_49.31 //</l>\n</lg>\n\n<lg>\n<l>tena vā vartayanti sma mukhe treyāyugasya vai /</l>\n<l>tataḥ kālāntareṇaiva punarlobhānvitāstu tāḥ // MarkP_49.32 //</l>\n</lg>\n\n<lg>\n<l>vṛkṣāṃstāḥ paryagṛhṇanta mamatvāviṣṭacetasaḥ /</l>\n<l>neśustenāpacāreṇa te 'pi tāsāṃ mahīruhāḥ // MarkP_49.33 //</l>\n</lg>\n\n<lg>\n<l>tato dvandvānyajāyante śītoṣṇakṣunmukhāni vai /</l>\n<l>tāstaddvandvopaghātārthaṃ cakruḥ pūrvaṃ purāṇi tu // MarkP_49.34 //</l>\n</lg>\n\n<lg>\n<l>marudhanvaṣu durgeṣu parvateṣu darīṣu ca /</l>\n<l>saṃśrayanti ca durgāṇi vārkṣaṃ pārvatamaudakam // MarkP_49.35 //</l>\n</lg>\n\n<p>kṛtrimañca tathā durgaṃ mitvā mitvātmano/ṅgulaiḥ /\n<l>mānārthāni pramāṇāni tāstu pūrvaṃ pracakrire // MarkP_49.36 //</l></p>\n\n<lg>\n<l>paramāṇuḥ paraṃ sūkṣmaṃ traṣareṇurmahīrajaḥ /</l>\n<l>bālāgrañcaiva likṣāṃ ca yūkāṃ cātha yavodaram // MarkP_49.37 //</l>\n</lg>\n\n<lg>\n<l>kramādaṣṭaguṇānyāhuryavānaṣṭau tathāṅgulam /</l>\n<l>ṣaḍaṅgulaṃ padaṃ tacca vitastirdviguṇaṃ smṛtam // MarkP_49.38 //</l>\n</lg>\n\n<lg>\n<l>dve vitastī tathā hasto brāhmyatīrthādiveṣṭanaḥ /</l>\n<l>caturhastaṃ dhanurdaṇḍo nāḍikāryugameva ca // MarkP_49.39 //</l>\n</lg>\n\n<lg>\n<l>dhanuṣāṃ dve sahasre tu gavyūtistaccaturguṇam /</l>\n<l>proktañca yojavanaṃ prājñaiḥ saṃkhyānārthamidaṃ param // MarkP_49.40 //</l>\n</lg>\n\n<lg>\n<l>caturṇāmatha durgāṇāṃ svasamutthāni trīṇi tu /</l>\n<l>caturthaṃ kṛtrimaṃ durgaṃ te cakruryatnatastu vai // MarkP_49.41 //</l>\n</lg>\n\n<lg>\n<l>purañca kheṭakañcaiva tadvad droṇīmukhaṃ dvija /</l>\n<l>śākhānagarakañcāpi tathā karvaṭakaṃ dramī // MarkP_49.42 //</l>\n</lg>\n\n<lg>\n<l>grāmaṃ saghoṣavinyāsaṃ teṣu cāvasathān pṛthak /</l>\n<l>sotsedhavaprakārañca sarvataḥ parikhāvṛtam // MarkP_49.43 //</l>\n</lg>\n\n<lg>\n<l>yojanārdhārdhaviṣkambhamaṣṭabhāgāyataṃ puram /</l>\n<l>prāgudakpravaṇaṃ śastaṃ śuddhavaṃśabahirgamam // MarkP_49.44 //</l>\n</lg>\n\n<lg>\n<l>tadardhena tathā kheṭaṃ tatpādena ca karvaṭam /</l>\n<l>nyūnaṃ droṇīmukhaṃ tasmādantabhāgena cocyate // MarkP_49.45 //</l>\n</lg>\n\n<lg>\n<l>prākāraparikhāhīnāṃ puraṃ kharvaṭamucyate /</l>\n<l>śākhānagarakañcānyanmantrisāmantabhuktimat // MarkP_49.46 //</l>\n</lg>\n\n<lg>\n<l>tathā śūdrajanaprāyāḥ svasamṛddhikṛṣībalāḥ /</l>\n<l>kṣetropabhogyabhūmadhye vasatirgrāmasaṃjñitā // MarkP_49.47 //</l>\n</lg>\n\n<lg>\n<l>anyasmānnagarāderyā kāryamuddiśya mānavaiḥ /</l>\n<l>kriyate vasatiḥ sā vai vijñeyā vasatirnaraiḥ // MarkP_49.48 //</l>\n</lg>\n\n<lg>\n<l>duṣṭaprāyo vinā kṣetraiḥ parabhūmicaro balī /</l>\n<l>grāma eva dramīsaṃjño rājavallabhasaṃśrayaḥ // MarkP_49.49 //</l>\n</lg>\n\n<lg>\n<l>śakaṭārūḍhabhāṇḍaiśca gopālairvipaṇaṃ vinā /</l>\n<l>gosamūhaistathā ghoṣo yatrecchābhūmiketanaḥ // MarkP_49.50 //</l>\n</lg>\n\n<lg>\n<l>ta evaṃ nagarādīṃstu kṛtvā vāsārthamātmanaḥ /</l>\n<l>niketanāni dvandvānāṃ cakrurāvasathāya vai // MarkP_49.51 //</l>\n</lg>\n\n<lg>\n<l>gṛhākārā yathā pūrvaṃ teṣāmāsannahīruhāḥ /</l>\n<l>tathā saṃsmṛtya tatsarvaṃ cakrurveśmāni tāḥ prajāḥ // MarkP_49.52 //</l>\n</lg>\n\n<lg>\n<l>vṛkṣasyaivaṅgatāḥ śākhāstathaivañcāparī gatāḥ /</l>\n<l>natāścaivonnatāścaiva tadvacchākhāḥ pracakrire // MarkP_49.53 //</l>\n</lg>\n\n<lg>\n<l>yāḥ śākhāḥ kalpavṛkṣāṇāṃ pūrvamāsan dvijottama /</l>\n<l>tā eva śākhā gehānāṃ śālātvaṃ tena tāsu tat // MarkP_49.54 //</l>\n</lg>\n\n<lg>\n<l>kṛtvā dvandvopaghātante vārtopāyamacintayan /</l>\n<l>naṣṭeṣu madhunā sārdhaṃ kalpavṛkṣeṣvaśeṣataḥ // MarkP_49.55 //</l>\n</lg>\n\n<lg>\n<l>viṣādavyākulāstā vai prajāstṛṣṇākṣudhārditāḥ /</l>\n<l>tataḥ prādurbabhau tāsāṃ siddhistretāmukhe tadā // MarkP_49.56 //</l>\n</lg>\n\n<lg>\n<l>vārtāsvasādhitā hyanyā vṛṣṭistāsāṃ nikāmataḥ /</l>\n<l>tāsāṃ vṛṣṭyudakānīha yāni nimnagatāni vai // MarkP_49.57 //</l>\n</lg>\n\n<lg>\n<l>vṛṣṭyāvaruddhairabhavat strotaḥ khātāni nimnagāḥ /</l>\n<l>ye purastādapāṃ stokā āpannāḥ pṛthivītale // MarkP_49.58 //</l>\n</lg>\n\n<lg>\n<l>tato bhūmeśca saṃyogādoṣadhyastāstadā bhavan /</l>\n<l>aphālakṛṣṭāścānuptā grāmyāraṇyāścaturdaśa // MarkP_49.59 //</l>\n</lg>\n\n<lg>\n<l>ṛtupuṣpaphalāścaiva vṛkṣā gulmāśca jajñire /</l>\n<l>prādurbhāvastu tretāyāmādyo 'yamauṣadhasya tu // MarkP_49.60 //</l>\n</lg>\n\n<lg>\n<l>tenauṣadhena vartante prajāstretāyuge mune /</l>\n<l>rāgalobhau samāsādya prajāścākasmikau tadā // MarkP_49.61 //</l>\n</lg>\n\n<lg>\n<l>tatastāḥ paryagvahṇanta nadīkṣetrāṇi parvatān /</l>\n<l>vṛkṣagulmauṣadhīścaivamātmanyāyādyathābalam // MarkP_49.62 //</l>\n</lg>\n\n<lg>\n<l>tena doṣeṇa tā neśurauṣadhyo miṣatāṃ dvija /</l>\n<l>agrasad bhūryugapattāstadauṣadhyo mahāmate // MarkP_49.63 //</l>\n</lg>\n\n<lg>\n<l>punastāsu praṇaṣṭāsu vibhrāntāstāḥ punaḥ prajāḥ /</l>\n<l>brahmāṇaṃ śaraṇaṃ jagmuḥ kṣudhārtāḥ parameṣṭhinam // MarkP_49.64 //</l>\n</lg>\n\n<lg>\n<l>sa cāpi tattvato jñātvā tadā grastāṃ vasundharām /</l>\n<l>vatsaṃ kṛtvā sumeruntu dudoha bhagavān vibhuḥ // MarkP_49.65 //</l>\n</lg>\n\n<lg>\n<l>dugdheyaṃ gaustadā tena śasyāni pṛthivītale /</l>\n<l>jajñire tāni bījāni grāmyāraṇyāstu tāḥ punaḥ // MarkP_49.66 //</l>\n</lg>\n\n<lg>\n<l>oṣadhyaḥ phalapākāntā gaṇāḥ saptadaśā smṛtāḥ /</l>\n<l>vrīhayaśca yavāścaiva godhūmā aṇavastilāḥ // MarkP_49.67 //</l>\n</lg>\n\n<lg>\n<l>priyaṅgavo hyudārāśca koradūṣāḥ sacīnakāḥ /</l>\n<l>māṣā mudgā masūrāśca niṣpāvāḥ sakulatthakāḥ // MarkP_49.68 //</l>\n</lg>\n\n<lg>\n<l>āḍhakāścaṇakāścaiva gaṇāḥ saptadaśa smṛtāḥ /</l>\n<l>ityetā oṣadhīnāntu grāmyāṇāṃ jātayaḥ purā // MarkP_49.69 //</l>\n</lg>\n\n<lg>\n<l>oṣadhyo jajñiyāścaiva grāmyāraṇyāścaturdaśa /</l>\n<l>vrīhayaśca yavāścaiva godhūmā aṇavastilāḥ // MarkP_49.70 //</l>\n</lg>\n\n<lg>\n<l>priyaṅgusaptamā hyete aṣṭamāstu kulatthakāḥ /</l>\n<l>śyāmākāstvatha nīvārā yattilā sagavedhukāḥ // MarkP_49.71 //</l>\n</lg>\n\n<lg>\n<l>kuruvindā markaṭakāstathā veṇuyavāśca ye /</l>\n<l>grāmyāraṇyāḥ smṛtā hyetā oṣadhyaśca caturdaśa // MarkP_49.72 //</l>\n</lg>\n\n<lg>\n<l>yadā prasṛṣṭā oṣadhyo na prarohanti tāḥ punaḥ /</l>\n<l>tataḥ sa tāsāṃ vṛddhyarthaṃ vārtopāyañcakāra ha // MarkP_49.73 //</l>\n</lg>\n\n<lg>\n<l>brahmā svayambhūrbhagavān hastasiddhiñca karmajām /</l>\n<l>tataḥ prabhṛtyathauṣadhyaḥ kṛṣṭapacyāstu jajñire // MarkP_49.74 //</l>\n</lg>\n\n<lg>\n<l>saṃsiddhāyāntu vārtāyāṃ tatastāsāṃ svayaṃ prabhuḥ /</l>\n<l>maryādāṃ sthāpayāmāsa yathānyāyaṃ yathāguṇam // MarkP_49.75 //</l>\n</lg>\n\n<lg>\n<l>varṇānāmāśramāṇāñca dharmān dharmabhṛtāṃvara /</l>\n<l>lokānāṃ sarvavarṇānāṃ samyagdharmārthapālinām // MarkP_49.76 //</l>\n</lg>\n\n<lg>\n<l>prājāpatyaṃ brāhmaṇānāṃ smṛtaṃ sthānaṃ kriyāvatām /</l>\n<l>sthānamaindraṃ kṣatriyāṇāṃ saṃgrāmeṣvapalāyinām // MarkP_49.77 //</l>\n</lg>\n\n<lg>\n<l>vaiśyānāṃ mārutaṃ sthānaṃ svadharmamanuvartatām /</l>\n<l>gāndharvaṃ śūdrajātīnāṃ paricaryānuvartatām // MarkP_49.78 //</l>\n</lg>\n\n<lg>\n<l>aṣṭāśītisahasrāṇāmṛṣīṇāmūrdhvaretasām /</l>\n<l>smṛtaṃ teṣāntu yat sthānaṃ tadeva guruvāsinām // MarkP_49.79 //</l>\n</lg>\n\n<lg>\n<l>saptarṣoṇāntu yat sthānaṃ smṛtaṃ tadvai vanaukasām /</l>\n<l>prājāpatyaṃ gṛhasthānāṃ nyāsināṃ brahmaṇaḥ kṣayam /</l>\n<l>yogināmamṛtaṃ sthānamiti vai sthānakalpanā // MarkP_49.80 //</l>\n</lg>\n\n<p>iti śrīmārkaṇḍeyapurāṇe sṛṣṭiprakaraṇe ekonapañcāśadadhyāyaḥ</p>\n\n</div>\n<div>\n\n<p>pañyāśo 'dhyāyaḥ- 50</p>\n\n<p>mārkaṇḍeya uvāca</p>\n\n<lg>\n<l>tato 'bhidyāyatastasya jajñire mānasīḥ prajāḥ /</l>\n<l>taccharīrasamutpannaiḥ kāryaistaiḥ kāraṇaiḥ saha // MarkP_50.1 //</l>\n</lg>\n\n<lg>\n<l>kṣetrajñāḥ samavartanta gātrebyastasya dhīmataḥ /</l>\n<l>te sarve samavartanta ye mayā pragudāhṛtāḥ // MarkP_50.2 //</l>\n</lg>\n\n<lg>\n<l>devādyāḥ sthāvarāntāśca traiguṇyaviṣayāḥ smṛtāḥ /</l>\n<l>evaṃbhūtāni sṛṣṭāni sthāvarāṇi carāṇi ca // MarkP_50.3 //</l>\n</lg>\n\n<lg>\n<l>yadāsya tāḥ prajāḥ sarvā na vyavardhanta dhīmataḥ /</l>\n<l>athānyānmānasān putrānu sadṛśānātmano 'sṛjat // MarkP_50.4 //</l>\n</lg>\n\n<lg>\n<l>bhṛguṃ pulastyaṃ pulahaṃ kratumaṅgirasantathā /</l>\n<l>marīciṃ dakṣamatriñca vasiṣṭañcaiva mānasam // MarkP_50.5 //</l>\n</lg>\n\n<lg>\n<l>nava brahmāṇa ityete purāṇe niścayaṅgatāḥ /</l>\n<l>tato 'sṛjat punarbrahmā rudraṃ krodhātmasambhavam // MarkP_50.6 //</l>\n</lg>\n\n<lg>\n<l>saṅkalpañcaiva dharmañca pūrveṣāmapi pūrvajam /</l>\n<l>sanandanādayo ye ca pūrvaṃ sṛṣṭāḥ svayaṃbhuvā // MarkP_50.7 //</l>\n</lg>\n\n<lg>\n<l>na te lokeṣu sajjanto nirapekṣāḥ samāhitāḥ /</l>\n<l>sarve te 'nāgatajñānā vītarāgā vimatsarāḥ // MarkP_50.8 //</l>\n</lg>\n\n<lg>\n<l>teṣvevaṃ nirapekṣeṣu lokasṛṣṭau mahātmanaḥ /</l>\n<l>brahmaṇo 'būnmahākrodhastatrotpannor'kasannibhaḥ // MarkP_50.9 //</l>\n</lg>\n\n<lg>\n<l>ardhanārīnaravapuḥ puruṣo 'tiśarīravān /</l>\n<l>vibhajātmānamityuktvā sa tadāntardadhe tataḥ // MarkP_50.10 //</l>\n</lg>\n\n<lg>\n<l>sa cokto vai pṛthak strītvaṃ puruṣatvaṃ tathākarot /</l>\n<l>bibheda puruṣatvañca daśadhā caikadhā tu saḥ // MarkP_50.11 //</l>\n</lg>\n\n<lg>\n<l>saumyāsaumyaistathā śāntaiḥ puṃstvaṃ strītvañca sa prabhuḥ /</l>\n<l>bibheda bahudhā devaḥ puruṣairasitaiḥ sitaiḥ // MarkP_50.12 //</l>\n</lg>\n\n<lg>\n<l>tato brahmātmasambhūtaṃ pūrvaṃ svāyambhuvaṃ prabhuḥ /</l>\n<l>ātmanaḥ sadṛśaṃ kṛtvā prajāpālo manuṃ dvija // MarkP_50.13 //</l>\n</lg>\n\n<lg>\n<l>śatarūpāñca tāṃ nārīṃ taponirdhūtakalmaṣām /</l>\n<l>svāyambhuvo manurdevaḥ patnītve jagṛhe vibhuḥ // MarkP_50.14 //</l>\n</lg>\n\n<lg>\n<l>tasmācca puruṣāt putrau śatarūpā vyajāyata /</l>\n<l>priyavratottānapādau prakhyātāvātmakarmabhiḥ // MarkP_50.15 //</l>\n</lg>\n\n<lg>\n<l>kanye dve ca tathā ṛddhiṃ prasūtiñca tataḥ pitā /</l>\n<l>dadau pursūtiṃ dakṣāya tathā ṛddhiṃ ruceḥ purā // MarkP_50.16 //</l>\n</lg>\n\n<lg>\n<l>prajāpatiḥ sa jagrāha tayoryajñaḥ sadakṣiṇaḥ /</l>\n<l>putro jajñe mahābhāga ! dampatīmithunaṃ tataḥ // MarkP_50.17 //</l>\n</lg>\n\n<lg>\n<l>yajñasya dakṣiṇāyāntu putrā dvādaśa jajñire /</l>\n<l>yāmā iti samākhyātā devāḥ svāyambhuvo 'ntare // MarkP_50.18 //</l>\n</lg>\n\n<lg>\n<l>tasya putrāstu yajñasya dakṣiṇāyāṃ sabhāsvarāḥ /</l>\n<l>prasūtyāñca tathā dakṣaścatastro viṃśatistathā // MarkP_50.19 //</l>\n</lg>\n\n<lg>\n<l>sasarja kanyāstāsāñca samyaṅnāmāni me śṛṇu /</l>\n<l>śraddhā lakṣmīrdhṛtistuṣṭiḥ puṣṭirmedhā kriyā tathā // MarkP_50.20 //</l>\n</lg>\n\n<lg>\n<l>buddhirlajjā vapuḥ śāntiḥ siddhiḥ kīrtistrayodaśī /</l>\n<l>patnyarthe pratijagrāha dharmo dākṣāyaṇīḥ prabhuḥ // MarkP_50.21 //</l>\n</lg>\n\n<lg>\n<l>tābhyaḥ śiṣṭā yavīyasya ekādaśa sulocanāḥ /</l>\n<l>khyātiḥ satyatha sambhūtiḥ smṛtiḥ prītistathā kṣamā // MarkP_50.22 //</l>\n</lg>\n\n<lg>\n<l>santatiścānasūyā ca ūrjā svāhā svadhā tathā /</l>\n<l>bhṛgurbhavo marīciśca tathā caivāṅgirā muniḥ // MarkP_50.23 //</l>\n</lg>\n\n<lg>\n<l>pulastyaḥ pulahaścaiva kratuśca ṛṣayastathā /</l>\n<l>vasiṣṭho 'tristathā vahniḥ pitaraśca yathākramam // MarkP_50.24 //</l>\n</lg>\n\n<lg>\n<l>khyātyādyā jagṛhuḥ kanyā munayo munisattamāḥ /</l>\n<l>śraddhā kāmaṃ śrīśca darpaṃ niyamaṃ dhṛtirātmajam // MarkP_50.25 //</l>\n</lg>\n\n<lg>\n<l>santoṣañca tathā tuṣṭirlobhaṃ puṣṭirajāyata /</l>\n<l>medhā śrutaṃ kriyā daṇḍaṃ nayaṃ vinayameva ca // MarkP_50.26 //</l>\n</lg>\n\n<lg>\n<l>bodhaṃ buddhistathā lajjā vinayaṃ vapurātmajam /</l>\n<l>vyavasāyaṃ prajajñe vai kṣemaṃ śāntirasūyata // MarkP_50.27 //</l>\n</lg>\n\n<lg>\n<l>sukhaṃ siddhiryaśaḥ kīrtirityete dharmayonayaḥ /</l>\n<l>kāmādatimudaṃ harṣaṃ dharmapautramasūyata // MarkP_50.28 //</l>\n</lg>\n\n<lg>\n<l>hiṃsā bhāryā tvadharmasya tasyāṃ jajñe tathānṛtam /</l>\n<l>kanyā ca nirṛtistasyāṃ sutau dvau narakaṃ bhayam // MarkP_50.29 //</l>\n</lg>\n\n<lg>\n<l>māyā ca vedanā caiva mithunaṃ dvayametayoḥ /</l>\n<l>tayorjajñe 'tha vai māyā mṛtyuṃ bhūtāpahāriṇam // MarkP_50.30 //</l>\n</lg>\n\n<lg>\n<l>vedanātmasutañcāpi duḥkhaṃ jajñe 'tha rauravāt /</l>\n<l>mṛtyorvyādhi-jarā-śoka-tṛṣṇā-krodhāśca jajñire // MarkP_50.31 //</l>\n</lg>\n\n<lg>\n<l>duḥ khodbhavāḥ smṛtā hyete sarve vādharmalakṣaṇāḥ /</l>\n<l>naiṣāṃ bhāryāsti putro vā sarve te hyūrdhvaretasaḥ // MarkP_50. 32 //</l>\n</lg>\n\n<lg>\n<l>nirṛtiśca tathā cānyā mṛtyorbhāryābhavanmune /</l>\n<l>alakṣmīrnāma tasyāñca mṛtyoḥ putrāścaturdaśa // MarkP_50.33 //</l>\n</lg>\n\n<lg>\n<l>alakṣmīputrakā hyete mṛtyorādeśakāriṇaḥ /</l>\n<l>vināśakāleṣu narān bhajantyete śṛṇuṣva tān // MarkP_50.34 //</l>\n</lg>\n\n<lg>\n<l>indriyeṣu daśasvete tathā manasi ca sthitāḥ /</l>\n<l>sve sve naraṃ striyaṃ vāpi viṣaye yojayanti hi // MarkP_50.35 //</l>\n</lg>\n\n<lg>\n<l>athendriyāṇi cākramya rāgakrodhādibhirnarān /</l>\n<l>yojayanti yathā hāniṃ yāntyadharmādibhirdvija // MarkP_50.36 //</l>\n</lg>\n\n<lg>\n<l>ahaṅkāragataścānyastathānyo buddhisaṃsthitaḥ /</l>\n<l>vināśāya narāḥ strīṇāṃ yatante mahosaṃśritāḥ // MarkP_50.37 //</l>\n</lg>\n\n<lg>\n<l>tathaivānyo gṛhe puṃsāṃ duḥ saho nāma viśrutaḥ /</l>\n<l>kṣutkṣāmo 'dhomukho nagraścīrī kākasamasvanaḥ // MarkP_50.38 //</l>\n</lg>\n\n<lg>\n<l>sa sarvān khādituṃ sṛṣṭo brahmaṇā tamaso nidhiḥ /</l>\n<l>daṃṣṭrākarālamatyarthaṃ vivṛtāsyaṃ subhairavam // MarkP_50.39 //</l>\n</lg>\n\n<lg>\n<l>tamattukāmamāhedaṃ brahmā lokapitāmahaḥ /</l>\n<l>sarvabrahmamayaḥ śuddhaḥ kāraṇaṃ jagato 'vyayaḥ // MarkP_50.40 //</l>\n</lg>\n\n<p>brahmovāca</p>\n\n<lg>\n<l>nāttavyante jagadidaṃ jahi kopaṃ śamaṃ vraja /</l>\n<l>tyajaināntāmasī vṛttimapāsya rajasaḥ kalām // MarkP_50.41 //</l>\n</lg>\n\n<p>duḥ saha uvāca</p>\n\n<lg>\n<l>kṣutkṣāmo 'smi jagannātha ! pipāsuścāpi durbalaḥ /</l>\n<l>kathaṃ tṛptimiyānnātha ! bhaveyaṃ balavān katham /</l>\n<l>kaścāśrayo mamākyāhi varteyaṃ yatra nirvṛtaḥ // MarkP_50.42 //</l>\n</lg>\n\n<p>brahmovāca</p>\n\n<lg>\n<l>tavāśrayo gṛhaṃ puṃsāṃ janaścādhārmiko balam /</l>\n<l>puṣṭiṃ nityakriyāhānyā bhavān vatsa ! gamiṣyati // MarkP_50.43 //</l>\n</lg>\n\n<lg>\n<l>vṛthāsphoṭāśca te vastramāhārañca dadāmi te /</l>\n<l>kṣataṃ kīṭāvapannañca tathā śvabiravekṣitam // MarkP_50.44 //</l>\n</lg>\n\n<lg>\n<l>bhagnabhāṇāgatantadvanmukhavātopaśāmitam /</l>\n<l>ucchiṣṭāpakvamāsvinnamavalīḍhamasaṃskṛtam // MarkP_50.45 //</l>\n</lg>\n\n<lg>\n<l>bhagnāsanasthitairbhuktamāsannāgatameva ca /</l>\n<l>vidiṅmukhaṃ sandhyayośca nṛtyavādyasvanākulam // MarkP_50.46 //</l>\n</lg>\n\n<lg>\n<l>udakyopahataṃ bhuktamudakyā dṛṣṭameva ca /</l>\n<l>yaccopaghātavat kiñcid bhakṣyaṃ peyamathāpi vā // MarkP_50.47 //</l>\n</lg>\n\n<lg>\n<l>etāni tava puṣṭyarthamanyaccāpi dadāmi te /</l>\n<l>aśraddhayā hutaṃ dattamasnātairyadavajñayā // MarkP_50.48 //</l>\n</lg>\n\n<lg>\n<l>yannāmbupūrvakaṃ kṣiptamanarthokṛtameva ca /</l>\n<l>tyaktumāviṣkṛtaṃ yat tu dattaṃ caivātivismayāt // MarkP_50.49 //</l>\n</lg>\n\n<lg>\n<l>duṣṭaṃ kruddhārtadattañca yakṣa tadbhāgi tat phalam /</l>\n<l>yacca paunarbhavaḥ kiñcit karotyāmuṣmikaṃ kramam // MarkP_50.50 //</l>\n</lg>\n\n<lg>\n<l>yacca paunarbhavā yoṣit tadyakṣa ! tava tṛptaye /</l>\n<l>kanyāśulkopadhānāya samupāste dhanakriyāḥ // MarkP_50.51 //</l>\n</lg>\n\n<lg>\n<l>tathaiva yakṣa ! puṣṭyarthamasacchāstrakriyāśca yāḥ /</l>\n<l>yaccārthanirvṛtaṃ kiñcidadhītaṃ yanna satyataḥ // MarkP_50.52 //</l>\n</lg>\n\n<lg>\n<l>tata sarvaṃ tava kālāṃśca dadāmi tava siddhaye /</l>\n<l>gurviṇyabhigame sandhyānityakāryavyatikrame // MarkP_50.53 //</l>\n</lg>\n\n<lg>\n<l>asacchāstrakriyālāpadūṣiteṣu ca duḥ saha /</l>\n<l>tavābhibhavasāmarthyaṃ bhaviṣyati sadā nṛṣu // MarkP_50.54 //</l>\n</lg>\n\n<lg>\n<l>paṅktibhede vṛthāpāke pākabhede tathā kriyā /</l>\n<l>nityañca gehakalahe bhavitā vasatistava // MarkP_50.55 //</l>\n</lg>\n\n<lg>\n<l>apoṣyamāṇe ca tathā bhṛtye govāhanādike /</l>\n<l>asandhyābhyukṣitāgāre kāle tvatto bhayaṃ nṛṇām // MarkP_50.56 //</l>\n</lg>\n\n<lg>\n<l>nakṣatragrahapīḍāsu trividhotpātadarśane /</l>\n<l>aśāntikaparān yakṣa ! narānabhibhaviṣyasi // MarkP_50.57 //</l>\n</lg>\n\n<lg>\n<l>vṛthopavāsino martyā dyūtastrīṣu sadā ratāḥ /</l>\n<l>tvadbhāṣaṇopakartāro vaiḍālavratikāśca ye // MarkP_50.58 //</l>\n</lg>\n\n<lg>\n<l>abrahmacāriṇādhītamijyā cāviduṣā kṛtā /</l>\n<l>tapovane grāmyabhujāṃ tathaivānirvajitātmanām // MarkP_50.59 //</l>\n</lg>\n\n<lg>\n<l>brāhmaṇa-kṣatriya-viśāṃ śūdrāṇāñca svakarmataḥ /</l>\n<l>paricyutānāṃ yā ceṣṭā paralokārthamīpsatām // MarkP_50.60 //</l>\n</lg>\n\n<lg>\n<l>tasyāśca yat phalaṃ sarvaṃ tat te yakṣa ! bhaviṣyati /</l>\n<l>anyacca te prayacchāmi puṣṭyarthaṃ sannibodha tat // MarkP_50.61 //</l>\n</lg>\n\n<lg>\n<l>bhavato vaiśvadevānte nāmoccāraṇapūrvakam /</l>\n<l>etat taveti dāsyanti bhavato balimūrjitam // MarkP_50.62 //</l>\n</lg>\n\n<lg>\n<l>yaḥ saṃskṛtāśī vidhivacchucirantastathā bahiḥ /</l>\n<l>alolupo jitastrīkastadgehamapavarjaya // MarkP_50.63 //</l>\n</lg>\n\n<lg>\n<l>pūjyante havyakavyābhyāṃ devatāḥ pitarastathā /</l>\n<l>yāmayo 'tithayaścāpi tadgehaṃ yakṣa ! varjaya // MarkP_50.64 //</l>\n</lg>\n\n<lg>\n<l>yatra maitrī gṛhe bālavṛddhayoṣinnareṣu ca /</l>\n<l>tathā svajanavargeṣu gṛhaṃ taccāpi varjaya // MarkP_50.65 //</l>\n</lg>\n\n<lg>\n<l>yoṣito 'biratā yatra na vahirgamanotsukāḥ /</l>\n<l>lajjānvitāḥ sadā gehaṃ yakṣa ! tat parivarjaya // MarkP_50.66 //</l>\n</lg>\n\n<lg>\n<l>vayaḥ sambandhayogyāni śayanānyaśanāni ca /</l>\n<l>yatra gehe tvayā yakṣa ! tadvarjyaṃ vacanānmama // MarkP_50.67 //</l>\n</lg>\n\n<lg>\n<l>yatra kāruṇikā nityaṃ sādhukarmaṇyavasthitāḥ /</l>\n<l>sāmānyopaskarairyuktāstyajethā yakṣa ! tadgṛham // MarkP_50.68 //</l>\n</lg>\n\n<lg>\n<l>yatrāsanasthāstiṣṭhatsu guru-vṛddha-dvijātiṣu /</l>\n<l>na tiṣṭhanti gṛhaṃ tacca varjyaṃ yakṣa ! tvayā sadā // MarkP_50.69 //</l>\n</lg>\n\n<lg>\n<l>tarugulmādibhirdhāraṃ na viddhaṃ yasya veśmanaḥ /</l>\n<l>marmabhedo 'thavā puṃsastacchreyo bhavanaṃ na te // MarkP_50.70 //</l>\n</lg>\n\n<lg>\n<l>devatāpitṛbhṛttyānāmatithīnāñca vartanam /</l>\n<l>ysāyavaśiṣṭenānnena puṃsastasya gṛhaṃ tyaja // MarkP_50. 71 //</l>\n</lg>\n\n<lg>\n<l>satyavākyān kṣamāśīlānahiṃstrānnānutāpinaḥ /</l>\n<l>puruṣānīdṛśān yakṣa ! tyajethāścānasūyakān // MarkP_50.72 //</l>\n</lg>\n\n<lg>\n<l>bhartṛśuśrūṣaṇe yuktāmasatstrīsaṅgavarjitām /</l>\n<l>kuṭumbabhartṛśeṣānnapuṣṭāñca tyaja yoṣitam // MarkP_50.73 //</l>\n</lg>\n\n<lg>\n<l>yajanādhyayanābhyāsadānāsaktamatiṃ sadā /</l>\n<l>yājanādhyāpanādānakṛtavṛttiṃ dvijaṃ tyaja // MarkP_50.74 //</l>\n</lg>\n\n<lg>\n<l>dānādhyayanayajñeṣu sadodyuktañca duḥ saha /</l>\n<l>kṣatriyaṃ tyaja sacchulkaśastrājīvāttavetanam // MarkP_50.75 //</l>\n</lg>\n\n<lg>\n<l>tribhiḥ pūrvaguṇairyuktaṃ pāśupālya-vaṇijyayoḥ /</l>\n<l>kṛṣeścāvāptavṛttiñca tyaja vaiśyamakalmaṣam // MarkP_50.76 //</l>\n</lg>\n\n<lg>\n<l>dānejhyā-dvijaśuśrūṣā-tatparaṃ yakṣa ! santyaja /</l>\n<l>śūdrañca brāhmaṇādīnāṃśuśrūṣāvṛttipoṣakam // MarkP_50.77 //</l>\n</lg>\n\n<lg>\n<l>śrutismṛtyavirodhena kṛtavṛttirgṛhe gṛhī /</l>\n<l>yatra tatra ca tatpatni tasyaivānugatātmikā // MarkP_50.78 //</l>\n</lg>\n\n<lg>\n<l>yatra putro guroḥ pūjāṃ devānāñca tathā pituḥ /</l>\n<l>patnī ca bhartuḥ kurute tatrālakṣmībhayaṃ kutaḥ // MarkP_50.79 //</l>\n</lg>\n\n<lg>\n<l>sadānuliptaṃ sandhyāsu gṛhamambusamukṣitam /</l>\n<l>kṛtapuṣpabaliṃ yakṣa ! na tvaṃ śaknoṣi vīkṣitum // MarkP_50.80 //</l>\n</lg>\n\n<lg>\n<l>bhāskarādṛṣṭaśayyāni nityāgnisalilāni ca /</l>\n<l>sūryāvalokadīpāni lakṣmyā gehāni bhājanam // MarkP_50.81 //</l>\n</lg>\n\n<lg>\n<l>yatrokṣā candanaṃ vīṇā ādarśo madhusarpiṣī /</l>\n<l>viṣājyatāmrapātrāṇi tadgṛhaṃ na tavāśrayaḥ // MarkP_50.82 //</l>\n</lg>\n\n<lg>\n<l>yatra kaṣṭakino vṛkṣā yatra niṣpāvavallarī /</l>\n<l>bhāryā punarbhūrvalmīkastadyakṣa ! tava mandiram // MarkP_50.83 //</l>\n</lg>\n\n<lg>\n<l>yasmin gṛhe narāḥ pañca strītrayaṃ tāvatīśca gāḥ /</l>\n<l>andhakārendhanāgniśca tadgṛhaṃ vasatistava // MarkP_50.84 //</l>\n</lg>\n\n<lg>\n<l>ekacchāgaṃ dvivāleyaṃ trigavaṃ pañcamāhiṣam /</l>\n<l>ṣaḍaśvaṃ saptamātaṅgaṃ gṛhaṃ yakṣāśu śoṣaya // MarkP_50.85 //</l>\n</lg>\n\n<lg>\n<l>kuddāladātrapiṭakaṃ tadvat sthālyādibhājanam /</l>\n<l>yatra tatraiva kṣiptāni tava dadyuḥ pratiśrayam // MarkP_50.86 //</l>\n</lg>\n\n<lg>\n<l>musalolūkhale strīṇāmāsyā tadvadudumbare /</l>\n<l>avaskare mantraṇañca yakṣaitadupakṛt tava // MarkP_50.87 //</l>\n</lg>\n\n<lg>\n<l>laṅghyante yatra dhānyāni pakvāpakvāni veśmani /</l>\n<l>tadvacchāstrāṇi tatra tvaṃ yatheṣṭaṃ cara duḥ saha // MarkP_50.88 //</l>\n</lg>\n\n<lg>\n<l>sthālīpidhāne yatrāgnirdatto darvophalena vā /</l>\n<l>gṛhe tatra duriṣṭānāmaśeṣāṇāṃ samāśrayaḥ // MarkP_50.89 //</l>\n</lg>\n\n<lg>\n<l>mānuṣāsthi gṛhe yatra divārātraṃ mṛtasthitiḥ /</l>\n<l>tatra yakṣa ! tavāvāsastathānyeṣāñca rakṣasām // MarkP_50.90 //</l>\n</lg>\n\n<lg>\n<l>adattvā bhuñjate ye vai bandhoḥ piṇḍaṃ tathodakam /</l>\n<l>sapiṇḍān sodakāṃścaiva tatkāle tān narān bhaja // MarkP_50.91 //</l>\n</lg>\n\n<lg>\n<l>yatra padmapahāpadmau surabhirmokāśinī /</l>\n<l>vṛṣabhairāvatau yatra kalpyante tadgṛhaṃ tyaja // MarkP_50.92 //</l>\n</lg>\n\n<lg>\n<l>aśastrā devatā yatra saśastrāścāhavaṃ vinā /</l>\n<l>kalpyante manujairarcyāstat parityaja mandiram // MarkP_50.93 //</l>\n</lg>\n\n<lg>\n<l>paurajānapadairyatra prākprasiddhamahotsavāḥ /</l>\n<l>kriyante pūrvavad gehe na tvaṃ tatra gṛhe cara // MarkP_50.94 //</l>\n</lg>\n\n<lg>\n<l>śūrpavātaghaṭāmbhobhiḥ strānaṃ vastrāmbuvipruṣaiḥ /</l>\n<l>nakhāgrasalilaiścaiva tān yāhi hatalakṣaṇān // MarkP_50.95 //</l>\n</lg>\n\n<lg>\n<l>deśācārān samayān jñātidharmaṃ</l>\n<l>  japaṃ hopaṃ maṅgalaṃ devateṣṭim /</l>\n<l>samyakśaucaṃ vidhivallokavādān</l>\n<l>  puṃsastvayā kurvato māstu saṅgaḥ // MarkP_50.96 //</l>\n</lg>\n\n<lg>\n<l>mārkaṇḍeya uvāca</l>\n<l>ityuktvā duḥ sahaṃ brahmā tatraivāntaradhīyata /</l>\n<l>cakāra śāsanaṃ so 'pi tathā paṅkajajanmanaḥ // MarkP_50.97 //</l>\n</lg>\n\n<p>iti śrīmārkaṇḍeyapurāṇe yakṣānuśāsano nāma pañcāśo 'dhyāyaḥ</p>\n\n</div>\n<div>\n\n<p>ekapañcāśo 'dhyāyaḥ- 51</p>\n\n<p>mārkaṇḍeya uvāca</p>\n\n<lg>\n<l>duḥ sahasyābhavadbhāryā nirmāṣṭirnāma nāmataḥ /</l>\n<l>jātā kalestu bhāryāyāmṛtau cāṇḍāladarśanāt // MarkP_51.1 //</l>\n</lg>\n\n<lg>\n<l>tayorapatyānyabhavane jagadvyāpīni ṣoḍaśa /</l>\n<l>aṣṭau kumārāḥ kanyāśca tathāṣṭāvatibhīṣaṇāḥ // MarkP_51.2 //</l>\n</lg>\n\n<lg>\n<l>tantākṛṣṭistathoktiśca parivartastathāparaḥ /</l>\n<l>aṅgadhruk śakuniścaiva gaṇḍaprāntaratistathā // MarkP_51.3 //</l>\n</lg>\n\n<lg>\n<l>garbhahā sasyahā cānyaḥ kumārāstanayāstayoḥ /</l>\n<l>kanyāścānyāstathaivāṣṭau tāsāṃ nāmāni me śṛṇu // MarkP_51.4 //</l>\n</lg>\n\n<lg>\n<l>niyojikā vai prathamā tathaivānyā virodhinī /</l>\n<l>svayaṃhārakarī caiva bhrāmaṇī ṛtuhārikā // MarkP_51.5 //</l>\n</lg>\n\n<lg>\n<l>smṛtibījahare cānye tayoḥ kanye 'tidāruṇe /</l>\n<l>vidveṣaṇyaṣṭamī nāma kanyā lokabhayāvahā // MarkP_51.6 //</l>\n</lg>\n\n<lg>\n<l>etāsāṃ karma vakṣyāmi doṣapraśamanañca yat /</l>\n<l>aṣṭānāñca kumārāṇāṃ śruyatāṃ dvijasattama // MarkP_51.7 //</l>\n</lg>\n\n<lg>\n<l>dantākṛṣṭiḥ prasuptānāṃ bālānāṃ daśanasthitaḥ /</l>\n<l>karoti dantasaṃgharṣaṃ cikīrṣurduḥ sahāgamam // MarkP_51.8 //</l>\n</lg>\n\n<lg>\n<l>tasyopaśamanaṃ kāryaṃ suptasya sitasarṣapaiḥ /</l>\n<l>śayanasyopari kṣiptairmānuṣairdaśanopari // MarkP_51.9 //</l>\n</lg>\n\n<lg>\n<l>suvārccalauṣadhīsnānāttathā sacchāstrakīrtanāt /</l>\n<l>uṣṭrakaṇṭakakhaḍgāsthi-kṣaumavastravidhāraṇāt // MarkP_51.10 //</l>\n</lg>\n\n<lg>\n<l>tiṣṭhatyanyakumārastu tathāsttvityasakṛd bruvan /</l>\n<l>śubhāśubhe nṛṇāṃ yuṅkte tathoktistacca nānyathā // MarkP_51.11 //</l>\n</lg>\n\n<lg>\n<l>tasmādaduṣṭaṃ maṅgalyaṃ vaktavyaṃ paṇḍitaiḥ sadā /</l>\n<l>duṣṭe śrute tathaivokte kīrtanīyo janārdanaḥ // MarkP_51.12 //</l>\n</lg>\n\n<lg>\n<l>carācaragururbrahmā yā yasya kuladevatā /</l>\n<l>anyagarbhe parān garbhān sadaiva parivartayan // MarkP_51.13 //</l>\n</lg>\n\n<lg>\n<l>ratimāpnoti vākyañca vivakṣoranyadeva yat /</l>\n<l>parivartakasaṃjño 'yaṃ tasyāpi sitasarṣapaiḥ // MarkP_51.14 //</l>\n</lg>\n\n<lg>\n<l>rakṣoghnamantrajapyaiśca rakṣāṃ kurvota tattvavit /</l>\n<l>anyaścānilavannṛṇāmaṅgeṣu sphuraṇoditam // MarkP_51.15 //</l>\n</lg>\n\n<lg>\n<l>śubhāśubhaṃ samācaṣṭe kuśaistasyāṅgatāḍanam /</l>\n<l>kākādipakṣisaṃstho 'nyaḥ śvāderaṅgagato 'pi vā // MarkP_51.16 //</l>\n</lg>\n\n<lg>\n<l>śubhāśubhañca śakuniḥ kumāro 'nyo bravīti vai /</l>\n<l>tatrāpi duṣṭe vyākṣepaḥ prārambhatyāga eva ca // MarkP_51.17 //</l>\n</lg>\n\n<lg>\n<l>śubhe drutataraṃ kāryamiti prāha prajāpatiḥ /</l>\n<l>gaṇḍānteṣu sthitaścānyo muhūrtārdhaṃ dvijottama // MarkP_51.18 //</l>\n</lg>\n\n<lg>\n<l>sarvārambhān kumāro 'tti śastātāñcānasūyatām /</l>\n<l>viproktyā devatāstutyā mūlotkhātena ca dvija // MarkP_51.19 //</l>\n</lg>\n\n<lg>\n<l>gomūtrasarṣapastrānaistadṛkṣagrahapūjanaiḥ /</l>\n<l>punaśca dharmopaniṣatkaraṇaiḥ śāstradarśanaiḥ // MarkP_51.20 //</l>\n</lg>\n\n<lg>\n<l>anajñayā janmanaśca praśamaṃ yāti gaṇḍavān /</l>\n<l>garbhe strīṇāṃ tathānyastu phalanāśī sudāruṇaḥ // MarkP_51.21 //</l>\n</lg>\n\n<lg>\n<l>tasya rakṣā sadā kāryā nityaṃ śaucaniṣevaṇāt /</l>\n<l>prasiddhamantralikhanācchastamālyādidhāraṇāt // MarkP_51.22 //</l>\n</lg>\n\n<lg>\n<l>viśuddhagehāvasathādanāyāsācca vai dvija /</l>\n<l>tathaiva sasyahā cānyaḥ sasyardhimupahanti yaḥ // MarkP_51.23 //</l>\n</lg>\n\n<lg>\n<l>tasyāpi rakṣāṃ kurvota jīrṇopānadvidhāraṇāt /</l>\n<l>tathāpasavyagamanācchāṇḍālasya praveśanāt // MarkP_51.24 //</l>\n</lg>\n\n<lg>\n<l>bahirbalipradānācca somāmbuparikīrtanāt /</l>\n<l>paradārapahadravyaharaṇādiṣu mānavān // MarkP_51.25 //</l>\n</lg>\n\n<lg>\n<l>niyojayati caivānyān kanyā sā ca niyojikā /</l>\n<l>tasyāḥ pavitrapaṭhanāt krodhalobhādivarjanāt // MarkP_51.26 //</l>\n</lg>\n\n<lg>\n<l>niyojayati māmiṣṭavirodhācca vivarjanam /</l>\n<l>ākruṣṭo 'nyena manyeta tāḍito vā niyojikā // MarkP_51.27 //</l>\n</lg>\n\n<lg>\n<l>niyojayatyenamiti na gacchettadvaśaṃ budhaḥ /</l>\n<l>paradārādisaṃsarge cittamātmānameva ca // MarkP_51.28 //</l>\n</lg>\n\n<lg>\n<l>niyojayatyatra sā māmiti prājño vicintayet /</l>\n<l>virodhaṃ kurute cānyā dampatyoḥ prīyamāṇayoḥ // MarkP_51.29 //</l>\n</lg>\n\n<lg>\n<l>bandhūnāṃ suhṛdāṃ pitroḥ putraiḥ sāvarṇikaiśca yā /</l>\n<l>virodhinī sā tadrakṣāṃ kurvota balikarmaṇā // MarkP_51.30 //</l>\n</lg>\n\n<lg>\n<l>tathātivādasahanācchāstrācāraniṣevaṇāt /</l>\n<l>dhānyaṃ khalād gṛhād gobhyaḥ payaḥ sarpistathāparā // MarkP_51.31 //</l>\n</lg>\n\n<lg>\n<l>samṛddhimṛddhimaddravyādapahinti ca kanyakā /</l>\n<l>sā svayaṃhāriketyuktā sadāntardhānatatparā // MarkP_51.32 //</l>\n</lg>\n\n<lg>\n<l>mahānasādardhasiddhamannāgārasthitaṃ tathā /</l>\n<l>pariviśyamāṇañca sadā sārdhaṃ bhuṅkte ca bhuñjatā // MarkP_51.33 //</l>\n</lg>\n\n<lg>\n<l>uccheṣaṇaṃ manuṣyāṇāṃ haratyannañca durharā /</l>\n<l>karmāntāgāraśālābhyaḥ siddhardhi harati dvija // MarkP_51.34 //</l>\n</lg>\n\n<lg>\n<l>gostrīstanebhyaśca payaḥ kṣīrahārī sadaiva sā /</l>\n<l>dadhno ghṛtaṃ tilāttailaṃ surāgārāttathā surām // MarkP_51.35 //</l>\n</lg>\n\n<lg>\n<l>rāgaṃ kusumbhakādīnāṃ kārpāsāt sūtrameva ca /</l>\n<l>sā svayaṃhārikā nāma haratyavirataṃ dvija // MarkP_51.36 //</l>\n</lg>\n\n<lg>\n<l>kuryācchikhaṇḍinordvandvaṃ rakṣārthaṃ kutrimāṃ striyam /</l>\n<l>rakṣāścaiva gṛhe lekhyā varjyāco cchiṣṭatā tathā // MarkP_51.37 //</l>\n</lg>\n\n<lg>\n<l>homāgnidevatādhūpabhasmanā ca pariṣkriyā /</l>\n<l>kāryā kṣīrādibhāṇḍānāmevaṃ tadrakṣaṇaṃ smṛtam // MarkP_51.38 //</l>\n</lg>\n\n<lg>\n<l>udvegaṃ janayatyanyā ekasthānanivāsinaḥ /</l>\n<l>puruṣasya tu yā proktā bhrāmaṇī sā tu kanyakā // MarkP_51.39 //</l>\n</lg>\n\n<lg>\n<l>tasyātha rakṣāṃ kurvota vikṣiptaiḥ sitasarṣapaiḥ /</l>\n<l>āsane śayane corvyāṃ yatrāste sa tu mānavaḥ // MarkP_51.40 //</l>\n</lg>\n\n<lg>\n<l>cintayecca naraḥ pāpā māmeṣā duṣṭacetanā /</l>\n<l>bhrāmayatyasakṛjjapyaṃ bhuvaḥ sūktaṃ samādhinā // MarkP_51.41 //</l>\n</lg>\n\n<lg>\n<l>strīṇāṃ puṣpaṃ haratyanyā pravṛttaṃ sā tu kanyakā /</l>\n<l>tathāpravṛttaṃ sā jñeyā dauḥ sahā ṛtahārikā // MarkP_51.42 //</l>\n</lg>\n\n<lg>\n<l>kurvota tīrthadevaukaścaityaparvatasānuṣu /</l>\n<l>nadīsaṅgamakhāteṣu strapanaṃ tatpraśānyate // MarkP_51.43 //</l>\n</lg>\n\n<lg>\n<l>mantravit kṛtatattvajñaḥ parvasūṣasi ca dvija /</l>\n<l>cikitsājñaśca vai vaidyaḥ saṃprayuktairvarauṣadhaiḥ // MarkP_51.44 //</l>\n</lg>\n\n<lg>\n<l>smṛtiñcāpaharatyanyā strīṇāṃ sā smṛtihārikā /</l>\n<l>viviktadeśasevitvāttasyāścopaśamo bhavet // MarkP_51.45 //</l>\n</lg>\n\n<lg>\n<l>bījāpahāriṇī cānyā strīpuṃsoratibhīṣaṇā /</l>\n<l>medhyānnabhojanaiḥ snānaistasyāścopaśamo bhaveta // MarkP_51.46 //</l>\n</lg>\n\n<lg>\n<l>aṣṭamī dveṣaṇī nāma kanyā lokabhayāvahā /</l>\n<l>yā karoti janadviṣṭaṃ naraṃ nārīmathāpi vā // MarkP_51.47 //</l>\n</lg>\n\n<lg>\n<l>madhukṣīraghṛtāktāṃstu śāntyarthaṃ homayettilān /</l>\n<l>kurvota mitravindāñca tatheṣṭintat praśānyate // MarkP_51.48 //</l>\n</lg>\n\n<lg>\n<l>eteṣāntu kumārāṇāṃ kanyānāṃ dvijasattama /</l>\n<l>aṣṭatriṃśadapatyāni teṣāṃ nāmāni me śṛṇu // MarkP_51.49 //</l>\n</lg>\n\n<lg>\n<l>dantākṛṣṭerabhūt kanyā vijalpā kalahā tathā /</l>\n<l>avajñānṛtaduṣṭoktirvijalpā tatpraśāntaye // MarkP_51.50 //</l>\n</lg>\n\n<lg>\n<l>tāmeva cintayet prājñaḥ prayataśca gṛhī bhavet /</l>\n<l>kalahā kalahaṃ gehe karotyavirataṃ nṛṇām // MarkP_51.51 //</l>\n</lg>\n\n<lg>\n<l>kuṭumbanāśahetuḥ sā tatpraśāntiṃ niśāmaya /</l>\n<l>dūrvāṅkurānmadhughṛtakṣīrāktān balikarmaṇi // MarkP_51.52 //</l>\n</lg>\n\n<lg>\n<l>vikṣipejjuhuyāccaivānalaṃ mitrañca kīrtayet /</l>\n<l>bhūtānāṃ mātṛbhiḥ sārdhaṃ bālakānāntu śāntaye // MarkP_51.53 //</l>\n</lg>\n\n<lg>\n<l>vidyānāṃ tapasāñcaiva saṃyamasya yamasya ca /</l>\n<l>kṛṣyāṃ vāṇijyalābhe ca śāntiṃ kurvantu me sadā // MarkP_51.54 //</l>\n</lg>\n\n<lg>\n<l>pūjitāśca yathānyāyaṃ tuṣṭiṃ gacchantu sarvaśaḥ /</l>\n<l>kuṣmāṇḍā yātudhānāśca ye cānye gaṇasaṃjñitāḥ // MarkP_51.55 //</l>\n</lg>\n\n<lg>\n<l>mahādevaprasādena maheśvaramatena ca /</l>\n<l>sarva ete nṛṇāṃ nityaṃ tuṣṭimāśu vrajantu te // MarkP_51.56 //</l>\n</lg>\n\n<lg>\n<l>tuṣṭāḥ sarvaṃ nirasyantu duṣkṛtaṃ duranuṣṭhitam /</l>\n<l>mahāpatākajaṃ sarvaṃ yaccānyadvighnakāraṇam // MarkP_51.57 //</l>\n</lg>\n\n<lg>\n<l>teṣāmeva prasādena vighnā naśyantu sarvaśaḥ /</l>\n<l>udvāheṣu ca sarveṣu vṛddhikarmaṃsu caiva hi // MarkP_51.58 //</l>\n</lg>\n\n<lg>\n<l>puṇyānuṣṭhānayogeṣu gurudevārcaneṣu ca /</l>\n<l>japayajñavidhāneṣu yātrāsu ca caturdaśa // MarkP_51.59 //</l>\n</lg>\n\n<lg>\n<l>śarīrārogyabhogyeṣu sukhadānadhaneṣu ca /</l>\n<l>vṛddhabālātureṣveva śāntiṃ kurvantu me sadā // MarkP_51.60 //</l>\n</lg>\n\n<lg>\n<l>somāmbupau tathāmbhodhiḥ savitā cānilānalau /</l>\n<l>tathokteḥ kālajihvo 'bhūt putrastālaniketanaḥ // MarkP_51.61 //</l>\n</lg>\n\n<lg>\n<l>sa yeṣāṃ rasanāsaṃsthāstānasādhūn vibādhate /</l>\n<l>parivartasutau dvau tu virūpavikṛtau dvija // MarkP_51.62 //</l>\n</lg>\n\n<lg>\n<l>tau tu vṛkṣāgraparikhāprākārāmbhodhisaṃśrayau /</l>\n<l>gurviṇyāḥ parivartantau kurutaḥ pādapāṇiṣu // MarkP_51.63 //</l>\n</lg>\n\n<lg>\n<l>krauṣṭuke parivartaḥsyāt garbhasyānyodarāttataḥ /</l>\n<l>na vṛkṣaṃ caiva naivādriṃ na prākāraṃ mahodadhim // MarkP_51.64 //</l>\n</lg>\n\n<lg>\n<l>parikhāṃ vā samākrāmedabalā garbhadhāriṇī /</l>\n<l>aṅgadhruk tanayaṃ lebhe piśunaṃ nāma nāmataḥ // MarkP_51.65 //</l>\n</lg>\n\n<lg>\n<l>so 'sthimajjāgataḥ puṃsāṃ balamattyajitātmanām /</l>\n<l>śyena-kāka-kapotāṃśca gṛdhrolūkaiśca vai sutān // MarkP_51.66 //</l>\n</lg>\n\n<lg>\n<l>avāpa śakuniḥ pañca jagṛhustān surāsurāḥ /</l>\n<l>śyenaṃ jagrāha mṛtyuśca kākaṃ kālo gṛhītavān // MarkP_51.67 //</l>\n</lg>\n\n<lg>\n<l>ulūkaṃ nirṛtiścaiva jagrāhātibhayāvaham /</l>\n<l>gṛdhraṃ vyādhistadīśo 'tha kapotaṃ ca svayaṃ yamaḥ // MarkP_51.68 //</l>\n</lg>\n\n<lg>\n<l>eteṣāmeva caivoktā bhūtāḥ pāpopapādane /</l>\n<l>tasmācchyenādayo yasya nilīyeyuḥ śirasyatha // MarkP_51.69 //</l>\n</lg>\n\n<lg>\n<l>tenātmarakṣaṇāyālaṃ śāntiṃ kuryādvijottama /</l>\n<l>gehe prasūtireteṣāṃ tadvannīḍaniveśanam // MarkP_51.70 //</l>\n</lg>\n\n<lg>\n<l>narastaṃ varjayed gehaṃ kapotākrāntamastakam /</l>\n<l>śyenaḥ kapoto gṛdhraśca kākolūkau gṛhe dvija // MarkP_51.71 //</l>\n</lg>\n\n<lg>\n<l>praviṣṭaḥ kathayedantaṃ vasatāṃ tatra veśmani /</l>\n<l>īdṛk parityajed gehaṃ śāntiṃ kuryācca paṇḍitaḥ // MarkP_51.72 //</l>\n</lg>\n\n<lg>\n<l>svapne 'pi hi kapotasya darśanaṃ na praśasyate /</l>\n<l>ṣaḍapatyāni kathyante gaṇḍaprāntaratestathā // MarkP_51.73 //</l>\n</lg>\n\n<lg>\n<l>strīṇāṃ rajasyavasthānaṃ teṣāṃ kālāṃśca me śṛṇu /</l>\n<l>catvāryahāni pūrvāṇi tathaivānyat trayodaśa // MarkP_51.74 //</l>\n</lg>\n\n<lg>\n<l>ekādaśa tathaivānyadapatyaṃ tasya vai dine /</l>\n<l>anyaddinābhigamane śrāddhadāne tathāpare // MarkP_51.75 //</l>\n</lg>\n\n<lg>\n<l>parvasvathānyat tasmāttu varjyānyetāni paṇḍitaiḥ /</l>\n<l>garbhahantuḥ suto nighno mohanī cāpi kanyakā // MarkP_51.76 //</l>\n</lg>\n\n<lg>\n<l>praviśya garbhamattyeko bhuktvā mohayate 'parā /</l>\n<l>jāyante mohanāttasyāḥ sarpamaṇḍūkakacchapāḥ // MarkP_51.77 //</l>\n</lg>\n\n<lg>\n<l>sarīsṛpāṇi cānyāni purīṣamathavā punaḥ /</l>\n<l>ṣaṇmāsān gurviṇīṃ māṃsamaśnuvānāmasaṃyatām // MarkP_51.78 //</l>\n</lg>\n\n<lg>\n<l>vṛkṣacchāyāśrayāṃ rātrāvathavā tricatuṣpathe /</l>\n<l>śmaśānakaṭabhūmiṣṭhāmuttarīyavivarjitām // MarkP_51.79 //</l>\n</lg>\n\n<lg>\n<l>rudamānāṃ niśīthe 'tha āviśettāmasau striyam /</l>\n<l>śasyahantustathaivaikaḥ kṣudrako nāma nāmataḥ // MarkP_51.80 //</l>\n</lg>\n\n<lg>\n<l>śasyardhiṃ sa sadā hanti labdhvā randhraṃ śṛṇuṣva tat /</l>\n<l>amaṅgalyadinārambhe atṛpto vapate ca yaḥ // MarkP_51.81 //</l>\n</lg>\n\n<lg>\n<l>kṣetreṣvanupraveśaṃ vai karotyantopasaṅgiṣu /</l>\n<l>tasmāt kalpaḥ supraśaste dine 'bhyarcya niśākaram // MarkP_51.82 //</l>\n</lg>\n\n<lg>\n<l>kuryādārambhamuptiñca hṛṣṭastuṣṭaḥ sahāyavān /</l>\n<l>niyojiketi yā kanyā duḥ sahasya mayoditā // MarkP_51. 83 //</l>\n</lg>\n\n<lg>\n<l>jātaṃ pracodikāsaṃjñaṃ tasyāḥ kanyācatuṣṭayam /</l>\n<l>mattonmattapramattāstu narān nārīstu tāḥ sadā // MarkP_51.84 //</l>\n</lg>\n\n<lg>\n<l>samāviśanti nāśāya codayantīha dāruṇam /</l>\n<l>adharmaṃ dharmarūpeṇa kāmañcākāmarūpiṇam // MarkP_51.85 //</l>\n</lg>\n\n<lg>\n<l>anarthañcārtharūpeṇa mokṣañcāmokṣarūpiṇam /</l>\n<l>durvinītā vinā śaucaṃ darśayanti pṛthaṅnarān // MarkP_51.86 //</l>\n</lg>\n\n<lg>\n<l>bhraśyantyābhiḥ praviṣṭābhiḥ puruṣārthāt pṛthaṅnarāḥ /</l>\n<l>tāsāṃ praveśaśca gṛhe saṃdhyārakte hyathāmbare // MarkP_51.87 //</l>\n</lg>\n\n<lg>\n<l>dhātāvidhātrośca baliryatra kāle na dīyate /</l>\n<l>bhuñjatāṃ pibatāṃ vāpi saṅgibhirjalavipruṣaiḥ // MarkP_51.88 //</l>\n</lg>\n\n<lg>\n<l>navanārīṣu saṃkrāntistāsāmāśvabhijāyate /</l>\n<l>virodhinyāstrayaḥ putrāścodako grāhakastathā // MarkP_51.89 //</l>\n</lg>\n\n<lg>\n<l>tamaḥ pracchādakaścānyastatsvarūpaṃ śṛṇuṣva me /</l>\n<l>pradīpadailasaṃsargadūṣite laṅghite khale // MarkP_51.90 //</l>\n</lg>\n\n<lg>\n<l>muṣalolūkhale yatra pāduke vāsane striyaḥ /</l>\n<l>śūrpadātrādikaṃ yatra padākṛṣya tathāsanam // MarkP_51.91 //</l>\n</lg>\n\n<p>yatropaliptañcānarcya vihāraḥ kriyate gṛhe/\n<l>darvomukhena yatrāgnirāhṛto 'nyatra nīyate // MarkP_51.92 //</l></p>\n\n<lg>\n<l>virodhinīsutāstatra vijṛmbhante pracoditāḥ /</l>\n<l>eko jihvāgataḥ puṃsāṃ strīṇāñcālīkasatyavān // MarkP_51.93 //</l>\n</lg>\n\n<lg>\n<l>codako nāma sa proktaḥ paiśunyaṃ kurute gṛhe /</l>\n<l>avadhānagataścānyaḥ śravaṇastho 'tidurmatiḥ // MarkP_51.94 //</l>\n</lg>\n\n<lg>\n<l>karoti grahaṇanteṣāṃ vacasāṃ grāhakastu saḥ /</l>\n<l>ākramyānyo mano nṝṇāṃ tamasācchādya durmatiḥ // MarkP_51.95 //</l>\n</lg>\n\n<lg>\n<l>krodhaṃ janayate yastu tamaḥ pracchādakastu saḥ /</l>\n<l>svayaṃhāryāstu cauryeṇa janitantanayatrayam // MarkP_51.96 //</l>\n</lg>\n\n<lg>\n<l>sarvahāryardhahārī ca vīryahārī tathaiva ca /</l>\n<l>anācāntagṛheṣvete mandācāragṛheṣu ca // MarkP_51.97 //</l>\n</lg>\n\n<lg>\n<l>aprakṣālitapādeṣu praviśatsu mahānasam /</l>\n<l>khaleṣu goṣṭheṣu ca vai droho yeṣu gṛheṣu vai // MarkP_51.98 //</l>\n</lg>\n\n<lg>\n<l>teṣu sarve yathānyāyaṃ viharanti ramanti ca /</l>\n<l>bhrāmaṇyāstanayastvekaḥ kākajaṅgha iti smṛtaḥ // MarkP_51.99 //</l>\n</lg>\n\n<lg>\n<l>tenāviṣṭo ratiṃ sarvo naiva prāpnoti vai pure /</l>\n<l>bhuñjan yo gāyate maitre gāyate hasate ca yaḥ // MarkP_51.100 //</l>\n</lg>\n\n<lg>\n<l>sandhyāmaithuninañcaiva naramāviśati dvija /</l>\n<l>kanyātrayaṃ prasūtā sā yā kanyā ṛtuhāriṇī // MarkP_51.101 //</l>\n</lg>\n\n<lg>\n<l>ekā kucaharā kanyā anyā vyañjanahārikā /</l>\n<l>tṛtīyā tu samākhyātā kanyakā jātahāriṇī // MarkP_51.102 //</l>\n</lg>\n\n<lg>\n<l>yasyā na kriyate sarvaḥ samyag vaivāhiko vidhiḥ /</l>\n<l>kālātīto 'thavā tasyā haratyekā kucadvayam // MarkP_51.103 //</l>\n</lg>\n\n<lg>\n<l>samyak śrāddhamadattvā ca tathānarcya ca mātaram /</l>\n<l>vivāhitāyāḥ kanyāyā harati vyañjanaṃ tathā // MarkP_51.104 //</l>\n</lg>\n\n<lg>\n<l>agnyambuśūnye ca tathā vidhūpe sūtikāgṛhe /</l>\n<l>adīpaśastramusale bhūtisarṣapavarjite // MarkP_51.105 //</l>\n</lg>\n\n<lg>\n<l>anupraviśya sā jātamapahṛtyātmasambhavam /</l>\n<l>kṣaṇaprasavinī bālaṃ tatraivotsṛjate dvija // MarkP_51.106 //</l>\n</lg>\n\n<lg>\n<l>sā jātahāriṇī nāma sughorā piśitāśanā /</l>\n<l>tasmāt saṃrakṣaṇaṃ kāryaṃ yatnataḥ sūtikāgṛhe // MarkP_51.107 //</l>\n</lg>\n\n<lg>\n<l>smṛtiñcāprayatānāñca śūnyāgāraniṣevaṇāt /</l>\n<l>apahanti sutastasyāḥ pracaṇḍo nāma nāmataḥ // MarkP_51.108 //</l>\n</lg>\n\n<lg>\n<l>pautrebhyastasya saṃbhūtā līkāḥ śatasahasraśaḥ /</l>\n<l>caṇḍālayonayaścāṣṭau daṇḍapāśātibhīṣaṇāḥ // MarkP_51.109 //</l>\n</lg>\n\n<lg>\n<l>kṣudhāviṣṭāstato līkāstāśca caṇḍālayonayaḥ /</l>\n<l>abhyadhāvanta cānyonyamattukāmāḥ parasparam // MarkP_51.110 //</l>\n</lg>\n\n<lg>\n<l>pracaṇḍo vāriyitvā tu tāstāścaṇḍālayonayaḥ /</l>\n<l>samaye sthāpayāmāsa yādṛśe tādṛśaṃ śṛṇu // MarkP_51.111 //</l>\n</lg>\n\n<lg>\n<l>adyaprabhṛti līkānāmāvāsaṃ yo hi dāsyati /</l>\n<l>daṇḍaṃ tasyāhamatulaṃ pātayiṣye na saṃśayaḥ // MarkP_51.112 //</l>\n</lg>\n\n<lg>\n<l>caṇḍālayonyo 'vasathe līkā yā prasaviṣyati /</l>\n<l>tasyāśca santiḥ pūrvā sā ca sadyo naśiṣyati // MarkP_51.113 //</l>\n</lg>\n\n<lg>\n<l>prasūte kanyake dve tu strīpuṃsorbojahāriṇī /</l>\n<l>vātarūpāmarūpāñca tasyāḥ praharaṇantu te // MarkP_51.114 //</l>\n</lg>\n\n<lg>\n<l>vātarūpā niṣekānte sā yasmai kṣipate sutam /</l>\n<l>sa pumān vātaśukratvaṃ prayāti vanitāpi vā // MarkP_51.115 //</l>\n</lg>\n\n<lg>\n<l>tathaiva gacchataḥ sadyo nirbojatvamarūpayā /</l>\n<l>asnātāśī naro yo vai tathaiva piśitāśanaḥ // MarkP_51.116 //</l>\n</lg>\n\n<lg>\n<l>vidveṣiṇī tu yā kanyā bhṛkuṭīkuṭilānanā /</l>\n<l>tasyā dvau tanayau puṃsāmapakāraprakāśakau // MarkP_51.117 //</l>\n</lg>\n\n<lg>\n<l>nirbojatvaṃ naro yāti nārī vā śaucavarjitā /</l>\n<l>paiśunyābhirataṃ lolamasajjananiṣevaṇam // MarkP_51.118 //</l>\n</lg>\n\n<lg>\n<l>puruṣadveṣiṇañcaitau nāramākramya tiṣṭhataḥ /</l>\n<l>mātrā bhrātrā tathā mitrairabhīṣṭaiḥ svajanaiḥ paraiḥ // MarkP_51.119 //</l>\n</lg>\n\n<lg>\n<l>vidviṣṭo nāśamāyāti puruṣo dharmator'thataḥ /</l>\n<l>ekastu svaguṇāṃlloke prakāśayati pāpakṛt // MarkP_51.120 //</l>\n</lg>\n\n<lg>\n<l>dvitīyastu guṇān maitrīṃ lokasthāmapakarṣati /</l>\n<l>ityete dauḥ sahāḥ sarve yakṣmaṇaḥ santatāvatha /</l>\n<l>pāpācārāḥ samākhyātā yairvyāptamakhilaṃ jagat // MarkP_51.121 //</l>\n</lg>\n\n<p>iti śrīmārkaṇḍeyapurāṇe duḥ sahotpatisamāpanaṃ nāmaikapañcāśau'dhyāyaḥ</p>\n\n</div>\n<div>\n\n<p>dvipañcāśo 'dhyāyaḥ- 52</p>\n\n<p>mārkaṇḍeya uvāca</p>\n\n<lg>\n<l>ityeṣa tāmasaḥ sargo brahmaṇo 'vyaktajanmanaḥ /</l>\n<l>rudrasargaṃ pravakṣyāmi tanme nigadataḥ śṛṇu // MarkP_52.1 //</l>\n</lg>\n\n<lg>\n<l>tanayāśca tathaivāṣṭau patnyaḥ putrāśca te tathā /</l>\n<l>kalpādāvātmanastulyaṃ sutaṃ pradhyāyataḥ prabhoḥ // MarkP_52.2 //</l>\n</lg>\n\n<lg>\n<l>prādurāsīdathāṅke 'sya kumāro nīlalohitaḥ /</l>\n<l>ruroda susvaraṃ so 'tha dravaṃśca dvijasattama // MarkP_52.3 //</l>\n</lg>\n\n<lg>\n<l>kiṃ rodiṣīti taṃ brahmā rudantaṃ pratyuvāca ha /</l>\n<l>nāma dehīti taṃ so 'tha pratyuvāca jagatpatim // MarkP_52.4 //</l>\n</lg>\n\n<lg>\n<l>rudrastvaṃ deva ! nāmnāsi mā rodīrdhairyamāvaha /</l>\n<l>evamuktastataḥ so 'tha saptakṛtvo ruroda ha // MarkP_52.5 //</l>\n</lg>\n\n<lg>\n<l>tato 'nyāni dadau tasmai sapta nāmāni vai prabhuḥ /</l>\n<l>sthānāni caiṣāmaṣṭānāṃ patnīḥ putrāṃśca vai dvija // MarkP_52.6 //</l>\n</lg>\n\n<lg>\n<l>bhavaṃ śarvaṃ tatheśānaṃ tathā paśupatiṃ prabhuḥ /</l>\n<l>bhīmamugraṃ mahādevamuvāca sa pitāmahaḥ // MarkP_52.7 //</l>\n</lg>\n\n<lg>\n<l>cakre nāmānyathaitāni sthānānyeṣāñcakāra ha /</l>\n<l>sūryo jalaṃ mahī vahnirvāyurākāśameva ca // MarkP_52.8 //</l>\n</lg>\n\n<lg>\n<l>dīkṣito brāhmaṇaḥ soma ityetāstanavaḥ kramāt /</l>\n<l>suvarcalā tathaivomā vikeśī cāparā svadhā // MarkP_52.9 //</l>\n</lg>\n\n<lg>\n<l>svāhā diśastathā dīkṣā rohiṇī ca yathākramam /</l>\n<l>sūryādīnāṃ dvijaśreṣṭha ! rudrādyairnāmabhiḥ saha // MarkP_52.10 //</l>\n</lg>\n\n<lg>\n<l>śanaiścarastathā śukro lohitāṅgo manojavaḥ /</l>\n<l>skandaḥ sargo 'tha santāno budhaścānukramāt sutaḥ // MarkP_52.11 //</l>\n</lg>\n\n<lg>\n<l>evamprakāro rudro 'sau satīṃ bhāryāmavindata /</l>\n<l>dakṣakopācca tatyāja sā satī svaṃ kalevaram // MarkP_52.12 //</l>\n</lg>\n\n<lg>\n<l>himavadduhitā sābhūnmenāyāṃ dvijasattama /</l>\n<l>tasyā bhrātā tu mainākaḥ sakhāmbhodheranuttamaḥ // MarkP_52.13 //</l>\n</lg>\n\n<lg>\n<l>upayeme punaścaināmananyāṃ bhagavān bhavaḥ /</l>\n<l>devau dhātāvidhātārau bhṛgoḥ khyātirasūyata // MarkP_52.14 //</l>\n</lg>\n\n<lg>\n<l>śriyañca devadevasya patnī nārāyaṇāsya yā /</l>\n<l>āyātirniyatiścaiva meroḥ kanye mahātmanaḥ // MarkP_52.15 //</l>\n</lg>\n\n<lg>\n<l>dhātāvidhātroste bhārye tayorjātau sutāvubhau /</l>\n<l>prāṇaścaiva mṛkaṇḍuśca pitā mama mahāyaśāḥ // MarkP_52.16 //</l>\n</lg>\n\n<lg>\n<l>manasvinyāmahaṃ tasmāt putro vedaśirā mama /</l>\n<l>dhūmravatyāṃ samabhavat prāṇasyāpi nibodha me // MarkP_52.17 //</l>\n</lg>\n\n<lg>\n<l>prāṇasya dyutimān putra utpannastasya cātmajaḥ /</l>\n<l>ajarāśca tayoḥ putrāḥ pautrāśca bahavo 'bhavan // MarkP_52.18 //</l>\n</lg>\n\n<lg>\n<l>patnī marīceḥ sambhūtiḥ paurṇamāsamasūyata /</l>\n<l>virajāḥ parvataścaiva tasya putrau mahātmanaḥ // MarkP_52.19 //</l>\n</lg>\n\n<lg>\n<l>tayoḥ putrāṃstu vakṣye 'haṃ vaṃśasaṃkīrtane dvija /</l>\n<l>smṛtiścāṅgirasaḥ patnī prasūtā kanyakāstathā // MarkP_52.20 //</l>\n</lg>\n\n<lg>\n<l>sinīvālī kuhūścaiva rākā bhānumatī tathā /</l>\n<l>anasūyā tathaivātrerjajñe putrānakalpaṣān // MarkP_52.21 //</l>\n</lg>\n\n<lg>\n<l>somaṃ durvāsasañcaiva dattātreyañca yoginam /</l>\n<l>prītyāṃ pulastyabhāryāyāṃ datto 'nyastatsuto 'bhavat // MarkP_52.22 //</l>\n</lg>\n\n<lg>\n<l>pūrvajanmani so 'gastyaḥ smṛtaḥ svāyambhuve 'ntare /</l>\n<l>kardamaścārvavīraśca sahiṣṇuśca sutatrayam // MarkP_52.23 //</l>\n</lg>\n\n<lg>\n<l>kṣamā tu suṣuve bhāryā pulahasya prajāpateḥ /</l>\n<l>kratostu sannatirbhāryā bālakhilyānasūyata // MarkP_52.24 //</l>\n</lg>\n\n<lg>\n<l>ṣaṣṭiryāni sahasrāṇi ṛṣīṇāmūrdhvaretasām /</l>\n<l>ūrjāyāntu vasiṣṭhasya saptājāyanta vai sutāḥ // MarkP_52.25 //</l>\n</lg>\n\n<lg>\n<l>rajogātrordhvabāhuśca sabalaścānaghastathā /</l>\n<l>sutapāḥ śukla ityete sarve saptarṣayaḥ smṛtāḥ // MarkP_52.26 //</l>\n</lg>\n\n<lg>\n<l>yo 'sāvagnirabhīmānī brahmaṇastanayo 'grajaḥ /</l>\n<l>tasmāt svāhā sutān lebhe trīnudāraujaso dvija // MarkP_52.27 //</l>\n</lg>\n\n<lg>\n<l>pāvakaṃ pavamānañca śuciñcāpi jalāśinam /</l>\n<l>teṣāntu santātāvanye catvāriṃśacca pañca ca // MarkP_52.28 //</l>\n</lg>\n\n<lg>\n<l>kathyante bahuśaścaite pitā putratrayañca yat /</l>\n<l>evamekonapañcāśad durjayāḥ parikīrtitāḥ // MarkP_52.29 //</l>\n</lg>\n\n<lg>\n<l>pitaro brahmaṇā sṛṣṭā ye vyākhyātā mayā tava /</l>\n<l>agniṣvāttā barhiṣado 'nagnayaḥ sāgnayaśca ye // MarkP_52.30 //</l>\n</lg>\n\n<lg>\n<l>tebhyaḥ svadhā sute jajñe menāṃ vai dhāriṇīṃ tathā /</l>\n<l>te ubhe brahmavādinyau yoginyau cāpyubhe dvija // MarkP_52.31 //</l>\n</lg>\n\n<lg>\n<l>uttamajñānasaṃpanne sarvaiḥ samudite guṇaiḥ /</l>\n<l>ityeṣā dakṣakanyānāṃ kathitāpatyasaṃtatiḥ /</l>\n<l>śraddhāvān saṃsmarannityaṃ prajāvānabhijāyate // MarkP_52.32 //</l>\n</lg>\n\n<p>iti śrīmārkaṇḍeyapurāṇe rudrasargābhidhāno nāma dvipañcāśo 'dhyāyaḥ</p>\n\n</div>\n<div>\n\n<p>tripañcāśo 'dhyāyaḥ- 53</p>\n\n<p>krauṣṭukiruvāca</p>\n\n<lg>\n<l>svāyambhuvaṃ tvayākhyātametanmanvantarañca yat /</l>\n<l>tadahaṃ bhagavan ! samyak śrotumicchāmi kathyatām // MarkP_53.1 //</l>\n</lg>\n\n<lg>\n<l>manvantarapramāṇañca devā devarṣayastathā /</l>\n<l>ye ca kṣitīśā bhagavan ! devendraścaiva yastathā // MarkP_53.2 //</l>\n</lg>\n\n<p>mārkaṇḍeya uvāca</p>\n\n<lg>\n<l>manvantarāṇāṃ saṃkhyātā sādhikā hyekasaptatiḥ /</l>\n<l>mānuṣeṇa pramāṇena śṛṇu manvantarañca me // MarkP_53.3 //</l>\n</lg>\n\n<lg>\n<l>triṃśatkoṭyastu saṃkhyātāḥ sahasrāṇi ca viṃśatiḥ /</l>\n<l>saptaṣaṣṭistathānyāni niyutāni ca saṃkhyayā // MarkP_53.4 //</l>\n</lg>\n\n<lg>\n<l>manvantarapramāṇañca ityetat sādhikaṃ vinā /</l>\n<l>aṣṭau śatasahasrāṇi divyayā saṃkhyayā smṛtam // MarkP_53.5 //</l>\n</lg>\n\n<lg>\n<l>dvipañcāśattathānyāni sahasrāṇyadhikāni ca /</l>\n<l>svāyambhuvo manuḥ pūrvaṃ manuḥ svārociṣastathā // MarkP_53.6 //</l>\n</lg>\n\n<lg>\n<l>auttamastāmasaścaiva raivataścākṣuṣastathā /</l>\n<l>ṣaḍete manavo 'tītāstathā vaivasvato 'dhunā // MarkP_53.7 //</l>\n</lg>\n\n<lg>\n<l>sāvarṇiḥ pañca raucyāśca bhautyāścāgāminastvamī /</l>\n<l>eteṣāṃ vistaraṃ bhūyo manvantaraparigrahe // MarkP_53.8 //</l>\n</lg>\n\n<lg>\n<l>vakṣye devānṛṣīṃścaiva yakṣendrāḥ pitaraśca ye /</l>\n<l>utpattiṃ saṃgrahaṃ brahman ! śrūyatāmasya santatiḥ // MarkP_53.9 //</l>\n</lg>\n\n<lg>\n<l>yacca teṣāmabhūt kṣetraṃ tatputrāṇāṃ mahātmanām /</l>\n<l>manoḥ svāyambhuvasyāsan daśa putrāstu tatsamāḥ // MarkP_53.10 //</l>\n</lg>\n\n<lg>\n<l>yairiyaṃ pṛthivī sarvā saptadvīpā saparvatā /</l>\n<l>sasamudrākaravatī prativarṣaṃ niveśitā // MarkP_53.11 //</l>\n</lg>\n\n<lg>\n<l>sasamudrākaravatī prativarṣaṃ tretāyuge tathā /</l>\n<l>priyavratasya putraistaiḥ pautraiḥ svāyambhuvasya ca // MarkP_53.12 //</l>\n</lg>\n\n<lg>\n<l>priyavratāt prajāvatyāṃ vīrāt kanyā vyajāyata /</l>\n<l>kanyā sā tu mahābhāgā kardamasya prajāpate // MarkP_53.13 //</l>\n</lg>\n\n<lg>\n<l>kanye dve daśa putrāṃśca samrāṭkukṣī ca te ubhe /</l>\n<l>tayorvai bhrātaraḥ śūrāḥ prajāpatisamā daśa // MarkP_53.14 //</l>\n</lg>\n\n<lg>\n<l>āgnīdhro medhātithiśca vapuṣmāṃśca tathāparaḥ /</l>\n<l>jyotiṣmāndyutimān bhavyaḥ savanaḥ sapta eva te // MarkP_53.15 //</l>\n</lg>\n\n<lg>\n<l>priyavrato 'bhyaṣiñcattān sapta saptasu pārthivān /</l>\n<l>dvīpeṣu tena dharmeṇa dvīpāṃścaiva nibodha me // MarkP_53.16 //</l>\n</lg>\n\n<lg>\n<l>jambudvīpe tathāgnīdhraṃ rājānaṃ kṛtavān pitā /</l>\n<l>plakṣadvīpeśvaraścāpi tena medhātithiḥ kṛtaḥ // MarkP_53.17 //</l>\n</lg>\n\n<lg>\n<l>śālmalestu vapuṣmantaṃ jyotiṣmantaṃ kuśāhvaye /</l>\n<l>krauñcadvīpe dyutimantaṃ bhavyaṃ śākāhvayeśvaram // MarkP_53.18 //</l>\n</lg>\n\n<lg>\n<l>puṣkarādhipatiñcāpi savanaṃ kṛtavān sutam /</l>\n<l>mahāvīto dhātakiśca puṣkarādhipateḥ sutau // MarkP_53.19 //</l>\n</lg>\n\n<lg>\n<l>dvidhā kṛtvā tayorvarṣaṃ puṣkare saṃnyaveśayat /</l>\n<l>bhavyasya putrāḥ saptāsannāmatastānnibodha me // MarkP_53.20 //</l>\n</lg>\n\n<lg>\n<l>jaladaśca kumāraśca sukumāro manīvakaḥ /</l>\n<l>kuśottaro 'tha medhāvī saptamastu mahādrumaḥ // MarkP_53.21 //</l>\n</lg>\n\n<lg>\n<l>tannāmakāni varṣāṇi śākadvīpe cakāra saḥ /</l>\n<l>tathā dyutimataḥ sapta putrāstāṃśca nibodha me // MarkP_53.22 //</l>\n</lg>\n\n<lg>\n<l>kuśalo manugaścoṣṇaḥ prākaraścārthakārakaḥ /</l>\n<l>muniśca dundubhiścaiva saptamaḥ parikīrtitaḥ // MarkP_53.23 //</l>\n</lg>\n\n<lg>\n<l>teṣāṃ svanāmadheyāni krauñcadvīpe tathābhavan /</l>\n<l>jyotiṣmataḥ kuśadvīpe putranāmāṅkitāni vai // MarkP_53.24 //</l>\n</lg>\n\n<lg>\n<l>tatrāpi sapta varṣāpi teṣāṃ nāmāni me śṛṇu /</l>\n<l>udbhidaṃ vaiṣṇavañcaiva surathaṃ lambanaṃ tathā // MarkP_53.25 //</l>\n</lg>\n\n<lg>\n<l>dhṛtimat prākarañcaiva kāpilaṃ cāpi saptamam /</l>\n<l>vapuṣmataḥ sutāḥ sapta śālmaleśasya cābhavan // MarkP_53.26 //</l>\n</lg>\n\n<lg>\n<l>śvetaśca haritaścaiva jīmūto rohitastathā /</l>\n<l>vaidyuto mānasaścaiva ketumān saptamastathā // MarkP_53.27 //</l>\n</lg>\n\n<lg>\n<l>tathaiva śālmalesteṣāṃ samanāmāni sapta vai /</l>\n<l>sapta medhātitheḥ putrāḥ plakṣadvīpeśvarasya vai // MarkP_53.28 //</l>\n</lg>\n\n<lg>\n<l>yeṣāṃ nāmāṅgitairvarṣaiḥ plakṣadvīpastu saptadhā /</l>\n<l>pūrvaṃ śākabhavaṃ varṣaṃ śiśirantu sukhodayam // MarkP_53.29 //</l>\n</lg>\n\n<lg>\n<l>ānandañca śivañcaiva kṣemakañca dhruvantathā /</l>\n<l>plakṣadvīpādibhūteṣu śākadvīpāntimeṣu vai // MarkP_53.30 //</l>\n</lg>\n\n<lg>\n<l>jñeyaḥ pañcasu dharmaśca varṇāśramavibhāgajaḥ /</l>\n<l>nityaḥ svābhāvikaścaiva ahiṃsāvidhivardhitaḥ // MarkP_53.31 //</l>\n</lg>\n\n<lg>\n<l>pañcasveteṣu varṣeṣu sarvasādhāraṇaḥ smṛtaḥ /</l>\n<l>agnīdhrāya pitā pūrvaṃ jambudvīpaṃ dadau dvija // MarkP_53.32 //</l>\n</lg>\n\n<lg>\n<l>tasya putrā babhūvurhi prajāpatisamā nava /</l>\n<l>jyeṣṭho nābiriti khyātastasya kiṃpuruṣo 'nujaḥ // MarkP_53.33 //</l>\n</lg>\n\n<lg>\n<l>harivarṣastṛtīyastu caturtho 'bhūdilāvṛtaḥ /</l>\n<l>vaśyaśca pañcamaḥ putro hiraṇyaḥ ṣaṣṭha ucyate // MarkP_53.34 //</l>\n</lg>\n\n<lg>\n<l>kurustu saptamasteṣāṃ bhadrāśvaścāṣṭamaḥ smṛtaḥ /</l>\n<l>navamaḥ ketumālaśca tannāmnā varṣasaṃsthitiḥ // MarkP_53.35 //</l>\n</lg>\n\n<lg>\n<l>yāni kipuruṣādyāni varjayitvā himāhvayam /</l>\n<l>teṣāṃ svabāvataḥ siddhiḥ sukhaprāyā hyatnataḥ // MarkP_53.36 //</l>\n</lg>\n\n<lg>\n<l>viparyayo na teṣvasti jarāmṛtyubhayaṃ na ca /</l>\n<l>dharmādharmau na teṣvāstāṃ nottamādhamamadhyamāḥ // MarkP_53.37 //</l>\n</lg>\n\n<lg>\n<l>na vai caturyugāvasthā nārtavā ṛtavo na ca /</l>\n<l>āgnīdhrasūnornābhestu ṛṣabho 'bhūt suto dvija // MarkP_53.38 //</l>\n</lg>\n\n<lg>\n<l>ṛṣabhādbharato jajñe vīraḥ putraśatādvaraḥ /</l>\n<l>so 'bhiṣicyarṣabhaḥ putraṃ mahāpravrājyamāsthitaḥ // MarkP_53.39 //</l>\n</lg>\n\n<lg>\n<l>tapastepe mahābhāgaḥ pulahāśramasaṃśrayaḥ /</l>\n<l>himāhviṃ dakṣiṇaṃ varṣaṃ bharatāya pitā dadau // MarkP_53.40 //</l>\n</lg>\n\n<lg>\n<l>tasmāt tu bhārataṃ varṣaṃ tasya nānmā mahātmanaḥ /</l>\n<l>bhatasyāpyabhūt putraḥ sumatirnāma dhārmikaḥ // MarkP_53.41 //</l>\n</lg>\n\n<lg>\n<l>tasmin rājyaṃ samāveśya bharato 'pi vanaṃ yayau /</l>\n<l>eteṣāṃ putrapautraistu saptadvīpā vasundharā // MarkP_53.42 //</l>\n</lg>\n\n<lg>\n<l>priyavratasya putraistu bhuktvā svāyambhuve 'ntare /</l>\n<l>eṣa svāyambhuvaḥ sargaḥ kathitaste dvijottama // MarkP_53.43 //</l>\n</lg>\n\n<l>pūrvamanvantare samyak kimanyat kathayāmi te // MarkP_53.44 //</l>\n\n<p>iti śrīmārkaṇḍeyapurāṇeṭhamanvantarakathanaṃ' nāma tripañcāśo 'dhyāyaḥ</p>\n\n</div>\n<div>\n\n<p>catuḥpañcāśo 'dhyāyaḥ- 54</p>\n\n<p>krauṣṭukiruvāca</p>\n\n<lg>\n<l>katidvīpāḥ samudrā vā parvatā vā kati dvija /</l>\n<l>kiyanti caiva varṣāṇi teṣāṃ nadyaśca kā mune // MarkP_54.1 //</l>\n</lg>\n\n<lg>\n<l>mahābhūtapramāṇañca lokālokantathaiva ca /</l>\n<l>paryāsaṃ parimāṇañca gatiñcandrārkayorapi // MarkP_54.2 //</l>\n</lg>\n\n<l>etat prabrūhi me sarvaṃ vistareṇa mahāmune // MarkP_54.3 //</l>\n\n<p>mārkaṇḍeya uvāca</p>\n\n<lg>\n<l>śatārdhakoṭivistārā pṛthivī kṛtstraśo dvija /</l>\n<l>tasyā hi sthānamakhilaṃ kathayāmi śṛṇuṣva tat // MarkP_54.4 //</l>\n</lg>\n\n<lg>\n<l>ye te dvīpā mayā proktā jambudvīpādayo dvija /</l>\n<l>puṣkarāntā mahābhāga ! śṛṇveṣāṃ vistaraṃ punaḥ // MarkP_54.5 //</l>\n</lg>\n\n<lg>\n<l>dvīpāt tu dviguṇo dvīpo jambuḥ plakṣo 'tha śālmalaḥ /</l>\n<l>kuśaḥ krauñcastathā śākaḥ puṣkaradvīpa eva ca // MarkP_54.6 //</l>\n</lg>\n\n<lg>\n<l>lavaṇekṣu-surā-sarpirdadhi-dugdhaḥjalābdhibhiḥ /</l>\n<l>dviguṇairdviguṇairvṛddhyā sarvataḥ pariveṣṭitāḥ // MarkP_54.7 //</l>\n</lg>\n\n<lg>\n<l>jambudvīpasya saṃsthānaṃ pravakṣye 'haṃ nibodha me /</l>\n<l>lakṣamekaṃ yojanānāṃ vṛttau vistāradairghyataḥ // MarkP_54.8 //</l>\n</lg>\n\n<lg>\n<l>himavān hemakūṭaśca ṛṣabho merureva ca /</l>\n<l>nīlaḥ śvetastathā śṛṅgī saptāsmin varṣaparvatāḥ // MarkP_54.9 //</l>\n</lg>\n\n<lg>\n<l>dvau lakṣayojanāyāmau madhye tatra mahācalau /</l>\n<l>tayordakṣiṇato yau tu yau tathottarato girī // MarkP_54.10 //</l>\n</lg>\n\n<lg>\n<l>daśabhirdaśabhirnyūnaiḥ sahasraistaiḥ parasparam /</l>\n<l>dvisāhastrocchrayāḥ sarve tāvadvistāriṇaśca te // MarkP_54.11 //</l>\n</lg>\n\n<lg>\n<l>samudrāntaḥ praviṣṭāśca ṣaḍasmin varṣaparvatāḥ /</l>\n<l>dakṣiṇottarato nimnā madhye tuṅgāyatā kṣitiḥ // MarkP_54.12 //</l>\n</lg>\n\n<lg>\n<l>vedyardhe dakṣime trīṇi trīṇi varṣāṇi cottare /</l>\n<l>ilāvṛtaṃ tayormadhye candrārdhākāravat sthitam // MarkP_54.13 //</l>\n</lg>\n\n<lg>\n<l>tataḥ pūrveṇa bhadrāśvaṃ ketumālañca paścime /</l>\n<l>ilāvṛtasya madhye tu meruḥ kanakaparvataḥ // MarkP_54.14 //</l>\n</lg>\n\n<lg>\n<l>caturaśītisāhastrastasyocchrāyo mahāgireḥ /</l>\n<l>praviṣṭaḥ ṣoḍaśādhastādvistīrṇaḥ ṣoḍaśaiva tu // MarkP_54.15 //</l>\n</lg>\n\n<lg>\n<l>śarāvasaṃsthitatvācca dvātriṃśanmūrdhni vistṛtaḥ /</l>\n<l>śuklaḥ pīto 'sito raktaḥ prācyādiṣu yathākramam // MarkP_54.16 //</l>\n</lg>\n\n<lg>\n<l>vipro vaiśyastathā śūdraḥ kṣatriyaśca svavarṇataḥ /</l>\n<l>tasyopari tathaivāṣṭau puryo dikṣu yathākramam // MarkP_54.17 //</l>\n</lg>\n\n<lg>\n<l>indrādilokapālānāṃ tanmadhye brahmaṇaḥ sabhā /</l>\n<l>yojanānāṃ sahasrāṇi caturdaśa samucchritā // MarkP_54.18 //</l>\n</lg>\n\n<lg>\n<l>ayutocchrāyāstasyādhastathā viṣakambhavarvatāḥ /</l>\n<l>prācyādiṣu krameṇaiva mandaro gandhamādanaḥ // MarkP_54.19 //</l>\n</lg>\n\n<lg>\n<l>vipulaśca supārśvaśca ketupādapaśobhitāḥ /</l>\n<l>kadambo mandare keturjambuva gandhamādane // MarkP_54.20 //</l>\n</lg>\n\n<lg>\n<l>vipule ca tathāśvatthaḥ supārśve ca vaṭo mahān /</l>\n<l>ekādaśaśatāyāmā yojanānāmime nagāḥ // MarkP_54.21 //</l>\n</lg>\n\n<lg>\n<l>jaṭharo devakūṭaśca pūrvasyāṃ diśi parvatau /</l>\n<l>ānīlaniṣadhau prāptau parasparanirantarau // MarkP_54.22 //</l>\n</lg>\n\n<lg>\n<l>niṣadhaḥ pāriyātraśca meroḥ pārśve tu paścime /</l>\n<l>yathā pūrvau tathā caitāvānīlaniṣadhāyatau // MarkP_54.23 //</l>\n</lg>\n\n<lg>\n<l>kailāso himavāṃścaiva dakṣiṇena mahācalau /</l>\n<l>pūrvapaścāyatāvetāvarṇavāntarvyavasthitau // MarkP_54.24 //</l>\n</lg>\n\n<lg>\n<l>śṛṅgavān jārudhiścaiva tathaivottaraparvatau /</l>\n<l>yataiva dakṣiṇe tadvadarṇapvāntarvyavasthitau // MarkP_54.25 //</l>\n</lg>\n\n<lg>\n<l>maryādāparvatā hyete kathyante 'ṣṭau dvijottama /</l>\n<l>himavaddhemakūṭādiparvatānāṃ parasparam // MarkP_54.26 //</l>\n</lg>\n\n<lg>\n<l>navayojanasāhastraṃ prāgudagdakṣiṇottaram /</l>\n<l>merorilāvṛte tadvadantare vai caturdiśam // MarkP_54.27 //</l>\n</lg>\n\n<lg>\n<l>phalāni yāni vai jambvāḥ gandhamādanaparvate /</l>\n<l>gajadehapramāṇāni patanti girimūrdhani // MarkP_54.28 //</l>\n</lg>\n\n<lg>\n<l>teṣāṃ strāvāt prabhavati khyātā jambūnadīti vai /</l>\n<l>yatra jāmbūnadaṃ nāma kanakaṃ samprajāyate // MarkP_54.29 //</l>\n</lg>\n\n<lg>\n<l>sā parikramya vai meruṃ jambūmūlaṃ punarnadī /</l>\n<l>viśati dvijaśārdūla ! pīyamānā janaiśca taiḥ // MarkP_54.30 //</l>\n</lg>\n\n<lg>\n<l>bhadrāśve 'śvaśirā viṣṇurbhārate kūrmasaṃsthitiḥ /</l>\n<l>varāhaḥ ketumāle ca matsyarūpastathottare // MarkP_54.31 //</l>\n</lg>\n\n<lg>\n<l>teṣu nakṣatravinyāsādviṣayāḥ samavasthitāḥ /</l>\n<l>caturṣvapi dvijaśreṣṭha ! grahābhibhavapāṭhakāḥ // MarkP_54.32 //</l>\n</lg>\n\n<p>iti śrīmārkaṇḍeyapurāṇe bhuvanakośaṭhajambūdvīpavarṇanaṃ' nāma catuḥ pañcāśo 'dhyāya</p>\n\n</div>\n<div>\n\n<p>pañcapañcāśo 'dhyāyaḥ- 55</p>\n\n<p>mārkaṇḍeya uvāca</p>\n\n<lg>\n<l>śaileṣu mandārādyeṣu caturṣvapi dvijottama /</l>\n<l>vānani yāni catvāri sarāṃsi ca nibodha me // MarkP_55.1 //</l>\n</lg>\n\n<lg>\n<l>pūrvaṃ caitrarathaṃ nāma dakṣiṇe nandanaṃ vanam /</l>\n<l>vaibhrājaṃ paścime śaile sāvitraṃ cottarācale // MarkP_55.2 //</l>\n</lg>\n\n<lg>\n<l>aruṇodaṃ saraḥ pūrvaṃ mānasaṃ dakṣiṇe tathā /</l>\n<l>śītodaṃ paścime merormahābhadraṃ tathottare // MarkP_55.3 //</l>\n</lg>\n\n<lg>\n<l>śītārtaścakramuñjaśca kulīro 'tha sukaṅkavān /</l>\n<l>maṇiśailo 'tha vṛṣavān mahānīlo bhavācalaḥ // MarkP_55.4 //</l>\n</lg>\n\n<lg>\n<l>sūbindurmandaro veṇustāmaso niṣadhastathā /</l>\n<l>devaśailaśca pūrveṇa mandarasya mahācalaḥ // MarkP_55.5 //</l>\n</lg>\n\n<lg>\n<l>trikaṭaśikharādriśca kaliṅgo 'tha pataṅgakaḥ /</l>\n<l>rucakaḥ sānumāṃścādristāmrako 'tha viśākhavān // MarkP_55.6 //</l>\n</lg>\n\n<lg>\n<l>śvetodaraḥ samūlaśca vasudhāraśca ratnavān /</l>\n<l>ekaśṛṅgo mahāśailo rājaśālaḥ pipāṭhakaḥ // MarkP_55.7 //</l>\n</lg>\n\n<lg>\n<l>pañcaśailo 'tha kailāso himavāṃścācalottamaḥ /</l>\n<l>ityete dakṣiṇe pārśve meroḥ proktā mahācalāḥ // MarkP_55.8 //</l>\n</lg>\n\n<lg>\n<l>surakṣaḥ śiśirākṣaśca vaiduryaḥ kapilastathā /</l>\n<l>piñjaro 'tha mahābhadraḥ surasaḥ piṅgalo madhuḥ // MarkP_55.9 //</l>\n</lg>\n\n<lg>\n<l>añjanaḥ kukkuṭaḥ kṛṣṇaḥ pāṇḍaraścālottamaḥ /</l>\n<l>sahasraśikharaścādriḥ pāriyātraḥ saśṛṅgavān // MarkP_55.10 //</l>\n</lg>\n\n<lg>\n<l>paścimena tathā merorviskambhāt paścimādvahiḥ /</l>\n<l>ete 'calāḥ samākhyātāḥ śṛṇuṣvanyāṃstathottarān // MarkP_55.11 //</l>\n</lg>\n\n<lg>\n<l>śaṅkhakūṭo 'tha vṛṣabho haṃsanābhastathācalaḥ /</l>\n<l>kapilendrastathā śailaḥ sānumān nīla eva ca // MarkP_55.12 //</l>\n</lg>\n\n<lg>\n<l>svarṇaśṛṅgī śātaśṛṅgī puṣpako meghaparvataḥ /</l>\n<l>virajākṣo varāhādrirmayūro jārudhistathā // MarkP_55.13 //</l>\n</lg>\n\n<lg>\n<l>ityete kathitā brahman ! meroruttarato nagāḥ /</l>\n<l>eteṣāṃ parvatānāntu drauṇyo 'tīva manoharāḥ // MarkP_55.14 //</l>\n</lg>\n\n<lg>\n<l>vanairamalapānīyaiḥ sarobhirupaśobhitāḥ /</l>\n<l>tāsu puṇyakṛtāṃ janma manuṣyāṇāṃ dvijottama // MarkP_55.15 //</l>\n</lg>\n\n<lg>\n<l>ete bhaumā dvijaśreṣṭha ! svargāḥ svargaguṇādhikāḥ /</l>\n<l>na tāsu puṇyapāpānāmapūrvāṇāmupārjanam // MarkP_55.16 //</l>\n</lg>\n\n<lg>\n<l>puṇyopabhogā evoktā devānāmapi tāsvapi /</l>\n<l>śītāntādyeṣu caitaṣu śaileṣu dvijasattama // MarkP_55.17 //</l>\n</lg>\n\n<lg>\n<l>vidyādharāṇāṃ yakṣāṇāṃ kinnaroragarakṣasām /</l>\n<l>devānāñca mahāvāsā gandharvāṇāṃ ca śobhanāḥ // MarkP_55.18 //</l>\n</lg>\n\n<lg>\n<l>mahāpuṇyā manojñaiśca sadaivopavanairyutāḥ /</l>\n<l>sarāṃsi ca manojñāni sarvartusukhado 'nilaḥ // MarkP_55.19 //</l>\n</lg>\n\n<lg>\n<l>na caiteṣu manuṣyāṇāṃ vaimanasyāni kutracit /</l>\n<l>tadevaṃ pārthivaṃ padmaṃ catuṣpatraṃ mayoditam // MarkP_55.20 //</l>\n</lg>\n\n<lg>\n<l>bhadrāścabhāratādyāni patrāṇyasya caturdiśam /</l>\n<l>bhārataṃ nāma yadvarṣaṃ dakṣiṇena mayoditam // MarkP_55.21 //</l>\n</lg>\n\n<lg>\n<l>tat karmabhūmirnānyatra saṃprāptiḥ puṇyapāpayoḥ /</l>\n<l>etat pradhānaṃ vijñeyaṃ yatra sarvaṃ pratiṣṭhitam // MarkP_55.22 //</l>\n</lg>\n\n<lg>\n<l>tasmāt svargāpavargau ca mānuṣyanārakāvapi /</l>\n<l>tiryaktvamathavāpyanyat naraḥ prāpnoti vai dvija // MarkP_55.23 //</l>\n</lg>\n\n<p>iti śrīmārkaṇḍeyapurāṇe bhuvanakośe pañcapañcāśo 'dhyāyaḥ</p>\n\n</div>\n<div>\n\n<p>ṣaṭpañcāśo 'dhyāyaḥ- 56</p>\n\n<p>mārkaṇḍeya uvāca</p>\n\n<lg>\n<l>dharādharāṃ jagadyoneḥ padaṃ nārāyaṇasya ca /</l>\n<l>tataḥ pravṛttā yā devī gaṅgā tripathagāminī // MarkP_56.1 //</l>\n</lg>\n\n<lg>\n<l>sā praviśya sudhāyoniṃ somamādhāramambhasām /</l>\n<l>tataḥ sambadhyamānārkaraśmisaṅgatipāvanī // MarkP_56.2 //</l>\n</lg>\n\n<lg>\n<l>papāta merupṛṣṭhe ca sā caturdhā tato yayau /</l>\n<l>merukūṭataṭāntebhyo nipatantī vavartitā // MarkP_56.3 //</l>\n</lg>\n\n<lg>\n<l>vikīryamāṇasalilā nirālambā papāta sā /</l>\n<l>mandarādyeṣu pādeṣu pravibhaktodakā samam // MarkP_56.4 //</l>\n</lg>\n\n<lg>\n<l>caturṣvapi papātāmbuvibhinnāṅghriśiloccayā /</l>\n<l>pūrvā sīte 'ti vikhyātā yayau caitrarathaṃ vanam // MarkP_56.5 //</l>\n</lg>\n\n<lg>\n<l>tat plāvayitvā ca yayau varuṇodaṃ sarovanam /</l>\n<l>śītāntañca giriṃ tasmāttataścānyān girīn kramāt // MarkP_56.6 //</l>\n</lg>\n\n<lg>\n<l>gatvā bhuvaṃ samāsādya bhadrāśvājjaladhiṃ gatā /</l>\n<l>tathaivālakanandākhyā dakṣiṇe gandhamādane // MarkP_56.7 //</l>\n</lg>\n\n<lg>\n<l>merupādavanaṃ gatvā nandanaṃ devanandanam /</l>\n<l>mānasañca mahāvegāt plāpayitvā sarovaram // MarkP_56.8 //</l>\n</lg>\n\n<lg>\n<l>āsādya śailarājānaṃ ramyaṃ hi śikharantathā /</l>\n<l>tasmācca parvatān sarvān dakṣiṇopakramoditān // MarkP_56.9 //</l>\n</lg>\n\n<lg>\n<l>tān plāvayitvā saṃprāptā himavantaṃ mahāgirim /</l>\n<l>dadhāra tatra tāṃ śambhurna mumoca vṛṣadhvajaḥ // MarkP_56.10 //</l>\n</lg>\n\n<lg>\n<l>bhaghīrathenopavāsaiḥ stutyā cārādhito vibhuḥ /</l>\n<l>tatra muktā ca śarveṇa saptadhā dakṣiṇodadhim // MarkP_56.11 //</l>\n</lg>\n\n<lg>\n<l>praviveśa tridhā prācyāṃ plāvayantī mahānadī /</l>\n<l>bhagīratharathasyānu strotasaikena dakṣiṇām // MarkP_56.12 //</l>\n</lg>\n\n<p>tathaiva paścime pāde vipule sā mahānadī /\n<l>sucakṣuriti vikhyātā vaibhrājaṃ sācalaṃ yayau / 56.13/</l>\n<lg>\n<l>śītodañca sarastasmāt plāvayantī mahānadī /</l>\n<l>sucakṣuḥ parvataṃ prāptā tataśca triśikhaṃ gatā // MarkP_56.14 //</l>\n</lg></p>\n\n<lg>\n<l>tasmāt krameṇa cādrīṇāṃ śikhareṣu nipatya sā /</l>\n<l>ketumālaṃ samāsādya praviṣṭā lavaṇodadhim // MarkP_56.15 //</l>\n</lg>\n\n<lg>\n<l>supārśvantu tathaivādriṃ merupādaṃ hi sā gatā /</l>\n<l>(bhadrasometi) tatra someti vikhyātā sā yayau saviturvanam // MarkP_56.16 //</l>\n</lg>\n\n<lg>\n<l>tatpāvayantī saṃprāptā mahābhadraṃ sarovaram /</l>\n<l>tataśca śaṅkhakūṭaṃ sā prayātā vai mahānadī // MarkP_56.17 //</l>\n</lg>\n\n<lg>\n<l>tasmācca vṛṣabhādīn sā kramāt prāpya śiloccayān /</l>\n<l>mahārṇavamanuprāptā plāvayitvottarān kurūn // MarkP_56.18 //</l>\n</lg>\n\n<lg>\n<l>evameṣā mayā gaṅgāṃ kathitā te dvijarṣabha /</l>\n<l>jambudvīpaniveśaśca varṣāṇi ca yathātatham // MarkP_56.19 //</l>\n</lg>\n\n<lg>\n<l>vasanti teṣu sarveṣu prajāḥ kiṃpuruṣādiṣu /</l>\n<l>sukhaprāyā nirātaṅkā nyūnatotkarṣavarjitāḥ // MarkP_56.20 //</l>\n</lg>\n\n<lg>\n<l>navasvapi ca varṣeṣu sapta sapta kulācalāḥ /</l>\n<l>ekaikasmiṃstathā deśe nadyaścādriviniḥ sṛtāḥ // MarkP_56.21 //</l>\n</lg>\n\n<lg>\n<l>yāni kiṃpuruṣādyāni varṣāṇyaṣṭau dvijottama /</l>\n<l>teṣūdbhijjāni toyāni meghavāryatra bhārate // MarkP_56.22 //</l>\n</lg>\n\n<lg>\n<l>vārkṣo svābhāvikī deśyā toyotthā mānasī tathā /</l>\n<l>karmajā ca nṛṇāṃ siddharvarṣeṣveteṣu cāṣṭasu // MarkP_56.23 //</l>\n</lg>\n\n<lg>\n<l>kāmapradebhyo vṛkṣebhyo vārkṣo siddhiḥ svabhāvajā /</l>\n<l>svābhāvikī samākhyātā tṛptirdeśyā ca daiśikī // MarkP_56.24 //</l>\n</lg>\n\n<lg>\n<l>apāṃ śaukṣmyācca toyotthā dhyānopetā ca mānasī /</l>\n<l>upāsanādikāryāttu dharmajā sāpyudāhṛtā // MarkP_56.25 //</l>\n</lg>\n\n<lg>\n<l>na caiteṣu yugāvasthā nādhyo vyādhayo na ca /</l>\n<l>puṇyāpuṇyasamārambho naiva teṣu dvijottama // MarkP_56.26 //</l>\n</lg>\n\n<p>iti śrīmārkaṇḍeyapurāṇe gaṅgāvatāro nāma ṣaṭpañcāśo 'dhyāyaḥ</p>\n\n</div>\n<div>\n\n<p>saptapañcāśo 'dhyāyaḥ- 57</p>\n\n<p>krauṣṭukiruvāca</p>\n\n<lg>\n<l>bhagavan ! kathitantvetajjambūdvīpaṃ samāsataḥ /</l>\n<l>yadetadbhavatā proktaṃ karma nānyatra puṇyadam // MarkP_57.1 //</l>\n</lg>\n\n<lg>\n<l>pāpāya vā mahābhāga ! varjayitvā tu bhāratam /</l>\n<l>itaḥ svargaśca mokṣaśca madhyañcāntañca gamyate // MarkP_57.2 //</l>\n</lg>\n\n<lg>\n<l>na khalvanyatra martyānāṃ bhūmau karma vidhīyate /</l>\n<l>tasmādvistaraśo brahman ! mamaitadbhārataṃ vada // MarkP_57.3 //</l>\n</lg>\n\n<lg>\n<l>ye cāsya bhedā yāvanto yathāvat sthitireva ca /</l>\n<l>varṣo 'yaṃ dvijaśārdūla ! ye cāsmin deśaparvatāḥ // MarkP_57.4 //</l>\n</lg>\n\n<p>mārkaṇḍeya uvāca</p>\n\n<lg>\n<l>bhāratasyāsya varṣasya nava bhedānnibodha me /</l>\n<l>samudrāntaritā jñeyāste tvagamyāḥ parasparam // MarkP_57.5 //</l>\n</lg>\n\n<lg>\n<l>indradvīpaḥ kaśerumāṃstāmravarṇo gabhastimān /</l>\n<l>nāgadvīpastathā saumyo gāndharvo vāruṇastathā // MarkP_57.6 //</l>\n</lg>\n\n<lg>\n<l>ayantu navamasteṣāṃ dvīpaḥ sāgarasaṃvṛtaḥ /</l>\n<l>yojanānāṃ hasastraṃ vai dvīpo 'yaṃ dakṣiṇottarāt // MarkP_57.7 //</l>\n</lg>\n\n<lg>\n<l>pūrve kirātā yasyānte paścime yavanāstathā /</l>\n<l>brāhmaṇāḥ kṣatriyā vaiśyāḥ śūdrāścāntaḥ sthitā dvija // MarkP_57.8 //</l>\n</lg>\n\n<lg>\n<l>ijyādhyāyavaṇijyādyaiḥ karmabhiḥ kṛtapāvanāḥ /</l>\n<l>teṣāṃ saṃvyavahāraśca ebhiḥ karmabhiriṣyate // MarkP_57.9 //</l>\n</lg>\n\n<lg>\n<l>svargāpavargaprāptiśca puṇyaṃ pāpañca vai tadā /</l>\n<l>mahendro malayaḥ sahyaḥ śuktimānṛkṣaparvataḥ // MarkP_57.10 //</l>\n</lg>\n\n<lg>\n<l>vindhyaśca pāriyātraśca saptaivātra kulācalāḥ /</l>\n<l>teṣāṃ sahasraśaścānye bhūdharā ye samīpagāḥ // MarkP_57.11 //</l>\n</lg>\n\n<lg>\n<l>vistārocchrayiṇo ramyā vipulāścātra sānavaḥ /</l>\n<l>kolāhalaḥ savaibhrājo mandaro dardurācalaḥ // MarkP_57.12 //</l>\n</lg>\n\n<lg>\n<l>vātasvano vaidyutaśca mainākaḥ svarasastathā /</l>\n<l>tuṅgaprastho nāgagirī rocanaḥ pāṇḍarācalaḥ // MarkP_57.13 //</l>\n</lg>\n\n<lg>\n<l>puṣpo girirdurjayanto raivator'buda eva ca /</l>\n<l>ṛṣyamūkaḥ sagomantaḥ kūṭaśailaḥ kṛtasmaraḥ // MarkP_57.14 //</l>\n</lg>\n\n<lg>\n<l>śrīparvataścakoraśca śataśo 'nye ca parvatāḥ /</l>\n<l>tairvimiśrā janapadā mlecchāścāryāśca bhāgaśaḥ // MarkP_57.15 //</l>\n</lg>\n\n<lg>\n<l>taiḥ pīyante saritśreṣṭhā yāstāḥ samyaṅnibodha me /</l>\n<l>gaṅgā sarasvatī sindhuścandrabhāgā tathāparā // MarkP_57.16 //</l>\n</lg>\n\n<lg>\n<l>yamunā ca śatadruśca vitasterāvatī kuhuḥ /</l>\n<l>gomatī dhūtapāpā ca bāhudā sadṛśadvatī // MarkP_57.17 //</l>\n</lg>\n\n<lg>\n<l>vipāśā devikā raṅkṣurniścīrā gaṇḍakī tathā /</l>\n<l>kauśikī cāpagā vipra ! himavatpādaniḥ sṛtāḥ // MarkP_57.18 //</l>\n</lg>\n\n<lg>\n<l>vedasmṛtirvedavatī vṛtraghrī sindhureva ca /</l>\n<l>veṇvā sānandanī caiva sadānīrā mahī tathā // MarkP_57.19 //</l>\n</lg>\n\n<lg>\n<l>pārā carmaṇvatī nūpī vidiśā vetravatyapi /</l>\n<l>śiprā hyavarṇo ca tathā pāriyātrāśrayāḥ smṛtāḥ // MarkP_57.20 //</l>\n</lg>\n\n<lg>\n<l>śoṇo mahānadaścaiva narmadā surathādrijā /</l>\n<l>mandākinī daśārṇā ca citrakūṭā tathāparā // MarkP_57.21 //</l>\n</lg>\n\n<lg>\n<l>citrotpalā satamasā karamodā piśācikā /</l>\n<l>tathānyā pippaliśroṇirvipāśā vañjulā nadī // MarkP_57.22 //</l>\n</lg>\n\n<lg>\n<l>sumerujā śuktimatī śakulī tridivākramuḥ /</l>\n<l>(vindhya) (skandha) pādaprasūtā vai tathānyā vegavāhinī // MarkP_57.23 //</l>\n</lg>\n\n<lg>\n<l>śiprā payoṣṇī nirvindhyā tāpī saniṣadhāvatī /</l>\n<l>veṇyā vaitaraṇī caiva sinīvālī kumudvatī // MarkP_57.24 //</l>\n</lg>\n\n<lg>\n<l>karatoyā mahāgaurī durgā cāntaḥ śirā tathā /</l>\n<l>(ṛkṣa) (vindhya) pādaprasūtāstā nadyaḥ puṇyajalāḥ śubhāḥ // MarkP_57.25 //</l>\n</lg>\n\n<lg>\n<l>godāvarī bhīmarathā kṛṣṇā veṇyā tathāparā /</l>\n<l>tuṅgabhadrā suprayogā vāhyā kāveryathāpagā // MarkP_57.26 //</l>\n</lg>\n\n<lg>\n<l>(sahya) (vindhya) pādaviniṣkrāntā ityetāḥ sariduttamāḥ /</l>\n<l>kṛtamālā tāmraparṇo puṣpajā sūtpalāvatī // MarkP_57.27 //</l>\n</lg>\n\n<lg>\n<l>malayādrisamudbhūtā nadyaḥ śītajalāstvimāḥ /</l>\n<l>pitṛsomarṣikulyā ca ikṣukā tridivā ca yā // MarkP_57.28 //</l>\n</lg>\n\n<lg>\n<l>lāṅgūlinī vaṃśakarā mahendraprabhavāḥ smṛtāḥ /</l>\n<l>ṛṣikulyā kumārī ca mandagā mandavāhinī // MarkP_57.29 //</l>\n</lg>\n\n<lg>\n<l>kṛpā palāśinī caiva śuktimatprabhavāḥ smṛtāḥ /</l>\n<l>sarvāḥ puṇyāḥ sarasvatyaḥ sarvā gaṅgāḥ samudragāḥ // MarkP_57.30 //</l>\n</lg>\n\n<lg>\n<l>viśvasya mātaraḥ sarvāḥ sarvapāpaharāḥ smṛtāḥ /</l>\n<l>anyāḥ sahasraśaścoktāḥ kṣudranadyo dvijottama // MarkP_57. 31 //</l>\n</lg>\n\n<lg>\n<l>prāvṛṭkālavahāḥ santi sadākālavahāśca yāḥ /</l>\n<l>matsyāśvakūṭāḥ kulyāśca kuntalāḥ kāśikośalāḥ // MarkP_57.32 //</l>\n</lg>\n\n<lg>\n<l>atharvāścārkaliṅgāśca malakāśca vṛkaiḥ saha /</l>\n<l>madhyadeśyā janapadāḥ prāyaśo 'mī prakīrtitāḥ // MarkP_57.33 //</l>\n</lg>\n\n<lg>\n<l>sahyasya cottare yā tu yatra godāvarī nadī /</l>\n<l>pṛthivyāmapi kṛtastrāyāṃ sa pradeśo manoramaḥ // MarkP_57.34 //</l>\n</lg>\n\n<lg>\n<l>govardhanaṃ puraṃ ramyaṃ bhārgavasya mahātmanaḥ /</l>\n<l>vāhlīkā vāṭadhānāśca ābhīrāḥ kālatoyakāḥ // MarkP_57.35 //</l>\n</lg>\n\n<lg>\n<l>aparāntāśca śūdrāśca pallavāścarmakhaṇḍikāḥ /</l>\n<l>gāndhārā gabalāścaiva sindhusauvīramadrakāḥ // MarkP_57.36 //</l>\n</lg>\n\n<lg>\n<l>śatadrujāḥ kaliṅgāśca pāradā hālamūṣikāḥ /</l>\n<l>māṭharā bahubhadrāśca kaikeyā daśamālikāḥ // MarkP_57.37 //</l>\n</lg>\n\n<lg>\n<l>kṣatriyopaniveśāśca vaiśyaśūdrakulāni ca /</l>\n<l>kāmbojā daradāścaiva varvarā harṣavardhanāḥ // MarkP_57.38 //</l>\n</lg>\n\n<lg>\n<l>cīnāścaiva tukhārāśca bahulā bāhyatonarāḥ /</l>\n<l>ātreyāśca bharadvājāḥ puṣkalāśca kaśerukāḥ // MarkP_57.39 //</l>\n</lg>\n\n<lg>\n<l>lampākāḥ śūlakārāśca cūlikā jāguḍaiḥ saha /</l>\n<l>auṣadhāścānimadrāśca kirātānāñca jātayaḥ // MarkP_57.40 //</l>\n</lg>\n\n<lg>\n<l>tāmasā haṃsamārgāśca kāśmīrāstuṅganāstathā /</l>\n<l>śūlikāḥ kuhakāścaiva ūrṇā darvāstathaiva ca // MarkP_57.41 //</l>\n</lg>\n\n<lg>\n<l>ete deśā hyudīcyāstu prācyāndeśānnibodha me /</l>\n<l>adhrārakā mudakarā antargiryā bahirgirāḥ // MarkP_57.42 //</l>\n</lg>\n\n<lg>\n<l>yathā pravaṅgā raṅgeyā mānadā mānavartikāḥ /</l>\n<l>brāhmottarāḥ pravijayā bhārgavā jñeyamallakāḥ // MarkP_57.43 //</l>\n</lg>\n\n<lg>\n<l>prāgjyotiṣāśca madrāśca videhāstāmraliptakāḥ /</l>\n<l>mallā magadhagomantāḥ prācyā janapadāḥ smṛtāḥ // MarkP_57.44 //</l>\n</lg>\n\n<lg>\n<l>athāpare janapadā dakṣiṇāpathavāsinaḥ /</l>\n<l>puṇḍrāśca kevalāścaiva golāṅgūlāstathaiva ca // MarkP_57.45 //</l>\n</lg>\n\n<lg>\n<l>śailūṣā mūṣikāścaiva kusumā nāmavāsakāḥ /</l>\n<l>mahārāṣṭrā māhiṣakā kaliṅgāścaiva sarvaśaḥ // MarkP_57.46 //</l>\n</lg>\n\n<lg>\n<l>ābhīrāḥ saha vaiśikyā āḍhakyāḥ śabarāśca ye /</l>\n<l>pulindā vindhyamauleyā vaidarbhā daṇḍakaiḥ saha // MarkP_57.47 //</l>\n</lg>\n\n<lg>\n<l>paurikā maulikāścaiva aśmakā bhogavardhanāḥ /</l>\n<l>naiṣikāḥ kuntalā andhā udibhadā vanadārakāḥ // MarkP_57.48 //</l>\n</lg>\n\n<lg>\n<l>dākṣiṇātyāstvamī deśā aparāntān nibodha me /</l>\n<l>sūrpārakāḥ kālibalā durgāścānīkaṭaiḥ saha // MarkP_57.49 //</l>\n</lg>\n\n<lg>\n<l>pulindāśca sumīnāśca rūpapāḥ svāpadaiḥ saha /</l>\n<l>tathā kuruminaścaiva sarve caiva kaṭhākṣarāḥ // MarkP_57.50 //</l>\n</lg>\n\n<lg>\n<l>nāsikyāvāśca ye cānye ye caivottaranarmadāḥ /</l>\n<l>bhīrukacchāḥ samāheyāḥ saha sārasvatairapi // MarkP_57.51 //</l>\n</lg>\n\n<lg>\n<l>kāśmīrāśca surāṣṭrāśca avantyāścārbudaiḥ saha /</l>\n<l>ityete hyaparāntāśca śṛṇu vindhyanivāsinaḥ // MarkP_57.52 //</l>\n</lg>\n\n<lg>\n<l>sarajāśca karūṣāśca keralāścotkalaiḥ saha /</l>\n<l>uttamarṇā daśārṇāśca bhojyāḥ kiṣkindhakaiḥ saha // MarkP_57.53 //</l>\n</lg>\n\n<lg>\n<l>tośalāḥ kośalāścaiva traipurā vaidiśāstathā /</l>\n<l>tumburāstumbulāścaiva paṭavo naiṣadheḥ saha // MarkP_57.54 //</l>\n</lg>\n\n<lg>\n<l>annajāstuṣṭikārāśca vīrahotrā hyavantayaḥ /</l>\n<l>ete janapadāḥ sarve vindhyapṛṣṭhanivāsinaḥ // MarkP_57.55 //</l>\n</lg>\n\n<lg>\n<l>ato deśān pravakṣyāmi parvatāśrayiṇaśca ye /</l>\n<l>nīhārā haṃsamārgāśca kuravo gurgaṇāḥ khasāḥ // MarkP_57.56 //</l>\n</lg>\n\n<lg>\n<l>kuntaprāvaraṇāścaiva ūrṇā dārvāḥ sakṛtrakāḥ /</l>\n<l>trigartā gālavāścaiva kirātāstāmasaiḥ saha // MarkP_57.57 //</l>\n</lg>\n\n<lg>\n<l>kṛtatretādikaścātra caturyugakṛto vidhiḥ /</l>\n<l>etattu bhārataṃ varṣaṃ catuḥ saṃsthānasaṃsthitam // MarkP_57.58 //</l>\n</lg>\n\n<lg>\n<l>dakṣiṇāparato hyasya pūrveṇa ca mahodadhiḥ /</l>\n<l>himavānuttareṇāsya kārmukasya yathā guṇaḥ // MarkP_57.59 //</l>\n</lg>\n\n<lg>\n<l>tadetad bhārataṃ varṣaṃ sarvabījaṃ dvijottama /</l>\n<l>brahmatvamamareśatvaṃ devatvaṃ marutastathā // MarkP_57.60 //</l>\n</lg>\n\n<lg>\n<l>mṛgapaśvapsaroyonistadvat sarve sarīsṛpāḥ /</l>\n<l>sthāvarāṇāñca sarveṣāmito brahman ! śubhāśubhaiḥ // MarkP_57.61 //</l>\n</lg>\n\n<lg>\n<l>prayāti karmabhūrbrahman ! nānyā lokeṣu vidyate /</l>\n<l>devānāmapi viprarṣe ! sadā eṣa manorathaḥ // MarkP_57.62 //</l>\n</lg>\n\n<lg>\n<l>api mānuṣyamāpsyāmo devatvāt pracyutāḥ kṣitau /</l>\n<l>manuṣyaḥ kurute tattu yanna śakyaṃ surāsuraiḥ // MarkP_57.63 //</l>\n</lg>\n\n<lg>\n<l>tatkarmanigaḍagrastaiḥ svakarmakhyāpanotsukaḥ /</l>\n<l>na kiñcit kriyate karma sukhaleśopabṛṃhitaiḥ // MarkP_57.64 //</l>\n</lg>\n\n<p>iti śrīmārkaṇḍeyapurāṇeṭhanadyādivarṇana' nāma saptapañcāśo 'dhyāyaḥ</p>\n\n</div>\n<div>\n\n<p>aṣṭapañcāśo 'dhyāyaḥ- 58</p>\n\n<p>krauṣṭukiruvāca</p>\n\n<lg>\n<l>bhagavan ! kathitaṃ samyak bhavatā bhārataṃ mama /</l>\n<l>saritaḥ parvatā deśā ye ca tatra vasanti vai // MarkP_58.1 //</l>\n</lg>\n\n<lg>\n<l>kintu kūrmastvayā pūrvaṃ bhārate bhagavān hariḥ /</l>\n<l>kathitastasya saṃsthānaṃ śrotumicchāmyaśeṣataḥ // MarkP_58.2 //</l>\n</lg>\n\n<lg>\n<l>kathaṃ sa saṃsthito devaḥ kūrmarūpī janārdanaḥ /</l>\n<l>śubhāśubhaṃ manuṣyāṇāṃ vyajyate ca tataḥ katham /</l>\n<l>yathāmukhaṃ yathāpādantasya tad brūhyaśeṣataḥ // MarkP_58.3 //</l>\n</lg>\n\n<p>mārkaṇḍeya uvāca</p>\n\n<lg>\n<l>prāṅmukho bhagavān ! devaḥ kūrmarūpī vyavasthitaḥ /</l>\n<l>ākramya bhārataṃ varṣaṃ navabhedamidaṃ dvija // MarkP_58.4 //</l>\n</lg>\n\n<lg>\n<l>navadhā saṃsthitānyasya nakṣatrāṇi samantataḥ /</l>\n<l>viṣayāśca dvijaśreṣṭha ! ye samyak tānnibodha me // MarkP_58.5 //</l>\n</lg>\n\n<lg>\n<l>vedamantrā vimāṇḍavyāḥ śālvanīpāstathā śakāḥ /</l>\n<l>ujjihānāstathā vatsa ! ghoṣasaṃkhyāstathā khasāḥ // MarkP_58.6 //</l>\n</lg>\n\n<lg>\n<l>madhye sārasvatā matsyāḥ śūrasenāḥ samāthurāḥ /</l>\n<l>dharmāraṇyā jyotiṣikā gauragrīvā guḍāśmakāḥ // MarkP_58.7 //</l>\n</lg>\n\n<lg>\n<l>kālakoṭisapāṣaṇḍāḥ pāriyātranivāsinaḥ /</l>\n<l>kāpiṅgalāḥ kururbāhyastathaivoḍumbarā janāḥ // MarkP_58.8 //</l>\n</lg>\n\n<lg>\n<l>vaidehakāḥ sapāñcālāḥ saṃketāḥ kaṅkamārutāḥ /</l>\n<l>gajāhvayāśca kūrmasya jalamadhyanivāsinaḥ // MarkP_58.9 //</l>\n</lg>\n\n<lg>\n<l>kṛttikā rohiṇī saumyā eteṣāṃ madhyavāsinām /</l>\n<l>nakṣatratritayaṃ vipra ! śubhāśubhavipākadam // MarkP_58.10 //</l>\n</lg>\n\n<lg>\n<l>vṛṣadhvajo 'ñjanaścaiva jambvākhyo mānavācalaḥ /</l>\n<l>śūrpakarṇo vyāghramukhaḥ kharmakaḥ karvaṭāśanaḥ // MarkP_58.11 //</l>\n</lg>\n\n<lg>\n<l>tathā candreśvarāścaiva khaśāśca magadhāstathā /</l>\n<l>girayo maithilāḥ śubhrāstathā vadanadanturāḥ // MarkP_58.12 //</l>\n</lg>\n\n<lg>\n<l>prāgjyotiṣāḥ salauhityāḥ sāmudrāḥ puruṣādakāḥ /</l>\n<l>purṇotkaṭo bhadragaurastathodayagirirdvija ! // MarkP_58.13 //</l>\n</lg>\n\n<lg>\n<l>kaśāyā mekhalāmuṣṭāstāmraliptaikapādapāḥ /</l>\n<l>vardhamānā kośalāśca mukhe kūrmasya saṃśthitāḥ // MarkP_58.14 //</l>\n</lg>\n\n<lg>\n<l>raudraḥ punarvasuḥ puṣyo nakṣatratritayaṃ mukhe /</l>\n<l>pāde tu dakṣiṇe deśāḥ krauṣṭuke vadataḥ śṛṇu // MarkP_58.15 //</l>\n</lg>\n\n<lg>\n<l>kaliṅgavaṅgajaṭharāḥ kośalā mūṣikāstathā /</l>\n<l>cedayaścordhvakarṇāśca matsyādyā vindhyavāsinaḥ // MarkP_58.16 //</l>\n</lg>\n\n<lg>\n<l>vidarbhā nārikelāśca dharmadvīpāstathailikāḥ /</l>\n<l>vyāghragrīvā mahāgrīvāstraipurāḥ śmaśrudhāriṇaḥ // MarkP_58.17 //</l>\n</lg>\n\n<lg>\n<l>kaiṣkindhyā haimakūṭāśca niṣadhāḥ kaṭakasthalāḥ /</l>\n<l>daśārṇāhārikā nagnā niṣādāḥ kākulālakāḥ // MarkP_58.18 //</l>\n</lg>\n\n<lg>\n<l>tathaiva parṇaśabarāḥ pāde vai pūrvadakṣiṇe /</l>\n<l>āśleṣarkṣaṃ tathā paitryaṃ phālguṇyaḥ prathadamāstathā // MarkP_58.19 //</l>\n</lg>\n\n<lg>\n<l>nakṣatratritayaṃ pādamāśritaṃ pūrvadakṣiṇam /</l>\n<l>laṅkā kālājināścaiva śailikā nikaṭāstathā // MarkP_58.20 //</l>\n</lg>\n\n<lg>\n<l>mahendramalayādrau ca durdure ca vasanti ye /</l>\n<l>karkoṭakavane ye ca bhṛgukacchāḥ sakoṅkaṇā // MarkP_58.21 //</l>\n</lg>\n\n<lg>\n<l>sarvāścaiva tathābhīrā veṇyāstīranivāsinaḥ /</l>\n<l>avantayo dāsapurāstathaivākaṇino janāḥ // MarkP_58.22 //</l>\n</lg>\n\n<lg>\n<l>mahārāṣṭrāḥ sakarṇāṭā gonardāścitrakūṭakāḥ /</l>\n<l>colāḥ kolagirāścaiva krauñcadvīpajaṭādharāḥ // MarkP_58.23 //</l>\n</lg>\n\n<lg>\n<l>kāverī ṛṣyamūkasthā nāsikyāścaiva ye janāḥ /</l>\n<l>śaṅkhaśuktyādivaidūryaśailaprāntacarāśca ye // MarkP_58.24 //</l>\n</lg>\n\n<lg>\n<l>tathā vāricarāḥ kolāḥ carmapaṭṭanivāsinaḥ /</l>\n<l>gaṇabāhyāḥ parāḥ kṛṣṇā dvīpavāsanivāsinaḥ // MarkP_58.25 //</l>\n</lg>\n\n<lg>\n<l>sūryādrau kumudādrau ca te vasanti tathā janāḥ /</l>\n<l>aukhāvanāḥ sapiśikāstathā ye karmanāyakāḥ // MarkP_58.26 //</l>\n</lg>\n\n<lg>\n<l>takṣiṇāḥ kauruṣā ye ca ṛṣikāstāpasāśramāḥ /</l>\n<l>ṛṣabhāḥ sihalāścaiva tathā kāñcīnivāsinaḥ // MarkP_58.27 //</l>\n</lg>\n\n<lg>\n<l>tilaṅgā kuñjāradarīkacchavāsāśca ye janāḥ /</l>\n<l>tāmraparṇo tathā kukṣiriti kūrmasya dakṣiṇaḥ // MarkP_58.28 //</l>\n</lg>\n\n<lg>\n<l>phālgunyaścottarā hastā citrā carkṣatrayaṃ dvija /</l>\n<l>kūrmasya dakṣiṇe kukṣau bāhyapādastathāparam // MarkP_58.29 //</l>\n</lg>\n\n<lg>\n<l>kāmbojāḥ pahlavāścaiva tathaiva vahavāmukhāḥ /</l>\n<l>tathā ca sindusauvīrāḥ sānartā vanitāmukhāḥ // MarkP_58.30 //</l>\n</lg>\n\n<lg>\n<l>drāvaṇāḥ mārgikāḥ śūdrā karṇaprādheyavarvarāḥ /</l>\n<l>kirātāḥ pāradāḥ pāṇḍyāstathā pāraśavāḥ kalāḥ // MarkP_58.31 //</l>\n</lg>\n\n<lg>\n<l>dhūrtakā haimagirikāḥ sindhukālakavairatāḥ /</l>\n<l>saurāṣṭrā daradāścaiva drāviḍāśca mahārṇavāḥ // MarkP_58.32 //</l>\n</lg>\n\n<lg>\n<l>ete janapadāḥ pāde sthitā vai dakṣiṇe 'pare /</l>\n<l>svātyo viśākhā maitrañca nakṣatratrayameva ca // MarkP_58.33 //</l>\n</lg>\n\n<lg>\n<l>maṇimeghaḥ kṣurādriśca khañjano 'stagiristathā /</l>\n<l>aparāntikā haihayāśca śāntikā vipraśastakāḥ // MarkP_58.34 //</l>\n</lg>\n\n<lg>\n<l>kauṅkaṇāḥ pañcanadakā vāmanā hyavarāstathā /</l>\n<l>tārakṣurā hyaṅgatakāḥ karkarāḥ śālmaveśmakāḥ // MarkP_58.35 //</l>\n</lg>\n\n<lg>\n<l>gurusvirāḥ phalguṇakā veṇumatyāñca ye janāḥ /</l>\n<l>tathā phalgulukā ghorā guruhāśca kalāstathā // MarkP_58.36 //</l>\n</lg>\n\n<lg>\n<l>ekekṣaṇā vājikeśā dīrghagrīvāḥ sacūlikāḥ /</l>\n<l>aśvakeśāstathā pucche janāḥ kūrmasya saṃsthitāḥ // MarkP_58.37 //</l>\n</lg>\n\n<lg>\n<l>aindraṃ mūlantathāṣāga nakṣatratrayameva ca /</l>\n<l>māṇḍavyāścaṇḍakhārāśca aśvakālanatāstathā // MarkP_58.38 //</l>\n</lg>\n\n<lg>\n<l>kunyatālaḍahāścaiva strībāhyā bālikrāstathā /</l>\n<l>nṛsiṃhā veṇumatyāñca balāvasthāstathāpare // MarkP_58.39 //</l>\n</lg>\n\n<lg>\n<l>dharmabaddhāstathālūkā urukarmasthitā janāḥ /</l>\n<l>vāmapāde janāḥ pārśve sthitāḥ kūrmasya bhāgure // MarkP_58.40 //</l>\n</lg>\n\n<lg>\n<l>āṣāḍhāśravaṇe caiva dhaniṣṭhā yatra saṃsthitā /</l>\n<l>kailāso himavāṃścaiva dhanuṣmān vasumāṃstathā // MarkP_58.41 //</l>\n</lg>\n\n<lg>\n<l>krauñcāḥ kuruvakāścaiva kṣudravīṇāśca ye janāḥ /</l>\n<l>rasālayā sakaikeyā bhogaprasthāḥ sayāmunāḥ // MarkP_58.42 //</l>\n</lg>\n\n<lg>\n<l>antardvopāstrigartāśca agnījyāḥ sārdanā janāḥ /</l>\n<l>tathaivāśvamukhāḥ prāptāściviḍāḥ keśadhāriṇaḥ // MarkP_58.43 //</l>\n</lg>\n\n<lg>\n<l>dāserakā vāṭadhānāḥ śavadhānāstathaiva ca /</l>\n<l>puṣkalādhamakairātāstathā takṣaśilāśrayāḥ // MarkP_58.44 //</l>\n</lg>\n\n<lg>\n<l>ambālā mālavā madrā veṇukāḥ savadantikāḥ /</l>\n<l>piṅgalā mānakalahā hūṇāḥ kohalakāstathā // MarkP_58.45 //</l>\n</lg>\n\n<lg>\n<l>māṇḍavyā bhūtiyuvakāḥ śātakā hematārakāḥ /</l>\n<l>yaśomatyāḥ sagāndhārāḥ kharasāgararāśayaḥ // MarkP_58.46 //</l>\n</lg>\n\n<lg>\n<l>yaudheyā dāsameyāśca rājanyāḥ śyāmakāstathā /</l>\n<l>kṣemadhūrtāśca kūrmasya vāmakukṣimupāśritāḥ // MarkP_58.47 //</l>\n</lg>\n\n<lg>\n<l>vāruṇañcātra nakṣatraṃ tatra prauṣṭhapadādvayam /</l>\n<l>yena kinnararājyañca puśupālaṃ sakīcakam // MarkP_58.48 //</l>\n</lg>\n\n<lg>\n<l>kāśmīrakaṃ tathā rāṣṭramabhisārajanastathā /</l>\n<l>davadāstvaṅganāścaiva kulaṭā vanarāṣṭrakāḥ // MarkP_58.49 //</l>\n</lg>\n\n<lg>\n<l>sairiṣṭhā brahmapurakāstathaiva vanavāhyakāḥ /</l>\n<l>kirātakauśikā nandā janāḥ pahṇavalolanāḥ // MarkP_58.50 //</l>\n</lg>\n\n<lg>\n<l>dārvādā marakāścaiva kuraṭāścānnadārakāḥ /</l>\n<l>ekapādā khaśā ghoṣāḥ svargabhaumānavadyakāḥ // MarkP_58.51 //</l>\n</lg>\n\n<lg>\n<l>tathā sayavanā hiṅgāścīraprāvaraṇāśca ye /</l>\n<l>trinetrāḥ pauravāścaiva gandharvāśca dvijāttama // MarkP_58.52 //</l>\n</lg>\n\n<lg>\n<l>pūrvottarantu kūrmasya padāmete samāśritāḥ /</l>\n<l>revatyaścāśvidaivatyaṃ yāmyañcarkṣamiti trayam // MarkP_58.53 //</l>\n</lg>\n\n<lg>\n<l>tatra pāde samākhyātaṃ pākāya munisattama /</l>\n<l>deśeṣveteṣu caitāni nakṣatrāṇyapi vai dvija // MarkP_58.54 //</l>\n</lg>\n\n<lg>\n<l>etatpīḍā amī deśāḥ pīḍyante ye kramoditāḥ /</l>\n<l>yānti cābhyudayaṃ vipra ! grahaiḥ samyagavasthitaiḥ // MarkP_58.55 //</l>\n</lg>\n\n<lg>\n<l>yasyarkṣasya patiryo vai grahastadbhāvito bhayam /</l>\n<l>taddeśasya muniśreṣṭha ! tadutkarṣe śubhāgamaḥ // MarkP_58.56 //</l>\n</lg>\n\n<lg>\n<l>pratyekaṃ deśasāmānyaṃ nakṣatragrahasambhavam /</l>\n<l>bhayaṃ lokasya bhavati śobhanaṃ vā dvijottama // MarkP_58.57 //</l>\n</lg>\n\n<lg>\n<l>svarkṣairaśobhanairjantoḥ sāmānyamiti bhītidam /</l>\n<l>grahairbhavati pīḍotthamalpāyāsamaśobhanam // MarkP_58.58 //</l>\n</lg>\n\n<lg>\n<l>tathaiva śobhanaḥ pāko duḥ sthitaiśca tathā grahaiḥ /</l>\n<l>alpopakārāya nṛṇāṃ deśajñaiścātmano budhaiḥ // MarkP_58.59 //</l>\n</lg>\n\n<lg>\n<l>dravye goṣṭhe 'tha bhṛtyeṣu suhṛtsu tanayeṣu vā /</l>\n<l>bhāryāyāñca grahe dusthe bhayaṃ puṇyavatāṃ nṛṇām // MarkP_58.60 //</l>\n</lg>\n\n<lg>\n<l>ātmanyathālpapuṇyānāṃ sarvatraivātipāpinām /</l>\n<l>naikatrāpi hyapāpānāṃ bhayamasti kadācana // MarkP_58.61 //</l>\n</lg>\n\n<lg>\n<l>digdeśajanasāmānyaṃ nṛpasāmānyamātmajam /</l>\n<l>nakṣatragrahasāmānyaṃ naro bhuṅkte śubhāśubham // MarkP_58.62 //</l>\n</lg>\n\n<lg>\n<l>parasparābhirakṣā ca grahādausthyena jāyate /</l>\n<l>etebhya eva viprendra ! śubhahānistathāśubhaiḥ // MarkP_58.63 //</l>\n</lg>\n\n<lg>\n<l>yadetat kūrmasaṃsthānaṃ nakṣatreṣu mayoditam /</l>\n<l>etat tu deśasāmānyamaśubhaṃ śubhameva ca // MarkP_58.64 //</l>\n</lg>\n\n<lg>\n<l>tasmādvijñāya deśarkṣaṃ grahapīḍāntathātmanaḥ /</l>\n<l>kurvota śāntiṃ medhāvī lokavādāṃśca sattama // MarkP_58.65 //</l>\n</lg>\n\n<lg>\n<l>ākāśāddevatānāñca daityādīnāñca daurhṛdāḥ /</l>\n<l>pṛthvyāṃ patanti te loke lokavādā iti śrutāḥ // MarkP_58.66 //</l>\n</lg>\n\n<lg>\n<l>tāṃ tathaiva budhaḥ kuryāt lokavādānna hāpayet /</l>\n<l>teṣāntatkaraṇānnṝṇāṃ yukto duṣṭāgamakṣayaḥ // MarkP_58.67 //</l>\n</lg>\n\n<lg>\n<l>śubhodayaṃ prahāniñca pāpānāṃ dvijasattama /</l>\n<l>prajñāhāniṃ prakuryuste dravyādīnāñca kurvate // MarkP_58.68 //</l>\n</lg>\n\n<lg>\n<l>tasmācchāntiparaḥ prājño lokavādaratastathā /</l>\n<l>lokavādāṃśca śāntīśca grahapīḍāsu kārayet // MarkP_58.69 //</l>\n</lg>\n\n<lg>\n<l>adrohānupavāsāṃśca śastaṃ caityādivandanam /</l>\n<l>japaṃ homaṃ tathā dānaṃ strānaṃ krodhādivarjanam // MarkP_58.70 //</l>\n</lg>\n\n<lg>\n<l>adrohaḥ sarvabhūteṣu maitrīṃ kuryācca paṇḍitaḥ /</l>\n<l>varjayedasatīṃ vācamativādāṃstathaiva ca // MarkP_58.71 //</l>\n</lg>\n\n<lg>\n<l>grahapūjāñca kurvota sarvapīḍāsu mānavaḥ /</l>\n<l>evaṃ śāmyantyaśeṣāṇi ghorāṇi dvijasattama // MarkP_58.72 //</l>\n</lg>\n\n<lg>\n<l>prayatānāṃ manuṣyāṇāṃ graharkṣotthānyaśeṣataḥ /</l>\n<l>eṣa kūrmo mayā khyāto bhārate bhagavān vibhuḥ // MarkP_58.73 //</l>\n</lg>\n\n<lg>\n<l>nārāyaṇo hyacintyātmā yatra sarvaṃ pratiṣṭhitam /</l>\n<l>tatra devāḥ sthitāḥ sarve pratinakṣatrasaṃśrayāḥ // MarkP_58.74 //</l>\n</lg>\n\n<lg>\n<l>tathā madhye hutavahaḥ pṛthvī somaśca vai dvija /</l>\n<l>meṣādayastrayo madhye mukhe dvau mithunādikau // MarkP_58.75 //</l>\n</lg>\n\n<lg>\n<l>prāgdakṣiṇe tathā pāde karkasiṃhau vyavasthitau /</l>\n<l>siṃhakanyātulāścaiva kukṣau rāśaitrayaṃ sthitam // MarkP_58.76 //</l>\n</lg>\n\n<lg>\n<l>tulātha vṛścikāścobhau pāde dakṣiṇapaścime /</l>\n<l>pṛṣṭhe ca vṛścikenaiva saha dhanvī vyavasthitaḥ // MarkP_58.77 //</l>\n</lg>\n\n<lg>\n<l>vāyavye cāsya vai pāde dhanurgrāhādikaṃ trayam /</l>\n<l>kumbhamīnau tathaivāsya uttarāṃ kukṣimāśritau // MarkP_58.78 //</l>\n</lg>\n\n<lg>\n<l>mīnameṣau dvijaśreṣṭha ! pāde pūrvottare sthitau /</l>\n<l>kūrme deśāstatharkṣāṇi deśeṣveteṣu vai dvija // MarkP_58.79 //</l>\n</lg>\n\n<lg>\n<l>rāśayaśca tatharkṣeṣu graharāśiṣvavasthitāḥ /</l>\n<l>tasmād graharkṣapīḍāsu deśapīḍāṃ vinirdiśet // MarkP_58.80 //</l>\n</lg>\n\n<lg>\n<l>tatra strātvā prakurvota dānahomādikaṃ vidhim /</l>\n<l>sa eṣa vaiṣṇavaḥ pādo brahmā madhye grahasya yaḥ /</l>\n<l>nārāyaṇākhyo 'cintyātmā kāraṇaṃ jagataḥ prabhuḥ // MarkP_58.81 //</l>\n</lg>\n\n<p>iti śrīmārkaṇḍeyapurāṇe kūrmaniveśo nāmāṣṭapañcāśo 'dhyāyaḥ</p>\n\n</div>\n<div>\n\n<p>ūnaṣaṣṭitamo 'dhyāyaḥ- 59</p>\n\n<p>mārkaṇḍeya uvāca</p>\n\n<lg>\n<l>evantu bhārataṃ varṣaṃ yathāvat kathitaṃ mune /</l>\n<l>kṛtaṃ tretā dvāparañca tathāthiṣyaṃ catuṣṭayam // MarkP_59.1 //</l>\n</lg>\n\n<lg>\n<l>atraivaitadyugānāntu cāturvarṇyo 'tra vai dvija /</l>\n<l>catvāri trīṇi dve caiva tathaikañca śaracchatam // MarkP_59.2 //</l>\n</lg>\n\n<lg>\n<l>jīvantyatra narā brahman ! kṛtatretādike kramāt /</l>\n<l>devakūṭasya pūrvasya śailendrasya mahātmanaḥ // MarkP_59.3 //</l>\n</lg>\n\n<lg>\n<l>pūrveṇa yat sthitaṃ varṣaṃ bhadrāśvaṃ tannibodha me /</l>\n<l>śvetaparṇaśca nīlaśca śaivālaścācalottamaḥ // MarkP_59.4 //</l>\n</lg>\n\n<lg>\n<l>kaurañjaḥ parṇaśālāgraḥ pañcaite tu kulācalāḥ /</l>\n<l>teṣāṃ prasūtiranye ye bahavaḥ kṣudraparvatāḥ // MarkP_59.5 //</l>\n</lg>\n\n<lg>\n<l>tairviśiṣṭā janapadā nānārūpāḥ sahasraśaḥ /</l>\n<l>tataḥ kumudasaṃkāśāḥ śuddhasānusumaṅgalāḥ // MarkP_59.6 //</l>\n</lg>\n\n<lg>\n<l>ityevamādayo 'nye 'pi śataśo 'tha sahasraśaḥ /</l>\n<l>sītā śaṅkhāvatī bhadrā cakrāvartādikāstathā // MarkP_59.7 //</l>\n</lg>\n\n<lg>\n<l>nadyo 'tha bahvyo vistīrṇāḥ śītatoyaughavāhikāḥ /</l>\n<l>atra varṣe narāḥ śaṅkhaśuddhahemasamaprabhāḥ // MarkP_59.8 //</l>\n</lg>\n\n<lg>\n<l>divyasaṅgaminaḥ puṇyā daśavarṣaśatāyuṣaḥ /</l>\n<l>mandottamau na teṣu staḥ sarve te samadarśanāḥ // MarkP_59.9 //</l>\n</lg>\n\n<lg>\n<l>titikṣādibhiraṣṭābhaiḥ prakṛtyā te guṇairyutāḥ /</l>\n<l>tatrāpyaśvaśirā devaścaturbāhurjanārdanaḥ // MarkP_59.10 //</l>\n</lg>\n\n<lg>\n<l>śirohṛdayomeḍhrāṅghrihastaiścākṣitrayānvitaḥ /</l>\n<l>tasyāpyathaivaṃ viṣayā vijñeyā jagataḥ prabhoḥ // MarkP_59.11 //</l>\n</lg>\n\n<lg>\n<l>ketumālamato varṣaṃ nibodha mama paścimam /</l>\n<l>viśālaḥ kambalaḥ kṛṣṇo jayanto hariparvataḥ // MarkP_59.12 //</l>\n</lg>\n\n<lg>\n<l>viśoko vardhamānaśca saptaite kulaparvatāḥ /</l>\n<l>anye sahasraśaḥ śailā yeṣu lokagaṇaḥ sthitaḥ // MarkP_59.13 //</l>\n</lg>\n\n<lg>\n<l>maulayaste mahākāyāḥ śākapotakambhakāḥ /</l>\n<l>aṅgulapramukhāścāpi vasanti śataśo janāḥ // MarkP_59.14 //</l>\n</lg>\n\n<lg>\n<l>ye pibanti mahānadyo vaṅkṣuṃ śyāmāṃ sakambalām /</l>\n<l>amoghāṃ kāminīṃ śyāmāṃ tathaivānyāḥ sahasraśaḥ // MarkP_59.15 //</l>\n</lg>\n\n<lg>\n<l>atrāpyāyuḥ samaṃ pūrvairatrāpi bhagavān hariḥ /</l>\n<l>varāharūpī pādāsyahṛtpṛṣṭhapārśvatastathā // MarkP_59.16 //</l>\n</lg>\n\n<lg>\n<l>trinakṣatrayute deśe nakṣatrāṇi śubhāni ca /</l>\n<l>ityetat ketumālante kathitaṃ munisattama // MarkP_59.17 //</l>\n</lg>\n\n<lg>\n<l>ataḥ paraṃ kurūn vakṣye nibodheha mamottarān /</l>\n<l>tatra vṛkṣā madhuphalā nityapuṣpaphalopagāḥ // MarkP_59.18 //</l>\n</lg>\n\n<lg>\n<l>vastrāṇi ca prasūyante phaleṣvābharaṇāni ca /</l>\n<l>sarvakāmapradāste hi sarvakāmaphalapradāḥ // MarkP_59.19 //</l>\n</lg>\n\n<lg>\n<l>bhūmirmaṇimayī vāyuḥ sugandhaḥ sarvadā sukhaḥ /</l>\n<l>jāyante mānavāstatra devalokaparicyutāḥ // MarkP_59.20 //</l>\n</lg>\n\n<lg>\n<l>mithunāni prasūyante samakālasthitāni vai /</l>\n<l>anyonyamanuraktāni cakravākopamāni ca // MarkP_59.21 //</l>\n</lg>\n\n<lg>\n<l>caturdaśasahasrāṇi teṣāṃ sārdhāni vai sthitiḥ /</l>\n<l>candrakāntaśca śailendraḥ sūryakāntastathāparaḥ // MarkP_59.22 //</l>\n</lg>\n\n<lg>\n<l>tasmin kulācalau varṣe tanmadhye ca mahānadī /</l>\n<l>bhadrasomā prayātyurvyāṃ puṇyāmalajalaughinī // MarkP_59.23 //</l>\n</lg>\n\n<lg>\n<l>sahasraśastathaivānyā nadyo varṣe 'pi cottare /</l>\n<l>tathānyāḥ kṣīravāhinyo ghṛtavāhinya eva ca // MarkP_59.24 //</l>\n</lg>\n\n<lg>\n<l>dadhno hradāstathā tatra tathānye cānuparvatāḥ /</l>\n<l>amṛtāsvādakalpāni phalāni vividhāni ca // MarkP_59.25 //</l>\n</lg>\n\n<lg>\n<l>vaneṣu teṣu varṣeṣu śataśo 'tha sahasraśaḥ /</l>\n<l>tatrāpi bhagavān viṣṇuḥ prākśirā matsyarūpavān // MarkP_59.26 //</l>\n</lg>\n\n<lg>\n<l>vibhakto navadhā vipra ! nakṣatrāṇāṃ trayaṃ trayam /</l>\n<l>diśastathāpi navadhā vibhaktā munisattama // MarkP_59.27 //</l>\n</lg>\n\n<lg>\n<l>candradvīpaḥ samudre ca bhadradvīpastathāparaḥ /</l>\n<l>tatrāpi puṇyo vikhyātaḥ samudrāntarmahāmune // MarkP_59.28 //</l>\n</lg>\n\n<lg>\n<l>ityetat kathitaṃ brahman ! kuruvarṣaṃ mayottaram /</l>\n<l>śṛṇu kiṃpuruṣādīni varṣāṇi gadato mama // MarkP_59.29 //</l>\n</lg>\n\n<p>iti śrīmārkaṇḍeyapurāṇeṭhauttarakurukathanaṃ' nāmaikonaṣaṣṭitamo 'dhyāyaḥ</p>\n\n</div>\n<div>\n\n<p>ṣaṣṭitamo 'dhyāyaḥ- 60</p>\n\n<p>mārkaṇḍeya uvāca</p>\n\n<lg>\n<l>yattu kimpuruṣaṃ varṣaṃ tat pravakṣyāmyahaṃ dvija /</l>\n<l>yatrāyurdaśasāhastraṃ puruṣāṇāṃ vapuṣmatām // MarkP_60.1 //</l>\n</lg>\n\n<lg>\n<l>anāmayā hyaśokāśca narā yatra tathā striyaḥ /</l>\n<l>plakṣaḥ ṣaṇḍaśca tatroktaḥ sumahānnandanopamaḥ // MarkP_60.2 //</l>\n</lg>\n\n<lg>\n<l>tasya te vai phalarasaṃ pibantaḥ puruṣāḥ sadā /</l>\n<l>sthirayauvananiṣpannāḥ striyaścotpalagandhikāḥ // MarkP_60.3 //</l>\n</lg>\n\n<lg>\n<l>ataḥ paraṃ kiṃpuruṣāddharivarṣaṃ pracakṣyate /</l>\n<l>mahārajatasaṅkāśā jāyante tatra mānavāḥ // MarkP_60.4 //</l>\n</lg>\n\n<lg>\n<l>devalokacyutāḥ sarve devarūpāśca sarvaśaḥ /</l>\n<l>harivarṣe narāḥ sarve pibantīkṣurasaṃ śubham // MarkP_60.5 //</l>\n</lg>\n\n<lg>\n<l>na jarā bādhate tatra na jīryante ca karhicit /</l>\n<l>tāvantameva te kālaṃ jīvantyatha nirāmayāḥ // MarkP_60.6 //</l>\n</lg>\n\n<lg>\n<l>meruvarṣaṃ mayā proktaṃ madhyamaṃ yadilāvṛtam /</l>\n<l>na tatra sūryastapati na te jīryanti mānavāḥ // MarkP_60.7 //</l>\n</lg>\n\n<lg>\n<l>labhante nātmalābhañca raśmayaścandrasūryayoḥ /</l>\n<l>nakṣatrāṇāṃ grahāṇāñca merostatra parā dyutiḥ // MarkP_60.8 //</l>\n</lg>\n\n<lg>\n<l>padmaprabhāḥ padmagandhā jambūphalarasāśinaḥ /</l>\n<l>padmapatrāyatākṣāstu jāyante tatra mānavāḥ // MarkP_60.9 //</l>\n</lg>\n\n<lg>\n<l>varṣāṇāntu sahasrāṇi tatrāpyāyustrayodaśa /</l>\n<l>sarāvākārasaṃstāro merumadhye ilāvṛte // MarkP_60.10 //</l>\n</lg>\n\n<lg>\n<l>merustatra mahāśailastadākhyātamilāvṛtam /</l>\n<l>ramyakaṃ varṣamasmācca kathayiṣye nibodha tat // MarkP_60.11 //</l>\n</lg>\n\n<lg>\n<l>vṛkṣastatrāpi cottuṅgo nyagrodho haritacchadaḥ /</l>\n<l>tasyāpi te phalarasaṃ pibanto vartayanti vai // MarkP_60.12 //</l>\n</lg>\n\n<lg>\n<l>varṣāyutāyuṣastatra narāstatphalabhoginaḥ /</l>\n<l>ratipradhānavimalā jarādaurgandhyavarjitāḥ // MarkP_60.13 //</l>\n</lg>\n\n<lg>\n<l>tasmādathottaraṃ varṣaṃ nāmnā khyātaṃ hiraṇmayam /</l>\n<l>hiraṇvatī nadī yatra prabhūtakamalojjvalā // MarkP_60.14 //</l>\n</lg>\n\n<lg>\n<l>mahābalāḥ satejaskā jāyante tatra mānavāḥ /</l>\n<l>mahākāyā mahāsattvā dhaninaḥ priyadarśanāḥ // MarkP_60.15 //</l>\n</lg>\n\n<p>iti śrīmārkaṇḍeyapurāṇeṭhakiṃpuruṣādivarṣavarṇanam ' nāma ṣaṣṭitamo 'dhyāyaḥ</p>\n\n</div>\n<div>\n\n<p>ekaṣaṣṭitamo 'dhyāyaḥ- 61</p>\n\n<p>krauṣṭukiruvāca</p>\n\n<lg>\n<l>kathitaṃ bhavatā samyag yat pṛṣṭo 'si mahāmune /</l>\n<l>bhūsamudrādisaṃsthānaṃ pramāṇāni tathā grahāḥ // MarkP_61.1 //</l>\n</lg>\n\n<lg>\n<l>teṣāñcaiva pramāṇañca nakṣatrāṇāñca saṃsthitiḥ /</l>\n<l>bhūrādayastathā lokāḥ pātālānyakhilānyapi // MarkP_61.2 //</l>\n</lg>\n\n<lg>\n<l>svāyambhuvaṃ tathā khyātaṃ mune ! manvantaraṃ mama /</l>\n<l>tadantarāṇyahaṃ śrotumicche manvantarāṇi vai /</l>\n<l>manvantarādhipān devānṛṣīṃstattanayānnṛpān // MarkP_61.3 //</l>\n</lg>\n\n<p>mārkaṇḍeya uvāca</p>\n\n<lg>\n<l>manvantaraṃ mayākhyātaṃ tava svāyambhuvaṃ ca yat /</l>\n<l>svārociṣākhyamanyat tu śṛṇu tasmādanantaram // MarkP_61.4 //</l>\n</lg>\n\n<lg>\n<l>kaścid dvijātipravaraḥ pure 'bhūdaruṇāspade /</l>\n<l>varuṇāyāstaṭe vipro rūpeṇātyaśvināvapi // MarkP_61.5 //</l>\n</lg>\n\n<lg>\n<l>mṛdusvabhāvaḥ sadvṛtto vedavedāṅgapāragaḥ /</l>\n<l>sadātithipriyo rātrāvāgatānāṃ samāśrayaḥ // MarkP_61.6 //</l>\n</lg>\n\n<lg>\n<l>tasya buddhiriyaṃ tvāsīdahaṃ paśye vasundharām /</l>\n<l>atiramyavanodyānāṃ nānānagaraśobhitām // MarkP_61.7 //</l>\n</lg>\n\n<p>athāgato/ñatithiḥ kaścit kadācittasya veśmani /\n<l>nānauṣadhiprabhāvajño mantravidyāviśāradaḥ // MarkP_61.8 //</l></p>\n\n<lg>\n<l>abhyarthitastu tenāsau śraddhāpūtena cetasā /</l>\n<l>tasyācakhyau sa deśāṃśca ramyāṇi nagarāṇi ca // MarkP_61.9 //</l>\n</lg>\n\n<lg>\n<l>vanāni nadyaḥ śailāṃśca puṇyānyāyatanāni ca /</l>\n<l>sa tato vismayāviṣṭaḥ prāha taṃ dvijasattamam // MarkP_61.10 //</l>\n</lg>\n\n<lg>\n<l>anekadeśadarśitvenātiśramasamanvitaḥ /</l>\n<l>tvaṃ nātivṛddho vayasā nātivṛttaśca yauvanāt /</l>\n<l>kathamalpena kālena pṛthivīmaṭasi dvija // MarkP_61.11 //</l>\n</lg>\n\n<p>brāhmaṇa uvāca</p>\n\n<lg>\n<l>mantrauṣadhiprabhāveṇa viprāpratihatā gatiḥ /</l>\n<l>yojanānāṃ sahasraṃ hi dinārdhena vrajāmyam // MarkP_61.12 //</l>\n</lg>\n\n<p>mārkaṇḍeya uvāca</p>\n\n<lg>\n<l>tataḥ sa viprastaṃ bhūyaḥ pratyuvācedamādarāt /</l>\n<l>śraddhadhāno vacastasya brāhmaṇasya vipaścitaḥ // MarkP_61.13 //</l>\n</lg>\n\n<lg>\n<l>mama prasādaṃ bhagavan ! kuru mantraprabhāvajam /</l>\n<l>draṣṭumetāṃ mama mahīmatīvecchā pravartate // MarkP_61.14 //</l>\n</lg>\n\n<lg>\n<l>prādāt sa brāhmaṇaścāsmai pādalepamudāradhīḥ /</l>\n<l>abhimantrayāmāsa diśaṃ tenākhyātāñca yatnataḥ // MarkP_61.15 //</l>\n</lg>\n\n<lg>\n<l>tenānuliptapādo 'tha sa dvijo dvijasattama /</l>\n<l>himavantamagād draṣṭuṃ nānāprastravaṇānvitam // MarkP_61.16 //</l>\n</lg>\n\n<lg>\n<l>sahasraṃ yojanānāṃ hi dinārdhena vrajāmi yat /</l>\n<l>āyāsyāmīti sañcintya tadardhenāpareṇa hi // MarkP_61.17 //</l>\n</lg>\n\n<lg>\n<l>samprāpto himavatpṛṣṭhaṃ nātiśrāntatanurdvija /</l>\n<l>vicacāra tatastatra tuhinācalabhūtale // MarkP_61.18 //</l>\n</lg>\n\n<lg>\n<l>pādākrāntena tasyātha tuhinena vilīyatā /</l>\n<l>prakṣālitaḥ pādalepaḥ paramauṣadhisambhaḥ // MarkP_61.19 //</l>\n</lg>\n\n<lg>\n<l>tato jaḍagatiḥ so 'tha itaścetaśca paryaṭan /</l>\n<l>dadarśātimanojñāni sānūni himabhūbhṛtaḥ // MarkP_61.20 //</l>\n</lg>\n\n<lg>\n<l>siddhagandharvajuṣṭāni kinnarābhiratāni ca /</l>\n<l>krīḍāvihāraramyāṇi devādīnāmitastataḥ // MarkP_61.21 //</l>\n</lg>\n\n<lg>\n<l>divyāpsarogaṇaśatairākīrṇānyavalokayan /</l>\n<l>nātṛpyata dvijaśreṣṭhaḥ prodbhūtapulako mune // MarkP_61.22 //</l>\n</lg>\n\n<lg>\n<l>kvacit prastravaṇād bhraṣṭajalapātamanoramam /</l>\n<l>pranṛtyacchikhikekābhiranyataśca nināditam // MarkP_61.23 //</l>\n</lg>\n\n<lg>\n<l>dātyūhakoyaṣṭikādyaiḥ kvaciccātimanoharaiḥ /</l>\n<l>puṃskokilakalālāpaiḥ śrutihāribhiranvitam // MarkP_61.24 //</l>\n</lg>\n\n<lg>\n<l>praphullatarugandhena vāsitānilavījitam /</l>\n<l>mudā yuktaḥ sa dadṛśe himavantaṃ mahāgirim // MarkP_61.25 //</l>\n</lg>\n\n<lg>\n<l>dṛṣṭvā caitaṃ dvijasuto himavantaṃ mahācalam /</l>\n<l>śvo drakṣyāmīti saṃcintya matiñcakre gṛhaṃ prati // MarkP_61.26 //</l>\n</lg>\n\n<lg>\n<l>vibhraṣṭapādalepo 'tha cireṇa jaḍitakramaḥ /</l>\n<l>cintayāmāsa kimidaṃ mayājñānādanuṣṭhitam // MarkP_61.27 //</l>\n</lg>\n\n<lg>\n<l>yadi pralepo naṣṭo me vilīno himavāriṇā /</l>\n<l>śailo 'tidurgamaścāyaṃ dūrañcāhamihāgataḥ // MarkP_61.28 //</l>\n</lg>\n\n<lg>\n<l>prayāsyāmi kriyāhānimagniśuśrūṣaṇādikam /</l>\n<l>kathamatra kariṣyāmi saṅkaṭaṃ mahadāgatam // MarkP_61.29 //</l>\n</lg>\n\n<lg>\n<l>idaṃ ramyamidaṃ ramyamityasmin varaparvate /</l>\n<l>śaktadṛṣṭirahaṃ tṛptiṃ na yāsye 'bdaśatairapi // MarkP_61.30 //</l>\n</lg>\n\n<lg>\n<l>kinnarāṇāṃ kalālāpāḥ samantācchrotrahāriṇaḥ /</l>\n<l>praphullatarugandhāṃśca ghrāṇamatyantamṛcchati // MarkP_61.31 //</l>\n</lg>\n\n<lg>\n<l>sukhasparśastathā vāyuḥ phalāni rasavanti ca /</l>\n<l>haranti prasabhaṃ ceto manojñāni sarāṃsi ca // MarkP_61.32 //</l>\n</lg>\n\n<lg>\n<l>evaṃ gate tu paśyeyaṃ yadi kañcit taponidhim /</l>\n<l>sa mamopadiśenmārgaṃ gamanāya gṛhaṃ prati // MarkP_61.33 //</l>\n</lg>\n\n<p>mārkaṇḍeya uvāca</p>\n\n<lg>\n<l>sa evaṃ cintayan vipro babhrāma ca himācale /</l>\n<l>bhraṣṭapādauṣadhibalo vaiklavaṃ paramaṃ gataḥ // MarkP_61.34 //</l>\n</lg>\n\n<lg>\n<l>taṃ dadarśa bhramantañca muniśreṣṭhaṃ varūthinī /</l>\n<l>varāpsarā mahābhāgā mauleyā rūpaśālinī // MarkP_61.35 //</l>\n</lg>\n\n<lg>\n<l>tasmin dṛṣṭe tataḥ sābhūd dvijavarye varūthinī /</l>\n<l>madanākṛṣṭahṛdayā sānurāgā hi tatkṣaṇāt // MarkP_61.36 //</l>\n</lg>\n\n<lg>\n<l>cintayāmāsa ko nveṣa ramaṇīyatamākṛtiḥ /</l>\n<l>saphalaṃ me bhavejjanma yadi māṃ nāvamanyate // MarkP_61.37 //</l>\n</lg>\n\n<lg>\n<l>aho 'sya rūpamādhuryamaho 'sya lalitā gatiḥ /</l>\n<l>aho gambhīratā dṛṣṭeḥ kuto 'sya sadṛśo bhuvi // MarkP_61.38 //</l>\n</lg>\n\n<lg>\n<l>dṛṣṭā devāstathā daityāḥ siddhagandharvapannagāḥ /</l>\n<l>kathameko 'pi nāstyasya tulyarūpo mahātmanaḥ // MarkP_61.39 //</l>\n</lg>\n\n<lg>\n<l>yathāhamasminmayyeṣa sānurāgastathā yadi /</l>\n<l>bhavedatra mayā kāryastatkṛtaḥ puṇyasañcayaḥ // MarkP_61.40 //</l>\n</lg>\n\n<lg>\n<l>yadyeṣa mayi sustrigdhāṃ dṛṣṭimadya nipātayet /</l>\n<l>kṛtapuṇyā na matto 'nyā trailokye vanitā tataḥ // MarkP_61.41 //</l>\n</lg>\n\n<p>mārkaṇḍeya uvāca</p>\n\n<lg>\n<l>evaṃ sañcintayantī sā divyayoṣit smarāturā /</l>\n<l>ātmānaṃ darśayāmāsa kamanīyatarākṛtim // MarkP_61.42 //</l>\n</lg>\n\n<lg>\n<l>tāntu dṛṣṭvā dvijasutaścārurūpāṃ varūthinīm /</l>\n<l>sopacāraṃ samāgamya vākyametaduvāca ha // MarkP_61.43 //</l>\n</lg>\n\n<lg>\n<l>kā tvaṃ kamalagarbhābhe kasya kiṃ vānutiṣṭhasi /</l>\n<l>brāhmaṇo 'hamihāyāto nagarādaruṇāspadāt // MarkP_61.44 //</l>\n</lg>\n\n<lg>\n<l>pādalepo 'tra me dhvasto vilīno himavāriṇā /</l>\n<l>yasyānubhāvādatrāhamāgato madirekṣaṇe // MarkP_61.45 //</l>\n</lg>\n\n<p>varūthinyuvāca</p>\n\n<lg>\n<l>mauleyāhaṃ mahābhāgā nāmnā khyātā varūthinī /</l>\n<l>vicarāmi sadaivātra ramaṇīye mahācale // MarkP_61.46 //</l>\n</lg>\n\n<lg>\n<l>sāhaṃ tvaddarśanādvipra ! kāmavaktavyatāṅgatā /</l>\n<l>praśādhi yanmayā kāryaṃ tvadadhīnāsmi sāmpratam // MarkP_61.47 //</l>\n</lg>\n\n<p>brāhmaṇa uvāca</p>\n\n<lg>\n<l>yenopāyena gaccheyaṃ nijagehaṃ śucismite /</l>\n<l>tanmamācakṣva kalyāṇi hānirno 'khilakarmaṇām // MarkP_61.48 //</l>\n</lg>\n\n<lg>\n<l>nityanaimittikānāntu mahāhānirdvijanmanaḥ /</l>\n<l>bhavatyatastvaṃ he bhadre ! māmuddhara himālayāt // MarkP_61.49 //</l>\n</lg>\n\n<lg>\n<l>praśasyate na pravāso brāhmaṇānāṃ kadācama /</l>\n<l>aparāddhaṃ na me bhīru deśadarśanakautukam // MarkP_61.50 //</l>\n</lg>\n\n<lg>\n<l>sato gṛhe dvijāgryasya niṣpattiḥ sarvakarmaṇām /</l>\n<l>nityanaimittikānāñca hānirevaṃ pravāsinaḥ // MarkP_61.51 //</l>\n</lg>\n\n<lg>\n<l>sā tvaṃ kiṃ bahunoktena tathā kuru yaśasvini /</l>\n<l>yathā nāstaṃ geta sūrye paśyāmi nijamālayam // MarkP_61.52 //</l>\n</lg>\n\n<p>varūthinyuvāca</p>\n\n<lg>\n<l>maivaṃ brūhi mahābhāga ! mā bhūtsa divaso mama /</l>\n<l>māṃ parityajya yatra tvaṃ nijagehamupaiṣyasi // MarkP_61.53 //</l>\n</lg>\n\n<lg>\n<l>aho ramyataraḥ svargo na yato dvijanandana /</l>\n<l>ato vayaṃ parityajya tiṣṭhāmo 'tra surālayam // MarkP_61.54 //</l>\n</lg>\n\n<lg>\n<l>sa tvaṃ saha mayā kānta ! kānte 'tra tuhinācale /</l>\n<l>ramamāṇo na martyānāṃ bāndhavānāṃ smariṣyasi // MarkP_61.55 //</l>\n</lg>\n\n<lg>\n<l>strajo vastrāṇyalaṅkārān bhogabhojyānulepanam /</l>\n<l>dāsyāmyatra tathāhante smareṇa vaśagā hṛtā // MarkP_61.56 //</l>\n</lg>\n\n<lg>\n<l>vīṇāveṇusvanaṃ gītaṃ kinnarāṇāṃ manoramam /</l>\n<l>aṅgāhlādakaro vāyuruṣṇānnamudakaṃ śuci // MarkP_61.57 //</l>\n</lg>\n\n<lg>\n<l>manobhilaṣitā śayyā sugandhamanulepanam /</l>\n<l>ihāsato mahābhāga gṛhe kinte nije 'dhikam // MarkP_61.58 //</l>\n</lg>\n\n<lg>\n<l>ihāsato naiva jarā kadācitte bhaviṣyati /</l>\n<l>tridaśānāmiyaṃ bhūmiryauvanopacayapradā // MarkP_61.59 //</l>\n</lg>\n\n<lg>\n<l>ityuktvā sānurāgā sā sahasā kamalekṣaṇā /</l>\n<l>āliliṅga prasīdeti vadantī kalamunmanāḥ // MarkP_61.60 //</l>\n</lg>\n\n<p>brāhmaṇa uvāca</p>\n\n<lg>\n<l>mā māṃ sprākṣīrvrajānyatra duṣṭe yaḥ sadṛśastava /</l>\n<l>mayānyathā yācitā tvamanyathaivāpyupaiṣi mām // MarkP_61.61 //</l>\n</lg>\n\n<lg>\n<l>sāyaṃ prātarhutaṃ havyaṃ lokān yacchati śāśvatān /</l>\n<l>trailokyametadakhilaṃ mūḍhe ivye pratiṣṭhitam // MarkP_61.62 //</l>\n</lg>\n\n<p>varūthinyuvāca</p>\n\n<lg>\n<l>kiṃ te nāhaṃ priyā vipra ! ramaṇīyo na kiṃ giriḥ /</l>\n<l>gandharvān kinnarādīṃśca tyaktvābhīṣṭo hi kastava // MarkP_61.63 //</l>\n</lg>\n\n<lg>\n<l>nijamālayamapyasmādbhavān yāsyatyasaṃśayam /</l>\n<l>svalpakālaṃ mayā sārdhaṃ bhuṅkṣava bhogān sudurlabhān // MarkP_61.64 //</l>\n</lg>\n\n<p>brāhmaṇa uvāca</p>\n\n<lg>\n<l>aṣṭāvātmaguṇā ye hi teṣāmādau dayā dvija /</l>\n<l>tāṃ karoṣi kathaṃ na tvaṃ mayi saddharmapālaka // MarkP_61.66 //</l>\n</lg>\n\n<lg>\n<l>tvadvimuktā na jīvāmi tathā prītimatī tvayi /</l>\n<l>naitadvadāmyahaṃ mithyā prasīda kulanandana // MarkP_61.67 //</l>\n</lg>\n\n<p>brāhmaṇa uvāca</p>\n\n<lg>\n<l>yadi prītimatī satyaṃ nopacārādbravīṣi mām /</l>\n<l>tadupāyaṃ samācakṣva yena yāmi svamālayam // MarkP_61.68 //</l>\n</lg>\n\n<p>varūthinyuvāca</p>\n\n<lg>\n<l>nijamālayamapyasmādbhavān yāsyatyasaṃśayam /</l>\n<l>svalpakālaṃ mayā sārdhaṃ bhuṅkṣva bhogān sudurlabhān // MarkP_61.69 //</l>\n</lg>\n\n<p>brāhmaṇa uvāca</p>\n\n<lg>\n<l>na bhogārthāya viprāṇāṃ śasyate hi varūthinī /</l>\n<l>iha kleśāya viprāṇāṃ ceṣṭā pretyāphalapradā // MarkP_61.70 //</l>\n</lg>\n\n<p>varūthinyuvāca</p>\n\n<lg>\n<l>santrāṇaṃ mriyamāṇāyā mama kṛtvā paratra te /</l>\n<l>puṇyasyaiva phalaṃ bhāvi bhogāścānyatra janmani // MarkP_61.71 //</l>\n</lg>\n\n<lg>\n<l>evaṃ ca dvayamapyatra tavopacayakāraṇam /</l>\n<l>pratyākhyānādahaṃ mṛtyuṃ tvañca pāpamavāpsyasi // MarkP_61.72 //</l>\n</lg>\n\n<p>brāhmaṇa uvāca</p>\n\n<lg>\n<l>parastriyaṃ nābhilaṣedityucurguravo mama /</l>\n<l>tena tvāṃ nābhivāñchāmi kāmaṃ vilapa śuṣya vā // MarkP_61.73 //</l>\n</lg>\n\n<p>mārkaṇḍeya uvāca</p>\n\n<lg>\n<l>ityuktvā sa mahābhāgaḥ spṛṣṭvāpaḥ prayataḥ śuciḥ /</l>\n<l>prāhedaṃ praṇipatyāgniṃ gārhapatyamupāṃśunā // MarkP_61.74 //</l>\n</lg>\n\n<lg>\n<l>bhagavan ! gārhapatyāgne yonistvaṃ sarvakarmaṇām /</l>\n<l>tvatta āhavanīyo 'gnirdakṣiṇāgniśca nānyataḥ // MarkP_61.75 //</l>\n</lg>\n\n<lg>\n<l>yuṣmadāpyāyanād devā vṛṣṭiśasyādihetavaḥ /</l>\n<l>bhavanti śasyādakhilaṃ jagadbhavati nānyataḥ // MarkP_61.76 //</l>\n</lg>\n\n<lg>\n<l>evaṃ tvatto bhavatyetadyena satyena vai jagat /</l>\n<l>tathāhamadya svaṃ gehaṃ paśyeyaṃ sati bhāskare // MarkP_61.77 //</l>\n</lg>\n\n<lg>\n<l>yathā vai vaidikaṃ karma svakāle nojjhitaṃ mayā /</l>\n<l>tena satyena paśyeyaṃ gṛhastho 'dya divākaram // MarkP_61.78 //</l>\n</lg>\n\n<lg>\n<l>yathā ca na paradravye paradāre ca me matiḥ /</l>\n<l>kadācit sābhilāṣābhūttathaitat siddhimetu me // MarkP_61.79 //</l>\n</lg>\n\n<p>iti śrīmārkaṇḍeyapurāṇeṭhabrāhmaṇavākyam' nāmaikaṣaṣṭitamo 'dhyāyaḥ</p>\n\n</div>\n<div>\n\n<p>dviṣaṣṭitamo 'dhyāyaḥ- 62</p>\n\n<p>mārkaṇḍeya uvāca</p>\n\n<lg>\n<l>evantu vadatastasya dvijaputrasya pāvakaḥ /</l>\n<l>gārhapatyaḥ śarīre tu sannidhānamathākarot // MarkP_62.1 //</l>\n</lg>\n\n<lg>\n<l>tena cādhiṣṭhitaḥ so 'tha prabhāmaṇḍalamadhyagaḥ /</l>\n<l>vyadīpayata taṃ deśaṃ mūrtimāniva havyavāṭ // MarkP_62.2 //</l>\n</lg>\n\n<lg>\n<l>tasyāstu sutarāṃ tatra tādṛgrūpe dvijanmani /</l>\n<l>anurāgo 'bhavadvipraṃ paśyantyā devayoṣitaḥ // MarkP_62.3 //</l>\n</lg>\n\n<lg>\n<l>tataḥ so 'dhiṣṭhitastena havyavāhena tatkṣaṇāt /</l>\n<l>yathāpūrvaṃ tathā gantuṃ pravṛtto dvijanandanaḥ // MarkP_62.4 //</l>\n</lg>\n\n<lg>\n<l>jagāma ca tvarāyuktastayā devyā nirīkṣitaḥ /</l>\n<l>ādṛṣṭipātāttanvaṅgyā niśvāsotkampikandharam // MarkP_62.5 //</l>\n</lg>\n\n<lg>\n<l>tataḥ kṣaṇenaiva tadā nijagehamavāpya saḥ /</l>\n<l>yathāproktaṃ dvijaśreṣṭhaścakāra sakalāḥ kriyāḥ // MarkP_62.6 //</l>\n</lg>\n\n<lg>\n<l>atha sā cārusarvāṅgī tatrāsaktātmamānasā /</l>\n<l>niśvāsaparamā ninye dinaśeṣaṃ tathā niśām // MarkP_62.7 //</l>\n</lg>\n\n<lg>\n<l>niśvasantyanavadyāṅgī hāheti rudatī muhuḥ /</l>\n<l>mandabhāgyeti cātmānaṃ nininda madirekṣaṇā // MarkP_62.8 //</l>\n</lg>\n\n<lg>\n<l>na vihāre na cāhāre ramaṇīye na vā vane /</l>\n<l>na kandareṣu ramyeṣu sā babandha tadā ratim // MarkP_62.9 //</l>\n</lg>\n\n<lg>\n<l>cakāra ramamāṇe ca cakravākayuge spṛhām /</l>\n<l>muktā tena varārohā nininda nijayauvanam // MarkP_62.10 //</l>\n</lg>\n\n<lg>\n<l>kvāgatāhamimaṃ śailaṃ duṣṭadaivabalātkṛtā /</l>\n<l>kva ca prāptaḥ sa me dṛṣṭergocaraṃ tādṛśo naraḥ // MarkP_62.11 //</l>\n</lg>\n\n<lg>\n<l>yadyadya sa mahābhāgo na me saṅgamupaiṣyati /</l>\n<l>tatkāmāgniravaśyaṃ māṃ kṣapayiṣyati duḥ sahaḥ // MarkP_62.12 //</l>\n</lg>\n\n<lg>\n<l>ramaṇīyamabhūdyattatpuṃskokilanināditam /</l>\n<l>tena hīnantadevaitaddahatīvādya māmalam // MarkP_62.13 //</l>\n</lg>\n\n<p>mārkaṇḍeya uvāca</p>\n\n<lg>\n<l>itthaṃ sā madanāviṣṭā jagāma munisattama /</l>\n<l>vavṛdhe ca tadā rāgastasyāstasmin pratikṣaṇam // MarkP_62.14 //</l>\n</lg>\n\n<lg>\n<l>kalirnāmnā tu gandharvaḥ sānurāgo nirākṛtaḥ /</l>\n<l>tayā pūrvamabhūtso 'tha tadavasthāṃ dadarśa tām // MarkP_62.15 //</l>\n</lg>\n\n<lg>\n<l>sa cintayāmāsa tadā kiṃ nveṣā gajagāminī /</l>\n<l>niśvāsapavanamlānā girāvatra varūthinī // MarkP_62.16 //</l>\n</lg>\n\n<lg>\n<l>muniśāpakṣatā kiṃnu kenacit kiṃ vimānitā /</l>\n<l>vāṣpavāripariklinnamiyandhatte yato mukham // MarkP_62.17 //</l>\n</lg>\n\n<lg>\n<l>tataḥ sa dadhyau suciraṃ tamarthaṃ kautukāt kaliḥ /</l>\n<l>jñātavāṃśca prabhāveṇa samādheḥ sa yathātatham // MarkP_62.18 //</l>\n</lg>\n\n<lg>\n<l>punaḥ sa cintayāmāsa tadvijñāya muneḥ kaliḥ /</l>\n<l>mamopapāditaṃ sādhu bhāgyairetatpurākṛtaiḥ // MarkP_62.19 //</l>\n</lg>\n\n<lg>\n<l>mayaiṣā sānurāgeṇa bahuśaḥ prārthitā satī /</l>\n<l>nirākṛtavatī seyamadya prāpyā bhaviṣyati // MarkP_62.20 //</l>\n</lg>\n\n<lg>\n<l>mānuṣe sānurāgeyaṃ tatra tadrūpadhāriṇi /</l>\n<l>raṃsyate mayyasandigdhaṃ kiṃ kālena karomi tat // MarkP_62.21 //</l>\n</lg>\n\n<p>mārkaṇḍeya uvāca</p>\n\n<lg>\n<l>ātmaprabhāveṇa tatastasya rūpaṃ dvijanmanaḥ /</l>\n<l>kṛtvā cacāra yatrāste niṣaṇṇā sā varūthinī // MarkP_62.22 //</l>\n</lg>\n\n<lg>\n<l>sā taṃ dṛṣṭvā varārohā kiñcidutphullalocanā /</l>\n<l>sametya prāha tanvaṅgī prasīdeti punaḥ punaḥ // MarkP_62.23 //</l>\n</lg>\n\n<lg>\n<l>tvayā tyaktā na sandehaḥ parityakṣyāmi jīvitam /</l>\n<l>tatrādharmaḥ kaṣṭataraḥ kriyālopo bhaviṣyati // MarkP_62.24 //</l>\n</lg>\n\n<lg>\n<l>mayā sametya ramye 'smin mahākandarakandare /</l>\n<l>matparitrāṇajaṃ dharmamavaśyaṃ pratipatsyase // MarkP_62.25 //</l>\n</lg>\n\n<lg>\n<l>āyuṣaḥ sāvaśeṣaṃ me nṛnamasti mahāmate /</l>\n<l>nivṛttastena nūnaṃ tvaṃ hṛdayāhlādakārakaḥ // MarkP_62.26 //</l>\n</lg>\n\n<lg>\n<l>kaliruvāca</l>\n<l>kiṃ karomi kriyāhānirbhavatyatra sato mama /</l>\n<l>tvamapyevaṃvidhaṃ vākyaṃ bravīṣi tanumadhyame // MarkP_62.27 //</l>\n</lg>\n\n<lg>\n<l>tadahaṃ saṅkaṭaṃ prāpto yadbravīmi karoṣi tat /</l>\n<l>yadi syāt saṅgamo me 'dya bhavatyā saha nānyathā // MarkP_62.28 //</l>\n</lg>\n\n<p>varūthinī uvāca</p>\n\n<lg>\n<l>prasīda yadbravīṣi tvaṃ tatkaromi na te mṛṣā /</l>\n<l>bravīmyetadanāśaṅkaṃ yatte kāryaṃ mayādhunā // MarkP_62.29 //</l>\n</lg>\n\n<p>kaliruvāca</p>\n\n<lg>\n<l>nādya saṃbhogasamaye draṣṭavyo 'haṃ tvayā vane /</l>\n<l>nimīlitākṣyāḥ saṃsargastava subhru mayā saha // MarkP_62.30 //</l>\n</lg>\n\n<p>varūthinyuvāca</p>\n\n<lg>\n<l>evaṃ bhavatu bhadrante yathecchasi tathāstu tat /</l>\n<l>mayā sarvaprakāraṃ hi vaśe stheyaṃ tavādhunā // MarkP_62.31 //</l>\n</lg>\n\n<p>iti śrīmārkaṇḍeyapurāṇe svārociṣe manvantare dviṣaṣṭitamo 'dhyāyaḥ /</p>\n\n</div>\n<div>\n\n<p>triṣaṣṭitamo 'dhyāyaḥ- 63</p>\n\n<p>mārkaṇḍeya uvāca</p>\n\n<lg>\n<l>tataḥ saha tathā so 'tha rarāma girisānuṣu /</l>\n<l>phullakānanahṛdyeṣu manojñeṣu saraḥ su ca // MarkP_63.1 //</l>\n</lg>\n\n<lg>\n<l>kandareṣu ca ramyeṣu nimnagāpulineṣu ca /</l>\n<l>manojñeṣu tathānyeṣu deśeṣu mudito dvija // MarkP_63.2 //</l>\n</lg>\n\n<lg>\n<l>vahninādhiṣṭhitasyāsīd yadrūpantasya tejasā /</l>\n<l>acintayadbhogakāle nimīlitavilocanā // MarkP_63.3 //</l>\n</lg>\n\n<lg>\n<l>tataḥ kālena sā garbhamavāpa munisattama /</l>\n<l>gandharvavīryato rūpacintanācca dvijanmanaḥ // MarkP_63.4 //</l>\n</lg>\n\n<lg>\n<l>tāṃ garbhadhāriṇīṃ so 'tha sāntvayitvā varūthinīm /</l>\n<l>viprarūpadharo yātastayā prītyā visarjitaḥ // MarkP_63.5 //</l>\n</lg>\n\n<lg>\n<l>jajñe sa bālo dyutimāna jvalanniva vibhāvasuḥ /</l>\n<l>svarocibhairyathā sūryo bhāsayan sakalā diśaḥ // MarkP_63.6 //</l>\n</lg>\n\n<lg>\n<l>svarocibhiryato bhāti bhāsvāniva sa bālakaḥ /</l>\n<l>tataḥ svarocirityevaṃ nāmnā khyāto babhūta saḥ // MarkP_63.7 //</l>\n</lg>\n\n<lg>\n<l>vavṛdhe ca mahābhāgo vayasānudinantathā /</l>\n<l>guṇaughaiśca yathā bālaḥ kalābhiḥ śaśalāñchanaḥ // MarkP_63.8 //</l>\n</lg>\n\n<lg>\n<l>sa jagrāha dhanurvedaṃ vedāṃścaiva yathākramam /</l>\n<l>vidyāścaiva mahābhāgastadā yauvanagocaraḥ // MarkP_63.9 //</l>\n</lg>\n\n<lg>\n<l>mandarādrau kadācit sa vicaraṃścāruceṣṭitaḥ /</l>\n<l>dadarśaikāṃ tadā kanyāṃ giriprasthe bhayāturām // MarkP_63.10 //</l>\n</lg>\n\n<lg>\n<l>trāyasveti nirīkṣyainaṃ sā tadā vākyamabravīt /</l>\n<l>mā bhaiṣīriti sa prāha bhayaviplutalocanām // MarkP_63.11 //</l>\n</lg>\n\n<lg>\n<l>kimetaditi tenokte vīravākye mahātmanā /</l>\n<l>tataḥ sā kathayāmāsa śvāsākṣepaplutākṣaram // MarkP_63.12 //</l>\n</lg>\n\n<p>kanyovāca</p>\n\n<lg>\n<l>ahamindīvarākhyasya sutā vidyādharasya vai /</l>\n<l>nāmnā manoramā jātā sutāyāṃ marudhanvanaḥ // MarkP_63.13 //</l>\n</lg>\n\n<lg>\n<l>mandāravidyādharajā sakhī mama vibhāvarī /</l>\n<l>kalāvatī cāpyaparā sutā pārasya vai muneḥ // MarkP_63.14 //</l>\n</lg>\n\n<lg>\n<l>tābhyāṃ saha mayā yātaṃ kailāsataṭamuttamam /</l>\n<l>tatra dṛṣṭo muniḥ kaścittapasātikṛśākṛtiḥ // MarkP_63.15 //</l>\n</lg>\n\n<lg>\n<l>kṣutkṣāmakaṇṭho nistejā dūrapātākṣitārakaḥ /</l>\n<l>mayāvahasitaḥ kruddhaḥ sa tadā māṃ śaśāpa ha // MarkP_63.16 //</l>\n</lg>\n\n<lg>\n<l>kṣāmakṣāmasvaraḥ kiñcitkalpitādharapallavaḥ /</l>\n<l>tvayāvahasito yasmādanārye duṣṭatāpasi // MarkP_63.17 //</l>\n</lg>\n\n<lg>\n<l>tasmāt tvāmacireṇaiva rākṣaso 'bhibhaviṣyasi /</l>\n<l>datte śāpe matsakhībhyāṃ sa tu nirbhatsito muniḥ // MarkP_63.18 //</l>\n</lg>\n\n<lg>\n<l>dhik te brāhmaṇyamakṣāntyā hṛtante nikhilantapaḥ /</l>\n<l>amarṣaṇairdharṣito 'si tapasā nātikarṣitaḥ // MarkP_63.19 //</l>\n</lg>\n\n<lg>\n<l>kṣāntyāspadaṃ vai brāhmaṇyaṃ krodhasaṃyamanantapaḥ /</l>\n<l>etacchrutvā dadau śāpaṃ tayorapyamitadyutiḥ // MarkP_63.20 //</l>\n</lg>\n\n<lg>\n<l>ekasyāḥ kuṣṭhamaṅgeṣu bhāvyanyasyāstathā kṣayaḥ /</l>\n<l>tayostathaiva tajjātaṃ yathoktaṃ tena tatkṣaṇāt // MarkP_63.21 //</l>\n</lg>\n\n<lg>\n<l>mamāpyevaṃ mahadrakṣaḥ samupaiti padānugam /</l>\n<l>na śṛṇoṣi mahānādaṃ tasyādūre 'pi garjataḥ // MarkP_63.22 //</l>\n</lg>\n\n<lg>\n<l>tṛtīyamadya divasaṃ yanme pṛṣṭhanna muñcati /</l>\n<l>astragrāmasya sarvasya hṛdajñāhamadya te // MarkP_63.23 //</l>\n</lg>\n\n<lg>\n<l>te prayacchāmi māṃ rakṣa rakṣaso 'smānmahāmate /</l>\n<l>prādāt svāyambhuvasyādau svayaṃ rudraḥ pinākadhṛk // MarkP_63.24 //</l>\n</lg>\n\n<lg>\n<l>svāyambhuvo vasiṣṭhāya siddhavaryāya dattavān /</l>\n<l>tenāpi dattaṃ manmātuḥ pitre citrāyudhāya vai // MarkP_63.25 //</l>\n</lg>\n\n<lg>\n<l>prādādaudvāhikaṃ so 'pi matpitre śvaśuraḥ svayam /</l>\n<l>mayāpi śikṣitaṃ vīra ! sakāśād bālayā pituḥ // MarkP_63.26 //</l>\n</lg>\n\n<lg>\n<l>hṛdayaṃ sakalāstrāṇāmaśeṣaripunāśanam /</l>\n<l>tadidaṃ gṛhyatāṃ śīghramaśeṣāstraparāyaṇam // MarkP_63.27 //</l>\n</lg>\n\n<l>tato jahi durātmānamenaṃ rākṣasamāgatam // MarkP_63.28 //</l>\n\n<p>mārkaṇḍeya uvāca</p>\n\n<lg>\n<l>tathaityukte tatastena vāryupaspṛśya tasya tat /</l>\n<l>astrāṇāṃ hṛdayaṃ prādāt sarahasyanivartanam // MarkP_63.29 //</l>\n</lg>\n\n<lg>\n<l>etasminnantare rakṣastattadā bhīṣaṇākṛti /</l>\n<l>nardamānaṃ mahānādamājagāma tvarānvitam // MarkP_63.30 //</l>\n</lg>\n\n<lg>\n<l>mayābhibhūtā kiṃ trāṇamupaiṣi drutamehi me /</l>\n<l>bhakṣāmi kiñcireṇeti bruvāṇaṃ taṃ dadarśa saḥ // MarkP_63.31 //</l>\n</lg>\n\n<lg>\n<l>svarociścintayāmāsa dṛṣṭvā taṃ samupāgatam /</l>\n<l>gṛhṇātveṣa vacaḥ satyaṃ tasyāstviti mahāmuneḥ // MarkP_63.32 //</l>\n</lg>\n\n<lg>\n<l>jagrāha samupetyaināṃ tvarayā so 'pi rākṣasaḥ /</l>\n<l>trāhi trāhīti karuṇaṃ vilapantīṃ sumadhyamām // MarkP_63.33 //</l>\n</lg>\n\n<lg>\n<l>tataḥ svarociḥ saṃkruddhaścaṇḍāstramatibhairavam /</l>\n<l>dṛṣṭyāṃ niveśya tadrakṣo dadarśānimiṣekṣaṇaḥ // MarkP_63.34 //</l>\n</lg>\n\n<lg>\n<l>tadābhibhūtaḥ sa tadā tāmutsṛjya niśācaraḥ /</l>\n<l>prasīda śāmyatāmastraṃ śrūyatāñcetyabhāṣata // MarkP_63.35 //</l>\n</lg>\n\n<lg>\n<l>mokṣitoṣa'haṃ tvayā śāpādatighorānmahādyute /</l>\n<l>pradattādatitīvreṇa brahmamitreṇa dhīmatā // MarkP_63.36 //</l>\n</lg>\n\n<lg>\n<l>upakārī na me tvatto mahābhāgādhiko 'paraḥ /</l>\n<l>yenāhaṃ sumahākaṣṭānmahāśāpādvimokṣitaḥ // MarkP_63.37 //</l>\n</lg>\n\n<lg>\n<l>svarociruvāca</l>\n<l>brahmamitreṇa muninā kinnimittaṃ mahātmanā /</l>\n<l>śaptastvaṃ kīdṛśaścaiva śāpo datto 'bhavat purā // MarkP_63.38 //</l>\n</lg>\n\n<p>rākṣasā uvāca</p>\n\n<lg>\n<l>brahmamitro 'ṣṭadhā bhinnamāyurvedamadhītavān /</l>\n<l>trayodaśādhikārañca pragṛhyātharvaṇo dvijaḥ // MarkP_63.39 //</l>\n</lg>\n\n<lg>\n<l>ahañcendīvarākhyeti khyāto 'syā janako 'bhavam /</l>\n<l>vidyādharapateḥ putro nalanābhasya khaṅginaḥ // MarkP_63.40 //</l>\n</lg>\n\n<lg>\n<l>mayā ca yācitaḥ purvaṃ brahmamitro 'bhavanmuniḥ /</l>\n<l>āyurvedamaśeṣaṃ me bhagavan ! dātumarhasi // MarkP_63.41 //</l>\n</lg>\n\n<lg>\n<l>yadā tu bahuśo vīra ! praśrayāvanatasya me /</l>\n<l>na prādādyācito vidyāmāyurvedātmikāṃ mama // MarkP_63.42 //</l>\n</lg>\n\n<lg>\n<l>śiṣyebhyo dadatastasya mayāntardhānagena hi /</l>\n<l>āyurvedātmikā vidyā gṛhītābhūttadānagha // MarkP_63.43 //</l>\n</lg>\n\n<lg>\n<l>gṛhītāyāntu vidyāyāṃ māsairaṣṭābhirantarāt /</l>\n<l>mamātiharṣādabhavaddhāso 'tīva punaḥ punaḥ // MarkP_63.44 //</l>\n</lg>\n\n<lg>\n<l>pratyabhijñāya māṃ hāsānmuniḥ kopasamanvitaḥ /</l>\n<l>vikampikandharaḥ prāha māmidaṃ paruṣākṣaram // MarkP_63.45 //</l>\n</lg>\n\n<lg>\n<l>rākṣasenaiva yasmānme tvayādṛśyena durmate /</l>\n<l>hṛtā vidyāvahāsaśca māmavajñāya vai kṛtaḥ // MarkP_63.46 //</l>\n</lg>\n\n<lg>\n<l>tasmāttvaṃ rākṣasaḥ pāpa ! macchāpena nirākṛtaḥ /</l>\n<l>bhaviṣyasi na sandehaḥ saptarātreṇa dāruṇaḥ // MarkP_63.47 //</l>\n</lg>\n\n<lg>\n<l>ityukte praṇipātādyairupacāraiḥ prasāditaḥ /</l>\n<l>sa māmāha punarviprastatkṣaṇānmṛdumānasaḥ // MarkP_63.48 //</l>\n</lg>\n\n<lg>\n<l>yanmayoktamavaśyantadbhāvi gandharva ! nānyathā /</l>\n<l>kintu tvaṃ rākṣaso bhūtvā punaḥ svaṃ prāpsyase vapuḥ // MarkP_63.49 //</l>\n</lg>\n\n<lg>\n<l>naṣṭasmṛtiryadā kruddhaḥ svamapatyañcikhādiṣuḥ /</l>\n<l>niśācaratvaṃ gantāsi tadastrānalatāpitaḥ // MarkP_63.50 //</l>\n</lg>\n\n<lg>\n<l>punaḥ saṃjñāmavāpya svāmavāpsyasi nijaṃ vapuḥ /</l>\n<l>tathaiva svamadhiṣṭhānaṃ loke gandharvasaṃjñite // MarkP_63.51 //</l>\n</lg>\n\n<lg>\n<l>so 'haṃ tvayā mahābhāga ! mokṣito 'smānmahābhayāt /</l>\n<l>niśācaratvād yadvīra ! tena me prārthanāṃ kuru // MarkP_63.52 //</l>\n</lg>\n\n<lg>\n<l>imānte tanayāṃ bhāryāṃ prayacchāmi pratīccha tām /</l>\n<l>āyurvedaśca sakalastvaṣṭāṅgo yo mayā tataḥ /</l>\n<l>muneḥ sakāśāt saṃprāptastaṃ gṛhṇīṣva mahāmate // MarkP_63.53 //</l>\n</lg>\n\n<lg>\n<l>mārkaṇḍeya uvāca</l>\n<l>ityuktvā pradadau vidyāṃ sa ca divyāmbarojjavalaḥ /</l>\n<l>stragbhūṣaṇadharo divyaṃ purāṇaṃ vapurāsthitaḥ // MarkP_63.54 //</l>\n</lg>\n\n<lg>\n<l>dattvā vidyāṃ tataḥ kanyāṃ sa dātumupacakrame /</l>\n<l>tamāha sā tadā kanyā janitāraṃ svarūpiṇam // MarkP_63.55 //</l>\n</lg>\n\n<lg>\n<l>anurāgo mamāpyatra tātātīva mahātmani /</l>\n<l>darśanādeva saṃjāto viśeṣeṇopakāriṇi // MarkP_63.56 //</l>\n</lg>\n\n<lg>\n<l>kintveṣā me sakhī sā ca matkṛte duḥ khapīḍite /</l>\n<l>ato nābhilaṣe bhogān bhoktumetena vai samam // MarkP_63.57 //</l>\n</lg>\n\n<lg>\n<l>puruṣairapi no śakyā kartumitthaṃ nṛśaṃsatā /</l>\n<l>svabhāvarucirairmādṛk kathaṃ yoṣit kariṣyati // MarkP_63.58 //</l>\n</lg>\n\n<lg>\n<l>sāhaṃ yathā te duḥ khārte matkṛte kanyake pitaḥ /</l>\n<l>tathā sthāsyāmi tadduḥ khe tacchokānalatāpitā // MarkP_63.59 //</l>\n</lg>\n\n<p>svarociruvāca</p>\n\n<lg>\n<l>āyurvedaprasādena te kariṣye punarnave /</l>\n<l>sakhyau tava mahāśokaṃ samutsṛja sumadhyame // MarkP_63.60 //</l>\n</lg>\n\n<p>mārkaṇḍeya uvāca</p>\n\n<lg>\n<l>tataḥ pitrā svayaṃ dattāṃ tāṃ kanyāṃ sa vidhānataḥ /</l>\n<l>upayeme girau tasmin svarociścārulocavanām // MarkP_63.61 //</l>\n</lg>\n\n<lg>\n<l>dattāntu tāṃ tadā kanyāmabhiśāntya ca bhāminīm /</l>\n<l>jagāma divyayā gatyāgandharvaḥ svapurantataḥ // MarkP_63.62 //</l>\n</lg>\n\n<lg>\n<l>sa cāpi sahitastanvyā sadudyānantadā yayau /</l>\n<l>kanyakāyugalaṃ yatra tacchāpotthagadāturam // MarkP_63.63 //</l>\n</lg>\n\n<lg>\n<l>tatastayoḥ sa tattvajño rogaghnairauṣadhai rasaiḥ /</l>\n<l>cakāra nīrujau dehau svarociraparājitaḥ // MarkP_63.64 //</l>\n</lg>\n\n<lg>\n<l>tato 'tiśobhane kanye vimukte vyādhitaḥ śubhe /</l>\n<l>svakāntyodyoti digbhāgaṃ cakrāte tanmahīdharam // MarkP_63.65 //</l>\n</lg>\n\n<p>iti śrīmārkaṇḍeyapurāṇe svārociṣe manvantare triṣaṣṭitamo 'dhyāyaḥ</p>\n\n</div>\n<div>\n\n<p>catuḥ ṣaṣṭitamo 'dhyāyaḥ- 64</p>\n\n<p>mārkaṇḍeya uvāca</p>\n\n<lg>\n<l>evaṃ vimuktarogā tu kanyakā taṃ mudānvitā /</l>\n<l>svarociṣamuvācedaṃ śṛṇuṣva vacanaṃ prabho // MarkP_64.1 //</l>\n</lg>\n\n<lg>\n<l>mandāravidyādharajā nāmnā khyātā vibhāvarī /</l>\n<l>upakārin ! svamātmānaṃ prayacchāmi pratīccha mām // MarkP_64.2 //</l>\n</lg>\n\n<lg>\n<l>vidyāñca tubhyaṃ dāsyāmi sarvabūtarutāni te /</l>\n<l>yayābhivyaktimeṣyanti prasādapurago bhava // MarkP_64.3 //</l>\n</lg>\n\n<p>mārkaṇḍeya uvāca</p>\n\n<lg>\n<l>evamastviti tenokte dharmajñena svarociṣā /</l>\n<l>dvitīyā tu tadā kanyā idaṃ vacanamabravīt // MarkP_64.4 //</l>\n</lg>\n\n<lg>\n<l>kumārabrahmacāryāsīt pāro nāma pitā mama /</l>\n<l>brahmarṣiḥ sumahābhāgo vedavedāṅgapāragaḥ // MarkP_64.5 //</l>\n</lg>\n\n<lg>\n<l>tasya puṃskokilālāparamaṇīye madhau purā /</l>\n<l>ājagāmāpsarābhyāsaṃ prakhyātā puñjikāstanā // MarkP_64.6 //</l>\n</lg>\n\n<lg>\n<l>kāmavaktavyatāṃ nītaḥ sa tadā munipuṅgavaḥ /</l>\n<l>tatsaṃyoge 'hamutpannā tasyāmatra mahācale // MarkP_64.7 //</l>\n</lg>\n\n<lg>\n<l>vihāya māṃ gatā sā ca mātāsminnirjane vane /</l>\n<l>bālāmekāṃ mahīpṛṣṭhe vyālaśvāpadasaṃkule // MarkP_64.8 //</l>\n</lg>\n\n<lg>\n<l>tataḥ kalābhiḥ somasya vardhantībhirahaḥ kṣaye /</l>\n<l>āpyāyyamānāharaho vṛddhiṃ yātāsmi sattama // MarkP_64.9 //</l>\n</lg>\n\n<lg>\n<l>tataḥ kalāvatītyetanmama nāma mahātmanā /</l>\n<l>gṛhītāyaḥ kṛtaṃ pitrā gandharveṇa śubhānanā // MarkP_64.10 //</l>\n</lg>\n\n<lg>\n<l>na dattāhaṃ tadā tena yācitena mahātmanā /</l>\n<l>devāriṇālinā suptastato me ghātitaḥ pitā // MarkP_64.11 //</l>\n</lg>\n\n<lg>\n<l>tato 'hamatinirvedādātmavyāpādanodyatā /</l>\n<l>nivāritā śambhupatnyā satyā satyapratiśravā // MarkP_64.12 //</l>\n</lg>\n\n<lg>\n<l>mā śucaḥ subhru ! bhartā te mahābhāgo bhaviṣyati /</l>\n<l>svarocirnāma putraśca manustasya bhaviṣyati // MarkP_64.13 //</l>\n</lg>\n\n<lg>\n<l>ājñāñca nidhayaḥ sarve kariṣyanti tavādṛtāḥ /</l>\n<l>yathābhilaṣitaṃ vittaṃ pradāsyanti ca te śubhe // MarkP_64.14 //</l>\n</lg>\n\n<lg>\n<l>yasyā vatse prabhāveṇa vidyāyāstāṃ gṛhāṇa me /</l>\n<l>padminī nāma vidyeyaṃ mahāpadmābhipūjitā // MarkP_64.15 //</l>\n</lg>\n\n<lg>\n<l>ityāha māṃ dakṣasutā satī satyaparāyaṇā /</l>\n<l>svarocistvaṃ dhruvaṃ devī nānyathā sā vadiṣyati // MarkP_64.16 //</l>\n</lg>\n\n<lg>\n<l>sāhaṃ prāṇapradāyādya tāṃ vidyāṃ svaṃ tathā vapuḥ /</l>\n<l>prayacchāmi pratīccha tvaṃ prasādasumukho mama // MarkP_64.17 //</l>\n</lg>\n\n<p>mārkaṇḍeya uvāca</p>\n\n<lg>\n<l>evamastviti tāmāha sa tu kanyāṃ kalāvatīm /</l>\n<l>vibhāvaryāḥ kalāvatyāḥ snigdhadṛṣṭyānumoditaḥ // MarkP_64.18 //</l>\n</lg>\n\n<lg>\n<l>jagrāha ca tataḥ pāṇī sa tayoramaradyutiḥ /</l>\n<l>nadatsu devatūryeṣu nṛtyantīṣvapsaraḥ su ca // MarkP_64.19 //</l>\n</lg>\n\n<p>iti śrīmārkaṇjaḍeyapurāṇeṭhasvārociṣe manvantare' catuḥ ṣaṣṭitamo 'dhyāyaḥ</p>\n\n</div>\n<div>\n\n<p>pañcaṣaṣṭitamo 'dhyāyaḥ- 65</p>\n\n<p>mārkaṇḍeya uvāca</p>\n\n<lg>\n<l>tataḥ sa tābhiḥ sahitaḥ patnībhiramaradyutiḥ /</l>\n<l>rarāma tasmin śailendre ramyakānananirjhare // MarkP_65.1 //</l>\n</lg>\n\n<lg>\n<l>sarvopabhogaratnāni madhūni madhurāṇi ca /</l>\n<l>nidhayaḥ samupājahruḥ padminyā vaśavartinaḥ // MarkP_65.2 //</l>\n</lg>\n\n<lg>\n<l>strajo vastrāṇyalaṅkārān gandhāḍhyamanulepanam /</l>\n<l>āsanānyatiśubhrāṇi kāñcanāni yathecchayā // MarkP_65.3 //</l>\n</lg>\n\n<lg>\n<l>sauvarṇāni mahābhāga ! karakān bhājanāni ca /</l>\n<l>tathā śayyāśca vividhā divyairāstaraṇairyutāḥ // MarkP_65.4 //</l>\n</lg>\n\n<lg>\n<l>evaṃ sa tābhiḥ sahito divyagandhādhivāsite /</l>\n<l>rarāma svarucirbhābhirbhāsite varaparvate // MarkP_65.5 //</l>\n</lg>\n\n<lg>\n<l>tāścāpi saha teneti lebhire mudamuttamām /</l>\n<l>ramamāṇā yathā svarge tathā tatra śiloccaye // MarkP_65.6 //</l>\n</lg>\n\n<lg>\n<l>kalahaṃsī jagādaikāṃ cakravākīṃ jale satīm /</l>\n<l>tasya tāsāñca lalite sambandhe ca spṛhāvatī // MarkP_65.7 //</l>\n</lg>\n\n<lg>\n<l>dhanyo 'yamatipuṇyo 'yaṃ yo 'ya yauvanagocaraḥ /</l>\n<l>dayitābhiḥ sahaitābhirbhuṅkte bhogānabhīpsitān // MarkP_65.8 //</l>\n</lg>\n\n<lg>\n<l>santi yauvaninaḥ ślāghyāstatpatnyo nātiśobhanāḥ /</l>\n<l>jagatyāmalpakāḥ patnyaḥ patayaścātiśobhanāḥ // MarkP_65.9 //</l>\n</lg>\n\n<lg>\n<l>abhīṣṭā kasyacit kāntā kāntaḥ kasyāścidīpsitaḥ /</l>\n<l>parasparānurāgāḍhyaṃ dāmpatyamatidurlabham // MarkP_65.10 //</l>\n</lg>\n\n<lg>\n<l>dhanyo 'yaṃ dayitābhīṣṭo hyetāścāsyātivallabhāḥ /</l>\n<l>parasparānurāgo hi dhanyānāmeva jāyate // MarkP_65.11 //</l>\n</lg>\n\n<lg>\n<l>etanniśamyavacanaṃ kalahaṃsīsamīritam /</l>\n<l>uvāca cakravākī tāṃ nātivismitamānasā // MarkP_65.12 //</l>\n</lg>\n\n<lg>\n<l>nāyaṃ dhanyo yato lajjā nānyastrīsannikarṣataḥ /</l>\n<l>anyāṃ striyamayaṃ bhuṅkte na sarvāsvasya mānasam // MarkP_65.13 //</l>\n</lg>\n\n<lg>\n<l>cittānurāga ekasminnadhiṣṭhāne yataḥ sakhi /</l>\n<l>tato hi prītimāneṣa bhāryāsu bhavitā katham // MarkP_65.14 //</l>\n</lg>\n\n<lg>\n<l>etā na dayitāḥ patyurnaitāsāṃ dayitaḥ patiḥ /</l>\n<l>vinodamātramevaitā yathā parijano 'paraḥ // MarkP_65.15 //</l>\n</lg>\n\n<lg>\n<l>etāsāñca yadiṣṭo 'yaṃ tat kiṃ prāṇānna muñcati /</l>\n<l>āliṅgatyaparāṃ kāntāṃ dhyāto vai kāntayānyayā // MarkP_65.16 //</l>\n</lg>\n\n<lg>\n<l>vidyāpradānamūlyena vikrīto hyeṣa bhṛtyavat /</l>\n<l>pravartate na hi prema samaṃ bahvīṣu tiṣṭhati // MarkP_65.17 //</l>\n</lg>\n\n<lg>\n<l>kalahaṃsi ! patirdhanyo mama dhanyāhameva ca /</l>\n<l>yasyaikasyāñciraṃ cittaṃ yasyāścaikatra saṃsthitam // MarkP_65.18 //</l>\n</lg>\n\n<lg>\n<l>sarvasattvarutajño 'sau svarociraparājitaḥ /</l>\n<l>niśamya lajjito dadhyau satyameva hi nānṛtam // MarkP_65.19 //</l>\n</lg>\n\n<lg>\n<l>tato varṣaśate yāte ramamāṇo mahāgirau /</l>\n<l>ramamāṇaḥ samaṃ tābhirdadarśa purato mṛgam // MarkP_65.20 //</l>\n</lg>\n\n<lg>\n<l>susnigdhapīnāvayavaṃ mṛgayūthavihāriṇam /</l>\n<l>vāsitābhiḥ surūpābhirmṛgībhiḥ parivāritam // MarkP_65.21 //</l>\n</lg>\n\n<lg>\n<l>ākṛṣṭaghrāṇapuṭakā jighrantīstāstato mṛgīḥ /</l>\n<l>uvāca sa mṛgo rāmā lajjātyāgena gamyatām // MarkP_65.22 //</l>\n</lg>\n\n<lg>\n<l>nāhaṃ svarocistacchīlo na caivāhaṃ sulocanāḥ /</l>\n<l>nirlajjā bahavaḥ santi tādṛśāstatra gacchataḥ // MarkP_65.23 //</l>\n</lg>\n\n<lg>\n<l>ekā tvanekānugatā yathā hāsāspadaṃ jane /</l>\n<l>anekābhistathaivaiko bogadṛṣṭyā nirīkṣitaḥ // MarkP_65.24 //</l>\n</lg>\n\n<lg>\n<l>tasya dharmakriyāhānirahanyahani jāyate /</l>\n<l>sakto 'nyabhāryayā cānyakāmāsaktaḥ sadaiva saḥ // MarkP_65.25 //</l>\n</lg>\n\n<lg>\n<l>yastādṛśo 'nyastacchīlaḥ paralokaparāṅmukhaḥ /</l>\n<l>taṃ kāmayata bhadraṃ vo nāhaṃ tulyaḥ svarociṣā // MarkP_65.26 //</l>\n</lg>\n\n<p>iti śrīmārkaṇḍeyapurāṇe svārociṣe manvantare pañcaṣaṣṭitamo 'dhyāyaḥ</p>\n\n</div>\n<div>\n\n<lg>\n<l>ÆÑḥâå%&gt;üúåßÑādādanāgatam /</l>\n<l>yathāhaṃ samatītañca vartamānañca sarvataḥ // MarkP_69.53 //</l>\n</lg>\n\n<lg>\n<l>ālocyājñāpayetyukte tato jñātaṃ mayāpi tat /</l>\n<l>tato na dattavānarghamahaṃ tubhyaṃ vidhānataḥ // MarkP_69.54 //</l>\n</lg>\n\n<lg>\n<l>satyaṃ rājan ! tvamarghārhaḥ kule svāyambhuvasya ca /</l>\n<l>tathāpi nārghayogyaṃ tvāṃ manyāmo vayamuttamam // MarkP_69.55 //</l>\n</lg>\n\n<p>rājovāca</p>\n\n<lg>\n<l>kiṃ kṛtaṃ hi mayā brahman ! jñānādajñānato 'pi vā /</l>\n<l>yena tvattor'ghamarhāmi nāhamabhyāgataścirāt // MarkP_69.56 //</l>\n</lg>\n\n<p>ṛṣiruvāca</p>\n\n<lg>\n<l>kiṃ vismṛtante yatpatnī tvayā tyaktā ca kānane /</l>\n<l>parityaktastayā sārdhaṃ tvayā dharmo nṛpākhilaḥ // MarkP_69.57 //</l>\n</lg>\n\n<lg>\n<l>pakṣeṇa karmaṇo hānyā prayātyasparśatāṃ naraḥ /</l>\n<l>viṇmūtrairvārṣikī yasya hāniste nityakarmaṇaḥ // MarkP_69.58 //</l>\n</lg>\n\n<lg>\n<l>patnyānukūlayā bhāvyaṃ yathāśīle 'pi bhartari /</l>\n<l>duḥ śīlāpi tathā bhāryā poṣaṇīyā nareśvara // MarkP_69.59 //</l>\n</lg>\n\n<lg>\n<l>pratikūlā hi sā patnī tasya viprasya yā hṛtā /</l>\n<l>tathāpi dharmakāmo 'sau tvāmudyotitavān nṛpa // MarkP_69.60 //</l>\n</lg>\n\n<lg>\n<l>calataḥ sthāpayasyanyān svadharmeṣu mahīpate /</l>\n<l>tvāṃ svadharmādvicalitaṃ ko 'paraḥ sthāpayiṣyati // MarkP_69.61 //</l>\n</lg>\n\n<p>mārkaṇḍeya uvāca</p>\n\n<lg>\n<l>vilakṣyaḥ sa mahīpāla ityuktastena dhīmatā /</l>\n<l>tathetyuktvā ca papraccha hṛtāṃ patnīṃ dvijanmanaḥ // MarkP_69.62 //</l>\n</lg>\n\n<lg>\n<l>bhagavan ! kena nītā sā patnī viprasya kutra vā /</l>\n<l>atītānāgataṃ vetti jagatyavitathaṃ bhavān // MarkP_69.63 //</l>\n</lg>\n\n<p>ṛṣiruvāca</p>\n\n<lg>\n<l>tāṃ jahārādritanayo balāko nāma rākṣasaḥ /</l>\n<l>drakṣyase cādya tāṃ bhūpa ! utpalāvatake vane // MarkP_69.64 //</l>\n</lg>\n\n<lg>\n<l>gaccha saṃyojayāśu tvaṃ bhāryayā hi dvijāttamam /</l>\n<l>mā pāpāspadatāṃ yātu tvamivāsau dine dine // MarkP_69.65 //</l>\n</lg>\n\n<p>iti śrīmārkaṇḍeyapurāṇe auttamamanvantare ekonasaptatitamo 'dhyāyaḥ</p>\n\n</div>\n<div>\n\n<p>saptatitamo 'dhyāyaḥ- 70</p>\n\n<p>mārkaṇḍeya uvāca</p>\n\n<lg>\n<l>athāruroha svarathaṃ praṇipatya mahāmunim /</l>\n<l>tenākhyātaṃ vanantacca prayayāvutpalāvatam // MarkP_70.1 //</l>\n</lg>\n\n<lg>\n<l>yathākhyātasvarūpāñca bhāryāṃ bhartrā dvijasya tām /</l>\n<l>bhakṣayantīṃ dadārśātha śrīphalāni nareśvaraḥ // MarkP_70.2 //</l>\n</lg>\n\n<lg>\n<l>papraccha ca kathaṃ bhadre ! tvametadvanamāgatā /</l>\n<l>sphuṭaṃ bravīhi vaiśālerapi bhāryā suśarmaṇaḥ // MarkP_70.3 //</l>\n</lg>\n\n<p>brāhmaṇyuvāca</p>\n\n<lg>\n<l>sutāhamatirātrasya dvijasya vanavāsinaḥ /</l>\n<l>patnī viśālaputrasya yasya nāma tvayoditam // MarkP_70.4 //</l>\n</lg>\n\n<lg>\n<l>sāhaṃ hṛtā balākena rākṣasena durātmanā /</l>\n<l>prasuptā bhavanasyānte bhrātṛmātṛviyojitā // MarkP_70.5 //</l>\n</lg>\n\n<lg>\n<l>bhasmībhavatu tadrakṣo yenāsmyevaṃ viyojitā /</l>\n<l>mātrā bhrātṛbhiranyaiśca tiṣṭāmyatra suduḥ khitā // MarkP_70.6 //</l>\n</lg>\n\n<lg>\n<l>asmin vane 'tigahane tenānīyāhamujjhitā /</l>\n<l>na vedmi kāraṇaṃ ki tannopabhuṅkte na khādati // MarkP_70.7 //</l>\n</lg>\n\n<lg>\n<l>rājovāca</l>\n<l>api tajjñāyate rakṣastvāmutsṛjya kva vai gatam /</l>\n<l>ahaṃ bhartrā tavaivātra preṣito dvijanandini // MarkP_70.8 //</l>\n</lg>\n\n<p>brāhmaṇyuvāca</p>\n\n<lg>\n<l>asyaiva kānanasyānte sa tiṣṭhati niśācaraḥ /</l>\n<l>praviśya paśyatu bhavān na bibheti tato yadi // MarkP_70.9 //</l>\n</lg>\n\n<p>mārkaṇḍeya uvāca</p>\n\n<lg>\n<l>praviveśa tataḥ so 'tha tayā vartmani darśite /</l>\n<l>dadṛśe parivāreṇa samavetañca rākṣasam // MarkP_70.10 //</l>\n</lg>\n\n<lg>\n<l>dṛṣṭamātre tatastasmin tvaramāṇaḥ sa rākṣasaḥ /</l>\n<l>dūrādeva mahīṃ mūrdhnā spṛśan pādāntikaṃ yayau // MarkP_70.11 //</l>\n</lg>\n\n<p>rākṣasa uvāca</p>\n\n<lg>\n<l>mamātrāgacchatā gehaṃ prasādaste mahān kṛtaḥ /</l>\n<l>praśādhi kiṃ karomyeṣa vasāmi viṣaye tava // MarkP_70.12 //</l>\n</lg>\n\n<lg>\n<l>arghañcemaṃ pratīccha tvaṃ sthīyatāñcedamāsanam /</l>\n<l>vayaṃ bhṛtyā bhavān svāmī dṛḍhamājñāpayasva mām // MarkP_70.13 //</l>\n</lg>\n\n<p>rājovāca</p>\n\n<lg>\n<l>kṛtameva tvayā sarvaṃ sarvāmevātithikriyām /</l>\n<l>kimarthaṃ brāhmaṇavadhūstvayānītā niśācara // MarkP_70.14 //</l>\n</lg>\n\n<lg>\n<l>neyaṃ surūpā santyanyā bhāryārthañced hṛtā tvayā /</l>\n<l>bhakṣyārthaṃ cetkathaṃ nāttā tvayaitatkathyatāṃ mama // MarkP_70.15 //</l>\n</lg>\n\n<p>rākṣasa uvāca</p>\n\n<lg>\n<l>na vayaṃ mānuṣāhārā anye te nṛpa ! rākṣasāḥ /</l>\n<l>sukṛtasya phalaṃ yattu tadaśnīmo vayaṃ nṛpa // MarkP_70.16 //</l>\n</lg>\n\n<lg>\n<l>svabhāvañca manuṣyāṇāṃ yoṣitāñca vimānitāḥ /</l>\n<l>mānitāśca samaśnīmo na vayaṃ jantukhādakāḥ // MarkP_70.17 //</l>\n</lg>\n\n<lg>\n<l>yadasmābhirnṛṇāṃ kṣāntirbhuktā krudhyanti te tadā /</l>\n<l>bhukte duṣṭe svabhāve ca guṇavanto bhavanti ca // MarkP_70.18 //</l>\n</lg>\n\n<lg>\n<l>santi naḥ pramadā bhūpa ! rūpeṇāpsarasāṃ samāḥ /</l>\n<l>rākṣasyastāsu tiṣṭhatsu mānuṣīṣu ratiḥ katham // MarkP_70.19 //</l>\n</lg>\n\n<p>rājovāca</p>\n\n<lg>\n<l>yadyeṣā nopabhogāya nāhārāya niśācara /</l>\n<l>gṛhaṃ praviśya viprasya tatkimeṣā hṛtā tvayā // MarkP_70.20 //</l>\n</lg>\n\n<p>rākṣasa uvāca</p>\n\n<lg>\n<l>mantravit sa dvijaśreṣṭho yajñe yajñe gatasya me /</l>\n<l>rakṣoghnamantrapaṭhanāt karotyuccāṭanaṃ nṛpa // MarkP_70.21 //</l>\n</lg>\n\n<lg>\n<l>vayaṃ bubhukṣitāstasya mantroccāṭanakarmaṇā /</l>\n<l>kva yāmaḥ sarvayajñeṣu sa ṛtvig bhavati dvijaḥ // MarkP_70.22 //</l>\n</lg>\n\n<lg>\n<l>tato 'smābhiridantasya vaikalyamupapāditam /</l>\n<l>patnyā vinā pumānijyākarmayogyo na jāyate // MarkP_70.23 //</l>\n</lg>\n\n<p>mārkaṇḍeya uvāca</p>\n\n<lg>\n<l>vaikalyoccāraṇāttasya brāhmaṇasya mahāmateḥ /</l>\n<l>tataḥ sa rājātibhṛśaṃ viṣaṇṇaḥ samajāyata // MarkP_70.24 //</l>\n</lg>\n\n<lg>\n<l>vaikalyamevaṃ viprasya vadanmāmeva nindati /</l>\n<l>anarhamarghasya ca māṃ so 'pyāha munisattamaḥ // MarkP_70.25 //</l>\n</lg>\n\n<lg>\n<l>vaikalyaṃ tasya viprasya rākṣaso 'pyāha me yathā /</l>\n<l>apatnīkatayā so 'haṃ saṅkaṭaṃ mahadāsthitaḥ // MarkP_70.26 //</l>\n</lg>\n\n<p>mārkaṇḍeya uvāca</p>\n\n<lg>\n<l>evaṃ cintayatastasya punarapyāha rākṣasaḥ /</l>\n<l>praṇāmanamro rājānaṃ baddhāñjalipuṭo mune // MarkP_70.27 //</l>\n</lg>\n\n<lg>\n<l>narendrājñāpradānena prasādaḥ kriyatāṃ mama /</l>\n<l>bhṛtyasya praṇatasya tvaṃ yuṣmadviṣayavāsinaḥ // MarkP_70.28 //</l>\n</lg>\n\n<p>rājovāca</p>\n\n<lg>\n<l>svabhāvaṃ vayamaśnīmastvayoktaṃ yanniśācara /</l>\n<l>tadarthino vayaṃ yena kāryeṇa śṛṇu tanmama // MarkP_70.29 //</l>\n</lg>\n\n<lg>\n<l>asyāstvayādya brāhmaṇyā dauḥ śīlyamupabhujyatām /</l>\n<l>yena tvayāttadauḥ śīlyā tadvinītā bhavediyam // MarkP_70.30 //</l>\n</lg>\n\n<lg>\n<l>nīyatāṃ yasya bhāryeyaṃ tasya veśma niśācara /</l>\n<l>asmin kṛte kṛtaṃ sarvaṃ gṛhamabhyāgatasya me // MarkP_70.31 //</l>\n</lg>\n\n<p>mārkaṇḍeya uvāca</p>\n\n<lg>\n<l>tataḥ sa rākṣasastasyāḥ praviśyāntaḥ svamāyayā /</l>\n<l>bhakṣayāmāsa dauḥ śīlyaṃ nijaśaktyā nṛpājñayā // MarkP_70.32 //</l>\n</lg>\n\n<lg>\n<l>dauḥ śīlyenātiraudreṇa patnī tasya dvijanmanaḥ /</l>\n<l>tena sā saṃparityaktā tamāha jagatīpatim // MarkP_70.33 //</l>\n</lg>\n\n<lg>\n<l>svakarmaphalapākena bhartustasya mahātmanaḥ /</l>\n<l>viyojitāhaṃ taddheturayamāsīnniśācaraḥ // MarkP_70.34 //</l>\n</lg>\n\n<lg>\n<l>nāsya doṣo na vā tasya mama bharturmahātmanaḥ /</l>\n<l>mamaiva doṣo nānyasya sukṛtaṃ hyupabhujyate // MarkP_70.35 //</l>\n</lg>\n\n<lg>\n<l>anyajanmani kasyāpi viprayogaḥ kṛto mayā /</l>\n<l>so 'yaṃ mamāpyupagataḥ ko doṣo 'sya mahātmanaḥ // MarkP_70.36 //</l>\n</lg>\n\n<p>rākṣasa uvāca</p>\n\n<lg>\n<l>prāpayāmi tavādeśādimāṃ bhartṛgṛhaṃ prabho /</l>\n<l>yadanyatkaraṇīyante tadājñāpaya pārthiva // MarkP_70.37 //</l>\n</lg>\n\n<p>rājovāca</p>\n\n<lg>\n<l>asmin kṛte kṛtaṃ sarvaṃ tvayā me rajanīcara /</l>\n<l>āgantavyañca te vīra ! kāryakāle smṛtena me // MarkP_70.38 //</l>\n</lg>\n\n<p>mārkaṇḍeya uvāca</p>\n\n<lg>\n<l>nathetyuktvā tu tadrakṣastāmādāya dvijāṅganām /</l>\n<l>ninye bhartṛgṛhaṃ śuddhāṃ dauḥ śolyāpagamāttadā // MarkP_70.39 //</l>\n</lg>\n\n<p>iti śrīmārkaṇḍeyapurāṇe auttamamanvantare saptatitamo 'dhyāyaḥ</p>\n\n</div>\n<div>\n\n<p>ekasaptatitamo 'dhyāyaḥ- 71</p>\n\n<p>mārkaṇḍeya uvāca</p>\n\n<lg>\n<l>tāṃ preṣayitvā rājāpi svabhartṛgṛhamaṅganām /</l>\n<l>cintayāmāsa niḥ śvasya kimatra sukataṃ bhavet // MarkP_71.1 //</l>\n</lg>\n\n<lg>\n<l>anarghayogyatā kaṣṭaṃ sa māmāha mahāmanāḥ /</l>\n<l>vaikalyaṃ vipramuddiśya tathāhāyaṃ niśācaraḥ // MarkP_71.2 //</l>\n</lg>\n\n<lg>\n<l>so 'haṃ kathaṃ kariṣyāmi tyaktā patnī mayā hi sā /</l>\n<l>athavā jñānadṛṣṭiṃ taṃ pṛcchāmi munisattamam // MarkP_71.3 //</l>\n</lg>\n\n<lg>\n<l>sañcintyetthaṃ sa bhūpālaḥ samāruhya ca taṃ ratham /</l>\n<l>yayau yatra sa dharmātmā trikālajño mahāminiḥ // MarkP_71.4 //</l>\n</lg>\n\n<lg>\n<l>avaruhya rathāt so 'tha taṃ sametya praṇamya ca /</l>\n<l>yathāvṛttaṃ samācakhyau rākṣasena samāgamam // MarkP_71.5 //</l>\n</lg>\n\n<lg>\n<l>brāhmaṇyā darśanañcaiva dauḥ śīlyāpagamaṃ tathā /</l>\n<l>preṣaṇaṃ bhartṛgehe ca kāryamāgamane ca yat // MarkP_71.6 //</l>\n</lg>\n\n<p>ṛṣiruvāca</p>\n\n<lg>\n<l>jñātametanmayā pūrvaṃ yat kṛtante narādhipa /</l>\n<l>kāryamāgamane caiva matsamīpe tavākhilam // MarkP_71.7 //</l>\n</lg>\n\n<lg>\n<l>pṛccha māmiha kiṃ kāryaṃ mayetyudvignamānasaḥ /</l>\n<l>tvayyāgate mahīpāla ! śṛṇu kāryañca yattvayā // MarkP_71.8 //</l>\n</lg>\n\n<lg>\n<l>patnī dharmārthakāmānāṃ kāraṇaṃ prabalaṃ nṛṇām /</l>\n<l>viśeṣataśca dharmasya santyaktastyajatā hi tām // MarkP_71.9 //</l>\n</lg>\n\n<lg>\n<l>apatnīko naro bhūpa ! na yogyo nijakarmaṇām /</l>\n<l>brāhmaṇaḥ kṣatriyo vāpi vaiśyaḥ śūdro 'pi vā nṛpa // MarkP_71.10 //</l>\n</lg>\n\n<lg>\n<l>tyajatā bhavatā patnīṃ na śobhanamanuṣṭhitam /</l>\n<l>atyājyo hi yathā bhartā strīṇāṃ bharyā tathā nṛṇām // MarkP_71.11 //</l>\n</lg>\n\n<p>rājovāca</p>\n\n<lg>\n<l>bhagavan ! kiṃ karomyeṣa vipāko mama karmaṇām /</l>\n<l>nānukūlānukūlasya yasmāttyaktā tato mayā // MarkP_71.12 //</l>\n</lg>\n\n<lg>\n<l>yadyatkaroti tat kṣāntaṃ dahyamānena cetasā /</l>\n<l>bhagavaṃstadviyogārtibibhītenāntarātmanā // MarkP_71.13 //</l>\n</lg>\n\n<lg>\n<l>sāmprataṃ tu vane tyaktā na vedmi kva nu sā gatā /</l>\n<l>bhakṣitā vāpi vipine siṃhavyāghraniśācaraiḥ // MarkP_71.14 //</l>\n</lg>\n\n<p>ṛṣīruvāca</p>\n\n<lg>\n<l>na bhakṣitā sā bhūpāla ! sihavyāghraniśācaraiḥ /</l>\n<l>sā tvaviplutacāritrā sāmpratantu rasātale // MarkP_71.15 //</l>\n</lg>\n\n<p>rājovāca</p>\n\n<lg>\n<l>sā nītā kena pātālamāste sādūṣitā katham /</l>\n<l>atyadbhutamidaṃ brahman ! yathāvadvaktumarhasi // MarkP_71.16 //</l>\n</lg>\n\n<p>ṛṣiruvāca</p>\n\n<lg>\n<l>pātāle nāgarājo 'sti prakhyātaśca kapotakaḥ /</l>\n<l>tena dṛṣṭā tvayā tyaktā bhramamāṇā mahāvane // MarkP_71.17 //</l>\n</lg>\n\n<lg>\n<l>sā rūpaśālinī tena sānurāgeṇa pārthiva /</l>\n<l>veditārthena pātālaṃ nītā sā yuvatī tadā // MarkP_71.18 //</l>\n</lg>\n\n<lg>\n<l>tatastasya sutā subhrūrnandā nāma mahīpate /</l>\n<l>bhāryā manoramā cāsya nāgarājasya dhīmataḥ // MarkP_71.19 //</l>\n</lg>\n\n<lg>\n<l>tayā mātuḥ sapatnīyaṃ sā bhavitrīti śobhanā /</l>\n<l>dṛṣṭā svagehaṃ sā nītā guptā cāntaḥ pure śubhā // MarkP_71.20 //</l>\n</lg>\n\n<lg>\n<l>yadā tu yācitā nandā na dadāti nṛpottaram /</l>\n<l>mūkā bhaviṣyasītyāha tadā tāṃ tanayāṃ pitā // MarkP_71.21 //</l>\n</lg>\n\n<lg>\n<l>evaṃ śaptā sutā tena sā cāste tatra bhūpate /</l>\n<l>nītā tenoragendreṇa dhṛtā tatsutayā satī // MarkP_71.22 //</l>\n</lg>\n\n<p>mārkaṇḍeya uvāca</p>\n\n<lg>\n<l>tato rājā paraṃ harṣamavāpya tamapṛcchata /</l>\n<l>dvijavaryaṃ svadaurbhāgyakāraṇaṃ dayitāṃ prati // MarkP_71.23 //</l>\n</lg>\n\n<p>rājovāca</p>\n\n<lg>\n<l>bhagavan ! sarvalokasya mayi prītiranuttamā /</l>\n<l>kinnu tatkāraṇaṃ yena svapatnī nātivatsalā // MarkP_71.24 //</l>\n</lg>\n\n<lg>\n<l>mama cāsāvatīveṣṭā prāṇebhyo 'pi mahāmune /</l>\n<l>sā ca māṃ prati duḥ śīlā brūhi yatkāraṇaṃ dvija // MarkP_71.25 //</l>\n</lg>\n\n<lg>\n<l>ṛṣīruvāca</l>\n<l>pāṇigrahaṇakāle tvaṃ sūryabhaumaśanaiścaraiḥ /</l>\n<l>śukravācaspatibhyāñca tava bhāryāvalokitā // MarkP_71.26 //</l>\n</lg>\n\n<lg>\n<l>tanmuhūrte 'bhavaccandrastasyāḥ somasutastathā /</l>\n<l>parasparavipakṣau tau tataḥ pārthiva ! te bhṛśam // MarkP_71.27 //</l>\n</lg>\n\n<lg>\n<l>tadgaccha tvaṃ svadharmeṇa paripālaya medinīm /</l>\n<l>patnīsahāyaḥ sarvāśca kuru dharmavatīḥ kriyāḥ // MarkP_71.28 //</l>\n</lg>\n\n<p>mārkaṇḍeya uvāca</p>\n\n<lg>\n<l>ityukte praṇipatyainamāruhya syandanaṃ tataḥ /</l>\n<l>uttamaḥ pṛthivīpāla ājagāma nijaṃ puram // MarkP_71.29 //</l>\n</lg>\n\n<p>iti śrīmārkaṇḍeyapurāṇe auttamamanvantare ekasaptatitamo 'dhyāyaḥ</p>\n\n</div>\n<div>\n\n<p>dvisaptatitamo 'dhyāyaḥ- 72</p>\n\n<p>mārkaṇḍeya uvāca</p>\n\n<lg>\n<l>tataḥ svanagaraṃ prāpya taṃ dadarśa dvijaṃ nṛpaḥ /</l>\n<l>sametaṃ bhāryayā caiva śīlavatyā mudānvitam // MarkP_72.1 //</l>\n</lg>\n\n<p>brāhmaṇa uvāca</p>\n\n<lg>\n<l>rājavarya ! kṛtārtho 'smi yato dharmo hi rakṣitaḥ /</l>\n<l>dharmajñaneha bhavatā bhāryāmānayatā mama // MarkP_72.2 //</l>\n</lg>\n\n<p>rājovāca</p>\n\n<lg>\n<l>kṛtārthastvaṃ dvijaśreṣṭha ! nijadharmānupālanāt /</l>\n<l>vayaṃ saṅkaṭino vipra ! yeṣāṃ patnī na veśmani // MarkP_72.3 //</l>\n</lg>\n\n<p>brāhmaṇa uvāca</p>\n\n<lg>\n<l>narendra ! sā hi vipine bhakṣitā śvanāpadairyadi /</l>\n<l>alantayā kimanyasyā na pāṇirgṛhyate tvayā /</l>\n<l>krodhasya vaśamāgamya dharmo na rakṣitastvayā // MarkP_72.4 //</l>\n</lg>\n\n<p>rājovāca</p>\n\n<lg>\n<l>na bhakṣitā me dayitā śvāpadaiḥ sā hi jīvati /</l>\n<l>avidūṣitacāritrā kathametatkaromyaham // MarkP_72.5 //</l>\n</lg>\n\n<p>brāhmaṇa uvāca</p>\n\n<lg>\n<l>yadi jīvati te bhāryā na caiva vyabhicāriṇī /</l>\n<l>tadapatnīkatājanma kiṃ pāpaṃ kriyate tvayā // MarkP_72.6 //</l>\n</lg>\n\n<p>rājovāca</p>\n\n<lg>\n<l>ānītāpi hi sā vipra ! pratikūlā sadaiva me /</l>\n<l>duḥ khāya na sukhāyālaṃ tasyā maitrī na vai mayi /</l>\n<l>tathā tvaṃ kuru yatnaṃ me yathā sā vaśagāminī // MarkP_72.7 //</l>\n</lg>\n\n<p>brāhmaṇa uvāca</p>\n\n<lg>\n<l>tava saṃprītaye tasyā vareṣṭirupakāriṇī /</l>\n<l>kriyate mitrakāmairyā mitravindāṃ karomi tām // MarkP_72.8 //</l>\n</lg>\n\n<lg>\n<l>aprītayoḥ prītikaro sā hi saṃjananī param /</l>\n<l>bhāryāpatyormanuṣyendra ! tāntaveṣṭiṃ karomyaham // MarkP_72.9 //</l>\n</lg>\n\n<lg>\n<l>yatra tiṣṭhati sā subhrūstava bhāryā mahīpate /</l>\n<l>tasmādānoyatāṃ sā te parāṃ prītimupaiṣyati // MarkP_72.10 //</l>\n</lg>\n\n<p>mārkaṇḍeya uvāca</p>\n\n<lg>\n<l>ityuktaḥ sa tu sambhārānaśeṣānavanīpatiḥ /</l>\n<l>ānināya cakāreṣṭiṃ sa ca tāṃ dvijasattamaḥ // MarkP_72.11 //</l>\n</lg>\n\n<lg>\n<l>saptakṛtvaḥ sa tu tadā cakāreṣṭiṃ punaḥ punaḥ /</l>\n<l>tasya rājño dvijaśreṣṭho bhāryāsampādanāya vai // MarkP_72.12 //</l>\n</lg>\n\n<lg>\n<l>yadāropitamaitrīntāmamanyata mahāmuniḥ /</l>\n<l>svabhartari tadā viprastamuvāca narādhipam // MarkP_72.13 //</l>\n</lg>\n\n<lg>\n<l>ānīyatāṃ naraśreṣṭha ! yā taveṣṭātmano 'ntikam /</l>\n<l>bhuṅkṣva bhogāṃstayā sārdhaṃ yaja yajñāṃstathādṛtaḥ // MarkP_72.14 //</l>\n</lg>\n\n<p>mārkaṇḍeya uvāca</p>\n\n<lg>\n<l>ityuktastena vipreṇa bhūpālo vismitastadā /</l>\n<l>sasmāra taṃ mahāvīryaṃ satyasandhaṃ niśācaram // MarkP_72.15 //</l>\n</lg>\n\n<lg>\n<l>smṛtastena tadā sadyaḥ samupetya narādhipam /</l>\n<l>kiṃ karomīti so 'pyāha praṇipatya mahāmune // MarkP_72.16 //</l>\n</lg>\n\n<lg>\n<l>tatastena narendreṇa vistareṇa nivedite /</l>\n<l>gatvā pātālamādāya rājapatnīmupāyayau // MarkP_72.17 //</l>\n</lg>\n\n<lg>\n<l>ānītā cātihārdena sā dadarśa tadā patim /</l>\n<l>uvāca ca prasīdeti bhūyobhūyo mudānvitā // MarkP_72.18 //</l>\n</lg>\n\n<lg>\n<l>tataḥ sa rājā rabhasā pariṣvajyāha māninīm /</l>\n<l>priye ! prasanna evāhaṃ bhūyo 'pyevaṃ bravīṣi kim // MarkP_72.19 //</l>\n</lg>\n\n<p>patnyuvāca</p>\n\n<lg>\n<l>yadi prisādapravaṇaṃ narendra ! mayi te manaḥ /</l>\n<l>tadetadabhiyāce tvāṃ tat kuruṣva mamārhaṇam // MarkP_72.20 //</l>\n</lg>\n\n<p>rājovāca</p>\n\n<lg>\n<l>niḥ śaṅkaṃ brūhi matto yadbhavātyā kiñcidīpsitam /</l>\n<l>tadalabhyaṃ na te bhīru ! tavāyatto 'smi nānyathā // MarkP_72.21 //</l>\n</lg>\n\n<p>patnyuvāca</p>\n\n<lg>\n<l>madarthaṃ tena nāgena sutā śaptā sakhī mama /</l>\n<l>mūkā bhaviṣyasītyāha sā ca mūkatvamāgatā // MarkP_72.22 //</l>\n</lg>\n\n<lg>\n<l>tasyāḥ pratikriyāṃ prītyā mama śaknoti cedbhavān /</l>\n<l>vāgvighātapraśāntyarthaṃ tataḥ kiṃ na kṛtaṃ mama // MarkP_72.23 //</l>\n</lg>\n\n<p>mārkaṇḍeya uvāca</p>\n\n<lg>\n<l>tataḥ sa rājā taṃ vipramāhāsmin kīdṛśī kriyā /</l>\n<l>tanmūkatāpanodāya sa ca taṃ prāha pārthivam // MarkP_72.24 //</l>\n</lg>\n\n<lg>\n<l>brāhmaṇa uvāca</l>\n<l>bhūpa ! sārasvatīmiṣṭiṃ karomi vacanāttava /</l>\n<l>patnī taveyamānṛṇyaṃ yātu tadvākpravartanāt // MarkP_72.25 //</l>\n</lg>\n\n<p>mārkaṇḍeya uvāca</p>\n\n<lg>\n<l>iṣṭiṃ sārasvatīṃ cakre tadarthaṃ sa dvijottamaḥ /</l>\n<l>sārasvatāni sūktāni jajāpa ca samāhitaḥ // MarkP_72.26 //</l>\n</lg>\n\n<lg>\n<l>tataḥ pravṛttavākyāntāṃ gargaḥ prāha rasātale /</l>\n<l>upakāraḥ sakhībhartrā kṛto 'yamatiduṣkaraḥ // MarkP_72.27 //</l>\n</lg>\n\n<lg>\n<l>itthaṃ jñānaṃ samāsādya nandā śīghragatiḥ puram /</l>\n<l>tato rājñīṃ pariṣvajya svasakhīmuragātmajā // MarkP_72.28 //</l>\n</lg>\n\n<lg>\n<l>tañca saṃstūya bhūpālaṃ kalyāṇoktyā punaḥ punaḥ /</l>\n<l>uvāca madhuraṃ nāgī kṛtāsanaparigrahā // MarkP_72.29 //</l>\n</lg>\n\n<lg>\n<l>upakāraḥ kṛto vīra ! bhavatā yo mamādhunā /</l>\n<l>tenāsmyākṛṣṭahṛdayā yadbravīmi śṛṇuṣva tat // MarkP_72.30 //</l>\n</lg>\n\n<lg>\n<l>tava putro mahāvīryo bhaviṣyati narādhipa /</l>\n<l>tasmāpratihataṃ cakramasyāṃ bhuvi bhaviṣyati // MarkP_72.31 //</l>\n</lg>\n\n<lg>\n<l>sarvārthaśāstratattvajño dharmānuṣṭhānatatparaḥ /</l>\n<l>manvantareśvaro dhīmān ! bhaviṣyati sa vai manuḥ // MarkP_72.32 //</l>\n</lg>\n\n<p>mārkaṇḍeya uvāca</p>\n\n<lg>\n<l>iti datvā varaṃ tasmai nāgarājasutā tataḥ /</l>\n<l>sakhīṃ tāṃ saṃpariṣvajya pātālamagamanmune // MarkP_72.33 //</l>\n</lg>\n\n<lg>\n<l>tatra tasya tayā sārdhaṃ ramataḥ pṛthivīpateḥ /</l>\n<l>jagāma kālaḥ sumahān prajāḥ pālayatastathā // MarkP_72.34 //</l>\n</lg>\n\n<lg>\n<l>tataḥ sa tasyāntanayo jajñe rājño mahātmanaḥ /</l>\n<l>paurṇamāsyāṃ yathā kāntaścandraḥ saṃpūrṇamaṇḍalaḥ // MarkP_72.35 //</l>\n</lg>\n\n<lg>\n<l>tasmin jāte mudaṃ prāpuḥ prajāḥ sarvā mahātmani /</l>\n<l>devadundubhayo neduḥ puṣpavṛṣṭiḥ papāta ca // MarkP_72.36 //</l>\n</lg>\n\n<lg>\n<l>tasya dṛṣṭvā vapuḥ kāntaṃ bhaviṣyaṃ śīlameva ca /</l>\n<l>auttamaśceti munayo nāma cakruḥ samāgatāḥ // MarkP_72.37 //</l>\n</lg>\n\n<lg>\n<l>jāto 'yamuttame vaṃśe tatra kāle tathottame /</l>\n<l>uttamāvayavastena auttamo 'yaṃ bhaviṣyati // MarkP_72.38 //</l>\n</lg>\n\n<p>mārkaṇḍeya uvāca</p>\n\n<lg>\n<l>uttamasya sutaḥ so 'tha nāmnā khyātastathauttamaḥ /</l>\n<l>manurāsīttatprabhāvo bhāgure śrūyatāṃ mama // MarkP_72.39 //</l>\n</lg>\n\n<lg>\n<l>uttamākhyānamakhilaṃ janma caivottamasya ca /</l>\n<l>nityaṃ śṛṇoti vidveṣaṃ sa kadācinna gacchati // MarkP_72.40 //</l>\n</lg>\n\n<lg>\n<l>iṣṭairdāraistathā putrairbandhubhirvā kadācana /</l>\n<l>viyogo nāsya bhavitā śṛṇvataḥ paṭhato 'pi vā // MarkP_72.41 //</l>\n</lg>\n\n<lg>\n<l>tasya manvantaraṃ brahman ! vadato me niśāmaya /</l>\n<l>śrūyatāṃ tatra yaścendro ye ca devāstatharṣayaḥ // MarkP_72.42 //</l>\n</lg>\n\n<p>iti śrīmārkaṇḍeyapurāṇe auttamamanvantare dvisaptatitamo 'dhyāyaḥ</p>\n\n</div>\n<div>\n\n<p>trisaptatitamo 'dhyāyaḥ- 73</p>\n\n<p>mārkaṇḍeya uvāca</p>\n\n<lg>\n<l>manvantare tṛtīye 'smin auttamasya prajāpateḥ /</l>\n<l>devānindramṛṣīn bhūpān nibodha gadato mama // MarkP_73.1 //</l>\n</lg>\n\n<lg>\n<l>svadhāmānastathā devā yathānāmānukāriṇaḥ /</l>\n<l>satyākhyaśca dvitīyo 'nyastridaśānāṃ tathā gaṇaḥ // MarkP_73.2 //</l>\n</lg>\n\n<lg>\n<l>tṛtīye tu gaṇe devāḥ śivākhyā munisattama /</l>\n<l>śivāḥ svarūpataste tu śrutāḥ pāpapraṇāśanāḥ // MarkP_73.3 //</l>\n</lg>\n\n<lg>\n<l>pratardanākhyaśca gaṇo devānāṃ munisattama /</l>\n<l>caturthastatra kathita auttamasyāntare manoḥ // MarkP_73.4 //</l>\n</lg>\n\n<lg>\n<l>vaśavartinaḥ pañcame 'pi devāstatra gaṇe dvija /</l>\n<l>yathākhyātasvarūpāstu sarva eva mahāmune // MarkP_73.5 //</l>\n</lg>\n\n<lg>\n<l>ete devagaṇāḥ pañca smṛtā yajñabhujastathā /</l>\n<l>manvantare manuśreṣṭhe sarve dvādaśakā gaṇāḥ // MarkP_73.6 //</l>\n</lg>\n\n<lg>\n<l>teṣāmindro mahābhāgastrailokye sa gururbhavet /</l>\n<l>śataṃ kratūnāmāhṛtya suśāntirnāma nāmataḥ // MarkP_73.7 //</l>\n</lg>\n\n<lg>\n<l>yasyopasarganāśāya nāmākṣaravibhūṣitā /</l>\n<l>adyāpi mānavairgāthā gīyate tu mahītale // MarkP_73.8 //</l>\n</lg>\n\n<lg>\n<l>śuśāntirdevarāṭ kāntaḥ śuśāntiṃ sa prayacchati /</l>\n<l>sahitaḥ śivasatyādyaistathaiva vaśavartibhiḥ // MarkP_73.9 //</l>\n</lg>\n\n<lg>\n<l>ajaḥ paraśucirdivyo mahābalaparākramaḥ /</l>\n<l>putrastasya manorāsan vikhyātāstridaśopamāḥ // MarkP_73.10 //</l>\n</lg>\n\n<lg>\n<l>tatsūtisambhavairbhūmiḥ pālitābhūnnareśvaraiḥ /</l>\n<l>yāvanmanvantara tasya manoruttamatejasaḥ // MarkP_73.11 //</l>\n</lg>\n\n<lg>\n<l>caturyugānāṃ saṃkhyātā sādhikā hyekasaptatiḥ /</l>\n<l>kṛtatretādisaṃjñānāṃ yānyuktāni yuge mayā // MarkP_73.12 //</l>\n</lg>\n\n<lg>\n<l>svatejasā hi tapaso variṣṭhasya mahātmanaḥ /</l>\n<l>tanayāścāntare tasmin sapta saptarṣayo 'bhavan // MarkP_73.13 //</l>\n</lg>\n\n<lg>\n<l>tṛtīyametatkathitaṃ tava manvantaraṃ mayā /</l>\n<l>tāmasasya caturthantu manorantaramucyate // MarkP_73.14 //</l>\n</lg>\n\n<lg>\n<l>viyonijanmano yasya yaśasā dyotitaṃ jagat /</l>\n<l>janma tasya manorbrahman ! śruyatāṃ gadato mama // MarkP_73.15 //</l>\n</lg>\n\n<lg>\n<l>atīndriyamaśeṣāṇāṃ manūnāñcaritantathā /</l>\n<l>tathā janmāpi vijñeyaṃ prabhāvaśca mahātmanām // MarkP_73.16 //</l>\n</lg>\n\n<p>iti śrīmārkaṇḍeyapurāṇe auttamamanvantare trisaptatitamo 'dhyāyaḥ</p>\n\n</div>\n<div>\n\n<p>catuḥ saptatitamo 'dhyāyaḥ- 74</p>\n\n<p>mārkaṇḍeya uvāca</p>\n\n<lg>\n<l>rājābhūd vikhyātaḥ svarāṣṭro nāma vīryavān /</l>\n<l>anekayajñakṛt prājñaḥ saṃgrāmeṣvaparājitaḥ // MarkP_74.1 //</l>\n</lg>\n\n<lg>\n<l>tasyāyuḥ sumahatprādāt mantriṇārādhito raviḥ /</l>\n<l>patnīnāñca śatantasya dhanyānāmabhavad dvija // MarkP_74.2 //</l>\n</lg>\n\n<lg>\n<l>tasya dīrghāyuṣaḥ patnyo nātidīrghāyuṣo mune /</l>\n<l>kālena jagmurnidhanaṃ bhṛtyamantrijanāstathā // MarkP_74.3 //</l>\n</lg>\n\n<lg>\n<l>sa bhāryābhistathāyukto bhṛtyaiśca sahajanmabhiḥ /</l>\n<l>udvignacetāḥ saṃprāpa vīryahānimaharniśam // MarkP_74.4 //</l>\n</lg>\n\n<lg>\n<l>taṃ vīryahīnaṃ nibhṛtairbhṛtyaistyaktaṃ suduḥ khitam /</l>\n<l>anantaro vimardākhyo rājyāccyāvitavāṃstadā // MarkP_74.5 //</l>\n</lg>\n\n<lg>\n<l>rājyāccyutaḥ so 'pi vanaṃ gatvā nirviṇṇamānasaḥ /</l>\n<l>tapastepe mahābhāge vitastāpuline sthitaḥ // MarkP_74.6 //</l>\n</lg>\n\n<lg>\n<l>grīṣme pañcatamā bhūtvā varṣāsvabhrāvakāśikaḥ /</l>\n<l>jalaśāyī ca śiśire nirāhāro yatavrataḥ // MarkP_74.7 //</l>\n</lg>\n\n<lg>\n<l>tatastapasyatastasya prāvṛṭkāle mahāplavaḥ /</l>\n<l>babhūvānudinaṃ meghairvarṣadbhiranusantatam // MarkP_74.8 //</l>\n</lg>\n\n<lg>\n<l>na digvijñāyate pūrvā dakṣiṇā vā na paścimā /</l>\n<l>nottarā tamasā sarvamanuliptamivābhavat // MarkP_74.9 //</l>\n</lg>\n\n<lg>\n<l>tato 'tipūreṇa nṛpaḥ sa nadyāḥ preritastaṭam /</l>\n<l>prārthayannāpi nāvāpa hriyamāṇo mahīpatiḥ // MarkP_74.10 //</l>\n</lg>\n\n<lg>\n<l>atha dūre jalaughena hriyamāṇo mahīpatiḥ /</l>\n<l>āsasāda jale rauhīṃ sa pucche jagṛhe ca tām // MarkP_74.11 //</l>\n</lg>\n\n<lg>\n<l>tena plavena sa yayāvūhyamāno mahītale /</l>\n<l>itaścetaścāndhakāre āsasāda taṭantataḥ // MarkP_74.12 //</l>\n</lg>\n\n<lg>\n<l>vistāri paṅkamatyarthaṃ dustaraṃ sa nṛpastaran /</l>\n<l>tathaiva kṛṣyamāṇo 'nyadramyaṃ vanamavāpa saḥ // MarkP_74.13 //</l>\n</lg>\n\n<lg>\n<l>tatrāndhakāre sā rauhī cakarṣa vasudhādhipam /</l>\n<l>pucche lagnaṃ mahābhāgaṃ kṛśaṃ dhamanisantatau // MarkP_74.14 //</l>\n</lg>\n\n<lg>\n<l>tasyāśca sparśasaṃbhūtāmavāpamudamuttamām /</l>\n<l>so 'ndhakāre bhraman bhūyo madanākṛṣṭamānasaḥ // MarkP_74.15 //</l>\n</lg>\n\n<lg>\n<l>vijñāya sānurāgaṃ taṃ pṛṣṭhasparśanatatparam /</l>\n<l>narendraṃ tadvanasyāntaḥ sā mṛgī tamuvāca ha // MarkP_74.16 //</l>\n</lg>\n\n<lg>\n<l>kiṃ pṛṣṭhaṃ vepathumatā kareṇa spṛśase mama /</l>\n<l>anyathaivāsya kāryasya sañjātā nṛpate gatiḥ // MarkP_74.17 //</l>\n</lg>\n\n<lg>\n<l>nāsthāne vo mano yātaṃ nāgamyāhaṃ taveśvara /</l>\n<l>kintu tvatsaṅgame vighnameṣa lolaḥ karoti me // MarkP_74.18 //</l>\n</lg>\n\n<p>mārkaṇḍeya uvāca</p>\n\n<lg>\n<l>iti śrutvā vacastasyā mṛgyāśca jagatīpatiḥ /</l>\n<l>jātakautūhalo rauhīmidaṃ vacanamabravīt // MarkP_74.19 //</l>\n</lg>\n\n<lg>\n<l>kā tvaṃ brūhi mṛgī vākyaṃ kathaṃ mānuṣavadvadet /</l>\n<l>kaścaiva lolo yo vighnaṃ tvatsaṅge kurute mama // MarkP_74.20 //</l>\n</lg>\n\n<p>mṛgyuvāca</p>\n\n<lg>\n<l>ahante dayitā bhūpa ! prāgāsamutpalāvatī /</l>\n<l>bharyā śatāgramahiṣī duhitā dṛḍhadhanvanaḥ // MarkP_74.21 //</l>\n</lg>\n\n<p>rājovāca</p>\n\n<lg>\n<l>kintu yāvat kṛtaṃ karma yenemāṃ yonimāgatā /</l>\n<l>pativratā dharmaparā sā cetthaṃ sathamīdṛśī // MarkP_74.22 //</l>\n</lg>\n\n<p>mṛgyuvāca</p>\n\n<lg>\n<l>ahaṃ pitṛgṛhe bālā sakhībhiḥ sahitā vanam /</l>\n<l>rantuṃ gatā dadarśaikaṃ mṛgaṃ mṛgyā samāgatam // MarkP_74.23 //</l>\n</lg>\n\n<lg>\n<l>tataḥ samīpavartinyā mayā sā tāḍitā mṛgī /</l>\n<l>mayā trastā gatānyatra kruddhaḥ prāha tato mṛgaḥ // MarkP_74.24 //</l>\n</lg>\n\n<lg>\n<l>mūḍhe kimevaṃ mattāsi dhikte dauḥ śīlyamīdṛśam /</l>\n<l>ādhānakālo yenāyaṃ tvayā me viphalīkṛtaḥ // MarkP_74.25 //</l>\n</lg>\n\n<lg>\n<l>vācaṃ śrutvā tatastasya mānuṣasyeva bhāṣataḥ /</l>\n<l>bhītā tamabruvaṃ ko 'sītyetāṃ yonimupāgataḥ // MarkP_74.26 //</l>\n</lg>\n\n<lg>\n<l>tataḥ sa prāha putro 'hamṛṣernirvṛticakṣuṣaḥ /</l>\n<l>sutapā nāma mṛgyāntu sābhilāṣo mṛgo 'bhavam // MarkP_74.27 //</l>\n</lg>\n\n<lg>\n<l>imāñcānugataḥ premṇā vāñchitaścānayā vane /</l>\n<l>tvayā viyojitā duṣṭe tasmācchāpaṃ dadāmi te // MarkP_74.28 //</l>\n</lg>\n\n<lg>\n<l>mayā coktaṃ tavājñānādaparādhaḥ kṛto mune /</l>\n<l>prasādaṃ kuru śāpaṃ me na bhavān dātumarhati // MarkP_74.29 //</l>\n</lg>\n\n<lg>\n<l>ityuktaḥ prāha māṃ so 'pi muniritthaṃ mahīpate /</l>\n<l>na prayacchāmi śāpaṃ te yadyātmānaṃ dadāsi me // MarkP_74.30 //</l>\n</lg>\n\n<lg>\n<l>mayā coktaṃ mṛgī nāhaṃ mṛgarūpadharā vane /</l>\n<l>lapsyase 'nyāṃ mṛgīntāvanmayi bhāvo nivartyatām // MarkP_74.31 //</l>\n</lg>\n\n<lg>\n<l>ityuktaḥ koparaktākṣaḥ sa prāha sphuritādharaḥ /</l>\n<l>nāhaṃ mṛgī tvayetyuktaṃ mṛgī mūḍhe bhaviṣyasi // MarkP_74.32 //</l>\n</lg>\n\n<lg>\n<l>tato bhṛśaṃ pravyathitā praṇamya munimabruvam /</l>\n<l>svarūpasthamatikruddhaṃ prasīdeti punaḥ punaḥ // MarkP_74.33 //</l>\n</lg>\n\n<lg>\n<l>bālānabhaijñā vākyānāṃ tataḥ proktamidaṃ mayā /</l>\n<l>pitaryasati nārībhirvriyate hi patiḥ svayam // MarkP_74.34 //</l>\n</lg>\n\n<lg>\n<l>sati tāte kathañcāhaṃ vṛṇomi munisattama /</l>\n<l>sāparādhāthavā pādau prasīdeśa namāmyaham // MarkP_74.35 //</l>\n</lg>\n\n<lg>\n<l>prasīdeti prasīdeti praṇatāyā mahāmate /</l>\n<l>itthaṃ lālapyamānāyāḥ sa prāha munipuṅgavaḥ // MarkP_74.36 //</l>\n</lg>\n\n<lg>\n<l>na bhavatyanyathā proktaṃ mama vākyaṃ kadācana /</l>\n<l>mṛgī bhaviṣyasi mṛtā vane 'sminneva janmani // MarkP_74.37 //</l>\n</lg>\n\n<lg>\n<l>mṛgatve ca mahābāhustava garbhamupaiṣyati /</l>\n<l>lolo nāma muneḥ putraḥ siddhavīryasya bhāmini // MarkP_74.38 //</l>\n</lg>\n\n<lg>\n<l>jītismarā bhavitrī tvaṃ tasmin garbhamupāgate /</l>\n<l>smṛtiṃ prāpya tathā vācaṃ mānuṣīmīrayiṣyasi // MarkP_74.39 //</l>\n</lg>\n\n<lg>\n<l>tsamin jāte mṛgītvāt tvaṃ vimuktā patinārcitā /</l>\n<l>lokānavāpsyasi prāpyā ye na duṣkṛtakarmabhiḥ // MarkP_74.40 //</l>\n</lg>\n\n<lg>\n<l>so 'pi lolo mahāvīryaḥ pitṛśatrūn nipātya vai /</l>\n<l>jitvā vasundarāṃ kṛtstrāṃ bhaviṣyati tato manuḥ // MarkP_74.41 //</l>\n</lg>\n\n<lg>\n<l>evaṃ śāpamahaṃ labdhvā mṛtā tiryaktvamāgatā /</l>\n<l>tvatsaṃsparśācca garbho 'sau saṃbhūto jaṭhare mama // MarkP_74.42 //</l>\n</lg>\n\n<lg>\n<l>ato bravīmi nāsthāne tava yātaṃ mano mayi /</l>\n<l>na cāpyagamyā garbhastho lolo vighnaṃ karotyasau // MarkP_74.43 //</l>\n</lg>\n\n<p>mārkaṇḍeya uvāca</p>\n\n<lg>\n<l>evamuktastataḥ so 'pi rājā prāpya parāṃ mudam /</l>\n<l>putro mamārīñjitveti pṛthivyāṃ bhavitā manuḥ // MarkP_74.44 //</l>\n</lg>\n\n<lg>\n<l>tatastaṃ suṣuve putraṃ sā mṛgī lakṣaṇānvitam /</l>\n<l>tasmin jāte ca bhūtāni sarvāṇi prayayurmudam // MarkP_74.45 //</l>\n</lg>\n\n<lg>\n<l>viśeṣataśca rājāsau putre jāte mahābale /</l>\n<l>sā vimuktā mṛgī śāpāt prāpa lokānanuttamān // MarkP_74.46 //</l>\n</lg>\n\n<lg>\n<l>tatastasyarṣayaḥ sarve sametya munisattama /</l>\n<l>avekṣya bhāvinīmṛddhiṃ nāma cakrurmahātmanaḥ // MarkP_74.47 //</l>\n</lg>\n\n<lg>\n<l>tāmasīṃ bhajamānāyāṃ yoniṃ mātaryajāyata /</l>\n<l>tamasā cāvṛte loke tāmaso 'yaṃ bhaviṣyati // MarkP_74.48 //</l>\n</lg>\n\n<lg>\n<l>tataḥ sa tāmasastena pitrā saṃvardhito vane /</l>\n<l>jātabuddhiruvācedaṃ pitaraṃ munisattama // MarkP_74.49 //</l>\n</lg>\n\n<lg>\n<l>kastvaṃ tāta kathaṃ vāhaṃ putro mātā ca kā mama /</l>\n<l>kimarthamāgataśca tvametat satyaṃ bravīhi me // MarkP_74.50 //</l>\n</lg>\n\n<p>mārkaṇḍeya uvāca</p>\n\n<lg>\n<l>tataḥ pitā yathāvṛttaṃ svarājyacyāvanādikam /</l>\n<l>tasyācaṣṭe mahābahuḥ putrasya jagatīpatiḥ // MarkP_74.51 //</l>\n</lg>\n\n<lg>\n<l>śrutvā tat sakalaṃ so 'pi samārādhya ca bhāraskaram /</l>\n<l>avāca divyānyastrāṇi sasaṃhārāṇyaśeṣataḥ // MarkP_74.52 //</l>\n</lg>\n\n<lg>\n<l>kṛtāstrastānarīn jitvā piturānīya cāntikam /</l>\n<l>anujñātān munocātha tena svaṃ dharmamāsthitaḥ // MarkP_74.53 //</l>\n</lg>\n\n<lg>\n<l>pitāpi tasya svān lokāṃstapoyajñasamārjitān /</l>\n<l>visṛṣṭadehaḥ saṃprāpto dṛṣṭvā putramukhaṃ sukham // MarkP_74.54 //</l>\n</lg>\n\n<lg>\n<l>jitvā samastāṃ pṛthivīṃ tāmasākhyaḥ sa pārthivaḥ /</l>\n<l>tāmasākhyo manurabhuttasya manvantaraṃ śṛṇu // MarkP_74.55 //</l>\n</lg>\n\n<lg>\n<l>ye devā yatpatiryaśca devendro ye tatharṣayaḥ /</l>\n<l>ye putrāśca manostasya pṛthivīparipālakāḥ // MarkP_74.56 //</l>\n</lg>\n\n<lg>\n<l>satyāstathānye sudhiyaḥ surūpā harayastathā /</l>\n<l>ete devagaṇāstatra saptaviṃśatikā mune // MarkP_74.57 //</l>\n</lg>\n\n<lg>\n<l>mahābalo mahāvīryaḥ śatayajñopalakṣitaḥ /</l>\n<l>śikhirindrastathā teṣāṃ devānāmabhavadvibhuḥ // MarkP_74.58 //</l>\n</lg>\n\n<lg>\n<l>jyotirdharmā pṛthuḥ kāvyaścaitro 'gnirvalakastathā /</l>\n<l>pīvaraśca tathā brahman ! sapta gaptarṣayo 'bhavan // MarkP_74.59 //</l>\n</lg>\n\n<lg>\n<l>naraḥ kṣāntiḥ śāntadāntajānujaṅghādayastathā /</l>\n<l>putrāstu tāmasasyāsan rājānaḥ sumahābalāḥ // MarkP_74.60 //</l>\n</lg>\n\n<lg>\n<l>ityetattāmasaṃ vipra manvantaramudāhṛtam /</l>\n<l>yaḥ paṭhet śṛṇuyādvāpi tamasā sana bādhyate // MarkP_74.61 //</l>\n</lg>\n\n<p>iti śrīmārkaṇḍeyapurāṇeṭhatāmasamanvantare' catuḥ saptatitamo 'dhyāyaḥ.</p>\n\n</div>\n<div>\n\n<p>pañcasaptatitamo 'dhyāyaḥ- 75</p>\n\n<p>mārkaṇḍeya uvāca</p>\n\n<lg>\n<l>pañcamo 'pi manurbrahman raivato nāma viśrutaḥ /</l>\n<l>tasyotpattiṃ vistaraśaḥ śṛṇuṣva kathayāmi te // MarkP_75.1 //</l>\n</lg>\n\n<lg>\n<l>ṛṣirāsīnmahābhāga ṛtavāgiti viśrutaḥ /</l>\n<l>tasyāputrasya putro 'bhūdrevatyante mahātmanaḥ // MarkP_75.2 //</l>\n</lg>\n\n<lg>\n<l>sa tasya vidhivaccakre jātakarmādikāḥ kriyāḥ /</l>\n<l>tathopanayanādīṃśca sa cāśīlo 'bhavanmune // MarkP_75.3 //</l>\n</lg>\n\n<lg>\n<l>yataḥ prabhṛti jāto 'sau tataḥ prabhṛti so 'pyṛṣiḥ /</l>\n<l>dīrgharogaparāmarśamavāpa munipuṅgavaḥ // MarkP_75.4 //</l>\n</lg>\n\n<lg>\n<l>mātā tasya parāmārti kuṣṭharogādipīḍitā /</l>\n<l>jagāma sa pitā cāsya cintayāmāsa duḥ khitaḥ // MarkP_75.5 //</l>\n</lg>\n\n<lg>\n<l>kimetaditi so 'pyasya putro 'pyatyantadurmatiḥ /</l>\n<l>jagrāha bhāryāmanyasya muniputrasya saṃmukhīm // MarkP_75.6 //</l>\n</lg>\n\n<lg>\n<l>tato viṣaṇṇamanasā ṛtavāgidamuktavān /</l>\n<l>aputratā manuṣyāṇāṃ śreyase na kuputratā // MarkP_75.7 //</l>\n</lg>\n\n<lg>\n<l>kuputro hṛdayāyāsaṃ sarvadā kurute pituḥ /</l>\n<l>mātuśca svargasaṃsthāṃśca svapitṝn pātayatyadhaḥ // MarkP_75.8 //</l>\n</lg>\n\n<lg>\n<l>suhṛdāṃ nopakārāya pitṝṇāñca na tṛptaye /</l>\n<l>pitrorduḥ khāya dhig janma tasya duṣkṛtakarmaṇaḥ // MarkP_75.9 //</l>\n</lg>\n\n<lg>\n<l>dhanyāste tanayā yeṣāṃ sarvalokābhisaṃmatāḥ /</l>\n<l>paropakāriṇaḥ śāntāḥ sādhukarmaṇyanuvratāḥ // MarkP_75.10 //</l>\n</lg>\n\n<lg>\n<l>anirvṛtaṃ tathā mandaṃ paralokaparāṅmukham /</l>\n<l>narakāya na sadgatyai kuputrālambi janmanaḥ // MarkP_75.11 //</l>\n</lg>\n\n<lg>\n<l>karoti suhṛdāṃ dainyamahitānāṃ tathā mudam /</l>\n<l>akāle ca jarāṃ pitroḥ kuputraḥ kurute dhruvam // MarkP_75.12 //</l>\n</lg>\n\n<p>mārkaṇḍeya uvāca</p>\n\n<lg>\n<l>evaṃ so 'tyantaduṣṭasya putrasya caritairmuniḥ /</l>\n<l>dahyamānamanovṛttirvṛttaṃ gargamapṛcchata // MarkP_75.13 //</l>\n</lg>\n\n<p>ṛtavāguvāca</p>\n\n<lg>\n<l>suvratena purā vedā gṛhītā vidhivanmayā /</l>\n<l>samapya vedān vidhivat kṛto dāraparigrahaḥ // MarkP_75.14 //</l>\n</lg>\n\n<lg>\n<l>sadāreṇa kriyāḥ kāryāḥ śrautāḥ smārtā vaṣaṭkriyāḥ /</l>\n<l>na me nyūnāḥ kṛtāḥ kāścidyāvadadya mahāmune // MarkP_75.15 //</l>\n</lg>\n\n<lg>\n<l>garbhādhānavidhānena na kāmamanurudhyatā /</l>\n<l>putrārthaṃ janitaścāyaṃ punnāmno bibhyatā mune // MarkP_75.16 //</l>\n</lg>\n\n<lg>\n<l>so 'yaṃ kimātmadoṣeṇa mama doṣaṇa vā mune /</l>\n<l>asmadduḥ khavaho jāto dauḥ śīlyād bandhuśokadaḥ // MarkP_75.17 //</l>\n</lg>\n\n<lg>\n<l>revatyante muniśreṣṭha ! jāto 'yaṃ tanayastava /</l>\n<l>tena duḥ khāya te duṣṭe kāle yasmādajāyata // MarkP_75.18 //</l>\n</lg>\n\n<lg>\n<l>na te 'pacāro naivāsya māturnāyaṃ kulasya te /</l>\n<l>tasya dauḥ śīlyahetustu revatyantamupāgatam // MarkP_75.19 //</l>\n</lg>\n\n<p>ṛtavāguvāca</p>\n\n<lg>\n<l>yasmānmamaikaputrasya revatyantasamudbhavam /</l>\n<l>dauḥ śīlyametat sā tasmāt patatāmāśu revatī // MarkP_75.20 //</l>\n</lg>\n\n<p>mārkaṇḍeya uvāca</p>\n\n<lg>\n<l>tenaivaṃ vyāhṛte śāpe revatyṛkṣaṃ papāta ha /</l>\n<l>paśyataḥ sarvalokasya vismayāviṣṭacetasaḥ // MarkP_75.21 //</l>\n</lg>\n\n<lg>\n<l>revatyṛkṣañca patitaṃ kumudādrau samantataḥ /</l>\n<l>bhāvayāmāsa sahasā vanakandaranirjharam // MarkP_75.22 //</l>\n</lg>\n\n<lg>\n<l>kumudādriśca tatpātāt khyāto raivatako 'bhavat /</l>\n<l>atīva ramyaḥ sarvasyāṃ pṛthivyāṃ pṛthivīdharaḥ // MarkP_75.23 //</l>\n</lg>\n\n<lg>\n<l>tasyarkṣasya tu yā kāntirjātā paṅkajinī saraḥ /</l>\n<l>tato jajñe tadā kanyā rūpeṇātīva śobhanā // MarkP_75.24 //</l>\n</lg>\n\n<lg>\n<l>revatīkāntisambhūtāṃ tāṃ dṛṣṭvā pramuco muniḥ /</l>\n<l>tasyā nāma cakāretthaṃ revatī nāma bhāgure // MarkP_75.25 //</l>\n</lg>\n\n<lg>\n<l>poṣayāmāsa caivaitāṃ svāśramābhyāsasambhavām /</l>\n<l>pramucaḥ sa mahābhāgastasminneva mahācale // MarkP_75.26 //</l>\n</lg>\n\n<lg>\n<l>tāntu yauvaninīṃ dṛṣṭvā kānyakāṃ rūpaśālinīm /</l>\n<l>sa muniścintamāmāsa ko 'syā bhartā bhavediti // MarkP_75.27 //</l>\n</lg>\n\n<lg>\n<l>evaṃ cintayatastasya yayau kālo mahān mune /</l>\n<l>na cāsasāda sadṛśaṃ varaṃ tasyā mahāmuniḥ // MarkP_75.28 //</l>\n</lg>\n\n<lg>\n<l>tatastasyā varaṃ praṣṭumagniṃ sa pramuco muniḥ /</l>\n<l>viveśa vahniśālāṃ vai praṣṭāraṃ prāha havyabhuk // MarkP_75.29 //</l>\n</lg>\n\n<lg>\n<l>mahābalo mahāvīryaḥ priyavāg dharmavatsalaḥ /</l>\n<l>durgamo nāma bhavitā bhartā hyasya mahīpatiḥ // MarkP_75.30 //</l>\n</lg>\n\n<p>mārkaṇḍeya uvāca</p>\n\n<lg>\n<l>anantarañca mṛgayāprasaṅgenāgato mune /</l>\n<l>tasyāśramapadaṃ dhīmān durgamaḥ sa narādhipaḥ // MarkP_75.31 //</l>\n</lg>\n\n<lg>\n<l>priyavratānvayabhavo mahābalaparākramaḥ /</l>\n<l>putro vikramaśīlasya kālindījaṭharodbhavaḥ // MarkP_75.32 //</l>\n</lg>\n\n<lg>\n<l>sa praviśyāśramapadaṃ tāṃ tanvīṃ jagatīpatiḥ /</l>\n<l>apaśyamānastamṛṣiṃ priyetyāmantrya pṛṣṭavān // MarkP_75.33 //</l>\n</lg>\n\n<p>rājovāca</p>\n\n<lg>\n<l>kva gato bhagavānasmādāśramānmunipuṅgavaḥ /</l>\n<l>taṃ praṇetumihecchāmi tat tvaṃ prabrūhi śobhane // MarkP_75.34 //</l>\n</lg>\n\n<lg>\n<l>mārkaṇḍeya uvāca</l>\n<l>agnisālāṃ gato viprastacchrutvā tasya bhāṣitam /</l>\n<l>priyetyāmantraṇañcaiva niścakrāma tvarānvitaḥ // MarkP_75.35 //</l>\n</lg>\n\n<lg>\n<l>sa dadarśa mahātmānaṃ rājānaṃ durgamaṃ muniḥ /</l>\n<l>narendracihnasahitaṃ praśrayāvanataṃ puraḥ // MarkP_75.36 //</l>\n</lg>\n\n<lg>\n<l>tasmin dṛṣṭe tataḥ śiṣyamuvāca sa tu gautamam /</l>\n<l>gautamānīyatāṃ śīghramargho 'sya jagatīpateḥ // MarkP_75.37 //</l>\n</lg>\n\n<p>ekastāvadayaṃ bhūpaścirakālādupāgataḥ.\n<l>jāmātā ca viśeṣeṇa yogyor'ghasya mato mama // MarkP_75.38 //</l></p>\n\n<p>mārkaṇḍeya uvāca</p>\n\n<lg>\n<l>tataḥ sa cintayāmāsa rājā jāmātṛkāraṇam /</l>\n<l>viveda ca na tanmaunī jagṛher'ghañca taṃ nṛpaḥ // MarkP_75.39 //</l>\n</lg>\n\n<lg>\n<l>tamāsanagataṃ vipro gṛhītārghaṃ mahāmuniḥ /</l>\n<l>svāgataṃ prāha rājendramapi te kuśalaṃ gṛhe // MarkP_75.40 //</l>\n</lg>\n\n<lg>\n<l>koṣe bale 'tha mitreṣu bhṛtyāmātye nareśvara /</l>\n<l>tathātmani mahābāho yatra sarvaṃ pratiṣṭhitam // MarkP_75.41 //</l>\n</lg>\n\n<lg>\n<l>patnī ca te kuśalinī yata evānutiṣṭhati /</l>\n<l>pṛcchāmyasyāstato nāhaṃ kuśalinyo 'parāstava // MarkP_75.42 //</l>\n</lg>\n\n<p>rājovāca</p>\n\n<lg>\n<l>tvatprasādādakuśalaṃ na kvacinmama suvrata /</l>\n<l>jātakautūhalaścāsmi mama bhāryātra kā mune // MarkP_75.43 //</l>\n</lg>\n\n<p>ṛṣiruvāca</p>\n\n<lg>\n<l>revatī sumahābhāgā trailokyasyāpi sundarī /</l>\n<l>tava bharyā varārohā tāṃ tvaṃ rājanna vetsi kim // MarkP_75.44 //</l>\n</lg>\n\n<p>rājovāca</p>\n\n<lg>\n<l>subhadrāṃ śāntatanayāṃ kāverītanayāṃ vibho /</l>\n<l>surāṣṭrajāṃ sujātāñca kadambāñca varūthajām // MarkP_75.45 //</l>\n</lg>\n\n<lg>\n<l>vipāṭhāṃ nandinīñcaiva vedmi bhāryāṃ gṛhe dvija /</l>\n<l>tiṣṭhanti me na bhagavan revatīṃ vedmi kānviyam // MarkP_75.46 //</l>\n</lg>\n\n<lg>\n<l>ṛṣiruvāca</l>\n<l>priyeti sāmprataṃ yeyaṃ tvayoktā varavarṇinī /</l>\n<l>kiṃ vismṛtante bhūpāla ! ślāghyeyaṃ gṛhiṇī tava // MarkP_75.47 //</l>\n</lg>\n\n<p>rājovāca</p>\n\n<lg>\n<l>satyamuktaṃ mayā kintu bhāvo duṣṭo na me mune /</l>\n<l>nātra kopaṃ bhavān kartumarhatyasmāsu yācitaḥ // MarkP_75.48 //</l>\n</lg>\n\n<p>ṛṣiruvāca</p>\n\n<lg>\n<l>tattvaṃ bravīṣi bhūpāla ! na bhāvastava dūṣitaḥ /</l>\n<l>vyājahāra bhavānetadvahninā nṛpa coditaḥ // MarkP_75.49 //</l>\n</lg>\n\n<lg>\n<l>mayā pṛṣṭo hutavahaḥ ko 'syā bharteti pārthiva /</l>\n<l>bhavitā tena cāpyukto bhavānevādya vai varaḥ // MarkP_75.50 //</l>\n</lg>\n\n<lg>\n<l>tadgṛhyatāṃ mayā dattā tubhyaṃ kanyā narādhipa /</l>\n<l>priyetyāmantritā ceyaṃ vicāraṃ kuruṣe katham // MarkP_75.51 //</l>\n</lg>\n\n<p>mārkaṇḍeya uvāca</p>\n\n<lg>\n<l>tato 'sāvabhavanmaunī tenoktaḥ pṛthivīpatiḥ /</l>\n<l>ṛṣistathodyataḥ kartuṃ tasyā vaivāhikaṃ vidhim // MarkP_75.52 //</l>\n</lg>\n\n<lg>\n<l>tamudyataṃ sā pitaraṃ vivāhāya mahāmune /</l>\n<l>uvāca kanyā yatkiñcit praśrayāvanatānanā // MarkP_75.53 //</l>\n</lg>\n\n<lg>\n<l>yadi me prītimāṃstāta prisādaṃ kartumarhasi /</l>\n<l>revatyṛkṣe vivāhaṃ me tatkarotu prasāditaḥ // MarkP_75.54 //</l>\n</lg>\n\n<p>ṛṣiruvāca</p>\n\n<lg>\n<l>revatyṛkṣaṃ na vai bhadre candrayogi vyavasthitam /</l>\n<l>anyāni santi ṛkṣāṇi subhru vaivāhikāni te // MarkP_75.55 //</l>\n</lg>\n\n<p>kanyovāca</p>\n\n<lg>\n<l>tāta tena vinā kālo viphalaḥ pratibhāti me /</l>\n<l>vivāho viphale kāle madvidhāyāḥ kathaṃ bhavet // MarkP_75.56 //</l>\n</lg>\n\n<p>ṛṣiruvāca</p>\n\n<lg>\n<l>ṛtavāgiti vikhyātastapasvī revatīṃ prati /</l>\n<l>cakāra kopaṃ kruddhena tenarkṣaṃ vinipātitam // MarkP_75.57 //</l>\n</lg>\n\n<lg>\n<l>mayā cāsmai pratijñātā bharyeti madirekṣaṇā /</l>\n<l>na cecchasi vivāhaṃ tvaṃ saṅkaṭaṃ naḥ samāgatam // MarkP_75.58 //</l>\n</lg>\n\n<p>kanyovāca</p>\n\n<lg>\n<l>ṛtavāk sa munistāta kimevaṃ taptavāṃstapaḥ /</l>\n<l>na tvayā mama tātena brahmabandhoḥ sutāsmi kim // MarkP_75.59 //</l>\n</lg>\n\n<p>ṛṣiruvāca</p>\n\n<lg>\n<l>brahmabandhoḥ sutā na tvaṃ bāle naiva tapasvinaḥ /</l>\n<l>sutā tvaṃ mama yo devān kartumanyān samutsahe // MarkP_75.60 //</l>\n</lg>\n\n<p>kanyovāca</p>\n\n<lg>\n<l>tapasvī yadi me tātastatkimṛkṣamidaṃ divi /</l>\n<l>samāropya vivāho me tadṛkṣe kriyate na tu // MarkP_75.61 //</l>\n</lg>\n\n<p>ṛṣiruvāca</p>\n\n<lg>\n<l>evaṃ bhavatu bhadrante bhadre prītimatī bhava /</l>\n<l>āropayāmīndumārge revatyṛkṣaṃ kṛte tava // MarkP_75.62 //</l>\n</lg>\n\n<p>mārkaṇḍeya uvāca</p>\n\n<lg>\n<l>tatastapaḥ prabhāveṇa revatyṛkṣaṃ mahāmuniḥ /</l>\n<l>yathāpūrvantathā cakre somayogi dvijottama // MarkP_75.63 //</l>\n</lg>\n\n<lg>\n<l>vivāhañcaiva duhiturvidhivad mantrayoginam /</l>\n<l>niṣpādya prītimān bhūyo jāmātāramathābravīt // MarkP_75.64 //</l>\n</lg>\n\n<lg>\n<l>audvāhikante bhūpāla kathyatāṃ kiṃ dadāmyaham /</l>\n<l>durlabhyamapi dāsyāmi mamāpratihatantapaḥ // MarkP_75.65 //</l>\n</lg>\n\n<p>rājovāca</p>\n\n<lg>\n<l>manoḥ svayambhuvasyāhamutpannaḥ santatau mune /</l>\n<l>manvantarādhipaṃ putraṃ tvatprasādād vṛṇomyaham // MarkP_75.66 //</l>\n</lg>\n\n<p>ṛṣiruvāca</p>\n\n<lg>\n<l>bhaviṣyatyeṣa te kāmo manustvattanayo mahīm /</l>\n<l>sakalāṃ bhokṣyate bhūpa dharmavicca bhaviṣyati // MarkP_75.67 //</l>\n</lg>\n\n<p>mārkaṇḍeya uvāca</p>\n\n<lg>\n<l>tāmādāya tato bhūpaḥ svameva nagaraṃ yayau /</l>\n<l>tasmādajāyata suto revatyā raivato manuḥ // MarkP_75.68 //</l>\n</lg>\n\n<lg>\n<l>sametaḥ sakalairdharmairmānavairaparājitaḥ /</l>\n<l>vijñātākhilaśāstrārtho vedavidyārthaśāstravit // MarkP_75.69 //</l>\n</lg>\n\n<lg>\n<l>tasya manvantare devān munidevendrapārthivān /</l>\n<l>kathyamānān mayā brahman nibodha susamāhitaḥ // MarkP_75.70 //</l>\n</lg>\n\n<lg>\n<l>sumedhasastatra devāstathā bhūpatayo dvija /</l>\n<l>vaikuṇṭhaścāmitābhaśca caturdaśa caturdaśa // MarkP_75.71 //</l>\n</lg>\n\n<lg>\n<l>teṣāṃ devagaṇānāntu caturṇāmapi ceścaraḥ /</l>\n<l>nāmnā vibhurabhūdindraḥ śatayajñopalakṣakaḥ // MarkP_75.72 //</l>\n</lg>\n\n<lg>\n<l>hiraṇyalomā vedaśrīrūrdhvabāhustathāparaḥ /</l>\n<l>vedabāhuḥ sudhāmā ca parjanyaśca mahāmuniḥ // MarkP_75.73 //</l>\n</lg>\n\n<lg>\n<l>vasiṣṭhaśca mahābhāgo vedavedāntapāragaḥ /</l>\n<l>ete saptarṣayaścāsan raivatasyāntare manoḥ // MarkP_75.74 //</l>\n</lg>\n\n<lg>\n<l>balabandhurmahāvīryaḥ suyaṣṭavyastathāparaḥ /</l>\n<l>satyakādyāstathaivāsan raivatasya manoḥ sutāḥ // MarkP_75.75 //</l>\n</lg>\n\n<lg>\n<l>raivatāntāstu manavaḥ kathitā ye mayā tava /</l>\n<l>svāyambhuvāśrayā hyete svārociṣamṛte manum // MarkP_75.76 //</l>\n</lg>\n\n<lg>\n<l>(ya eṣāṃ śṛṇuyānnityaṃ paṭhedākhyānamuttamam /</l>\n<l>vimuktaḥ sarvapāpebhyo lokaṃ prāpnotyabhīpsitam // MarkP_75.77 //</l>\n</lg>\n\n<p>iti śrīmārkaṇḍeyapurāṇe raivatamanvantare pañcasaptatitamo 'dhyāyaḥ</p>\n\n</div>\n<div>\n\n<p>ṣaṭsaptatitamo 'dhyāyaḥ- 76</p>\n\n<p>mārkaṇḍeya uvāca</p>\n\n<lg>\n<l>ityetat kathitaṃ tubhyaṃ pañca manvantaraṃ tava /</l>\n<l>cākṣuṣasya manoḥ ṣaṣṭhaṃ śrūyatāmidamantaram // MarkP_76.1 //</l>\n</lg>\n\n<lg>\n<l>anyajanmani jāto 'sau cakṣuṣaḥ parameṣṭhinaḥ /</l>\n<l>cākṣuṣatvamatastasya janmanyasminnapi dvija // MarkP_76.2 //</l>\n</lg>\n\n<lg>\n<l>jātaṃ mātā nijotsaṅge sthitamullāpya taṃ punaḥ /</l>\n<l>pariṣvajati hārdena punarullāpayatyatha // MarkP_76.3 //</l>\n</lg>\n\n<lg>\n<l>jātismaraḥ sa jāto vai māturutsaṅgamāsthitaḥ /</l>\n<l>jahāsa taṃ tadā mātā saṃkruddhā vākyamabravīt // MarkP_76.4 //</l>\n</lg>\n\n<lg>\n<l>bhītāsmi kimidaṃ vatsa ! hāso yadvadane tava /</l>\n<l>akālabodhaḥ sañjātaḥ kaccit paśyasi śobhanam // MarkP_76.5 //</l>\n</lg>\n\n<p>putra uvāca</p>\n\n<lg>\n<l>māmattumicchati puro mārjārī kima na paśyasi /</l>\n<l>antardhānagatā ceyaṃ dvitīyā jātahāriṇī // MarkP_76.6 //</l>\n</lg>\n\n<lg>\n<l>putraprītyā ca bhavatī sahārdā māmavekṣatī /</l>\n<l>ullāpyollāpya bahuśaḥ pariṣvajati māṃ yataḥ // MarkP_76.7 //</l>\n</lg>\n\n<lg>\n<l>udbhūtapulakā snehasambhavāstrāvilekṣaṇā /</l>\n<l>tato mamāgato hāsaḥ śṛṇu cāpyatra kāraṇam // MarkP_76.8 //</l>\n</lg>\n\n<lg>\n<l>svārthe prasaktā mārjārī prasaktaṃ māmavekṣate /</l>\n<l>tathāntardhānagā caiva dvitīyā jātahāriṇī // MarkP_76.9 //</l>\n</lg>\n\n<lg>\n<l>svārthāya snigdhahṛdayā yathaivaite mamopari /</l>\n<l>pravṛtte svārthamāsthāya tathaiva pratibhāsi me // MarkP_76.10 //</l>\n</lg>\n\n<lg>\n<l>kintu madupabhogāya mārjārī jātahāriṇī /</l>\n<l>tvantu krameṇopabhogyaṃ mattaḥ phalamabhīpsasi // MarkP_76.11 //</l>\n</lg>\n\n<lg>\n<l>na māṃ jānāsi ko 'pyeṣa na caivāpakṛtaṃ mayā /</l>\n<l>saṅgataṃ nātikālīnaṃ pañcasaptadinātmakam // MarkP_76.12 //</l>\n</lg>\n\n<lg>\n<l>tathāpi strihyase sāstrā pariṣvajasi cāpyati /</l>\n<l>tāteti vatsa ! bhadreti nirvyalīkaṃ bravīṣi mām // MarkP_76.13 //</l>\n</lg>\n\n<lg>\n<l>mātovāca</l>\n<l>na tvāhamupakārārthaṃ vatsa ! prītyā pariṣvaje /</l>\n<l>na cedetadbhavatprītyai parityaktāsmyahaṃ tvayā // MarkP_76.14 //</l>\n</lg>\n\n<lg>\n<l>svārtho mayā parityakto yastvatto me bhaviṣyati /</l>\n<l>ityuktvā sā tamutsṛjya niṣkrāntā sūtikāgṛhāt // MarkP_76.15 //</l>\n</lg>\n\n<lg>\n<l>jaḍāṅgabāhyakaraṇaṃ śuddhāntaḥ karaṇātmakam /</l>\n<l>jahāra taṃ parityaktaṃ sā tadā jātahāriṇī // MarkP_76.16 //</l>\n</lg>\n\n<lg>\n<l>sā hṛtvā taṃ tadā bālaṃ vikrāntasya mahībhṛtaḥ /</l>\n<l>prasūtapatnīśayane nyasya tasyādade sutam // MarkP_76.17 //</l>\n</lg>\n\n<lg>\n<l>tamapyanyagṛhe nītvā gṛhītvā tasya cātmajam /</l>\n<l>tṛtīyaṃ bhakṣayāmāsa sā kramājjātahāriṇī // MarkP_76.18 //</l>\n</lg>\n\n<lg>\n<l>hṛtvā hṛtvā tṛtīyantu bhakṣayatyatinirghṛṇā /</l>\n<l>karotyanudinaṃ sā nu parivartantathānyayoḥ // MarkP_76.19 //</l>\n</lg>\n\n<lg>\n<l>vikrānto 'pi tatastasya sutasyaiva mahīpatiḥ /</l>\n<l>kārayāmāsa saṃskārān rājanyasya bhavanti ye // MarkP_76.20 //</l>\n</lg>\n\n<lg>\n<l>ānandeti ca nāmāsya pitā cakre vidhānataḥ /</l>\n<l>mudā paramayā yukto vikrāntaḥ sa narādhipaḥ // MarkP_76.21 //</l>\n</lg>\n\n<lg>\n<l>kṛtopanayanaṃ tantu gururāha kumārakam /</l>\n<l>jananyāḥ prāgupasthānaṃ kriyatāñcābhivādanam // MarkP_76.22 //</l>\n</lg>\n\n<lg>\n<l>sa gurostadvacaḥ śrutvā vihasyaivamathābravīt /</l>\n<l>vandyā me katamā mātā jananī pālanī nu kim // MarkP_76.23 //</l>\n</lg>\n\n<p>gururuvāca</p>\n\n<lg>\n<l>na tviyaṃ te mahābhāga ! janayitrī ruthātmajā /</l>\n<l>vikrāntasyāgramahiṣī haiminī nāma nāmataḥ // MarkP_76.24 //</l>\n</lg>\n\n<p>ānanda uvāca</p>\n\n<lg>\n<l>iyaṃ janitrī caitrasya viśālagramavāsinaḥ /</l>\n<l>viprāgryabodhaputrasya yo 'syāṃ jāto 'nyato vacam // MarkP_76.25 //</l>\n</lg>\n\n<p>gururuvāca</p>\n\n<lg>\n<l>kutastvaṃ kathayānanda ! caitraḥ ko vā tvayocyate /</l>\n<l>saṅkaṭaṃ mahadābhāti kva jāto 'tra bravīṣi kim // MarkP_76.26 //</l>\n</lg>\n\n<p>ānanda uvāca</p>\n\n<lg>\n<l>jāto 'hamavanīndrasya kṣatriyasya gṛhe dvija /</l>\n<l>tatpatnyāṃ giribhadrāyāmādade jātahāriṇī // MarkP_76.27 //</l>\n</lg>\n\n<lg>\n<l>tayātra mukto haiminyā gṛhītvā ca sutañca sā /</l>\n<l>bodhasya dvijamukhyasya gṛhe nītavatī punaḥ // MarkP_76.28 //</l>\n</lg>\n\n<lg>\n<l>bhakṣayāmāsa ca sutaṃ tasya bodhadvijanmanaḥ /</l>\n<l>sa tatra dvijasaṃskāraiḥ saṃskṛto haiminīsutaḥ // MarkP_76.29 //</l>\n</lg>\n\n<lg>\n<l>vayamatra mahābhāga ! saṃskṛtā guruṇā tvayā /</l>\n<l>mayā tava vacaḥ kāryamupaimi katamāṃ guro // MarkP_76.30 //</l>\n</lg>\n\n<p>gururuvāca</p>\n\n<lg>\n<l>atīva gahanaṃ vatsa ! saṅkaṭaṃ mahadāgatam /</l>\n<l>na vedmi kiñcinmohena bhramantīva hi buddhayaḥ // MarkP_76.31 //</l>\n</lg>\n\n<p>ānanda uvāca</p>\n\n<lg>\n<l>mohasyāvasaraḥ ko 'tra jagatyevaṃ vyavasthite /</l>\n<l>kaḥ kasya putro viprarṣe ! ko vā kasya nu bāndhavaḥ // MarkP_76.32 //</l>\n</lg>\n\n<lg>\n<l>ārabhya janmano nṝṇāṃ sambandhitvamupaiti yaḥ /</l>\n<l>anye sambandhino vipra ! mṛtyunā sannivartitāḥ // MarkP_76.33 //</l>\n</lg>\n\n<lg>\n<l>atrāpi jātasya sataḥ sambandhoyo 'sya bāndhavaiḥ /</l>\n<l>so 'pyastaṅgate dehe prayātyeṣo 'khilakramaḥ // MarkP_76.34 //</l>\n</lg>\n\n<lg>\n<l>ato bravīmi saṃsāre vasataḥ ko na bāndhavaḥ /</l>\n<l>ko vāpi satataṃ bandhuḥ kiṃ vo vibhrāmyate matiḥ // MarkP_76.35 //</l>\n</lg>\n\n<lg>\n<l>pitṛdvayaṃ mayā prāptamasminneva hi janmani /</l>\n<l>mātṛdvayañca kiñcitraṃ yadanyad dehasambhave // MarkP_76.36 //</l>\n</lg>\n\n<lg>\n<l>so 'haṃ tapaḥ kariṣyāmi tvayā yo hyasya bhūpateḥ /</l>\n<l>viśālagrāmataḥ putraścaitra ānīyatāmiha // MarkP_76.37 //</l>\n</lg>\n\n<p>mārkaṇḍeya uvāca</p>\n\n<lg>\n<l>tataḥ sa vismito rājā sabhāryaḥ saha bandhubhiḥ /</l>\n<l>tasmānnivartya mamatāmanumene vanāya tam // MarkP_76.38 //</l>\n</lg>\n\n<lg>\n<l>caitramānīya tanayaṃ rājyayogyaṃ cakāra saḥ /</l>\n<l>saṃmānya brāhmaṇaṃ yena putrabuddhyā sa pālitaḥ // MarkP_76.39 //</l>\n</lg>\n\n<lg>\n<l>so 'pyānandastapastepe bāla eva mahāvane /</l>\n<l>karmaṇāṃ kṣupaṇārthāya vimukteḥ paripanthinām // MarkP_76.40 //</l>\n</lg>\n\n<lg>\n<l>tapasyantaṃ tatastañca prāha devaḥ prajāpatiḥ /</l>\n<l>kimarthaṃ tapyase vatsa ! tapastīvraṃ vadasva tat // MarkP_76.41 //</l>\n</lg>\n\n<p>ānanda uvāca</p>\n\n<lg>\n<l>ātmanaḥ śuddhikāmo 'haṃ karomi bhagavaṃstapaḥ /</l>\n<l>bandhāya mama karmāṇi yāni tatkṣapaṇonmukhaḥ // MarkP_76.42 //</l>\n</lg>\n\n<p>brahmovāca</p>\n\n<lg>\n<l>kṣīṇādhikāro bhavati muktiyogyo na karmavān /</l>\n<l>sattvādhikāravān muktimavāpsyati tato bhavān // MarkP_76.43 //</l>\n</lg>\n\n<lg>\n<l>bhavatā manunā bhāvyaṃ ṣaṣṭhena vraja tat kuru /</l>\n<l>alante tapasā tasmin kṛte muktimavāpsyasi // MarkP_76.44 //</l>\n</lg>\n\n<p>mārkaṇḍeya uvāca</p>\n\n<lg>\n<l>ityukto brahmaṇā so 'pi tathetyuktvā mahāmatiḥ /</l>\n<l>tatkarmābhimukho yātastapaso virarāma ha // MarkP_76.45 //</l>\n</lg>\n\n<lg>\n<l>cākṣuṣetyāha taṃ brahmā tapaso vinivartayan /</l>\n<l>pūrvanāmnā babhūvātha prakhyātaścākṣuṣo manuḥ // MarkP_76.46 //</l>\n</lg>\n\n<lg>\n<l>upayeme vidarbhāṃ sa sutāmugrasya bhūbhṛtaḥ /</l>\n<l>tasyāñcotpādayāmāsa putrān prakhyātavikramān // MarkP_76.47 //</l>\n</lg>\n\n<lg>\n<l>tasya manvantareśasya ye 'ntare tridaśā dvija /</l>\n<l>ye carṣayastathaivendro ye sutāścāsya tān śṛṇu // MarkP_76.48 //</l>\n</lg>\n\n<lg>\n<l>āpyā nāma surāstatra teṣāmeko 'ṣṭako gaṇaḥ /</l>\n<l>prakhyātakarmaṇāṃ vipra ! yajñe havyabhujāmayam // MarkP_76.49 //</l>\n</lg>\n\n<lg>\n<l>prakhyātabalavīryāṇāṃ prabhāmaṇḍaladurdṛśām /</l>\n<l>dvitīyaśca prasūtākhyo devānāmaṣṭako gaṇaḥ // MarkP_76.50 //</l>\n</lg>\n\n<lg>\n<l>tathaivāṣṭaka evānyo bhavyākhyo devatāgaṇaḥ /</l>\n<l>caturthaśca gaṇastatra yūthagākhyastathāṣṭakaḥ // MarkP_76.51 //</l>\n</lg>\n\n<lg>\n<l>lekhasaṃjñāstathaivānye tatra manvantare dvija /</l>\n<l>pañcame ca gaṇe devāstatsaṃjñā hyamṛtāśinaḥ // MarkP_76.52 //</l>\n</lg>\n\n<lg>\n<l>śataṃ kratūnāmāhṛtya yasteṣāmadhipo 'bhavat /</l>\n<l>manojavastathaivendraḥ saṃkhyāto yajñabhāgabhuk // MarkP_76.53 //</l>\n</lg>\n\n<lg>\n<l>sumedhā virajāścaiva haviṣmānunnato madhuḥ /</l>\n<l>atināmā sahiṣṇuśca saptāsanniti carṣayaḥ // MarkP_76.54 //</l>\n</lg>\n\n<lg>\n<l>ūru-puru-śatadyumnapramukhāḥ sumahābalāḥ /</l>\n<l>cākṣuṣasya manoḥ putrāḥ pṛthivīpatayo 'bhavan // MarkP_76.55 //</l>\n</lg>\n\n<lg>\n<l>etatte kathitaṃ ṣaṣṭhaṃ mayā manvantaraṃ dvija /</l>\n<l>cākṣuṣasya tathā janma caritañca mahātmanaḥ // MarkP_76.56 //</l>\n</lg>\n\n<lg>\n<l>sāmprataṃ vartate yo 'yaṃ nāmnā vaivasvato manuḥ /</l>\n<l>saptamīye 'ntare tasya devādyāstān śṛṇuṣva me // MarkP_76.57 //</l>\n</lg>\n\n<lg>\n<l>ya idaṃ kīrtayed dhīmān cākṣuṣasyāntaraṃ bhuvi /</l>\n<l>śṛṇute ca labhet putrānārogyasukhasampadam // MarkP_76.58 //</l>\n</lg>\n\n<p>iti śrīmārkaṇḍeyapurāṇe ṣaṣṭhaṃ manvantaraṃ samāptam,adhyāyaḥ ṣaṭsaptatitamaḥ</p>\n\n</div>\n<div>\n\n<p>saptasaptatitamo 'dhyāyaḥ- 77</p>\n\n<p>mārkaṇḍeya uvāca</p>\n\n<lg>\n<l>mārtaṇḍa rasyaverbhāryā tanayā viśvakarmaṇaḥ /</l>\n<l>saṃjñā nāma mahābhāga tasyāṃ bhānurajījanat // MarkP_77.1 //</l>\n</lg>\n\n<lg>\n<l>manuṃ prakhyātayaśasamanekajñānapāragam /</l>\n<l>vivasvataḥ suto yasmāttasmādvaivasvatastu saḥ // MarkP_77.2 //</l>\n</lg>\n\n<lg>\n<l>saṃjñā ca raviṇā dṛṣṭā nimīlayati locane /</l>\n<l>yatastataḥ saroṣor'kaḥ saṃjñāṃ niṣṭhuramabravīt // MarkP_77.3 //</l>\n</lg>\n\n<lg>\n<l>mayi dṛṣṭe sadā yasmāt kuruṣe netrasaṃyamam /</l>\n<l>tasmājjaniṣyase mūḍhe prajāsaṃyamanaṃ yamam // MarkP_77.4 //</l>\n</lg>\n\n<p>mārkaṇḍeya uvāca</p>\n\n<lg>\n<l>tataḥ sā capalāṃ dṛṣṭiṃ devī cakre bhayākulā /</l>\n<l>vilolitadṛśaṃ dṛṣṭvā punarāha ca tāṃ raviḥ // MarkP_77.5 //</l>\n</lg>\n\n<lg>\n<l>yasmādvilolitā dṛṣṭirmayi dṛṣṭe tvayādhunā /</l>\n<l>tasmādvilolāṃ tanayāṃ nadīṃ tvaṃ prasaviṣyasi // MarkP_77.6 //</l>\n</lg>\n\n<p>mārkaṇḍeya uvāca</p>\n\n<lg>\n<l>tatastasyāntu saṃjajñe bhartṛśāpena tena vai /</l>\n<l>yamaśca yamunā ceyaṃ prakhyātā sumahānadī // MarkP_77.7 //</l>\n</lg>\n\n<lg>\n<l>sāpi saṃjñā ravestejaḥ sehe duḥ khena bhāminī /</l>\n<l>asahantī ca sā tejaścintayāmāsa vai tadā // MarkP_77.8 //</l>\n</lg>\n\n<lg>\n<l>kiṅkaromi kva gacchāmi kva gatāyāśca nirvṛtiḥ /</l>\n<l>bhavenmama kathaṃ bhartā kopamarkaśca naiṣyati // MarkP_77.9 //</l>\n</lg>\n\n<lg>\n<l>iti saṃcintya bahudhā prajāpatisutā tadā /</l>\n<l>bahu mene mahābhāgā pitṛsaṃśrayameva sā // MarkP_77.10 //</l>\n</lg>\n\n<lg>\n<l>tataḥ pitṛgṛhe gantuṃ kṛtabuddhiryaśasvinī /</l>\n<l>chāyāmayīmātmatanuṃ nirmame dayitāṃ raveḥ // MarkP_77.11 //</l>\n</lg>\n\n<lg>\n<l>tāñcovāca tvayā veśmanyatra bhānoryathā mayā /</l>\n<l>tathā samyagapatyeṣu vartitavyaṃ yathā ravau // MarkP_77.12 //</l>\n</lg>\n\n<lg>\n<l>pṛṣṭayāpi na vācyante tathaitadgamanaṃ mama /</l>\n<l>saivāsmi nāma saṃjñeti vācyametatsadā vacaḥ // MarkP_77.13 //</l>\n</lg>\n\n<p>chāyasaṃjñovāca</p>\n\n<lg>\n<l>ākeśagrahaṇād devi ! āśāpācca vacastava /</l>\n<l>kariṣye kathayiṣyāmi vṛttantu śāpakarṣaṇāt // MarkP_77.14 //</l>\n</lg>\n\n<lg>\n<l>ityuktā sā tadā devī jagāma bhavanaṃ pituḥ /</l>\n<l>dadarśa tatra tvaṣṭāraṃ tapasā dhūtakalmaṣam // MarkP_77.15 //</l>\n</lg>\n\n<lg>\n<l>bahumānācca tenāpi pūjitā viśvakarmaṇā /</l>\n<l>tasthau pitṛgṛhe sā tu kañcitkālamaninditā // MarkP_77.16 //</l>\n</lg>\n\n<lg>\n<l>tatastāṃ prāha cārvaṅgī pitā nāticiroṣitām /</l>\n<l>stutvā ca tanayāṃ premabahumānapuraḥ saram // MarkP_77.17 //</l>\n</lg>\n\n<lg>\n<l>tvāntu me paśyato vatse dināni subahūnyapi /</l>\n<l>muhūrtārdhasamāni syuḥ kintu dharmo vilupyate // MarkP_77.18 //</l>\n</lg>\n\n<lg>\n<l>bāndhaveṣu ciraṃ vāso nārīṇāṃ na yaśaskaraḥ /</l>\n<l>manoratho bāndhavānāṃ nāryā bhartṛgṛhe sthitiḥ // MarkP_77.19 //</l>\n</lg>\n\n<lg>\n<l>sā tvaṃ trailokyanāthena bhartrā sūryeṇa saṅgatā /</l>\n<l>pitṛgehe ciraṃ kālaṃ vastuṃ nārhasi putrike // MarkP_77.20 //</l>\n</lg>\n\n<lg>\n<l>sā tvaṃ bhartṛgṛhaṃ gaccha tuṣṭo 'haṃ pūjitāsi me /</l>\n<l>punarāgamanaṃ kāryaṃ darśanāya śubhe mama // MarkP_77.21 //</l>\n</lg>\n\n<p>mārkaṇḍeya uvāca</p>\n\n<lg>\n<l>ityuktā sā tadā pitrā tathetyuktvā ca sā mune /</l>\n<l>saṃpūjayitvā pitaraṃ jagāmāthottarān kurūn // MarkP_77.22 //</l>\n</lg>\n\n<lg>\n<l>sūryatāpamanicchantī tejasastasya bibhyatī /</l>\n<l>tapaścacāra tatrāpi vaḍavārūpadhāriṇī // MarkP_77.23 //</l>\n</lg>\n\n<lg>\n<l>saṃjñeyamiti manvāno dvitīyāyāmahaspatiḥ /</l>\n<l>janayāmāsa tanayau kanyāñcaikāṃ manoramām // MarkP_77.24 //</l>\n</lg>\n\n<lg>\n<l>chāyāsaṃjñā tvapatyeṣu yathā sveṣvativatsalā /</l>\n<l>tathā na saṃjñākanyāyāṃ putrayoścānvavartata // MarkP_77.25 //</l>\n</lg>\n\n<lg>\n<l>lālanādyupabhogeṣu viśeṣamanuvāsaram /</l>\n<l>manustat kṣāntavānasya yamastasyā na cakṣame // MarkP_77.26 //</l>\n</lg>\n\n<lg>\n<l>tāḍanāya ca vai kopāt pādastena samudyataḥ /</l>\n<l>tasyāḥ punaḥ kṣāntimatā na tu dehe nipātitaḥ // MarkP_77.27 //</l>\n</lg>\n\n<lg>\n<l>tataḥ śaśāpa taṃ kopācchāyāsaṃjñā yamaṃ dvija /</l>\n<l>kiñcit prasphuramāṇauṣṭhī vicalatpāṇipallavā // MarkP_77.28 //</l>\n</lg>\n\n<lg>\n<l>pituḥ patnīmamaryādaṃ yanmāṃ tarjayase padā /</l>\n<l>bhuvi tasmādayaṃ padāstavādyaiva patiṣyati // MarkP_77.29 //</l>\n</lg>\n\n<p>mārkaṇḍeya uvāca</p>\n\n<lg>\n<l>ityākarṇya yamaḥ śāpaṃ mātrā dattaṃ bhayāturaḥ /</l>\n<l>abhyetya pitaraṃ prāha praṇipātapuraḥ saram // MarkP_77.30 //</l>\n</lg>\n\n<p>yama uvāca</p>\n\n<lg>\n<l>tātaitanmahadāścaryaṃ na dṛṣṭamiti kenacit /</l>\n<l>mātā vātsalyamutsṛjya śāpaṃ putre prayacchati // MarkP_77.31 //</l>\n</lg>\n\n<lg>\n<l>yathā manurmamācaṣṭe neyaṃ matā tathā mama /</l>\n<l>viguṇeṣvapi putreṣu na mātā viguṇā bhavet // MarkP_77.32 //</l>\n</lg>\n\n<p>mārkaṇḍeya uvāca</p>\n\n<lg>\n<l>yamasyaitadvacaḥ śrutvā bhagavāṃstimirāpahaḥ /</l>\n<l>chāyāsaṃjñāṃ samāhūya papraccha kva gateti sā // MarkP_77.33 //</l>\n</lg>\n\n<lg>\n<l>sā cāha tanayā tvaṣṭurahaṃ saṃjñā vibhāvaso /</l>\n<l>patnī tava tvayāpatyānyetāni janitāni me // MarkP_77.34 //</l>\n</lg>\n\n<lg>\n<l>itthaṃ vivasvataḥ sā tu bahuśaḥ pṛcchato yadā /</l>\n<l>nācacakṣe tataḥ kruddho bhāsvāṃstāṃ śaptumudyataḥ // MarkP_77.35 //</l>\n</lg>\n\n<lg>\n<l>tataḥ sā kathayāmāsa yathāvṛttaṃ vivasvataḥ /</l>\n<l>viditārthaśca bhagavān jagāma tvaṣṭurālayam // MarkP_77.36 //</l>\n</lg>\n\n<lg>\n<l>tataḥ sa pūjayāmāsa tadā trailokyapūjitam /</l>\n<l>bhāsvantaṃ parayā bhaktyā nijagehamupāgatam // MarkP_77.37 //</l>\n</lg>\n\n<lg>\n<l>saṃjñāṃ pṛṣṭastadā tasmai kathayāmāsa viśvakṛt /</l>\n<l>āgataiveha me veśma bhavataḥ preṣiteti vai // MarkP_77.38 //</l>\n</lg>\n\n<lg>\n<l>divākaraḥ samādhistho vaḍavārūpadhāriṇīm /</l>\n<l>tapaścarantīṃ dadṛśe uttareṣu kuruṣvatha // MarkP_77.39 //</l>\n</lg>\n\n<lg>\n<l>saumyamūrtiḥ śubhākāro mama bhartā bhavediti /</l>\n<l>abhisandhiñca tapaso bubudhe 'syā divākaraḥ // MarkP_77.40 //</l>\n</lg>\n\n<lg>\n<l>śātanaṃ tejaso me 'dya kriyatāmiti bhāskaraḥ /</l>\n<l>tañcāha viśvakarmāṇaṃ saṃjñāyāḥ pitaraṃ dvija // MarkP_77.41 //</l>\n</lg>\n\n<lg>\n<l>saṃvatsarabhramestasya viśvakarmā karavestataḥ /</l>\n<l>tejasaḥ śātanañcakre stūyamānaśca daivataiḥ // MarkP_77.42 //</l>\n</lg>\n\n<p>iti śrīmārkaṇḍeyapurāṇe vaivasvatamanvantare saptasaptatitamo 'dhyāyaḥ</p>\n\n</div>\n<div>\n\n<p>aṣṭasaptatitamo 'dhyāyaḥ- 78</p>\n\n<p>mārkaṇḍeya uvāca</p>\n\n<lg>\n<l>tatastaṃ tuṣṭuvurdevāstathā devarṣayo ravim /</l>\n<l>vāgbhiroḍyamaśeṣasya trailokyasya samāgatāḥ // MarkP_78.1 //</l>\n</lg>\n\n<p>devā ūcuḥ</p>\n\n<lg>\n<l>namaste ṛksvarūpāya sāmarūpāya te namaḥ /</l>\n<l>yajuḥ svarūparūpāya sāmnāndhāmavate namaḥ // MarkP_78.2 //</l>\n</lg>\n\n<lg>\n<l>jñānaikadhāmabhūtāya nirdhūtatamase namaḥ /</l>\n<l>śuddhajyotiḥ svarūpāya viśuddhāyāmalātmane // MarkP_78.3 //</l>\n</lg>\n\n<lg>\n<l>variṣṭhāya vareṇyāya parasmai paramātmane /</l>\n<l>namo 'khilajagadvyāpisvarūpāyātmamūrtaye // MarkP_78.4 //</l>\n</lg>\n\n<lg>\n<l>idaṃ stotravaraṃ ramyaṃ śrotavyaṃ śraddhayā naraiḥ /</l>\n<l>śiṣyo bhūtvā samādhistho dattvā deyaṃ gurorapi // MarkP_78.5 //</l>\n</lg>\n\n<lg>\n<l>na śūnyabhūtaiḥ śrotavyametattu saphalaṃ bhavet /</l>\n<l>sarvakāraṇabhūtāya niṣṭhāyai jñānacetasām // MarkP_78.6 //</l>\n</lg>\n\n<lg>\n<l>namaḥ sūryasvarūpāya prakāśātmasvarūpiṇe /</l>\n<l>bhāskarāya namastubhyaṃ tathā dinakṛte namaḥ // MarkP_78.7 //</l>\n</lg>\n\n<lg>\n<l>śarvarīhetave caiva sandhyājyotsnākṛte namaḥ /</l>\n<l>tvaṃ sarvametad bhagavan jagadudbhramatā tvayā // MarkP_78.8 //</l>\n</lg>\n\n<lg>\n<l>bhramatyāviddhamakhilaṃ brahmāṇḍaṃ sacarācaram /</l>\n<l>tvadaṃśubhiridaṃ spṛṣṭaṃ sarvaṃ sañjāyate śuci // MarkP_78.9 //</l>\n</lg>\n\n<lg>\n<l>kriyate tvatkaraiḥ sparśājjalādīnāṃ pavitratā /</l>\n<l>homadānādiko dharmo nopakārāya jāyate // MarkP_78.10 //</l>\n</lg>\n\n<lg>\n<l>tāvadyāvanna saṃyogi jagadetat tvadaṃśubhiḥ /</l>\n<l>ṛcaste sakalā hyetā yajūṃṣyetāni cānyataḥ // MarkP_78.11 //</l>\n</lg>\n\n<lg>\n<l>sakalāni ca sāmāni nipatanti tvadaḍgataḥ /</l>\n<l>ṛṅmayastvaṃ jagannātha ! tvameva ca yajurmayaḥ // MarkP_78.12 //</l>\n</lg>\n\n<lg>\n<l>yataḥ sāmamayaścaiva tato nātha ! trayīmayaḥ /</l>\n<l>tvameva brahmaṇo rūpaṃ parañcāparameva ca // MarkP_78.13 //</l>\n</lg>\n\n<lg>\n<l>mūrtāmūrtastathā sūkṣmaḥ sthūlarūpastathā sthitaḥ /</l>\n<l>nimeṣakāṣṭhādimayaḥ kālarūpaḥ kṣayātmakaḥ /</l>\n<l>prasīda svecchayā rūpaṃ svatejaḥ śamanaṃ kuru // MarkP_78.14 //</l>\n</lg>\n\n<p>mārkaṇḍeya uvāca</p>\n\n<lg>\n<l>evaṃ saṃstūyamānastu devairdevarṣibhistathā /</l>\n<l>mumoca svaṃ tadā tejastejasāṃ rāśiravyayaḥ // MarkP_78.15 //</l>\n</lg>\n\n<lg>\n<l>yattasya ṛṅmayaṃ tejo bhavitā tena medinī /</l>\n<l>yajurmayenāpi divaṃ svargaḥ sāmamayaṃ raveḥ // MarkP_78.16 //</l>\n</lg>\n\n<lg>\n<l>śātitāstejaso bhāgā ye tvaṣṭrā daśa pañca ca /</l>\n<l>tvaṣṭraiva tena śarvasya kṛtaṃ śūlaṃ mahātmanā // MarkP_78.17 //</l>\n</lg>\n\n<lg>\n<l>cakraṃ viṣṇorvasūnāñca śaṅkavo 'tha sudāruṇāḥ /</l>\n<l>pāvakasya tathā śaktiḥ śibikā dhanadasya ca // MarkP_78.18 //</l>\n</lg>\n\n<lg>\n<l>anyeṣāmasurārīṇāmastrāṇyugrāṇi yāni vai /</l>\n<l>yakṣavidyādharāṇāñca tāni cakre sa viśvakṛt // MarkP_78.19 //</l>\n</lg>\n\n<lg>\n<l>tataśca ṣoḍaśaṃ bhāgaṃ bibharti bhagavān vibhuḥ /</l>\n<l>tattejaḥ pañcadaśadhā śātitaṃ viśvakarmaṇā // MarkP_78.20 //</l>\n</lg>\n\n<lg>\n<l>tato 'śvarūpadhṛgbhānuruttarānagamat kurūn /</l>\n<l>tadṛśe tatra saṃjñāñca vaḍavārūpadhāriṇīm // MarkP_78.21 //</l>\n</lg>\n\n<lg>\n<l>sā ca dṛṣṭvā tamāyāntaṃ parapuṃso viśaṅkayā /</l>\n<l>jagāma saṃmukhaṃ tasya pṛṣṭharakṣaṇatatparā // MarkP_78.22 //</l>\n</lg>\n\n<lg>\n<l>tataśca nāsikāyogaṃ tayostatra sametayoḥ /</l>\n<l>nāsatyadastrau tanayāvaśvīvaktravinirgatau // MarkP_78.23 //</l>\n</lg>\n\n<lg>\n<l>retaso 'nte ca revantaḥ khaḍgī carmo tanutradhṛk /</l>\n<l>aśvārūḍhaḥ samudbhūto bāṇatūṇasamanvitaḥ // MarkP_78.24 //</l>\n</lg>\n\n<lg>\n<l>tataḥ svarūpamatulaṃ darśayāmāsa bhānumān /</l>\n<l>tasyaiṣā ca samālokya svarūpaṃ mudamādade // MarkP_78.25 //</l>\n</lg>\n\n<lg>\n<l>svarūpadhāriṇīñcaimāmānināya nijāśrayam /</l>\n<l>saṃjñāṃ bhāryāṃ prītimatīṃ bhāskaro vāritaskaraḥ // MarkP_78.26 //</l>\n</lg>\n\n<lg>\n<l>tataḥ pūrvasuto yo 'syāḥ so 'bhūdvaivasvato manuḥ /</l>\n<l>dvitīyaśca yamaḥ śāpāddharmadṛṣṭirabhūt sutaḥ // MarkP_78.27 //</l>\n</lg>\n\n<lg>\n<l>kṛmayo māṃsamādāya pādato 'sya mahītale /</l>\n<l>patiṣyantīti śāpāntaṃ tasya cakre pitā svayam // MarkP_78.28 //</l>\n</lg>\n\n<lg>\n<l>dharmadṛṣṭiryataścāsau samo mitre tathāhite /</l>\n<l>tato niyogaṃ taṃ yāmye cakāra timirāpahaḥ // MarkP_78.29 //</l>\n</lg>\n\n<lg>\n<l>yamunā ca nadī jajñe kalindāntaravāhinī /</l>\n<l>aśvinau devabhiṣajau kṛtau pitrā mahātmanā // MarkP_78.30 //</l>\n</lg>\n\n<lg>\n<l>guhyakādhipatitve ca revanto 'pi niyojitaḥ /</l>\n<l>cchāyāsaṃjñāsutānāñca niyogaḥ śruyatāṃ mama // MarkP_78.31 //</l>\n</lg>\n\n<lg>\n<l>pūrvajasya manostulyaśchāyāsaṃjñāsuto 'grajaḥ /</l>\n<l>tataḥ sāvarṇikīṃ saṃjñāmavāpa tanayo raveḥ // MarkP_78.32 //</l>\n</lg>\n\n<lg>\n<l>bhaviṣyati manuḥ so 'pi balirindro yadā tadā /</l>\n<l>śanaiścaro grahāṇāñca madhye pitrā niyojitaḥ // MarkP_78.33 //</l>\n</lg>\n\n<lg>\n<l>tayostṛtīyā yā kanyā tapatī nāma sā kurum /</l>\n<l>nṛpāt saṃvaraṇāt putramavāpa manujeśvaram // MarkP_78.34 //</l>\n</lg>\n\n<lg>\n<l>tasya vaivasvatasyāhaṃ manoḥ saptamamantaram /</l>\n<l>kathayāmi sutān bhūpānṛṣīn devān surādhipam // MarkP_78.35 //</l>\n</lg>\n\n<p>iti śrīmārkaṇḍeyapurāṇe sāvarṇike manvantare vaivasvatotpattirnāmāṣṭasaptatitamo 'dhyāyaḥ</p>\n\n</div>\n<div>\n\n<p>ūnāśītitamo 'dhyāyaḥ- 79</p>\n\n<p>mārkaṇḍeya uvāca</p>\n\n<lg>\n<l>ādityā vasavo rudrāḥ sādhyā viśve marudgaṇāḥ /</l>\n<l>bhṛgavo 'ṅgirasaścāṣṭau yatra devagaṇāḥ smṛtāḥ // MarkP_79.1 //</l>\n</lg>\n\n<lg>\n<l>ādityā vasavo rudrā vijñeyāḥ kaśyapātmajāḥ /</l>\n<l>sādhyāśca maruto viśve dharmaputragaṇāstrayaḥ // MarkP_79.2 //</l>\n</lg>\n\n<lg>\n<l>bhṛgostu bhṛgavo devāḥ putrā hyaṅgirasaḥ sutāḥ /</l>\n<l>eṣa sargaśca mārīco vijñeyaḥ sāmpratādhipaḥ // MarkP_79.3 //</l>\n</lg>\n\n<lg>\n<l>ūrjasvī nāma caivendro mahātmā yajñabhāgabhuk /</l>\n<l>atītānāgatā ye ca vartante sāmpratañca ye // MarkP_79.4 //</l>\n</lg>\n\n<lg>\n<l>sarve te tridaśendrāstu vijñeyāstulyalakṣaṇāḥ /</l>\n<l>sahasrākṣāḥ kuliśinaḥ sarva eva purandarāḥ // MarkP_79.5 //</l>\n</lg>\n\n<lg>\n<l>maghavanto vṛṣāḥ sarve śṛṅgiṇo gajagāminaḥ /</l>\n<l>te śatakratavaḥ sarve bhūtābhibhavatejasaḥ // MarkP_79.6 //</l>\n</lg>\n\n<lg>\n<l>dharmādyaiḥ kāraṇaiḥ suddhairādhipatyaguṇānvitāḥ /</l>\n<l>bhūtabhavyabhavannāthāḥ śṛṇu caitat trayaṃ dvija // MarkP_79.7 //</l>\n</lg>\n\n<lg>\n<l>bhūrloko 'yaṃ smṛtā bhūmirantarikṣaṃ divaḥ smṛtam /</l>\n<l>divyākhyāśca tathā svargastrailokyamiti gadyate // MarkP_79.8 //</l>\n</lg>\n\n<lg>\n<l>atriścaiva vasiṣṭhaśca kāśyapaśca mahānṛṣiḥ /</l>\n<l>gautamaśca bharadvājau viśvāmitro 'tha kauśikaḥ // MarkP_79.9 //</l>\n</lg>\n\n<lg>\n<l>tathaiva putro bhagavānṛcīkasya mahātmanaḥ /</l>\n<l>jamadagnistu saptaite munayo 'tra nathāntare // MarkP_79.10 //</l>\n</lg>\n\n<lg>\n<l>ikṣvākurnābhagaścaiva dhṛṣṭaḥ śaryātireva ca /</l>\n<l>nariṣyantaśca vikhyāto nābhāgāriṣṭa eva ca // MarkP_79.11 //</l>\n</lg>\n\n<lg>\n<l>karūṣaśca pṛṣadhraśca vasumān lokaviśrutaḥ /</l>\n<l>manorvaivasvatasyaite nava putrāḥ prakīrtitāḥ // MarkP_79.12 //</l>\n</lg>\n\n<lg>\n<l>vaivasvatamidaṃ brahman ! kathitante mayāntaram /</l>\n<l>asmin śrute naraḥ sadyaḥ paṭhite caiva sattama /</l>\n<l>mucyate pātakaiḥ sarvaiḥ puṇyañca mahadaśnate // MarkP_79.13 //</l>\n</lg>\n\n<p>iti śrīmārkaṇḍeyapurāṇe sāvarṇike manvantare vaivasvatakīrtanaṃ nāmaikonāśītitamo 'dhyāyaḥ</p>\n\n</div>\n<div>\n\n<p>aśītitamo 'dhyāyaḥ- 80</p>\n\n<p>krauṣṭukiruvāca</p>\n\n<lg>\n<l>svāyambhuvādyāḥ kathitāḥ saptaite manavo mama /</l>\n<l>tadantareṣu ye devā rājāno munayastathā // MarkP_80.1 //</l>\n</lg>\n\n<lg>\n<l>asmin kalpe sapta ye 'nye bhaviṣyanti mahāmune /</l>\n<l>manavastān samācakṣva ye ca devādayaśca ye // MarkP_80.2 //</l>\n</lg>\n\n<p>mārkaṇḍeya uvāca</p>\n\n<lg>\n<l>kathitastava sāvarṇiśchāyāsaṃjñāsutaśca yaḥ /</l>\n<l>pūrvajasya manostulyaḥ sa manurbhavitāṣṭamaḥ // MarkP_80.3 //</l>\n</lg>\n\n<lg>\n<l>rāmo vyāso gālavaśca dīptimān kṛpa eva ca /</l>\n<l>ṛṣyaśṛṅgastathā droṇastatra saptarṣayo 'bhavan // MarkP_80.4 //</l>\n</lg>\n\n<lg>\n<l>sutapāścāmitābhāśca mukhyāścaiva tridhā surāḥ /</l>\n<l>viṃśakaḥ kathitāścaiṣāṃ trayāṇāṃ triguṇo gaṇaḥ // MarkP_80.5 //</l>\n</lg>\n\n<lg>\n<l>tapastaptaśca śakraśca dyutirjyotiḥ prabhākaraḥ /</l>\n<l>prabhāso dayito dharmastejoraśmiścirakratuḥ // MarkP_80.6 //</l>\n</lg>\n\n<lg>\n<l>ityādikastu sutapā devānāṃ viṃśako gaṇaḥ /</l>\n<l>prabhurvibhurvibhāsādyastathānyo viṃśako gaṇaḥ // MarkP_80.7 //</l>\n</lg>\n\n<lg>\n<l>surāṇāmamitābhānāṃ tṛtīyamapi me śṛṇu /</l>\n<l>damo dānto ṛtaḥ somo vittādyāścaiva viṃśatiḥ // MarkP_80.8 //</l>\n</lg>\n\n<lg>\n<l>mukhyā hyete samākhyātā devā manvantarādhipāḥ /</l>\n<l>mārīcasyaiva te putrāḥ kaśyapasya prajāpateḥ // MarkP_80.9 //</l>\n</lg>\n\n<lg>\n<l>bhaviṣyāśca bhaviṣyanti sāvarṇasyāntare manoḥ /</l>\n<l>teṣāmindro bhaviṣyastu balirvairocanirmune // MarkP_80.10 //</l>\n</lg>\n\n<lg>\n<l>pātāla āste yo 'dyāpi daityaḥ samayabandhanaḥ /</l>\n<l>virajāścārvavīraśca nirmohaḥ satyavāk kṛtiḥ /</l>\n<l>viṣṇvādyāścaiva tanayāḥ sāvarṇasya manornṛpāḥ // MarkP_80.11 //</l>\n</lg>\n\n<p>iti śrīmārkaṇḍeyapurāṇe 'śītitamo 'dhyāyaḥ</p>\n\n</div>\n<div>\n\n<p>ekāśītitamo 'dhyāyaḥ- 81/</p>\n\n<p>mārkaṇḍeya uvāca</p>\n\n<lg>\n<l>sāvarṇiḥ sūryatanayo yo manuḥ kathyate 'ṣṭamaḥ /</l>\n<l>niśāmaya tadutpattiṃ vistarād gadato mama // MarkP_81.1 //</l>\n</lg>\n\n<lg>\n<l>mahāmāyānubhāvena yathā manvantarādhipaḥ /</l>\n<l>sa babhūva mahābhāgaḥ sāvarṇistanayo raveḥ // MarkP_81.2 //</l>\n</lg>\n\n<lg>\n<l>svārociṣe 'ntare pūrvaṃ caitravaṃśasamudbhavaḥ /</l>\n<l>suratho nāma rājābhūt samaste kṣitimaṇḍale // MarkP_81.3 //</l>\n</lg>\n\n<lg>\n<l>tasya pālayataḥ samyak prajāḥ putrānivaurasān /</l>\n<l>babhūvuḥ śatravo bhūpāḥ kolāvidhvaṃsinastathā // MarkP_81.4 //</l>\n</lg>\n\n<lg>\n<l>tasya tairabhavad yuddhamatiprabaladaṇḍinaḥ /</l>\n<l>nyūnairapi sa tairyuddhe kolāvidhvaṃsibhirjitaḥ // MarkP_81.5 //</l>\n</lg>\n\n<lg>\n<l>tataḥ svapuramāyāto nijadeśādhipo 'bhavat /</l>\n<l>ākrāntaḥ sa mahābhāgastaistadā prabalāribhiḥ // MarkP_81.6 //</l>\n</lg>\n\n<lg>\n<l>amātyairbalibhirduṣṭairdurbalasya durātmabhiḥ /</l>\n<l>koṣo balañcāpahṛtaṃ tatrāpi svapure tataḥ // MarkP_81.7 //</l>\n</lg>\n\n<lg>\n<l>tato mṛgayāvyājena hṛtasvāmyaḥ sa bhupatiḥ /</l>\n<l>ekākī hayamāruhya jagāma gahanaṃ vanam // MarkP_81.8 //</l>\n</lg>\n\n<lg>\n<l>sa tatrāśramamadrākṣīd dvijavaryasya medhasaḥ /</l>\n<l>praśāntaśvāpadākīrṇaṃ muniśṣyopaśobhitam // MarkP_81.9 //</l>\n</lg>\n\n<lg>\n<l>tasthau kañcit sa kālañca muninā tena satkṛtaḥ /</l>\n<l>itaścaitaśca vicaraṃstasmin munivarāśrame // MarkP_81.10 //</l>\n</lg>\n\n<lg>\n<l>so 'cintayat tadā tatra mamatvākṛṣṭacetanaḥ /</l>\n<l>matpūrvaiḥ pālitaṃ pūrvaṃ mayā hīnaṃ puraṃ hi tat /</l>\n<l>madbhṛtyaistairasadvṛttairdharmataḥ pālyate na vā // MarkP_81.11 //</l>\n</lg>\n\n<lg>\n<l>na jāne sa pradhāno me śūrahastī sadāmadaḥ /</l>\n<l>mama vairivaśaṃ yātaḥ kān bhogānupalapsyate // MarkP_81.12 //</l>\n</lg>\n\n<lg>\n<l>ye mamānugatā nityaṃ prasādadhanabhojanaiḥ /</l>\n<l>anuvṛttiṃ dhruvaṃ te 'dya kurvantyanyamahībhṛtām // MarkP_81.13 //</l>\n</lg>\n\n<lg>\n<l>asamyagvyayaśīlaistaiḥ kurvadbhiḥ satataṃ vyayam /</l>\n<l>saṃcitaḥ so 'tiduḥ khena kṣayaṃ kośo gamiṣyati // MarkP_81.14 //</l>\n</lg>\n\n<lg>\n<l>etaccānyacca satataṃ cintayāmāsa pārthivaḥ /</l>\n<l>tatra viprāśramābhyāse vaiśyamekaṃ dadarśa saḥ // MarkP_81.15 //</l>\n</lg>\n\n<lg>\n<l>sa pṛṣṭastena kastvaṃ bhoḥ hetuścāgamane 'tra kaḥ /</l>\n<l>saśoka iva kasmāttvaṃ durmanā iva lakṣyase // MarkP_81.16 //</l>\n</lg>\n\n<lg>\n<l>ityākarṇya vacastasya bhūpateḥ praṇayoditam /</l>\n<l>pratyuvāca sa taṃ vaiśyaḥ praśrayāvanato nṛpam // MarkP_81.17 //</l>\n</lg>\n\n<p>vaiśya uvāca</p>\n\n<lg>\n<l>samādhirnāma vaiśyo 'hamutpanno dhanināṃ kule /</l>\n<l>putradārairnirastaśca dhanalobhādasādhubhiḥ // MarkP_81.18 //</l>\n</lg>\n\n<lg>\n<l>vihīnaśca dhanairdāraiḥ putrairādāya me dhanam /</l>\n<l>vanamabhyāgato duḥ khī nirastaścāptabandhubhaiḥ // MarkP_81.19 //</l>\n</lg>\n\n<lg>\n<l>so 'haṃ na vedmi putrāṇāṃ kuśalākuśalātmikām /</l>\n<l>pravṛttiṃ svajanānāñca dārāṇāñcātra saṃsthitaḥ // MarkP_81.20 //</l>\n</lg>\n\n<lg>\n<l>kiṃ nu teṣāṃ gṛhe kṣemamakṣemaṃ kiṃ nu sāmpratam /</l>\n<l>kathaṃ te kiṃ nu sadvṛttāḥ durvṛttāḥ kiṃ nu me sutāḥ // MarkP_81.21 //</l>\n</lg>\n\n<p>rājovāca</p>\n\n<lg>\n<l>yairnirasto bhavāṃllubdhaiḥ putradārādibhirdhanaiḥ /</l>\n<l>teṣu kiṃ bhavataḥ snehamanubadhnāti mānasam // MarkP_81.22 //</l>\n</lg>\n\n<p>vaiśca uvāca</p>\n\n<lg>\n<l>evametadyathā prāha bhavānasmadgataṃ vacaḥ /</l>\n<l>kiṃ karomi na badhnāti mama niṣṭhuratāṃ manaḥ // MarkP_81.23 //</l>\n</lg>\n\n<lg>\n<l>yaiḥ santyajya pitṛsnehaṃ dhanalubdhairnirākṛtaḥ /</l>\n<l>patisvajanahārdaṃ ca hārdi teṣveva me manaḥ // MarkP_81.24 //</l>\n</lg>\n\n<lg>\n<l>kimetannābhijānāmi jānannapi mahāmate /</l>\n<l>yatpremapravaṇaṃ cittaṃ viguṇeṣvapi bandhuṣu // MarkP_81.25 //</l>\n</lg>\n\n<lg>\n<l>teṣāṃ kṛte me niḥ śvāso daurmanasyaṃ ca jāyate /</l>\n<l>karomi kiṃ yanna manasteṣvaprītiṣu niṣṭhuram // MarkP_81.26 //</l>\n</lg>\n\n<p>mārkaṇḍeya uvāca</p>\n\n<lg>\n<l>tatastau sahitau vipra taṃ muniṃ samupasthitau /</l>\n<l>samādhirnāma vaiśyo 'sau sa ca pārthivasattamaḥ // MarkP_81.27 //</l>\n</lg>\n\n<lg>\n<l>kṛtvā tu tau yathānyāyaṃ yathārhaṃ tena saṃvidam /</l>\n<l>upaviṣṭau kathāḥ kāściccakraturvaiśya-pārthivau // MarkP_81.28 //</l>\n</lg>\n\n<p>rājauvāca</p>\n\n<lg>\n<l>bhagavaṃstvāmahaṃ praṣṭumiccāmyekaṃ vadasva tat /</l>\n<l>duḥ khāya yanme manasaḥ svacittāyattatāṃ vinā // MarkP_81.29 //</l>\n</lg>\n\n<lg>\n<l>mamatvaṃ gatarājyasya rājyāṅgeṣvakhileṣvapi /</l>\n<l>jānato 'pi yathājñasya kimetanmunisattama // MarkP_81.30 //</l>\n</lg>\n\n<lg>\n<l>ayaṃ ca nikṛtaḥ putrairdārairbhṛtyaistathojjhitaḥ /</l>\n<l>svajanena ca santyaktasteṣu hārde tathāpyati // MarkP_81.31 //</l>\n</lg>\n\n<lg>\n<l>evameṣa tathāhaṃ ca dvāvapyatyantaduḥ khitau /</l>\n<l>dṛṣṭadoṣe 'pi viṣaye mamatvākṛṣṭamānasau // MarkP_81.32 //</l>\n</lg>\n\n<lg>\n<l>tatkimetanmahābhāga yanmoho jñāninorapi /</l>\n<l>mamāsya ca bhavatyeṣā vivekāndhasya mūḍhatā // MarkP_81.33 //</l>\n</lg>\n\n<p>ṛṣiruvāca</p>\n\n<lg>\n<l>jñānamasti samastasya jantorviṣayagocare /</l>\n<l>viṣayaśca mahābhāga yāti caivaṃ pṛthak pṛthak // MarkP_81.34 //</l>\n</lg>\n\n<lg>\n<l>divāndhāḥ prāṇinaḥ kecidrātrāvandhāstathāpare /</l>\n<l>kecid divā tathā rātrau prāṇinastulyadṛṣṭayaḥ // MarkP_81.35 //</l>\n</lg>\n\n<lg>\n<l>jñānino manujāḥ satyaṃ kintu te na hi kevalam /</l>\n<l>yato hi jñāninaḥ sarve paśu-pakṣi-mṛgādayaḥ // MarkP_81.36 //</l>\n</lg>\n\n<lg>\n<l>jñānaṃ ca tanmanuṣyāṇāṃ yatteṣāṃ mṛgṛpakṣiṇām /</l>\n<l>manuṣyāṇāṃ ca yatteṣāṃ tulyamanyattathobhayoḥ // MarkP_81.37 //</l>\n</lg>\n\n<lg>\n<l>jñāne 'pi sati paśyaitān pataṅgāñchāvacañcuṣu /</l>\n<l>kaṇamokṣādṛtān mohātpīḍyamānānapi kṣudhā // MarkP_81.38 //</l>\n</lg>\n\n<lg>\n<l>mānuṣā manujavyāghra sābhilāṣāḥ sutān prati /</l>\n<l>lobhātpratyupakārāya nanvetān kiṃ na paśyasi // MarkP_81.39 //</l>\n</lg>\n\n<lg>\n<l>tathāpi mamatāvarte mohagarte nipātitāḥ /</l>\n<l>mahāmāyāprabhāveṇa saṃsārasthitikāriṇā // MarkP_81.40 //</l>\n</lg>\n\n<lg>\n<l>tannātra vismayaḥ kāryo yoganidrā jagatpateḥ /</l>\n<l>mahāmāyā hareścaitattathā saṃmohyate jagat // MarkP_81.41 //</l>\n</lg>\n\n<lg>\n<l>jñānināmapi cetāṃsi devī bhagavatī hi sā /</l>\n<l>balādākṛṣya mohāya mahāmāyā prayacchati // MarkP_81.42 //</l>\n</lg>\n\n<lg>\n<l>tayā visṛjyate viśvaṃ jagadetaccarācaram /</l>\n<l>saiṣā prasannā varadā nṛṇāṃ bhavati muktaye // MarkP_81.43 //</l>\n</lg>\n\n<lg>\n<l>sā vidyā paramā mukterhetubhūtā sanātanī /</l>\n<l>saṃsārabandhahetuśca saiva sarveśvareśvarī // MarkP_81.44 //</l>\n</lg>\n\n<p>rojovāca</p>\n\n<lg>\n<l>bhagavan ! kā hi sā devī mahāmāyeti yāṃ bhavān /</l>\n<l>bravīti kathamutpannā sā karmāsyāśca kiṃ dvija // MarkP_81.45 //</l>\n</lg>\n\n<lg>\n<l>yatsvabhāvā ca sā devī yatsvarūpā yadudbhavā /</l>\n<l>tat sarvaṃ śrotumicchāmi tvatto brahmavidāṃ vara // MarkP_81.46 //</l>\n</lg>\n\n<p>ṛṣiruvāca</p>\n\n<lg>\n<l>nityaiva sā jaganmūrtistayā sarvamidaṃ tatam /</l>\n<l>tathāpi tatsamutpattirbahudhā śruyatāṃ mama // MarkP_81.47 //</l>\n</lg>\n\n<lg>\n<l>devānāṃ kāryasiddhyarthamāvirbhavati sā yadā /</l>\n<l>utpanneti tadā loke sā nityāpyabhidhīyate // MarkP_81.48 //</l>\n</lg>\n\n<lg>\n<l>yoganidrāṃ yadā viṣṇurjagatyekārṇavīkṛte /</l>\n<l>āstīrya śeṣamabhajat kalpānte bhagavān prabhuḥ // MarkP_81.49 //</l>\n</lg>\n\n<lg>\n<l>tadā dvāvasurau ghorau vikhyātau madhukaiṭabhau /</l>\n<l>viṣṇukarṇamalodbhūtau hantuṃ brahmāṇamudyatau // MarkP_81.50 //</l>\n</lg>\n\n<lg>\n<l>sa nābhikamale viṣṇoḥ sthito brahmā prajāpatiḥ /</l>\n<l>dṛṣṭvā tāvasurau cograu prasuptaṃ ca janārdanam // MarkP_81.51 //</l>\n</lg>\n\n<lg>\n<l>tuṣṭāva yoganidrāṃ tāmekāgrahṛdayasthitaḥ /</l>\n<l>vibodhanārthāya harerharinetrakṛtālayām // MarkP_81.52 //</l>\n</lg>\n\n<p>brahmovāca</p>\n\n<lg>\n<l>viśveśvarīṃ jagaddhātrīṃ sthiti-saṃhārakāriṇīm /</l>\n<l>nidrāṃ bhagavatīṃ viṣṇoratulāṃ tejasaḥ prabhuḥ // MarkP_81.53 //</l>\n</lg>\n\n<lg>\n<l>tvaṃ svāhā tvaṃ svadhā tvaṃ hi vaṣaṭkāraḥ svarātmikā /</l>\n<l>sudhā tvamakṣare nitye tridhā mātrātmikā sthitā // MarkP_81.54 //</l>\n</lg>\n\n<lg>\n<l>ardhamātrā sthitā nityā yānuccāryā viśeṣataḥ /</l>\n<l>tvameva sandhyā sāvitrī tvaṃ devi jananī parā // MarkP_81.55 //</l>\n</lg>\n\n<lg>\n<l>tvayaiva dhāryate sarvaṃ tvayaitatsṛjyate jagat /</l>\n<l>tvayaitatpālyate devi tvamatsyante ca sarvadā // MarkP_81.56 //</l>\n</lg>\n\n<lg>\n<l>visṛṣṭau sṛṣṭirūpā tvaṃ sthitirūpā ca pālane /</l>\n<l>tathā saṃhṛtirūpānte jagato 'sya jaganmaye // MarkP_81.57 //</l>\n</lg>\n\n<lg>\n<l>mahāvidyā mahāmāyā mahāmedhā mahāsmṛtiḥ /</l>\n<l>mahāmohā ca bhavatī mahādevī maheśvarī // MarkP_81.58 //</l>\n</lg>\n\n<lg>\n<l>prakṛtistvañca sarvasya guṇatrayavibhāvinī /</l>\n<l>kālarātrirmahārātrirmoharātriśca dāruṇā // MarkP_81.59 //</l>\n</lg>\n\n<lg>\n<l>tvaṃ śrīstvamīśvarī tvaṃ hrīstvaṃ buddhirbodhalakṣaṇā /</l>\n<l>lajjā puṣṭistathā tuṣṭistvaṃ śāntiḥ kṣāntireva ca // MarkP_81.60 //</l>\n</lg>\n\n<lg>\n<l>khaḍiganī śūlinī ghorā gadinī cakriṇī tathā /</l>\n<l>śaṅkhinī cāpinī bāṇa-bhuśuṇḍī parighāyudhā // MarkP_81.61 //</l>\n</lg>\n\n<lg>\n<l>saumyā saumyatarāśeṣa-saumyebhyastvatisundarī /</l>\n<l>parāparāṇāṃ paramā tvameva parameśvarī // MarkP_81.62 //</l>\n</lg>\n\n<lg>\n<l>yacca kiñcit kvacidvastu sadasadvākhilātmike /</l>\n<l>tasya sarvasya yā śiktiḥ sā tvaṃ kiṃ stūyate tadā // MarkP_81.63 //</l>\n</lg>\n\n<lg>\n<l>yayā tvayā jagatstraṣṭā jagatpātyatti yo jagat /</l>\n<l>so 'pi nidrāvaśaṃ nītaḥ kastvāṃ stotumiheśvaraḥ // MarkP_81.64 //</l>\n</lg>\n\n<lg>\n<l>viṣṇuḥ śarīragrahaṇamahāmīśāna eva ca /</l>\n<l>kāritāste yato 'tastvāṃ kaḥ stotuṃ śaktimān bhavet // MarkP_81.65 //</l>\n</lg>\n\n<lg>\n<l>sā tvamitthaṃ prabhāvaiḥ svairudārairdevi saṃstutā /</l>\n<l>mohayaitau durādharṣāvasuro madhukaiṭabhau // MarkP_81.66 //</l>\n</lg>\n\n<lg>\n<l>prabodhañca jagatsvāmī nīyatāmacyuto laghu /</l>\n<l>bodhaśca kriyatāmasya hantumetau mahāsurau // MarkP_81.67 //</l>\n</lg>\n\n<p>ṛṣiruvāca</p>\n\n<lg>\n<l>evaṃ stutā tadā devī tāmasī tatra vedhasā /</l>\n<l>viṣṇoḥ prabodhanārthāya nihantuṃ madhukaiṭabhau // MarkP_81.68 //</l>\n</lg>\n\n<lg>\n<l>netrāsyanāsikā-bāhu-hṛdayebhyastathorasaḥ /</l>\n<l>nirgamya darśane tasthau brahmaṇo 'vyaktajanmanaḥ // MarkP_81.69 //</l>\n</lg>\n\n<lg>\n<l>uttasthau ca jagannāthastayā mukto janārdanaḥ /</l>\n<l>ekārṇave 'hiśayanāttataḥ sa dadṛśe ca tau // MarkP_81.70 //</l>\n</lg>\n\n<lg>\n<l>madhukaiṭabhau durātmānāvativīryaparākramau /</l>\n<l>krodharaktekṣaṇāvattuṃ brahmāṇaṃ janitodyamau // MarkP_81.71 //</l>\n</lg>\n\n<lg>\n<l>samutthāya tatastābhyāṃ yuyudhe bhagavān hariḥ /</l>\n<l>pañcavarṣasahasrāṇi bāhupraharaṇo vibhuḥ // MarkP_81.72 //</l>\n</lg>\n\n<lg>\n<l>tāvapyatibalonmattau mahāmāyāvimohitau /</l>\n<l>uktavantau varo 'smatto vriyatāmiti keśavam // MarkP_81.73 //</l>\n</lg>\n\n<p>bhagavānuvāca</p>\n\n<lg>\n<l>bhavanetāmadya me tuṣṭau mama vadhyāvubhāvapi /</l>\n<l>kimanyena vareṇātra etāvaddhi vṛtaṃ mama // MarkP_81.74 //</l>\n</lg>\n\n<p>ṛṣiruvāca</p>\n\n<lg>\n<l>vañcitābhyāmiti tadā sarvamāpomayaṃ jagat /</l>\n<l>vilokya tābhyāṃ gadito bhagavān kamalekṣaṇaḥ // MarkP_81.75 //</l>\n</lg>\n\n<lg>\n<l>āvāṃ jahi na yatrorvo salilena pariplutā /</l>\n<l>prītau svastava yuddhena ślāghyastvaṃ mṛtyurāvayoḥ // MarkP_81.76 //</l>\n</lg>\n\n<p>ṛṣiruvāca</p>\n\n<lg>\n<l>tathetyuktvā bhagavatā śaṅkha-cakra-gadābhṛtā /</l>\n<l>kṛtvā cakreṇa vai cchinne jaghane śirasī tayoḥ // MarkP_81.77 //</l>\n</lg>\n\n<lg>\n<l>evameṣā samutpannā brahmaṇā saṃstutā svayam /</l>\n<l>prabhāvamasyā devyāstu bhūyaḥ śṛṇu vadāmi te // MarkP_81.78 //</l>\n</lg>\n\n<p>iti śrīmārkaṇḍeyapurāṇe sāvarṇike manvantare devīmāhātmye madhukaiṭabhavadho nāma ekāśītitamo 'dhyāyaḥ</p>\n\n</div>\n<div>\n\n<p>dvyaśītitamo 'dhyāyaḥ- 82</p>\n\n<p>ṛṣiruvāca</p>\n\n<lg>\n<l>devāsuramabhūd yuddhaṃ pūrṇamabdaśataṃ purā /</l>\n<l>mahiṣe 'surāṇāmadhipe devānāṃ ca purandare // MarkP_82.1 //</l>\n</lg>\n\n<lg>\n<l>tatrāsurairmahāvīryairdevasainyaṃ parājitam /</l>\n<l>jitvā ca sakalān devānindro 'būnmahiṣāsuraḥ // MarkP_82.2 //</l>\n</lg>\n\n<lg>\n<l>tataḥ parājitā devāḥ padmayoniṃ prajāpatim /</l>\n<l>puraskṛtya gatāstatra yatreśa-garuḍadhvajau // MarkP_82.3 //</l>\n</lg>\n\n<lg>\n<l>yathāvṛttaṃ tayostadvanmahiṣāsuraceṣṭitam /</l>\n<l>tridaśāḥ kathayāmāsurdevābhibhavavistaram // MarkP_82.4 //</l>\n</lg>\n\n<lg>\n<l>sūryendragnyanilendūnāṃ yamasya varuṇasya ca /</l>\n<l>anyeṣāṃ cādhikārān sa svayamevādhitiṣṭhiti // MarkP_82.5 //</l>\n</lg>\n\n<lg>\n<l>svargānnirākṛtāḥ sarve tena devagaṇā bhuvi /</l>\n<l>vicaranti yathā martyā mahiṣeṇa durātmanā // MarkP_82.6 //</l>\n</lg>\n\n<lg>\n<l>etadvaḥ kathitaṃ sarvamamarāriviceṣṭitam /</l>\n<l>śaraṇaṃ vaḥ prapannāḥ smo vadhastasya vicintyatām // MarkP_82.7 //</l>\n</lg>\n\n<p>ṛṣiruvāca</p>\n\n<lg>\n<l>itthaṃ niśamya devānāṃ vacāṃsi madhusūdanaḥ /</l>\n<l>cakāra kopaṃ śambhuśca bhrukuṭīkuṭilānanau // MarkP_82.8 //</l>\n</lg>\n\n<lg>\n<l>tato 'tikopapūrṇasya cakriṇo vadanāttataḥ /</l>\n<l>niścakrāma mahattejo brahmaṇaḥ śaṅkarasya ca // MarkP_82.9 //</l>\n</lg>\n\n<lg>\n<l>anyeṣāñcaiva devānāṃ śakrādīnāṃ śarīrataḥ /</l>\n<l>nirgataṃ sumahattejastaccaikyaṃ samagacchata // MarkP_82.10 //</l>\n</lg>\n\n<lg>\n<l>atīva tejasaḥ kūṭaṃ jvalantamiva parvatam /</l>\n<l>dadṛśuste surāstatra jvālāvyāptadigantaram // MarkP_82.11 //</l>\n</lg>\n\n<lg>\n<l>atulaṃ tatra tattejaḥ sarvadevaśarīrajam /</l>\n<l>ekasthaṃ tadabhūnnārī vyāptalokatrayaṃ tviṣā // MarkP_82.12 //</l>\n</lg>\n\n<lg>\n<l>yadabhūcchāmbhavaṃ tejastenājāyata tanmukham /</l>\n<l>yāmyena cābhavan keśā bahavo viṣṇutejasā // MarkP_82.13 //</l>\n</lg>\n\n<lg>\n<l>saumyena stanayoryugmaṃ madhyaṃ caindreṇa cābhavat /</l>\n<l>vāruṇena ca jaṅghorū nitambastejasā bhuvaḥ // MarkP_82.14 //</l>\n</lg>\n\n<lg>\n<l>brahmaṇastejasā pādau tadaṅgulyor'katejasā /</l>\n<l>vasūnāñca karāṅgulyaḥ kaubereṇa ca nāsikā // MarkP_82.15 //</l>\n</lg>\n\n<lg>\n<l>tasyāstu dantāḥ sambhūtāḥ prājāpatyena tejasā /</l>\n<l>nayanatritayaṃ jajñe tathā pāvakatejasā // MarkP_82.16 //</l>\n</lg>\n\n<lg>\n<l>bhruvau ca sandhyayostejaḥ śravaṇāvanilasya ca /</l>\n<l>anyeṣāṃ caiva devānāṃ sambhavastejasāṃ śivā // MarkP_82.17 //</l>\n</lg>\n\n<lg>\n<l>tataḥ samastadevānāṃ tejorāśisamudbhavām /</l>\n<l>tāṃ vilokya mudaṃ prāpuramarā mahiṣārditāḥ // MarkP_82.18 //</l>\n</lg>\n\n<lg>\n<l>tato devā dadustasyai svāni svānyāyudhāni ca /</l>\n<l>ūcurjayajayetyuccairjayantīṃ te jayaiṣiṇaḥ // MarkP_82.19 //</l>\n</lg>\n\n<lg>\n<l>śūlaṃ śūlādviniṣkṛṣya dadau tasyai pinākadhṛk /</l>\n<l>cakraṃ ca dattavān kṛṣṇaḥ samutpādya svacakrataḥ // MarkP_82.20 //</l>\n</lg>\n\n<lg>\n<l>śaṅkhañca varuṇaḥ śaktiṃ dadau tasyai hutāśanaḥ /</l>\n<l>māruto dattavāṃścāpaṃ bāṇapūrṇe tatheṣudhī // MarkP_82.21 //</l>\n</lg>\n\n<lg>\n<l>vajramindraḥ samutpādya kuliśādamarādhipaḥ /</l>\n<l>dadau tasyai sahasrākṣo ghaṇṭāmairāvatād gajāt // MarkP_82.22 //</l>\n</lg>\n\n<lg>\n<l>kāladaṇḍādyamo daṇḍaṃ māśaṃ cāmbupatirdadau /</l>\n<l>prajāpatiścākṣamālāṃ dadau brahmā kamaṇḍalum // MarkP_82.23 //</l>\n</lg>\n\n<lg>\n<l>samastaromakūpeṣu nijaraśmīn divākaraḥ /</l>\n<l>kālakhca dattavān khaḍgaṃ tasyāścarma ca nirmalam // MarkP_82.24 //</l>\n</lg>\n\n<lg>\n<l>kṣīrodaścāmalaṃ hāramajare ca tathāmbare /</l>\n<l>cūḍāmaṇiṃ tathā divyaṃ kuṇḍale kaṭakāni ca // MarkP_82.25 //</l>\n</lg>\n\n<lg>\n<l>ardhacandraṃ tathā śubhraṃ keyūrān sarvabāhuṣu /</l>\n<l>nūpurau vimalau tadvad graiveyakamanuttamam /</l>\n<l>aṅgulīyakaratnāni samastāsvaṅgulīṣu ca // MarkP_82.26 //</l>\n</lg>\n\n<lg>\n<l>viśvakarmā dadau tasyai paraśuñcātinirmalam /</l>\n<l>astrāṇyanekarūpāṇi tathābhedyaṃ ca daṃśanam // MarkP_82.27 //</l>\n</lg>\n\n<lg>\n<l>amlānapaṅkajāṃ mālāṃ śirasyurasi cāparām /</l>\n<l>adadajjaladhistasyai paṅkajaṃ cātiśobhanam // MarkP_82.28 //</l>\n</lg>\n\n<lg>\n<l>himavān vāhanaṃ siṃhaṃ ratnāni vividhāni ca /</l>\n<l>dadāvaśūnyaṃ surayā pānapātraṃ dhanādhipaḥ // MarkP_82.29 //</l>\n</lg>\n\n<lg>\n<l>śeṣaśca sarvanāgeśo mahāmaṇivibhūṣitam /</l>\n<l>nāgahāraṃ dadau tasyai dhatte yaḥ pṛthivīmimām // MarkP_82.30 //</l>\n</lg>\n\n<lg>\n<l>anyairapi surairdevī bhūṣaṇairāyudhaistathā /</l>\n<l>saṃmānitā nanādoccaiḥ sāṭṭahāsaṃ muhurmuhuḥ // MarkP_82.31 //</l>\n</lg>\n\n<lg>\n<l>tasyā nādena ghoreṇa kṛtstramāpūritaṃ nabhaḥ /</l>\n<l>amāyatātimahatā pratiśabdo mahānabhūt // MarkP_82.32 //</l>\n</lg>\n\n<lg>\n<l>cukṣubhuḥ sakalā lokāḥ samudrāśca cakampire /</l>\n<l>cacāla vasudhā celuḥ sakalāśca mahīdharāḥ // MarkP_82.33 //</l>\n</lg>\n\n<lg>\n<l>jayeti devāśca mudā tāmūcuḥ siṃhavāhinīm /</l>\n<l>tuṣṭuvurmunayaścaināṃ bhaktinamrātmamūrtayaḥ // MarkP_82.34 //</l>\n</lg>\n\n<lg>\n<l>dṛṣṭvā samastaṃ saṃkṣubdhaṃ trailokyamamarārayaḥ /</l>\n<l>sannaddhākhilasainyāste samuttasthurudāyudhāḥ // MarkP_82.35 //</l>\n</lg>\n\n<lg>\n<l>āḥ kimetaditi krodhādābhāṣya mahiṣāsuraḥ /</l>\n<l>abhyadhāvata taṃ śabdamaśeṣairasurairvṛtaḥ // MarkP_82.36 //</l>\n</lg>\n\n<lg>\n<l>sa dadarśa tato devīṃ vyāptalokatrayāṃ tviṣā /</l>\n<l>pādākrāntyā natabhuvaṃ kirīṭollikhitāmbarām // MarkP_82.37 //</l>\n</lg>\n\n<lg>\n<l>kṣobhitāśeṣapātālāṃ dhanurjyāniḥ svanena tām /</l>\n<l>diśo bhujasahasreṇa samantād vyāpya saṃsthitām // MarkP_82.38 //</l>\n</lg>\n\n<lg>\n<l>tataḥ pravavṛte yuddhaṃ tayā devyā suradviṣām /</l>\n<l>śastrāstrairbahudhā muktairādīpitadigantaram // MarkP_82.39 //</l>\n</lg>\n\n<lg>\n<l>mahiṣāsurasenānīścikṣurākhyo mahāsuraḥ /</l>\n<l>yuyudhe cāmaraścānyaiścaturaṅgabalānvitaḥ // MarkP_82.40 //</l>\n</lg>\n\n<lg>\n<l>rathānāmayutaiḥ ṣaḍbhirudagrākhyo mahāsuraḥ /</l>\n<l>ayudhyatāyutānāñca sahasreṇa mahāhanuḥ // MarkP_82.41 //</l>\n</lg>\n\n<lg>\n<l>pañcāśadbhiśca niyutairasilomā mahāsuraḥ /</l>\n<l>ayutānāṃ śataiḥ ṣaḍbhirvāṣkalo yuyudhe raṇe // MarkP_82.42 //</l>\n</lg>\n\n<lg>\n<l>gajavājisahasraughairanekairugradarśanaḥ /</l>\n<l>vṛto rathānāṃ koṭyā ca yuddhe tasminnayudhyata // MarkP_82.43 //</l>\n</lg>\n\n<lg>\n<l>biḍālākṣo 'yutānāñca pañcāśadbhirathāyutaiḥ /</l>\n<l>yuyudhe saṃyuge tatra rathānāṃ parivāritaḥ // MarkP_82.44 //</l>\n</lg>\n\n<lg>\n<l>vṛtaḥ kālo rathānāñca raṇe pañcāśatāyutaiḥ /</l>\n<l>yuyudhe saṃyuge tatra tāvadbhiḥ parivāritaḥ // MarkP_82.45 //</l>\n</lg>\n\n<lg>\n<l>anye ca tatrāyutaśo rathanāgahayairvṛtāḥ /</l>\n<l>yuyudhuḥ saṃyuge devyā saha tatra mahāsurāḥ // MarkP_82.46 //</l>\n</lg>\n\n<lg>\n<l>koṭikoṭisahasraistu rathānāṃ dantināṃ tathā /</l>\n<l>hayānāñca vṛto yuddhe tatrābhūnmahiṣāsuraḥ // MarkP_82.47 //</l>\n</lg>\n\n<lg>\n<l>tomarairbhindipālaiśca śaktibhirmusalaistathā /</l>\n<l>yuyudhuḥ saṃyuge devyā khaḍgaiḥ paraśupaṭṭiśaiḥ // MarkP_82.48 //</l>\n</lg>\n\n<lg>\n<l>kecicca cikṣipuḥ śaktīḥ kecit pāśāṃstathāpare /</l>\n<l>devīṃ khaḍgaprahāraistu te tāṃ hantuṃ pracakramuḥ // MarkP_82.49 //</l>\n</lg>\n\n<lg>\n<l>sāpi devī tatastāni śastrāṇyastrāṇi caṇḍikā /</l>\n<l>līlayaiva praciccheda nijaśastrāstravarṣiṇī // MarkP_82.50 //</l>\n</lg>\n\n<lg>\n<l>anāyastānanā devī stūyamānā surarṣibhiḥ /</l>\n<l>mumocāsuradeheṣu śastrāṇyastrāṇi ceśvarī // MarkP_82.51 //</l>\n</lg>\n\n<lg>\n<l>so 'pi kruddho dhutasaṭo devyā vāhanakeśarī /</l>\n<l>cacārāsurasainyeṣu vaneṣviva hutāśanaḥ // MarkP_82.52 //</l>\n</lg>\n\n<lg>\n<l>niśvasānmumuce yāṃśca yudhyamānā raṇe 'mbikā /</l>\n<l>ta eva sadyaḥ sambhūtā gaṇāḥ śatasahasraśaḥ // MarkP_82.53 //</l>\n</lg>\n\n<lg>\n<l>yuyudhuste paraśubhirbhindipālāsipaṭṭiśaiḥ /</l>\n<l>nāśayanto 'suragaṇān devīśaktyupabṛṃhitāḥ // MarkP_82.54 //</l>\n</lg>\n\n<lg>\n<l>avādayanta paṭahān gaṇāḥ śaṅkhāṃstathāpare /</l>\n<l>mṛdaṅgāṃśca tathaivānye tasmin yuddhamahotsave // MarkP_82.55 //</l>\n</lg>\n\n<lg>\n<l>tato devī triśūlena gadayā śaktivṛṣṭibhiḥ /</l>\n<l>śaḍgādibhiśca śataśo nijaghāna mahāsurān // MarkP_82.56 //</l>\n</lg>\n\n<lg>\n<l>pātayāmāsa caivānyān ghaṇṭāsvanavimohitān /</l>\n<l>asurān bhuvi pāśena baddhvā cānyānakarṣayat // MarkP_82.57 //</l>\n</lg>\n\n<lg>\n<l>kecid dvidhā kṛtāstīkṣṇaiḥ khaḍgapātaistathāpare /</l>\n<l>vipothitā nipātena gadayā bhuvi śerate // MarkP_82.58 //</l>\n</lg>\n\n<lg>\n<l>vemuśca kecidrudhiraṃ musale bhṛśaṃ hatāḥ /</l>\n<l>kecinnapātitā bhūmau bhinnāḥ śūlena vakṣasi // MarkP_82.59 //</l>\n</lg>\n\n<lg>\n<l>nirantarāḥ śaraugheṇa kṛtāḥ kecidraṇājire /</l>\n<l>śailānukāriṇaḥ prāṇān mumucustridaśārdanāḥ // MarkP_82.60 //</l>\n</lg>\n\n<lg>\n<l>keṣāñcidvāhavaśchinnāśchinnagrīvāstathāpare /</l>\n<l>śirāṃsi peturanyeṣāmanye madhye vidāritāḥ // MarkP_82.61 //</l>\n</lg>\n\n<lg>\n<l>vicchinnajaṅghāstvapare petururvyāṃ mahāsurāḥ /</l>\n<l>ekabāhvakṣicaraṇāḥ keciddevyā dvidhā kṛtāḥ // MarkP_82.62 //</l>\n</lg>\n\n<lg>\n<l>chinne 'pi cānye śirasi patitāḥ punarutthitāḥ /</l>\n<l>kabandhā yuyudhurdevyā gṛhītaparamāyudhāḥ // MarkP_82.63 //</l>\n</lg>\n\n<lg>\n<l>nanṛtuścāpare tatra yuddhe tūryalayāśritāḥ /</l>\n<l>kabandhāśchinnakhirasaḥ khaḍga-śaktyṛṣṭipāṇayaḥ // MarkP_82.64 //</l>\n</lg>\n\n<p>tiṣṭha tiṣṭheti bhāṣanto devīmanye mahāsurāḥ/\n<l>rudhiraughaviluptāṅgāḥ saṃgrāme lomaharṣaṇe // MarkP_82.65 //</l></p>\n\n<lg>\n<l>pātitai rathanāgāśvairasuraiśca vasundharā /</l>\n<l>agamyā sābhavat tatra yatrābhūt sa mahāraṇaḥ // MarkP_82.66 //</l>\n</lg>\n\n<lg>\n<l>śoṇitaughā mahānadyaḥ sadyastatra visustruvuḥ /</l>\n<l>madhye cāsurasainyasya vāraṇāsuravājinām // MarkP_82.67 //</l>\n</lg>\n\n<lg>\n<l>kṣaṇena tanmahāsainyamasurāṇāṃ tathāmbikā /</l>\n<l>ninye kṣayaṃ yathā vahnistṛṇadārumahācayam // MarkP_82.68 //</l>\n</lg>\n\n<lg>\n<l>sa ca siṃho mahānādamutsṛjan dhutakesaraḥ /</l>\n<l>śarīrebhyo 'marārīṇāmasūniva vicinvati // MarkP_82.69 //</l>\n</lg>\n\n<lg>\n<l>devyā gaṇaiśca taistatra kṛtaṃ yuddhaṃ tathāsuraiḥ /</l>\n<l>yathaiṣāṃ tutuṣurdevāḥ puṣpavṛṣṭimuco divi // MarkP_82.70 //</l>\n</lg>\n\n<p>iti śrīmārkaṇḍeyamahāpurāṇe sāvarṇike manvantare devīmāhātmye mahiṣāsurasainyavadho nāma dvyaśītitamo 'dhyāyaḥ</p>\n\n</div>\n<div>\n\n<p>tryaśītitamo 'dhyāyaḥ- 83</p>\n\n<p>ṛṣiruvāca</p>\n\n<lg>\n<l>nihanyamānaṃ tatsainyamavalākya mahāsuraḥ /</l>\n<l>senānīścikṣuraḥ kopādyayau yoddhumathāmbikām // MarkP_83.1 //</l>\n</lg>\n\n<lg>\n<l>sa devīṃ śaravarṣeṇa vavarṣa samare 'suraḥ /</l>\n<l>yathā merugireḥ śṛṅgaṃ toyavarṣeṇa toyadaḥ // MarkP_83.2 //</l>\n</lg>\n\n<lg>\n<l>tasya cchittvā tato devī līlayaiva śarotkarān /</l>\n<l>jaghāna turagān bāṇairyantāraṃ caiva vājinām // MarkP_83.3 //</l>\n</lg>\n\n<lg>\n<l>ciccheda ca dhanuḥ sadyo dhvajaṃ cātisamucchritam /</l>\n<l>vivyādha caiva gātreṣu cchinnadhanvānamāśugaiḥ // MarkP_83.4 //</l>\n</lg>\n\n<lg>\n<l>sa cchinnadhanvā viratho hatāśvo hatasārathiḥ /</l>\n<l>abhyadhāvata tāṃ devīṃ khaḍga-carmadharo 'suraḥ // MarkP_83.5 //</l>\n</lg>\n\n<lg>\n<l>siṃhamāhatya khaḍgena tīkṣṇadhāreṇa mūrdhani /</l>\n<l>ājaghāna bhuje savye devīmapyativegavān // MarkP_83.6 //</l>\n</lg>\n\n<lg>\n<l>tasyāḥ khaḍgo bhujaṃ prāpya paphāla nṛpanandana /</l>\n<l>tato jagrāha śūlaṃ sa kopādaruṇalocanaḥ // MarkP_83.7 //</l>\n</lg>\n\n<lg>\n<l>cikṣepa ca tatastattu bhadrakālyāṃ mahāsuraḥ /</l>\n<l>jājvalyamānaṃ tejobhī ravibimbamivāmbarāt // MarkP_83.8 //</l>\n</lg>\n\n<lg>\n<l>dṛṣṭvā tadāpatacchūlaṃ devī śūlamamuñcata /</l>\n<l>tacchūlaṃ śatadhā tena nītaṃ sa ca mahāsuraḥ // MarkP_83.9 //</l>\n</lg>\n\n<lg>\n<l>hate tasmin mahāvīrye mahiṣasya camūpatau /</l>\n<l>ājagāma gajārūḍhaścāmarastridaśārdanaḥ // MarkP_83.10 //</l>\n</lg>\n\n<lg>\n<l>so 'pi śaktiṃ mumocātha devyāstāmambikā drutam /</l>\n<l>huṅkārābhihatāṃ bhūmau pātayāmāsa niṣprabhām // MarkP_83.11 //</l>\n</lg>\n\n<lg>\n<l>bhagnāṃ śaktiṃ nipatitāṃ dṛṣṭvā krodhasamanvitaḥ /</l>\n<l>cikṣepa cāmaraḥ śūlaṃ bāṇaistadapi sācchinat // MarkP_83.12 //</l>\n</lg>\n\n<lg>\n<l>tataḥ siṃhaḥ samutpatya gajakumbhāntare sthitaḥ /</l>\n<l>bāhuyuddhena yuyudhe tenoccaistridaśāriṇā // MarkP_83.13 //</l>\n</lg>\n\n<lg>\n<l>yudhāyamāno tatastau tu tasmānnāgānmahīṃ gatau /</l>\n<l>yuyudhāte 'tisaṃrabdhau prahārairatidāruṇaiḥ // MarkP_83.14 //</l>\n</lg>\n\n<lg>\n<l>tato vegātkhamutpatya nipatya ca mṛgāriṇā /</l>\n<l>karaprahāreṇa śiraścāmarasya pṛthakkṛtam // MarkP_83.15 //</l>\n</lg>\n\n<lg>\n<l>udagraśca raṇe devyā śilāvṛkṣādibhirhataḥ /</l>\n<l>dantamuṣṭitalaiścaiva karālaśca nipātitaḥ // MarkP_83.16 //</l>\n</lg>\n\n<lg>\n<l>devī kruddhā gadāpātaiścūrṇayāmāsa coddhatam /</l>\n<l>vāṣkalaṃ bhindipālena bāṇaistāmraṃ tathāndhakam // MarkP_83.17 //</l>\n</lg>\n\n<lg>\n<l>ugrāsyamugravīryañca tathaiva ca mahāhanum /</l>\n<l>trinetrā ca triśūlena jaghāna parameśvarī // MarkP_83.18 //</l>\n</lg>\n\n<lg>\n<l>biḍālasyāsinā kāyāt pātayāmāsa vai śiraḥ /</l>\n<l>durdharaṃ durmukhaṃ cobhau śarairninye yamakṣayam /</l>\n<l>kālaṃ ca kāladaṇḍena kālarātrirapātayat // MarkP_83.19 //</l>\n</lg>\n\n<lg>\n<l>agradarśanamatyugraiḥ khaḍgapātairatāḍayat /</l>\n<l>asinaivāsilomānamacchidat sā raṇotsave /</l>\n<l>gaṇaiḥ siṃhena devyā ca jayakṣveḍākṛtotsavaiḥ // MarkP_83.20 //</l>\n</lg>\n\n<lg>\n<l>evaṃ saṃkṣīyamāṇe tu svasainye mahiṣāsuraḥ /</l>\n<l>māhiṣeṇa svarūpeṇa trāsayāmāsa tān gaṇān // MarkP_83.21 //</l>\n</lg>\n\n<lg>\n<l>kāṃścittuṇḍaprihāreṇa khurakṣepaistathāparān /</l>\n<l>lāṅgūlatāḍitāṃścānyān śṛṅgābhyāñca vidāritān // MarkP_83.22 //</l>\n</lg>\n\n<lg>\n<l>vegena kāṃścidaparān nādena bhramaṇena ca /</l>\n<l>niśvāsapavanenānyān pātayāmāsa bhūtale // MarkP_83.23 //</l>\n</lg>\n\n<lg>\n<l>nipātya pramathānīkamabhyadhāvata so 'suraḥ /</l>\n<l>siṃhaṃ hantuṃ mahādevyāḥ kopaṃ cakre tato 'mbikā // MarkP_83.24 //</l>\n</lg>\n\n<lg>\n<l>so 'pi kopānmahāvīryaḥ khurakṣuṇṇamahītalaḥ /</l>\n<l>śṛṅgābhyāṃ parvatānuccaiścikṣepa ca nanāda ca // MarkP_83.25 //</l>\n</lg>\n\n<lg>\n<l>vegabhramaṇavikṣuṇṇā mahī tasya vyaśīryata /</l>\n<l>lāṅgūlenāhataścābdhiḥ plāvayāmāsa sarvataḥ // MarkP_83.26 //</l>\n</lg>\n\n<lg>\n<l>dhutaśṛṅgavibhinnāśca khaṇḍaṃ khaṇḍaṃ yayurghanā /</l>\n<l>śvāsānilāstāḥ śataśo nipeturnabhaso 'calāḥ // MarkP_83.27 //</l>\n</lg>\n\n<lg>\n<l>iti krodhasamādhmātamāpatāntaṃ mahāsuram /</l>\n<l>dṛṣṭvā sā caṇḍikā kopaṃ tadvadhāya tadākarot // MarkP_83.28 //</l>\n</lg>\n\n<lg>\n<l>sā kṣiptvā tasya vai pāśaṃ taṃ babandha mahāsuram /</l>\n<l>tatyāja māhiṣaṃ rūpaṃ so 'pi baddho mahāmṛdhe // MarkP_83.29 //</l>\n</lg>\n\n<lg>\n<l>tataḥ siṃho 'bhavat sadyo yāvattasyāmbikā śiraḥ /</l>\n<l>chinatti tāvatpuruṣaḥ khaḍgapāṇiradṛśyata // MarkP_83.30 //</l>\n</lg>\n\n<lg>\n<l>tata evāśu puruṣaṃ devī ciccheda sāyakaiḥ /</l>\n<l>taṃ khaḍgacarmaṇā sārdhaṃ tataḥ so 'bhūnmahāgajaḥ // MarkP_83.31 //</l>\n</lg>\n\n<lg>\n<l>kareṇa ca mahāsiṃhaṃ taṃ cakarṣa jagarja ca /</l>\n<l>karṣatastu karaṃ devī khaḍgena nirakṛntata // MarkP_83.32 //</l>\n</lg>\n\n<lg>\n<l>tato mahāsuro bhūyo māhiṣaṃ vapurāsthitaḥ /</l>\n<l>tathaiva kṣobhayāmāsa trailokyaṃ sacarācaram // MarkP_83.33 //</l>\n</lg>\n\n<lg>\n<l>tataḥ kruddhā jaganmātā caṇḍikā pānamuttamam /</l>\n<l>papau punaḥ punaścaiva jahāsāruṇalocanā // MarkP_83.34 //</l>\n</lg>\n\n<lg>\n<l>nanarda cāsuraḥ so 'pi balavīryamadoddhataḥ /</l>\n<l>viṣāṇābyāñca cikṣepa caṇḍikāṃ prati bhūdharān // MarkP_83.35 //</l>\n</lg>\n\n<lg>\n<l>sā ca tān prahitāṃstena cūrṇayantī śarotkaraiḥ /</l>\n<l>uvāca taṃ madoddhūtamukharāgākulākṣaram // MarkP_83.36 //</l>\n</lg>\n\n<p>devyuvāca</p>\n\n<lg>\n<l>garja garja kṣaṇaṃ mūḍha madhu yāvatpibāmyaham /</l>\n<l>mayā tvayi hate 'traiva garjiṣyantyāśu devatāḥ // MarkP_83.37 //</l>\n</lg>\n\n<p>ṛṣiruvāca</p>\n\n<lg>\n<l>evamuktvā samutpatya sārūḍhā taṃ mahāsuram /</l>\n<l>pādenākramya kaṇṭhe ca śūlenainamatāḍayat // MarkP_83.38 //</l>\n</lg>\n\n<lg>\n<l>tataḥ so 'pi padākrāntastayā nijamukhāttataḥ /</l>\n<l>ardhaniṣkrānta evāsīd devyā vīryeṇa saṃvṛtaḥ // MarkP_83.39 //</l>\n</lg>\n\n<lg>\n<l>ardhaniṣkrānta evāsau yudhyamāno mahāsuraḥ /</l>\n<l>tayā mahāsinā devyā śiraśchittvā nipātitaḥ // MarkP_83.40 //</l>\n</lg>\n\n<lg>\n<l>evaṃ sa mahiṣo nāma sasainyaḥ sasuhṛdgaṇaḥ /</l>\n<l>trailokyaṃ mohayitvā tu tayā devyā vināśitaḥ // MarkP_83.41 //</l>\n</lg>\n\n<lg>\n<l>trailokyasthaistadā bhūtairmahiṣe vinipātite /</l>\n<l>jayetyuktaṃ tataḥ sarvaiḥ sadevāsuramānavaiḥ // MarkP_83.42 //</l>\n</lg>\n\n<lg>\n<l>tato hāhākṛtaṃ sarvaṃ daityasainyaṃ nanāśa tat /</l>\n<l>praharṣañca paraṃ jagmuḥ sakalā devatāgaṇāḥ // MarkP_83.43 //</l>\n</lg>\n\n<lg>\n<l>tuṣṭuvustāṃ surā devīṃ saha divyairmaharṣibhiḥ /</l>\n<l>jagurgandharvapatayo nanṛtuścāpsarogaṇāḥ // MarkP_83.44 //</l>\n</lg>\n\n<p>iti śrīmārkaṇḍeyapurāṇe sāvarṇike manvantare devīmāhātmye mahiṣāsuravadho nāma tryaśītitamo 'dhyāyaḥ</p>\n\n</div>\n<div>\n\n<p>caturaśītitamo 'dhyāyaḥ- 84</p>\n\n<p>ṛṣiruvāca</p>\n\n<lg>\n<l>tataḥ suragaṇāḥ sarve devyā handrapurogamāḥ /</l>\n<l>stutimārebhire kartuṃ nihate mahiṣāsure // MarkP_84.1 //</l>\n</lg>\n\n<lg>\n<l>śakrādayaḥ suragaṇā nihate 'tivīrye</l>\n<l>  tasmin durātmani surāribale ca devyā /</l>\n<l>tāṃ tuṣṭubuḥ praṇatinamraśirodharāṃsā</l>\n<l>  vāgbhiḥ praharṣapulakodgamacārudehāḥ // MarkP_84.2 //</l>\n</lg>\n\n<p>devā ūcuḥ</p>\n\n<lg>\n<l>devyā yayā tatamidaṃ jagadātmaśaktyā</l>\n<l>  niḥ śeṣadevagaṇaśaktisamūhamūrtyā /</l>\n<l>tāmambikāmakhiladevamarṣipūjyāṃ</l>\n<l>  bhaktyā natāḥ sma vidadhātu śubhāni sā naḥ // MarkP_84.3 //</l>\n</lg>\n\n<lg>\n<l>yasyāḥ prabhāvamatulaṃ bhagavānananto</l>\n<l>  brahmā haraśca nahi vaktumalaṃ balaṃ ca /</l>\n<l>sā caṇḍikākhilajagatparipālanāya</l>\n<l>  nāśāya cāśubhayasya matiṃ karotu // MarkP_84.4 //</l>\n</lg>\n\n<lg>\n<l>yā śrīḥ svayaṃ sukṛtināṃ bhavaneṣvalakṣmīḥ</l>\n<l>  pāpātmanāṃ kṛtadhiyāṃ hṛdayeṣu buddhiḥ /</l>\n<l>śraddhāṃ satāṃ kulajanaprabhavasya lajjā</l>\n<l>  tāṃ tvāṃ natāḥ sma paripālaya devi viśvam // MarkP_84.5 //</l>\n</lg>\n\n<lg>\n<l>kiṃ varṇayāma tava rūpamacintyametat</l>\n<l>  kiṃ cātivīryamasurakṣayakāri bhūri /</l>\n<l>kiṃ cāhaveṣu caritāni tavādbhutāni</l>\n<l>  sarveṣu devyasuradevagaṇādikeṣu // MarkP_84.6 //</l>\n</lg>\n\n<lg>\n<l>hetuḥ samastajagatāṃ triguṇāpi doṣair</l>\n<l>  na jñāyase hariharādibhirapyapārā /</l>\n<l>sarvāśrayākhilamidaṃ jagadaṃśabhūtam</l>\n<l>  avyākṛtā hi paramā prakṛtistvamādyā // MarkP_84.7 //</l>\n</lg>\n\n<lg>\n<l>yasyāḥ samastasuratā samudīraṇena</l>\n<l>  tṛptiṃ priyāti sakaleṣu makheṣu devi /</l>\n<l>svāhāsi vai pitṛgaṇasya ca tṛptihetur</l>\n<l>  uccāryase tvamata eva janaiḥ svadhā ca // MarkP_84.8 //</l>\n</lg>\n\n<lg>\n<l>yā muktiheturavicintyamahāvratā tvam</l>\n<l>  abhyasyase suniyatendriyatattvasāraiḥ /</l>\n<l>mokṣārthibhirmunibhirastasamastadoṣair</l>\n<l>  vidyāsi sā bhagavatī paramā hi devi // MarkP_84.9 //</l>\n</lg>\n\n<lg>\n<l>śabdātmikā suvimalargyajuṣāṃ nidhānam</l>\n<l>  udgītharamyapadapāṭhavatāṃ ca sāmnām /</l>\n<l>devī trayī bhagavatī bhavabhāvanāya</l>\n<l>  vārtā ca sarvajagatāṃ paramārtihantrī // MarkP_84.10 //</l>\n</lg>\n\n<lg>\n<l>medhāsi devi viditākhilaśāstrasārā</l>\n<l>  durgāsi durgabhavasāgaranaurasaṅgā /</l>\n<l>śrīḥ kaiṭabhārihṛdayaikakṛtādhivāsā</l>\n<l>  gaurī tvameva śaśimaulikṛtapratiṣṭhā // MarkP_84.11 //</l>\n</lg>\n\n<lg>\n<l>īṣatsahāsamamalaṃ paripūrṇacandra-</l>\n<l>  bimbānukāri kanakottamakāntikāntam /</l>\n<l>atyadbhutaṃ prahṛtamāttaruṣā tathāpi</l>\n<l>  vaktraṃ vilokya sahasā mahiṣāsureṇa // MarkP_84.12 //</l>\n</lg>\n\n<lg>\n<l>dṛṣṭvā tu devi kupitaṃ bhrukuṭīkarālam</l>\n<l>  udyacchaśāṅkasadṛśacchavi yanna sadyaḥ /</l>\n<l>prāṇānmumoca mahīṣastadatīva citraṃ</l>\n<l>  kairjovyate hi kupitāntakadarśanena // MarkP_84.13 //</l>\n</lg>\n\n<lg>\n<l>devi prasīda paramā bhavatī bhavāya</l>\n<l>  sadyo vināśayasi kopavatī kulāni /</l>\n<l>vijñātametadadhunaiva yadastametan</l>\n<l>  nītaṃ balaṃ suvipulaṃ mahiṣāsurasya // MarkP_84.14 //</l>\n</lg>\n\n<lg>\n<l>te saṃmatā janapadeṣu dhanāni teṣāṃ</l>\n<l>  teṣāṃ yaśāṃsi na ca sīdati dharmavargaḥ /</l>\n<l>dhanyāsta eva nibhṛtātmajabhṛtyadārā</l>\n<l>  yeṣāṃ sadābhyudayadā bhavatī prasannā // MarkP_84.15 //</l>\n</lg>\n\n<lg>\n<l>dharmyāṇi devi sakalāni sadaiva karmāṇy</l>\n<l>  atyādṛtaḥ pratidinaṃ sukṛtī karoti /</l>\n<l>svargaṃ prayāti ca tato bhavatīprasādāl</l>\n<l>  lokatraye 'pi phaladā nanu devi tena // MarkP_84.16 //</l>\n</lg>\n\n<lg>\n<l>durge smṛtā harasi bhītimaśeṣajantoḥ</l>\n<l>  svasthaiḥ smṛtā matimatīva śubhāṃ dadāsi /</l>\n<l>dāridrayaduḥ khabhayahāriṇi kā tvadanyā</l>\n<l>  sarvopakārakaraṇāya sadār''dracittā // MarkP_84.17 //</l>\n</lg>\n\n<lg>\n<l>ebhirhatairjagadupaiti sukhaṃ tathaite</l>\n<l>  kurvantu nāma narakāya cirāya pāpam /</l>\n<l>saṃgrāmamṛtyumadhigamya divaṃ prayāntu</l>\n<l>  matveti nūnamahitān vinihaṃsi devi // MarkP_84.18 //</l>\n</lg>\n\n<lg>\n<l>dṛṣṭvaiva kiṃ na bhavatī prakaroti bhasma</l>\n<l>  sarvāsurānariṣu yatprahiṇoṣi śastram /</l>\n<l>lokān prayāntu ripavo 'pi hi śastrapūtā</l>\n<l>  itthaṃ matirbhavati teṣvapi te 'tisādhvī // MarkP_84.19 //</l>\n</lg>\n\n<lg>\n<l>khaḍgaprabhānikaravisphuraṇaistathograiḥ</l>\n<l>  śūlāgrakāntinivahena dṛśo 'surāṇām /</l>\n<l>yannāgatā vilayamaṃśumadindukhaṇḍa-</l>\n<l>  yogyānanaṃ tava vilokayatāṃ tadetat // MarkP_84.20 //</l>\n</lg>\n\n<lg>\n<l>durvṛttavṛttaśamanaṃ tava devi śīlaṃ</l>\n<l>  rūpaṃ tathaitadavicintyamatulyamanyaiḥ /</l>\n<l>vīryaṃ ca hantṛ hṛtadevaparākramāṇāṃ</l>\n<l>  vairiṣvapi prakaṭitaiva dayā tvayettham // MarkP_84.21 //</l>\n</lg>\n\n<lg>\n<l>kenopamā bhavatu te 'sya parākramasya</l>\n<l>  rūpaṃ ca śatrubhayakāryatihāri kutra /</l>\n<l>citte kṛpā samaraniṣṭhuratā ca dṛṣṭā</l>\n<l>  tvayyeva devi varade bhuvanatraye 'pi // MarkP_84.22 //</l>\n</lg>\n\n<lg>\n<l>trailokyametadakhilaṃ ripunāśanena</l>\n<l>  trātaṃ tvayā samaramūrdhani te 'pi hatvā /</l>\n<l>nītā divaṃ ripugaṇā bhayamapyapāstam</l>\n<l>  asmākamunmadasurāribhavaṃ namaste // MarkP_84.23 //</l>\n</lg>\n\n<lg>\n<l>śūlena pāhi no devi pāhi khaḍgena cāmbike /</l>\n<l>ghaṇṭāsvanena naḥ pāhi cāpajyāniḥ svanena ca // MarkP_84.24 //</l>\n</lg>\n\n<lg>\n<l>prācyāṃ rakṣa pratīcyāṃ ca caṇḍike rakṣa dakṣiṇe /</l>\n<l>bhrāmaṇenātmaśūlasya uttarasyāṃ tatheśvari // MarkP_84.25 //</l>\n</lg>\n\n<lg>\n<l>saumyāni yāni rūpāṇi trailokye vicaranti te /</l>\n<l>yāni cātyarthaghorāṇi tai rakṣāsmāṃstathā bhuvam // MarkP_84.26 //</l>\n</lg>\n\n<lg>\n<l>khaḍgaśūlagadādīni yāni cāstrāṇi te 'mbike /</l>\n<l>karapallavasaṅgīni tairasmān rakṣa sarvataḥ // MarkP_84.27 //</l>\n</lg>\n\n<p>ṛṣīruvāca</p>\n\n<lg>\n<l>evaṃ stutā surairdivyaiḥ kusumairnandanodbhavaiḥ /</l>\n<l>arcitā jagatāṃ dhātrī tathā gandhānulepanaiḥ // MarkP_84.28 //</l>\n</lg>\n\n<lg>\n<l>bhaktyā samastaistridaśārdivyairdhūpaistu dhūpitā /</l>\n<l>prāha prasādasumukhī samastān praṇatān surān // MarkP_84.29 //</l>\n</lg>\n\n<p>devyuvāca</p>\n\n<lg>\n<l>vriyatāṃ tridaśāḥ sarve yadasmatto 'bhivāñchitam /</l>\n<l>dadāmyahamatiprītyā stavairebhiḥ supūjitā // MarkP_84.30 //</l>\n</lg>\n\n<lg>\n<l>kartavyamaparaṃ yacca duṣkaraṃ tanna vidmahe /</l>\n<l>ityākarṇye vaco devyāḥ pratyūcuste divaukasaḥ // MarkP_84.31 //</l>\n</lg>\n\n<p>devā ūcuḥ</p>\n\n<lg>\n<l>bhagavatyā kṛtaṃ sarvaṃ na kiñcidavaśiṣyate /</l>\n<l>yadayaṃ nihataḥ śatrurasmākaṃ mahiṣāsuraḥ // MarkP_84.32 //</l>\n</lg>\n\n<lg>\n<l>yadi cāpi varo deyastvayāsmākaṃ maheśvari /</l>\n<l>saṃsmṛtā saṃsmṛtā tvaṃ no hiṃsethāḥ paramāpadaḥ // MarkP_84.33 //</l>\n</lg>\n\n<lg>\n<l>yaśca martyaḥ stavairebhistvāṃ stoṣyatyamalānane /</l>\n<l>tasya vittardhivibhavairdhanadārādisampadām /</l>\n<l>vṛddhaye 'smātprasannā tvaṃ bhavethāḥ sarvadāmbike // MarkP_84.34 //</l>\n</lg>\n\n<p>ṛṣiruvāca</p>\n\n<lg>\n<l>iti prasāditā devairjagator'the tathā'tmanaḥ /</l>\n<l>tathetyuktvā bhadrakālī babhūvāntarhitā nṛpa // MarkP_84.35 //</l>\n</lg>\n\n<lg>\n<l>ityetatkathitaṃ bhūpa sambhūtā sā yathā purā /</l>\n<l>devī devaśarīrebhyo jagattrayahitaiṣiṇī // MarkP_84.36 //</l>\n</lg>\n\n<lg>\n<l>punaśca gaurīdehāt sā samudbhūtā yathābhavat /</l>\n<l>vadhāya duṣṭadaityānāṃ tathā śumbhaniśumbhayoḥ // MarkP_84.37 //</l>\n</lg>\n\n<lg>\n<l>rakṣaṇāya ca lokānāṃ devānāmupakāriṇī /</l>\n<l>tacchṛṇuṣva mayā'khyātaṃ yathāvatkathayāmi te // MarkP_84.38 //</l>\n</lg>\n\n<p>iti śrīmārkaṇḍeyamahāpurāṇe sāvarṇike manvantare devīmāhatmye caturaśītitamo 'dyāyaḥ</p>\n\n</div>\n<div>\n\n<p>pañcāśītitamo 'dhyāyaḥ- 85</p>\n\n<p>ṛṣiruvāca</p>\n\n<lg>\n<l>purā śumbhaniśumbhābhyāmasurābhyāṃ śacīpateḥ /</l>\n<l>trailokyaṃ yajñabhāgāśca hṛtā madabalāśrayāt // MarkP_85.1 //</l>\n</lg>\n\n<lg>\n<l>tāveva sūryatāṃ tadvadadhikāraṃ tathaindavam /</l>\n<l>kauberamatha yāmyaṃ ca cakrāte varuṇasya ca // MarkP_85.2 //</l>\n</lg>\n\n<lg>\n<l>tāveva pavanardhi ca cakraturvahnikarma ca /</l>\n<l>anyeṣāñcādhikārān sa svayamevādhitiṣṭhati /</l>\n<l>tato devā vinirdhūtā bhraṣṭarājyāḥ parājitāḥ // MarkP_85.3 //</l>\n</lg>\n\n<lg>\n<l>hṛtādhikārāstridaśāstābhyāṃ sarve nirākṛtāḥ /</l>\n<l>mahāsurābhyāṃ tāṃ devīṃ saṃsmarantyaparājitām // MarkP_85.4 //</l>\n</lg>\n\n<lg>\n<l>tayāsmākaṃ varo datto yathā'patsu smṛtākhilāḥ /</l>\n<l>bhavatāṃ nāśayiṣyāmi tatkṣaṇāt paramāpadaḥ // MarkP_85.5 //</l>\n</lg>\n\n<lg>\n<l>iti kṛtvā matiṃ devā himavantaṃ nageśvaram /</l>\n<l>jagmustatra tato devīṃ viṣṇumāyāṃ pratuṣṭuvuḥ // MarkP_85.6 //</l>\n</lg>\n\n<p>devā ūcuḥ</p>\n\n<lg>\n<l>namo devyai mahādevyai śivāyai satataṃ namaḥ /</l>\n<l>namaḥ prakṛtyai bhadrāyai niyatāḥ praṇatāḥ sma tām // MarkP_85.7 //</l>\n</lg>\n\n<lg>\n<l>raudrāyai namo nityāyau gauryai dhātryai namo namaḥ /</l>\n<l>namo jagatpratiṣṭhāyai devyai kṛtyai namo namaḥ // MarkP_85.8 //</l>\n</lg>\n\n<lg>\n<l>dyotstrāyai cendurūpiṇyai sukhāyai satataṃ namaḥ /</l>\n<l>kalyāṇyai praṇatāṃ vṛddhyai siddhyai kurmo namo namaḥ // MarkP_85.9 //</l>\n</lg>\n\n<lg>\n<l>nairṛtyai bhūbhṛtāṃ lakṣmyai śarvāṇyai te namo namaḥ /</l>\n<l>durgāyai durgapārāyai sārāyai sarvakāriṇyai /</l>\n<l>khyātyai tathaiva kṛṣṇāyai dhūmrāyai satataṃ namaḥ // MarkP_85.10 //</l>\n</lg>\n\n<lg>\n<l>atisaumyātiraudrāyai natāstasyai namo namaḥ /</l>\n<l>mano jagatpratiṣṭhāyai devyai kṛtyai namo namaḥ // MarkP_85.11 //</l>\n</lg>\n\n<lg>\n<l>yā devī sarvabhūteṣu viṣṇumāyeti śabditā /</l>\n<l>namastasyai namastasyai namastasyai namo namaḥ // MarkP_85.12 //</l>\n</lg>\n\n<lg>\n<l>yā devī sarvabhūteṣu cetanetyabhidhīyate /</l>\n<l>namastasyai namastasyai namastasyai namo namaḥ // MarkP_85.13 //</l>\n</lg>\n\n<lg>\n<l>yā devī sarvabhūteṣu buddhirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.14 //</l>\n</lg>\n\n<lg>\n<l>yā devī sarvabhūteṣu nidrārūpeṇa saṃsthitā /</l>\n<l>namastasyai namastasyai namastasyai mano namaḥ // MarkP_85.15 //</l>\n</lg>\n\n<lg>\n<l>yā devī sarvabhūteṣu kṣudhārūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.16 //</l>\n</lg>\n\n<lg>\n<l>yā devī sarvabhūteṣu cchāyārūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.17 //</l>\n</lg>\n\n<lg>\n<l>yā devī sarvabhūteṣu śaktirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.18 //</l>\n</lg>\n\n<lg>\n<l>yā devī sarvabhūteṣu tṛṣṇārūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.19 //</l>\n</lg>\n\n<lg>\n<l>yā devī sarvabhūteṣu kṣāntirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.20 //</l>\n</lg>\n\n<lg>\n<l>yā devī sarvabhūteṣu jātirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.21 //</l>\n</lg>\n\n<lg>\n<l>yā devī sarvabhūteṣu lajjārūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.22 //</l>\n</lg>\n\n<lg>\n<l>yā devī sarvabhūteṣu śāntirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.23 //</l>\n</lg>\n\n<lg>\n<l>yā devī sarvabhūteṣu śraddhārūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.24 //</l>\n</lg>\n\n<lg>\n<l>yā devī sarvabhūteṣu kāntirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.25 //</l>\n</lg>\n\n<lg>\n<l>yā devī sarvabhūteṣu lakṣmīrūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.26 //</l>\n</lg>\n\n<lg>\n<l>yā devī sarvabhūteṣu dhṛtirūpeṇa saṃsthitā /</l>\n<l>tamastasyai namastasyai namastasyai namo namaḥ // MarkP_85.27 //</l>\n</lg>\n\n<lg>\n<l>yā devī sarvabhūteṣu vṛttirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.28 //</l>\n</lg>\n\n<lg>\n<l>yā devī sarvabhūteṣu smṛtirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.29 //</l>\n</lg>\n\n<lg>\n<l>yā devī sarvabhūteṣu dayārūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.30 //</l>\n</lg>\n\n<lg>\n<l>yā devī sarvabhūteṣu nītirūpeṇaṃ saṃsthitā /</l>\n<l>namastasyai namastasyai namastasyai namo namaḥ // MarkP_85.31 //</l>\n</lg>\n\n<lg>\n<l>yā devī sarvabhūteṣu tuṣṭirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.32 //</l>\n</lg>\n\n<lg>\n<l>yā devī sarvabhūteṣu puṣṭirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.33 //</l>\n</lg>\n\n<lg>\n<l>yā devī sarvabhūteṣu mātṛrūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.34 //</l>\n</lg>\n\n<lg>\n<l>yā devī sarvabhūteṣu bhrāntirūpeṇa saṃsthitā /</l>\n<l>namastasyai namastasyai namastasyai namo namaḥ // MarkP_85.35 //</l>\n</lg>\n\n<lg>\n<l>indriyāṇāmadhiṣṭhātrī bhūtānāṃ cākhileṣu yā /</l>\n<l>bhūteṣu satataṃ tasyai vyāptidevyai namo namaḥ // MarkP_85.36 //</l>\n</lg>\n\n<lg>\n<l>citirūpeṇa yā kṛtstrametad vyāpya sthitā jagat /</l>\n<l>namastasyai namastasyai namastasyai namo namaḥ // MarkP_85.37 //</l>\n</lg>\n\n<lg>\n<l>stu tā suraiḥ pūrvamabhīṣṭasaṃśrayāt</l>\n<l>  tathāsurendreṇa dineṣu sevitā /</l>\n<l>karotu sā naḥ śubhaheturīśvarī</l>\n<l>  śubhāni bhadrāṇyabhihantu cāpadaḥ // MarkP_85.38 //</l>\n</lg>\n\n<lg>\n<l>yā sāmprataṃ coddhatadaityatāpitair</l>\n<l>  asmābhirīśā ca surairnamasyate /</l>\n<l>yā ca smṛtā tatkṣaṇameva hanti naḥ</l>\n<l>  sarvāpado bhaktivinamkamūrtibhiḥ // MarkP_85.39 //</l>\n</lg>\n\n<p>ṛṣirūvāca</p>\n\n<lg>\n<l>evaṃ stavādiyuktānāṃ devānāṃ tatra pārvatī /</l>\n<l>strātumabhyāyayau toye jāhnavyā nṛpanandana // MarkP_85.40 //</l>\n</lg>\n\n<lg>\n<l>sābravīttān surān subhrūrbhavadbhiḥ stūyate 'tra kā /</l>\n<l>śarīrakośataścāsyāḥ samudbhūtābravīcchivā // MarkP_85.41 //</l>\n</lg>\n\n<lg>\n<l>stotraṃ mamaitat kriyate śumbhadaityanirākṛtaiḥ /</l>\n<l>devaiḥ sametaiḥ samare niśumbhena parājitaiḥ // MarkP_85.42 //</l>\n</lg>\n\n<lg>\n<l>śarīrakośādyattasyāḥ pārvatyā niḥ sṛtāmbikā /</l>\n<l>kauśikīti samasteṣu tato lokeṣu gīyate // MarkP_85.43 //</l>\n</lg>\n\n<lg>\n<l>tasyāṃ vinirgatāyāṃ tu kṛṣṇābhūt sāpi pārvatī /</l>\n<l>kāliketi samākhyātā himācalakṛtāśrayā // MarkP_85.44 //</l>\n</lg>\n\n<lg>\n<l>tato 'mbikāṃ paraṃ rūpaṃ bibhrāṇāṃ sumanoharam /</l>\n<l>dadarśa caṇḍo muṇḍaśca bhṛtyau śumbhaniśumbhayoḥ // MarkP_85.45 //</l>\n</lg>\n\n<lg>\n<l>tābhyāṃ śumbhāya cākhyātā atīva sumanoharā /</l>\n<l>kāpyāste strī mahārāja bhāsayantī himācalam // MarkP_85.46 //</l>\n</lg>\n\n<lg>\n<l>naiva tādṛk kvacidrūpaṃ dṛṣṭaṃ kenaciduttamam /</l>\n<l>jñāyatāṃ kāpyasau devī gṛhyatāṃ cāsureśvara // MarkP_85.47 //</l>\n</lg>\n\n<lg>\n<l>strīratnamaticārvaṅgī dyotayantī diśastviṣā /</l>\n<l>sā tu tiṣṭhati daityendra tāṃ bhavān draṣṭumarhati // MarkP_85.48 //</l>\n</lg>\n\n<lg>\n<l>yāni ratnāni maṇayo gajāśvādīni vai prabho /</l>\n<l>trailokye tu samastāni sāmprataṃ bhānti te gṛhe // MarkP_85.49 //</l>\n</lg>\n\n<lg>\n<l>airāvataḥ samānīto gajaratnaṃ purandarāt /</l>\n<l>pārijātataruścāyaṃ tathaivoccaiḥ śravā hayaḥ // MarkP_85.50 //</l>\n</lg>\n\n<lg>\n<l>vimānaṃ haṃsasaṃyuktametattiṣṭhati te 'ṅgaṇe /</l>\n<l>ratnabhūtamihānītaṃ yadāsīdvedhaso 'dbhutam // MarkP_85.51 //</l>\n</lg>\n\n<lg>\n<l>nidhireṣa mahāpadmaḥ samānīto dhaneśvarāt /</l>\n<l>kiñjalkinīṃ dadau cābdhirmālāmamlānapaṅkajām // MarkP_85.52 //</l>\n</lg>\n\n<lg>\n<l>chatraṃ te vāruṇaṃ gehe kāñcanastrāvi tiṣṭhati /</l>\n<l>tathāyaṃ syantanavaro yaḥ purāsīt prajāpateḥ // MarkP_85.53 //</l>\n</lg>\n\n<lg>\n<l>mṛtyorutkrāntidā nāma śaktirīśa tvayā hṛtā /</l>\n<l>pāśaḥ salilarājasya bhrātustava parigrahe // MarkP_85.54 //</l>\n</lg>\n\n<lg>\n<l>niśumbhasyābdhijātāśca samastā ratnajātayaḥ /</l>\n<l>vahnirapi dadau tubhyamagniśauce ca vāsasī // MarkP_85.55 //</l>\n</lg>\n\n<lg>\n<l>evaṃ daityendra ratnāni samastānyāhṛtāni te /</l>\n<l>strīratnameṣā kalyāṇī tvayā kasmānna gṛhyate // MarkP_85.56 //</l>\n</lg>\n\n<p>ṛṣiruvāca</p>\n\n<lg>\n<l>niśamyeti vacaḥ śumbhaḥ sa tadā caṇḍamuṇḍayoḥ /</l>\n<l>preṣayāmāsa sugrīvaṃ dūtaṃ devyā mahāsuraḥ // MarkP_85.57 //</l>\n</lg>\n\n<p>śumbha uvāca</p>\n\n<lg>\n<l>iti ceti ca vaktavyā sā gatvā vacanānmama /</l>\n<l>yathā cābhyeti saṃprītyā tathā kāryaṃ tvayā laghu // MarkP_85.58 //</l>\n</lg>\n\n<lg>\n<l>sa tatra gatvā yatrāste śailoddeśe 'tiśobhane /</l>\n<l>tāṃ ca devīṃ tataḥ prāha ślakṣṇaṃ madhurayā girā // MarkP_85.59 //</l>\n</lg>\n\n<p>dūta uvāca</p>\n\n<lg>\n<l>devi daityeśvaraḥ śumbhastrailokye parameśvaraḥ /</l>\n<l>dūto 'haṃ preṣitastena tvatsakāśamihāgataḥ // MarkP_85.60 //</l>\n</lg>\n\n<lg>\n<l>avyāhatājñaḥ sarvāsu yaḥ sadā devayoniṣu /</l>\n<l>nirjitākhiladaityāriḥ sa yadāha śṛṇuṣva tat // MarkP_85.61 //</l>\n</lg>\n\n<lg>\n<l>mama trailokyamakhilaṃ mama devā vaśānugāḥ /</l>\n<l>yajñabhāgānahaṃ sarvānupāśnāmi pṛthak pṛthak // MarkP_85.62 //</l>\n</lg>\n\n<lg>\n<l>trailokye vararatnāni mama vaśyānyaśeṣataḥ /</l>\n<l>tathaiva gajaratnaṃ ca hṛtvā devendravāhanam // MarkP_85.63 //</l>\n</lg>\n\n<lg>\n<l>kṣīrodamathanodbhūtamaśvaratnaṃ mamāmaraiḥ /</l>\n<l>uccaiḥ śravasasaṃjñaṃ tatpraṇipatya samarpitam // MarkP_85.64 //</l>\n</lg>\n\n<lg>\n<l>yāni cānyāni deveṣu gandharveṣūrageṣu ca /</l>\n<l>ratnabhūtāni bhūtāni tāni mayyeva śobhane // MarkP_85.65 //</l>\n</lg>\n\n<lg>\n<l>strīratnabhūtāṃ tvāṃ devi loke manyāmahe vayam /</l>\n<l>sā tvamasmānupāgaccha yato ratnabhujo vayam // MarkP_85.66 //</l>\n</lg>\n\n<lg>\n<l>māṃ vā mamānujaṃ vāpi niśumbhamuruvikramam /</l>\n<l>bhaja tvaṃ cañcalāpāṅgi ratnabhūtāsi vai yataḥ // MarkP_85.67 //</l>\n</lg>\n\n<lg>\n<l>paramaiśvaryamatulaṃ prāpsyase matparigrahāt /</l>\n<l>etad buddhyā samālocya matparigrahatāṃ vraja // MarkP_85.68 //</l>\n</lg>\n\n<p>ṛṣiruvāca</p>\n\n<lg>\n<l>ityuktā sā tadā devī gambhīrāntaḥ smitā jagau /</l>\n<l>durgā bhagavatī bhadrā yayedaṃ dhāryate jagat // MarkP_85.69 //</l>\n</lg>\n\n<p>devyuvāca</p>\n\n<lg>\n<l>satyamuktatvayā nātra mithyā kiñcittvayoditam /</l>\n<l>trailokyādhipatiḥ sumbho niśumbhaścāpi tādṛśaḥ // MarkP_85.70 //</l>\n</lg>\n\n<lg>\n<l>kiṃ tvatra yatpratijñātaṃ mithyā tatkriyate katham /</l>\n<l>śrūyatāmalpabuddhitvāt pratijñā yā kṛtā purā // MarkP_85.71 //</l>\n</lg>\n\n<lg>\n<l>yo māṃ jayati saṃgrāme yo me darpaṃ vyapohati /</l>\n<l>yo me pratibalo loke sa me bhartā bhaviṣyati // MarkP_85.72 //</l>\n</lg>\n\n<lg>\n<l>tadāgacchatu śumbho 'tra niśumbho vā mahāsuraḥ /</l>\n<l>māṃ jitvā kiṃ cireṇātra pāṇi gṛhṇātu me laghu // MarkP_85.73 //</l>\n</lg>\n\n<p>dūta uvāca</p>\n\n<lg>\n<l>avaliptāsi maivaṃ tvaṃ devi brūhi mamāgrataḥ /</l>\n<l>trailokye kaḥ pumāṃstiṣṭhedagre śumbhaniśumbhayoḥ // MarkP_85.74 //</l>\n</lg>\n\n<lg>\n<l>anyeṣāmapi daityānāṃ sarve devā na vai yudhi /</l>\n<l>tiṣṭhanti saṃmukhe devi kiṃ punaḥ strī tvamekikā // MarkP_85.75 //</l>\n</lg>\n\n<lg>\n<l>indrādyāḥ sakalā devāstasthuryeṣāṃ na saṃyuge /</l>\n<l>śumbhādīnāṃ kathaṃ teṣāṃ strī prayāsyasi saṃmukham // MarkP_85.76 //</l>\n</lg>\n\n<lg>\n<l>sā tvaṃ gaccha mayaivoktā pārśvaṃ śumbhaniśumbhayoḥ /</l>\n<l>keśākarṣaṇanirdhūtagauravā mā gamiṣyasi // MarkP_85.77 //</l>\n</lg>\n\n<p>devyuvāca</p>\n\n<lg>\n<l>evametad balī śumbho niśumbhaścātivīryavān /</l>\n<l>kiṃ karomi pratijñā me yadanālocitā purā // MarkP_85.78 //</l>\n</lg>\n\n<lg>\n<l>sa tvaṃ gaccha mayoktaṃ te yadetatsarvamādṛtaḥ /</l>\n<l>tadācakṣvāsurendrāya sa ca yuktaṃ karotu tat // MarkP_85.79 //</l>\n</lg>\n\n<p>iti śrīmārkaṇḍeyapurāṇeṭhasāvarṇike manvantare' devīmāhātmye pañcāśotitamo 'dhyāyaḥ</p>\n\n</div>\n<div>\n\n<p>ṣaḍaśītitamo 'dhyāyaḥ- 86</p>\n\n<p>ṛṣiruvāca</p>\n\n<lg>\n<l>ityākarṇya vaco devyāḥ sa dūto 'marṣapūritaḥ /</l>\n<l>samācaṣṭa samāgamya daityarājāya vistarāt // MarkP_86.1 //</l>\n</lg>\n\n<lg>\n<l>tasya dūtasya tadvākyamākarṇyāsurarāṭ tataḥ /</l>\n<l>sakrodhaḥ prāha daityānāmadhipaṃ dhūmralocanam // MarkP_86.2 //</l>\n</lg>\n\n<lg>\n<l>he dhūmralocanāśu tvaṃ svasainyaparivāritaḥ /</l>\n<l>tāmānaya balād duṣṭāṃ keśākarṣaṇavihvalām // MarkP_86.3 //</l>\n</lg>\n\n<lg>\n<l>tatparitrāṇadaḥ kaścidyadi vottiṣṭhate 'paraḥ /</l>\n<l>sa hantavyo 'maro vāpi yakṣo gandharva eva vā // MarkP_86.4 //</l>\n</lg>\n\n<p>ṛṣiruvāca</p>\n\n<lg>\n<l>tenājñaptastataḥ śīghraṃ sa daityo dhūmralocanaḥ /</l>\n<l>vṛtaḥ paṣṭyā sahasrāṇāmasurāṇāṃ drutaṃ yayo // MarkP_86.5 //</l>\n</lg>\n\n<lg>\n<l>sa dṛṣṭvā tāṃ tato devīṃ tuhinācalasaṃsthitām /</l>\n<l>jagādoccaiḥ prayāhīti mūlaṃ śumbhaniśumbhayoḥ // MarkP_86. 6 //</l>\n</lg>\n\n<lg>\n<l>na cetprītyādya bhavatī madbhartāramupaiṣyati /</l>\n<l>tato balānnayāmyeṣa keśākarṣaṇavihvalām // MarkP_86.7 //</l>\n</lg>\n\n<p>śrīdevyuvāca</p>\n\n<lg>\n<l>daityeśvareṇa prahito balavān balasaṃvṛtaḥ /</l>\n<l>balānnayasi māmevaṃ tataḥ kiṃ te karomyaham // MarkP_86.8 //</l>\n</lg>\n\n<p>ṛṣiruvāca</p>\n\n<lg>\n<l>ityuktaḥ so 'bhyadhāvattāmasuro dhūmralocanaḥ /</l>\n<l>huṅkāreṇaiva taṃ bhasma sā cakārāmbikā tataḥ // MarkP_86.9 //</l>\n</lg>\n\n<lg>\n<l>atha kruddhaṃ mahāsainyamasurāṇāṃ tathāmbikā /</l>\n<l>vavarṣa sāyakaistīkṣṇaistathā śaktiparaśvadhaiḥ // MarkP_86.10 //</l>\n</lg>\n\n<lg>\n<l>tato dhutasaṭaḥ kopāt kṛtvā nādaṃ subhairavam /</l>\n<l>papātāsurasenāyāṃ siṃho devyāḥ svavāhanaḥ // MarkP_86.11 //</l>\n</lg>\n\n<lg>\n<l>kāṃścit karaprahāreṇa daityānāsyena cāparān /</l>\n<l>ākramya cādhareṇānyān sa jaghāna mahāsurān // MarkP_86.12 //</l>\n</lg>\n\n<lg>\n<l>keṣāñcit pāṭayāmāsa nakhaiḥ koṣṭhāni kesarī /</l>\n<l>tathā talaprihāreṇa śirāṃsi kṛtavān pṛthak // MarkP_86.13 //</l>\n</lg>\n\n<lg>\n<l>vicchinnabāhuśirasaḥ sṛtāstena tathāpare /</l>\n<l>papau ca rudhiraṃ koṣṭhādanyeṣāṃ dhutakesaraḥ // MarkP_86.14 //</l>\n</lg>\n\n<lg>\n<l>kṣaṇena tadbalaṃ sarvaṃ kṣayaṃ nītaṃ mahātmanā /</l>\n<l>tena kesariṇā devyā vāhanenātikopinā // MarkP_86.15 //</l>\n</lg>\n\n<lg>\n<l>śrutvā tamasuraṃ devyā nihataṃ dhūmralocanam /</l>\n<l>balaṃ ca kṣayitaṃ kṛtstraṃ devīkesariṇā tataḥ // MarkP_86.16 //</l>\n</lg>\n\n<lg>\n<l>cukopa daityādhipatiḥ śumbhaḥ prasphuritādharaḥ /</l>\n<l>ājñāpayāmāsa ca tau caṇḍamuṇḍau mahāsurau // MarkP_86.17 //</l>\n</lg>\n\n<lg>\n<l>he caṇḍa he muṇḍa balairbahubhiḥ parivāritau /</l>\n<l>tatra gacchata gatvā ca sā samānīyatāṃ laghu // MarkP_86.18 //</l>\n</lg>\n\n<lg>\n<l>keśeṣvākṛṣya baddhvā vā yadi vaḥ saṃśayo yudhi /</l>\n<l>tadāśeṣāyudhaiḥ sarvairasurairvinihanyatām // MarkP_86.19 //</l>\n</lg>\n\n<lg>\n<l>tasyāṃ hatāyāṃ duṣṭāyāṃ siṃhe ca vinipātite /</l>\n<l>śīghramāgamyatāṃ baddhvā gṛhītvā tāmathāmbikām // MarkP_86.20 //</l>\n</lg>\n\n<p>iti śrīmārkaṇḍeyamahāpurāṇe sāvarṇike manvantare devīmāhātmye dhūmralocanavadho nāma ṣaḍaśītitamo 'dhyāyaḥ</p>\n\n</div>\n<div>\n\n<p>saptaśītitamādhyāyaḥ- 87</p>\n\n<p>ṛṣiruvāca</p>\n\n<lg>\n<l>ājñaptāste tato daityāścaṇḍamuṇḍapurogamāḥ /</l>\n<l>caturaṅgabalopetā yayurabhyudyatāyudhāḥ // MarkP_87.1 //</l>\n</lg>\n\n<lg>\n<l>dadṛśuste tato devīmīṣaddhāsāṃ vyavasthitām /</l>\n<l>siṃhasyopari śailendraśṛṅge mahati kāñcane // MarkP_87.2 //</l>\n</lg>\n\n<lg>\n<l>te dṛṣṭvā tāṃ samādātumudyamaṃ cakrurudyatāḥ /</l>\n<l>ākṛṣṭacāpāsidharāstathānye satsamīpagāḥ // MarkP_87.3 //</l>\n</lg>\n\n<lg>\n<l>tataḥ kopaṃ cakāroccairambikā tānarīn prati /</l>\n<l>kopena cāsyā vadanaṃ maṣīvarṇamabhūttadā // MarkP_87.4 //</l>\n</lg>\n\n<lg>\n<l>bhrukuṭīkuṭilāttasyā lalāṭaphalakād drutam /</l>\n<l>kālī karālavadanā viniṣkrāntāsipāśinī // MarkP_87.5 //</l>\n</lg>\n\n<lg>\n<l>vicitrakhaṭvāṅgadharā naramālāvibhūṣaṇā /</l>\n<l>dvīpicarmaparīdhānā śuṣkamāṃsātibhairavā // MarkP_87.6 //</l>\n</lg>\n\n<lg>\n<l>ativistāravadanā jihvālalanabhīṣaṇā /</l>\n<l>nimagnāraktanayanā nādāpūritadiṅmukhā // MarkP_87.7 //</l>\n</lg>\n\n<lg>\n<l>sā vegenābhipatitā ghatayantī mahāsurān /</l>\n<l>sainye tatra surārīṇāmabhakṣayata tadvalam // MarkP_87.8 //</l>\n</lg>\n\n<lg>\n<l>pārṣṇigrāhāṅkuśagrāhiyodhaghaṇṭāsamanvitān /</l>\n<l>samādāyaikahastena mukhe cikṣepa vāraṇān // MarkP_87.9 //</l>\n</lg>\n\n<lg>\n<l>tathaiva yodhaṃ turagai rathaṃ sārathinā saha /</l>\n<l>nikṣipya vaktre daśanaiścarvayantyatibhairavam // MarkP_87.10 //</l>\n</lg>\n\n<lg>\n<l>ekaṃ jagrāha keśeṣu grīvāyāmatha cāparam /</l>\n<l>pādenākramya caivānyamurasānyamapothayat // MarkP_87.11 //</l>\n</lg>\n\n<lg>\n<l>tairmuktāni ca śastraṇi mahāstrāṇi tathāsuraiḥ /</l>\n<l>mukhena jagrāha ruṣā daśanairmathitānyapi // MarkP_87.12 //</l>\n</lg>\n\n<lg>\n<l>balināṃ tadbalaṃ sarvamasurāṇāṃ durātmanām /</l>\n<l>mamardābhakṣayaccānyānanyāṃścātāḍayattathā // MarkP_87.13 //</l>\n</lg>\n\n<lg>\n<l>asinā nihatāḥ kecitkecitkhaṭvāṅgatāḍitāḥ /</l>\n<l>jagmurvināśamasurā dantāgrābhihatā raṇe // MarkP_87.14 //</l>\n</lg>\n\n<lg>\n<l>kṣaṇena tanmahāsainyamasurāṇāṃ nipātitam /</l>\n<l>dṛṣṭvā caṇḍo 'bhimairbhomākṣīṃ tāṃ mahāsuraḥ // MarkP_87.15 //</l>\n</lg>\n\n<lg>\n<l>śaravarṣairmahābhīmairbhomākṣīṃ tāṃ mahāsuraḥ /</l>\n<l>chādayāmāsa cakraiśca muṇḍaḥ kṣiptaiḥ sahasraśaḥ // MarkP_87.16 //</l>\n</lg>\n\n<lg>\n<l>tāni cakrāṇyanekāni viśamānāni tanmukham /</l>\n<l>babhuryathārkabimbāni subahūni ghanodaram // MarkP_87.17 //</l>\n</lg>\n\n<lg>\n<l>tato jahāsātiruṣā bhīmaṃ bhairavanādinī /</l>\n<l>kālī karālavaktrāntardurdarśadaśanojjvalā // MarkP_87.18 //</l>\n</lg>\n\n<lg>\n<l>utthāya ca mahāsiṃhaṃ devī caṇḍamadhāvata /</l>\n<l>gṛhītvā cāsya keśeṣu śirastenāsinācchinat // MarkP_87.19 //</l>\n</lg>\n\n<lg>\n<l>chinne śirasi daityendraścakre nādaṃ subhairavam /</l>\n<l>tena nādena mahatā trāsitaṃ bhuvanatrayam // MarkP_87.20 //</l>\n</lg>\n\n<lg>\n<l>atha muṇḍo 'bhyadhāvattāṃ dṛṣṭvā caṇḍaṃ nipātitam /</l>\n<l>tamapyapātayad bhūmau sā khaḍgābhihataṃ ruṣā // MarkP_87.21 //</l>\n</lg>\n\n<lg>\n<l>hataśeṣaṃ tataḥ sainyaṃ dṛṣṭvā caṇḍaṃ nipātitam /</l>\n<l>muṇḍaṃ ca sumahāvīryaṃ diśo bheje bhayāturam // MarkP_87.22 //</l>\n</lg>\n\n<lg>\n<l>śirañcaṇḍasya kālī ca gṛhītvā muṇḍameva ca /</l>\n<l>prāha pracaṇḍāṭṭahāsamiśramabhyetya caṇḍikām // MarkP_87.23 //</l>\n</lg>\n\n<lg>\n<l>mayā tavātropahṛtau caṇḍamuṇḍau mahāpaśū /</l>\n<l>yuddhayajñe svayaṃ śumbhaṃ niśumbhaṃ ca haniṣyasi // MarkP_87.24 //</l>\n</lg>\n\n<p>ṛṣiruvāca</p>\n\n<lg>\n<l>tāvānītau tato dṛṣṭvā caṇāḍamuṇḍau mahāsurau /</l>\n<l>uvāca kālīṃ kalyāṇī lalitaṃ caṇḍikā vacaḥ // MarkP_87.25 //</l>\n</lg>\n\n<p>śrīdevyuvāca</p>\n\n<lg>\n<l>yasmāccaṇḍaṃ ca muṇḍaṃ ca gṛhītvā tvamupāgatā /</l>\n<l>cāmuṇḍeti tato loke khyātā devi bhaviṣyasi // MarkP_87.26 //</l>\n</lg>\n\n<p>iti śrīmārkaṇḍeyapurāṇe sāvarṇike manvantare devīmāhātmye caṇḍamuṇḍavadhonāma saptāśītitamo 'dhyāyaḥ</p>\n\n</div>\n<div>\n\n<p>aṣṭāśītitamo 'dhyāyaḥ- 88</p>\n\n<p>ṛṣiruvāca</p>\n\n<lg>\n<l>caṇḍe ca nihate daitye muṇḍe ca vinipātite /</l>\n<l>bahuleṣu ca sainyeṣu kṣayiteṣvasureśvaraḥ // MarkP_88.1 //</l>\n</lg>\n\n<lg>\n<l>tataḥ kopaparādhīnacetāḥ śumbhaḥ pratāpavān /</l>\n<l>udyogaṃ sarvasainyānāṃ daityānāmādideśa ha // MarkP_88.2 //</l>\n</lg>\n\n<lg>\n<l>adya sarvabalairdaityāḥ ṣaḍaśītirudāyudhāḥ /</l>\n<l>kambūnāṃ caturaśītirniryāntu svabalairvṛtāḥ // MarkP_88.3 //</l>\n</lg>\n\n<lg>\n<l>koṭivīryāṇi pañcāśadasurāṇāṃ kulāni vai /</l>\n<l>śataṃ kulāni dhaumrāṇāṃ nirgacchantu mamājñayā // MarkP_88.4 //</l>\n</lg>\n\n<lg>\n<l>kālakā daurhṛdā mauryāḥ kālakeyāstathāsurāḥ /</l>\n<l>yuddhāya sajjā niryāntu ājñayā tvaritā mama // MarkP_88.5 //</l>\n</lg>\n\n<lg>\n<l>ityājñāpyāsurapatiḥ śumbho bhairavaśāsanaḥ /</l>\n<l>nirjagāma mahāsainyasahasrairbahubhirvṛtaḥ // MarkP_88.6 //</l>\n</lg>\n\n<lg>\n<l>āyāntaṃ caṇḍikā dṛṣṭvā tatsainyamatibhiṣaṇam /</l>\n<l>jyāsvanaiḥ pūrayāmāsa dharaṇīgaganāntaram // MarkP_88.7 //</l>\n</lg>\n\n<lg>\n<l>sa ca siṃho mahānādamatīva kṛtavān nṛpa /</l>\n<l>ghaṇṭāsvanena tannādamambikā cāpyabṛṃhayat // MarkP_88.8 //</l>\n</lg>\n\n<lg>\n<l>dhanurjyāsiṃhaghaṇṭānāṃ nādāpūritadiṅmukhā /</l>\n<l>ninādairbhoṣaṇaiḥ kālī jigye vistāritānanā // MarkP_88.9 //</l>\n</lg>\n\n<lg>\n<l>taṃ ninādamupaśrutya daityasainyaiścaturdiśam /</l>\n<l>devī siṃhastathā kālī saroṣaiḥ parivāritāḥ // MarkP_88.10 //</l>\n</lg>\n\n<lg>\n<l>etasminnantare bhūpa vināśāya suradviṣām /</l>\n<l>bhavāyāmarasiṃhānāmativīryabalānvitāḥ // MarkP_88.11 //</l>\n</lg>\n\n<lg>\n<l>brahmeśaguhaviṣṇūnāṃ tathendrasya ca śaktayaḥ /</l>\n<l>śarīrebhyo viniṣkramya tadrūpaiścaṇḍikāṃ yayuḥ // MarkP_88.12 //</l>\n</lg>\n\n<lg>\n<l>yasya devasya yadrūpaṃ yathābhūṣaṇavāhanam /</l>\n<l>tadvadeva hi tacchaktirasurān yoddhumāyayau // MarkP_88.13 //</l>\n</lg>\n\n<lg>\n<l>haṃsayuktavimānāgre sākṣasūtrakamaṇḍaluḥ /</l>\n<l>āyātā brahmaṇaḥ śaktirbrahmāṇī sābhidhīyate // MarkP_88.14 //</l>\n</lg>\n\n<lg>\n<l>māheśvarī vṛṣārūḍhā triśūlavaradhīriṇī /</l>\n<l>mahāhivalayā prāptā candralekhāvibhūṣaṇā // MarkP_88.15 //</l>\n</lg>\n\n<lg>\n<l>kaumārī śaktihastā ca mayūravaravāhanā /</l>\n<l>yoddhumabhyāyayau daityānambikā guharūpiṇī // MarkP_88.16 //</l>\n</lg>\n\n<lg>\n<l>tathaiva vaiṣṇāvī śaktirgaruḍopari saṃsthitā /</l>\n<l>śaṅkhacakragadāśārṅgakhaḍgahastābhyupāyayau // MarkP_88.17 //</l>\n</lg>\n\n<lg>\n<l>jajñe vārāhamatulaṃ rūpaṃ yā bibhratī hareḥ /</l>\n<l>śaktiḥ sāpyāyau tatra vārāhīṃ bibhratī tanum // MarkP_88.18 //</l>\n</lg>\n\n<lg>\n<l>nārasiṃhī nṛsiṃhasya bibhratī sadṛśaṃ vapuḥ /</l>\n<l>prāptā tatra saṭākṣepakṣiptanakṣatrasaṃhatiḥ // MarkP_88.19 //</l>\n</lg>\n\n<lg>\n<l>vajrahastā tathaivaindrī gajarājopari sthitā /</l>\n<l>prāptā sahasranayanā yathā śakrastathaiva sā // MarkP_88.20 //</l>\n</lg>\n\n<lg>\n<l>tataḥ parivṛtastābhirīśāno devaśaktibhiḥ /</l>\n<l>hanyantāmasurāḥ śīghraṃ mama prītyā'ha caṇḍikām // MarkP_88.21 //</l>\n</lg>\n\n<lg>\n<l>tato devośarīrāttu viniṣkrāntātibhīṣaṇā /</l>\n<l>caṇḍikāśaktiratyugrā śivāśataninādinī // MarkP_88.22 //</l>\n</lg>\n\n<lg>\n<l>sā cāha dhūmrajaṭilamīśānamaparājitā /</l>\n<l>dūta tvaṃ gaccha bhagavan pārśvaṃ śumbhaniśumbhayoḥ // MarkP_88.23 //</l>\n</lg>\n\n<lg>\n<l>brūhi śumbhaṃ niśumbhaṃ ca dānavāvatigarvitau /</l>\n<l>ye cānye dānavāstatra yuddhāya samupasthitāḥ // MarkP_88.24 //</l>\n</lg>\n\n<lg>\n<l>trailokyamindro labhatāṃ devāḥ santu havirbhujaḥ /</l>\n<l>yūyaṃ prayāta pātālaṃ yadi jīvitumicchatha // MarkP_88.25 //</l>\n</lg>\n\n<lg>\n<l>balāvalepādatha cedbhavanto yuddhakāṅkṣiṇaḥ /</l>\n<l>tadāgacchata tṛpyantu macchivāḥ piśitena vaḥ // MarkP_88.26 //</l>\n</lg>\n\n<lg>\n<l>yato niyukto dautyena tayā devyā śivaḥ svayam /</l>\n<l>śivadūtīti loke 'smiṃmastataḥ sā khyātimāgatā // MarkP_88.27 //</l>\n</lg>\n\n<lg>\n<l>te 'pi śrutvā vaco devyāḥ śarvākhyātaṃ mahāsurāḥ /</l>\n<l>amarṣāpūritā jagmuryatra kātyāyanī sthitā // MarkP_88.28 //</l>\n</lg>\n\n<lg>\n<l>tataḥ prathamamevāgre śaraśaktyṛṣṭivṛṣṭibhiḥ /</l>\n<l>vavarṣuruddhatāmarṣāstāṃ devīmamarārayaḥ // MarkP_88.29 //</l>\n</lg>\n\n<lg>\n<l>sā ca tān prahitān bāṇāñchūlaśaktiparaśvadhān /</l>\n<l>ciccheda līlayā'dhmātadhanurmuktairmaheṣubhiḥ // MarkP_88.30 //</l>\n</lg>\n\n<lg>\n<l>tasyāgratastathā kālī śūlapātavidāritān /</l>\n<l>khaṭvāṅgapothitāṃścārīn kurvatī vyacarattadā // MarkP_88.31 //</l>\n</lg>\n\n<lg>\n<l>kamaṇḍalujalākṣepahatavīryān hataujasaḥ /</l>\n<l>brahmāṇī cākarocchatrūn yena yena sma dhāvati // MarkP_88.32 //</l>\n</lg>\n\n<lg>\n<l>māheśvarī triśūlena tathā cakreṇa vaiṣṇavī /</l>\n<l>daityāñjaghāna kaumārī tathā śaktyātikopanā // MarkP_88.33 //</l>\n</lg>\n\n<lg>\n<l>aindrīkuliśapātena śataśo daityadānavāḥ /</l>\n<l>peturvidāritāḥ pṛthvyāṃ rudhiraughapravarṣiṇaḥ // MarkP_88.34 //</l>\n</lg>\n\n<lg>\n<l>tuṇḍaprahāravidhvastā daṃṣṭrāgrakṣatavakṣasaḥ /</l>\n<l>vārāhamūrtyā nyapataṃścakreṇa ca vidāritāḥ // MarkP_88.35 //</l>\n</lg>\n\n<lg>\n<l>nakhairvidāritāṃścānyān bhakṣayantī mahāsurān /</l>\n<l>nārasiṃhī cacārājau nādāpūrṇadigantarā // MarkP_88.36 //</l>\n</lg>\n\n<lg>\n<l>caṇḍāṭṭahāsairasurāḥ śivadūtyabhidūṣitāḥ /</l>\n<l>petuḥ pṛthivyāṃ patitāṃstāṃścakhādātha sā tadā // MarkP_88.37 //</l>\n</lg>\n\n<lg>\n<l>iti mātṛgaṇaṃ kruddhaṃ mardayantaṃ mahāsurān /</l>\n<l>dṛṣṭvābhyupāyairvividhairneśurdevārisainikāḥ // MarkP_88.38 //</l>\n</lg>\n\n<lg>\n<l>palāyanaparān dṛṣṭvā daityān mātṛgaṇārditān /</l>\n<l>yoddhumabhyāyayau kruddho raktabījo mahāsuraḥ // MarkP_88.39 //</l>\n</lg>\n\n<lg>\n<l>raktabinduryadā bhūmau patatyasya śarīrataḥ /</l>\n<l>samutpatati medinyāṃ tatpramāṇo mahāsuraḥ // MarkP_88.40 //</l>\n</lg>\n\n<lg>\n<l>yuyudhe sa gadāpāṇiparindraśaktyā mahāsuraḥ /</l>\n<l>tataścaindrī svavajreṇa raktabījamatāḍayat // MarkP_88.41 //</l>\n</lg>\n\n<lg>\n<l>kuliśenāhatasyāśu bahu sustrāva śoṇitam /</l>\n<l>samuttasthustato yodhāstadrūpāstatparākramāḥ // MarkP_88.42 //</l>\n</lg>\n\n<lg>\n<l>yāvantaḥ patitāstasya śarīrādraktabindavaḥ /</l>\n<l>tāvantaḥ puruṣā jātāstadvīryabalavikramāḥ // MarkP_88.43 //</l>\n</lg>\n\n<lg>\n<l>te cāpi yuyudhustatra puruṣā raktasambhavāḥ /</l>\n<l>samaṃ mātṛbiratyugraśastrapātātibhīṣaṇam // MarkP_88.44 //</l>\n</lg>\n\n<lg>\n<l>punaśca vajrapātena kṣatamasya śiro yadā /</l>\n<l>vavāha raktaṃ puruṣāstato jātāḥ sahasraśaḥ // MarkP_88.45 //</l>\n</lg>\n\n<lg>\n<l>vaiṣṇavī samare cainaṃ cakreṇābhijaghāna ha /</l>\n<l>gadayā dāḍayāmāsa aindrī tamasureśvaram // MarkP_88.46 //</l>\n</lg>\n\n<lg>\n<l>veṣṇāvīcakrabhinnasya rudhirastrāvasambhavaiḥ /</l>\n<l>sahasraśau jagadvyāptaṃ tatpramāṇairmahāsuraiḥ // MarkP_88.47 //</l>\n</lg>\n\n<lg>\n<l>śaktyā jaghāna kaumāro vārāhī ca tathāsinā /</l>\n<l>māheśvarī triśūlena raktabījaṃ mahāsuram // MarkP_88.48 //</l>\n</lg>\n\n<lg>\n<l>sa cāpi gadayā daityaḥ sarvā evāhanat pṛthak /</l>\n<l>mātaḥ kopasamāviṣṭo raktabījo mahāsuraḥ // MarkP_88.49 //</l>\n</lg>\n\n<lg>\n<l>tasyāhatasya bahudhā śaktiśūlādibhirbuvi /</l>\n<l>papāta yo vai raktaughastenāsañchataśo 'surāḥ // MarkP_88.50 //</l>\n</lg>\n\n<lg>\n<l>taiścāsurāsṛksambhūtairasuraiḥ sakalaṃ jagat /</l>\n<l>vyāptamāsīttato devā bhayamājagmuruttamam // MarkP_88.51 //</l>\n</lg>\n\n<lg>\n<l>tān viṣaṇṇān surān dṛṣṭvā caṇḍikā prāha satvarā /</l>\n<l>uvāca kālīṃ cāmuṇḍe vistīrṇaṃ vadanaṃ kuru // MarkP_88.52 //</l>\n</lg>\n\n<lg>\n<l>macchastrapātasambhūtān raktabindūn mahāsurān /</l>\n<l>raktabindoḥ pratīccha tvaṃ vaktreṇānena veginā // MarkP_88.53 //</l>\n</lg>\n\n<lg>\n<l>bhakṣayantī cara raṇe tadutpannān mahāsurān /</l>\n<l>evameṣa kṣayaṃ daityaḥ kṣīṇarakto gamiṣyati /</l>\n<l>bhakṣyamāṇāstvayā cogrā na cotpatsyanti cāpare // MarkP_88.54 //</l>\n</lg>\n\n<p>ṛṣiruvāca</p>\n\n<lg>\n<l>ityuktvā tāṃ tato devī śūlenābhijaghāna tam /</l>\n<l>mukhena kālī jagṛhe raktabījasya soṇitam // MarkP_88.55 //</l>\n</lg>\n\n<lg>\n<l>tato 'sāvājaghānātha gadayā tatra caṇḍikām /</l>\n<l>na cāsyā vedanāṃ cakre gadāpāto 'lpikāmapi // MarkP_88.56 //</l>\n</lg>\n\n<lg>\n<l>tasyāhatasya dehāttu bahu sustrāva śoṇitam /</l>\n<l>yatastataḥ svavaktreṇa vāmuṇḍā sampratīcchati // MarkP_88.57 //</l>\n</lg>\n\n<lg>\n<l>mukhe samudgatā ye 'syā raktapātānmahāsurāḥ /</l>\n<l>tāṃścakhādātha cāmuṇḍā papau tasya ca śoṇitam // MarkP_88.58 //</l>\n</lg>\n\n<lg>\n<l>devī śūlena cakreṇa bāṇairasibhirṛṣṭibhiḥ /</l>\n<l>jaghāna raktabījaṃ taṃ cāmuṇḍāpītaśoṇitam // MarkP_88.59 //</l>\n</lg>\n\n<lg>\n<l>sa papāta mahīpṛṣṭhe śastrasaṃhatito hataḥ /</l>\n<l>nīraktaśca mahīpāla raktabījo mahāsuraḥ // MarkP_88.60 //</l>\n</lg>\n\n<lg>\n<l>tataste harṣamatulamavāpustridaśā nṛpa /</l>\n<l>teṣāṃ mātṛgaṇo jāto nanartāsṛṅmadoddhataḥ // MarkP_88.61 //</l>\n</lg>\n\n<p>iti śrīmārkaṇḍeyapurāṇe sāvarṇike manvantare devīmāhātmye raktabījavadhonāmāṣṭāśītitamo 'dhyāyaḥ</p>\n\n</div>\n<div>\n\n<p>ekonanavatitamo 'dhyāyaḥ- 89</p>\n\n<p>rājovāca</p>\n\n<lg>\n<l>vicitramidamākhyātaṃ bhagavan bhavatā mama /</l>\n<l>devyāścaritamāhātmyaṃ raktabījavadhāśritam // MarkP_89.1 //</l>\n</lg>\n\n<lg>\n<l>bhūyaścecchāmyahaṃ śrotuṃ raktabīje nipātite /</l>\n<l>cakā śumbho yatkarma niśumbhaścātikopanaḥ // MarkP_89.2 //</l>\n</lg>\n\n<p>ṛṣiruvāca</p>\n\n<lg>\n<l>cakāra kopamatulaṃ raktabīje nipātite /</l>\n<l>śumbhāsuro niśumbhaśca hateṣvanyeṣu cāhave // MarkP_89.3 //</l>\n</lg>\n\n<lg>\n<l>hanyamānaṃ mahāsainyaṃ vilokyāmarṣamudvahan /</l>\n<l>abhyadhāvanniśumbho 'tha mukhyayāsurasenayā // MarkP_89.4 //</l>\n</lg>\n\n<lg>\n<l>tasyāgratastathā pṛṣṭhe pārśvayośca mahāsurāḥ /</l>\n<l>saṃdaṣṭauṣṭhapuṭāḥ kruddhā hantuṃ devīmupāyayuḥ // MarkP_89.5 //</l>\n</lg>\n\n<lg>\n<l>ājagāma mahāvīryaḥ śumbho 'pi svabalairvṛtaḥ /</l>\n<l>nihantuṃ caṇḍikāṃ kopātkṛtāva yuddhaṃ tu mātṛbhiḥ // MarkP_89.6 //</l>\n</lg>\n\n<lg>\n<l>tato yuddhamatīvāsīddevyā śumbhaniśumbhayoḥ /</l>\n<l>śaravarṣamatīvograṃ meghayoriva varṣatoḥ // MarkP_89.7 //</l>\n</lg>\n\n<lg>\n<l>cicchedāstāñcharāṃstābhyāṃ caṇḍikā svaśarotkaraiḥ /</l>\n<l>tāḍayāmāsa cāṅgeṣu śastraughairasureśvarau // MarkP_89.8 //</l>\n</lg>\n\n<lg>\n<l>niśumbho niśitaṃ khaḍgaṃ carma cādāya suprabham /</l>\n<l>atāḍayanmūrdhni siṃhaṃ devyā vāhanamuttamam // MarkP_89.9 //</l>\n</lg>\n\n<lg>\n<l>niśumbho niśitaṃ khaḍgaṃ carma cādāya suprabham /</l>\n<l>atāḍayanmūrdhni siṃhaṃ devyā vāhanamuttamam // MarkP_89.10 //</l>\n</lg>\n\n<lg>\n<l>chinne carmaṇi khaḍge ca śaktiṃ cikṣepa so 'suraḥ /</l>\n<l>tāmapyasya dvidhā cakre cakreṇābhimukhāgatām // MarkP_89.11 //</l>\n</lg>\n\n<lg>\n<l>kopādhmāto niśumbho 'tha śūlaṃ jagrāha dānavaḥ /</l>\n<l>āyātaṃ muṣṭipātena devī taccāpyacūrṇayat // MarkP_89.12 //</l>\n</lg>\n\n<lg>\n<l>athādāya gadāṃ so 'pi cikṣepa caṇḍikāṃ prati /</l>\n<l>sāpi devyā triśūlena bhinnā bhasmatvamāgatā // MarkP_89.13 //</l>\n</lg>\n\n<lg>\n<l>tataḥ paraśuhastaṃ tamāyānta daityapuṅgavam /</l>\n<l>āhatya devī bāṇaughairapātayata bhūtale // MarkP_89.14 //</l>\n</lg>\n\n<lg>\n<l>tasminnipatite bhūmau niśumbhe bhīmavikrame /</l>\n<l>bhrātaryatīva saṃkruddhaḥ prayayau hantumambikām // MarkP_89.15 //</l>\n</lg>\n\n<lg>\n<l>sa rathasthastathātyuccairgṛhītaparamāyudhaiḥ /</l>\n<l>bhujairaṣṭābhiratulairvyāpyāśeṣaṃ babhau nabhaḥ // MarkP_89.16 //</l>\n</lg>\n\n<lg>\n<l>tamāyāntaṃ samālokya devī śaṅghamavādayat /</l>\n<l>jyāśabdaṃ cāpi dhanuṣaścakārātīva duḥ saham // MarkP_89.17 //</l>\n</lg>\n\n<lg>\n<l>pūrayāmāsa kakubho nijaghaṇṭāsvanena ca /</l>\n<l>samastadaityasainyānāṃ tejovadhavidhāyinā // MarkP_89.18 //</l>\n</lg>\n\n<lg>\n<l>tataḥ siṃho mahānādaistyājitebhamahāmadaiḥ /</l>\n<l>pūrayāmāsa gaganaṃ gāṃ tathaiva diśo daśa // MarkP_89.19 //</l>\n</lg>\n\n<lg>\n<l>tataḥ kālī samutpatya gaganaṃ kṣmāmatāḍayat /</l>\n<l>karābhyāṃ tanninādena prāksvanāste tirohitāḥ // MarkP_89.20 //</l>\n</lg>\n\n<lg>\n<l>aṭṭāṭṭahāsamaśivaṃ śivadūtī cakāra ha /</l>\n<l>taiḥ śabdairasurāstresuḥ śumbhaḥ kopaṃ paraṃ yayau // MarkP_89.21 //</l>\n</lg>\n\n<lg>\n<l>durātmaṃstiṣṭha tiṣṭheti vyājahārāmbikā yadā /</l>\n<l>tadā jayetyabhihitaṃ devairākāśasaṃsthitaiḥ // MarkP_89.22 //</l>\n</lg>\n\n<lg>\n<l>śumbhenāgatya yā śaktirmuktā jvālātibhīṣaṇā /</l>\n<l>āyāntī vahnikūṭābhā sā nirastā maholkayā // MarkP_89.23 //</l>\n</lg>\n\n<lg>\n<l>siṃhanādena śumbhasya vyāptaṃ lokatrayāntaram /</l>\n<l>nirghātaniḥ svano ghoro jitavānavanīpate // MarkP_89.24 //</l>\n</lg>\n\n<lg>\n<l>śumbhamuktāñcharāndevī śumbhastatprahitāñcharān /</l>\n<l>ciccheda svaśarairugraiḥ śataśo 'tha sahasraśaḥ // MarkP_89.25 //</l>\n</lg>\n\n<lg>\n<l>tataḥ sā caṇḍikā kruddhā śūlenābhijaghāna tam /</l>\n<l>sa tadābhihato bhūmau mūrcchito nipapāta ha // MarkP_89.26 //</l>\n</lg>\n\n<lg>\n<l>tato niśumbhaḥ samprāpya cetanāmāttakārmukaḥ /</l>\n<l>ājaghāna śarairdevīṃ kālīṃ kesariṇaṃ tathā // MarkP_89.27 //</l>\n</lg>\n\n<lg>\n<l>punaśca kṛtvā bāhūnāmayutaṃ danujeśvaraḥ /</l>\n<l>cakrāyudhena ditijaśchādayāmāsa caṇḍikām // MarkP_89.28 //</l>\n</lg>\n\n<lg>\n<l>tato bhagavatī kruddhā durgā durgārtināśinī /</l>\n<l>ciccheda tāni cakrāṇi svaśaraiḥ sāyakāṃśca tān // MarkP_89.29 //</l>\n</lg>\n\n<lg>\n<l>tato niśumbho vegena gadāmādāya caṇḍikām /</l>\n<l>abhyadhāvata vai hantuṃ daityasenāsamāvṛtaḥ // MarkP_89.30 //</l>\n</lg>\n\n<lg>\n<l>tasyāpatata evāśu gadāṃ ciccheda caṇḍikā /</l>\n<l>khaḍgena śitadhāreṇa sa ca śūlaṃ samādade // MarkP_89.31 //</l>\n</lg>\n\n<lg>\n<l>śūlahastaṃ samāyāntaṃ niśumbhamamarārdanam /</l>\n<l>hṛdi vivyādha śūlena vegāviddhena caṇḍikā // MarkP_89.32 //</l>\n</lg>\n\n<lg>\n<l>bhinnasya tasya śūlena hṛdayānniḥ sṛto 'paraḥ /</l>\n<l>mahābalo mahāvīryastiṣṭheti puruṣo vadan // MarkP_89.33 //</l>\n</lg>\n\n<lg>\n<l>tasya niṣkrāmato devī prahasya svanavattataḥ /</l>\n<l>śiraściccheda khaḍgena tato 'sāvapatad bhuvi // MarkP_89.34 //</l>\n</lg>\n\n<lg>\n<l>tataḥ siṃhaścakhādograṃ daṃṣṭrākṣuṇṇaśirodharān /</l>\n<l>asurāṃstāṃstathā kālī śivadūtī tathāparān // MarkP_89.35 //</l>\n</lg>\n\n<lg>\n<l>kaumārīśaktinirbhinnāḥ kecinneśurmahāsurāḥ /</l>\n<l>brahmāṇīmantrapūtena toyenānye nirākṛtāḥ // MarkP_89.36 //</l>\n</lg>\n\n<lg>\n<l>māheśvarītriśūlena bhinnāḥ petustathāpare /</l>\n<l>vārāhītuṇḍaghātena keciccūrṇokṛtā bhuvi // MarkP_89.37 //</l>\n</lg>\n\n<lg>\n<l>khaṇḍaṃ khaṇḍaṃ ca cakreṇa vaiṣṇavyā dānavāḥ kṛtāḥ /</l>\n<l>vajreṇa caindrīhastāgravimuktena tathāpare // MarkP_89.38 //</l>\n</lg>\n\n<lg>\n<l>kecidvineśurasurāḥ kecinnaṣṭā mahāhavāt /</l>\n<l>bhakṣitāścāpare kālīśivadūtīmṛgādhipaiḥ // MarkP_89.39 //</l>\n</lg>\n\n<p>iti śrīmārkaṇḍeyamahāpurāṇe sāvarṇike manvantare devīmāhatmye niśumbhavadhonāma ekonanavatitamo 'dhyāyaḥ</p>\n\n</div>\n<div>\n\n<p>navatitamo 'dhyāyaḥ- 90</p>\n\n<lg>\n<l>ṛṣiruvāca</l>\n<l>niśumbhaṃ nihataṃ dṛṣṭvā bhrātaraṃ prāṇasaṃmitam /</l>\n<l>hanyamānaṃ balaṃ caiva śumbhaḥ kruddho 'bravīdvacaḥ // MarkP_90.1 //</l>\n</lg>\n\n<lg>\n<l>balāvalepād duṣṭe tvaṃ mā durge garvamāvaha /</l>\n<l>anyāsāṃ balamāśritya yudhyase yātimāninī // MarkP_90.2 //</l>\n</lg>\n\n<p>śrīdevyuvāca</p>\n\n<lg>\n<l>ekaivāhaṃ jagatyatra dvitīyā kā mamāparā /</l>\n<l>paśyaitā duṣṭa mayyeva viśantyo madvibhūtayaḥ // MarkP_90.3 //</l>\n</lg>\n\n<p>ṛṣiruvāca</p>\n\n<lg>\n<l>tataḥ samastāstā devyo brahmāṇīpramukhā layam /</l>\n<l>tasyā devyāstanau jagmurekāvāsīttadāmbikā // MarkP_90.4 //</l>\n</lg>\n\n<p>śrīdevyuvāca</p>\n\n<lg>\n<l>ahaṃ vibhūtyā bahubhiriha rūpairyadāsthitā /</l>\n<l>satsaṃhṛtaṃ mayaikaiva tiṣṭhāmyājau sthiro bhava // MarkP_90.5 //</l>\n</lg>\n\n<p>ṛṣiruvāca</p>\n\n<lg>\n<l>tataḥ pravavṛte yuddhaṃ devyāḥ śumbhasya cobhayoḥ /</l>\n<l>paśyatāṃ sarvadevānāmasurāṇāṃ ca dāruṇam // MarkP_90.6 //</l>\n</lg>\n\n<lg>\n<l>śaravarṣaiḥ śitaiḥ śastraistathā cāstraiḥ sudāruṇaiḥ /</l>\n<l>tayoryuddhamabhūd bhūyaḥ sarvalokabhayaṅkaram // MarkP_90.7 //</l>\n</lg>\n\n<lg>\n<l>divyānyastrāṇi śataśo mumuce yānyathāmbikā /</l>\n<l>babhañja tāni daityendrastatpratīghātakartṛbhiḥ // MarkP_90.8 //</l>\n</lg>\n\n<lg>\n<l>muktāni tena cāstrāṇi divyāni parameśvarī /</l>\n<l>babhañja līlayaivograhuṅkāroccāraṇādibhiḥ // MarkP_90.9 //</l>\n</lg>\n\n<lg>\n<l>tataḥ śaraśatairdevīmācchādayata so 'suraḥ /</l>\n<l>sā ca tatkupitā devī dhanuściccheda ceṣubhiḥ // MarkP_90.10 //</l>\n</lg>\n\n<lg>\n<l>chinne dhanuṣi daityendrastathā śaktimathādade /</l>\n<l>ciccheda devī cakreṇa tāmapyasya kare sthitām // MarkP_90.11 //</l>\n</lg>\n\n<lg>\n<l>tataḥ khaḍgamupādāya śatacandraṃ ca bhānumat /</l>\n<l>abhyadhāvattadā devīṃ daityānāmadhipeśvaraḥ // MarkP_90.12 //</l>\n</lg>\n\n<lg>\n<l>tasyāpatata evāśu khaḍgaṃ ciccheda caṇḍikā /</l>\n<l>dhanurmuktaiḥ śitairbāṇaiścarma cārkakarāmalam // MarkP_90.13 //</l>\n</lg>\n\n<lg>\n<l>aśvāṃśca pātayāmāsa rathaṃ sārathinā saha /</l>\n<l>hatāśvaḥ sa tadā daityaśchinnadhānvā visārathiḥ /</l>\n<l>jagrāha mudgaraṃ ghoramambikānidhanodyataḥ // MarkP_90.14 //</l>\n</lg>\n\n<lg>\n<l>cicchedāpatatastasya mudgaraṃ niśitaiḥ śaraiḥ /</l>\n<l>tathāpi so 'bhyadhāvattāṃ muṣṭimudyamya vegavān // MarkP_90.15 //</l>\n</lg>\n\n<lg>\n<l>sa muṣṭiṃ pātayāmāsa hṛdaye daityapuṅgavaḥ /</l>\n<l>devyāstaṃ cāpi sā devī talenorasyatāḍayat // MarkP_90.16 //</l>\n</lg>\n\n<lg>\n<l>talaprahārābhihato nipapāta mahītale /</l>\n<l>sa daityarājaḥ sahasā punareva tathotthitaḥ // MarkP_90.17 //</l>\n</lg>\n\n<lg>\n<l>utpatya ca pragṛhyoccairdevīṃ gaganamāsthitaḥ /</l>\n<l>tatrāpi sā nirādhārā yuyudhe tena caṇḍikā // MarkP_90.18 //</l>\n</lg>\n\n<lg>\n<l>niyuddhaṃ khe tadā daityaścaṇḍikā ca parasparam /</l>\n<l>cakratuḥ prathamaṃ siddhamunivismayakārakam // MarkP_90.19 //</l>\n</lg>\n\n<lg>\n<l>tato niyuddhaṃ suciraṃ kṛtvā tenāmbikā saha /</l>\n<l>utpātya bhrāmayāmāsa cikṣepa dharaṇītale // MarkP_90.20 //</l>\n</lg>\n\n<lg>\n<l>sa kṣipto dharaṇīṃ prāpya muṣṭimudyamya vegitaḥ /</l>\n<l>abhyadhāvata duṣṭātmā caṇḍikānidhanecchayā // MarkP_90.21 //</l>\n</lg>\n\n<lg>\n<l>tamāyāntaṃ tato devī sarvadaityajaneśvaram /</l>\n<l>jagatyāṃ pātayāmāsa bhittvā śūlena vakṣasi // MarkP_90.22 //</l>\n</lg>\n\n<lg>\n<l>sa gatāsuḥ papātorvyāṃ devīśūlāgravikṣataḥ /</l>\n<l>cālayan sakalāṃ pṛthvīṃ sābdhidvīpāṃ saparvatām // MarkP_90.23 //</l>\n</lg>\n\n<lg>\n<l>tataḥ prasannamakhilaṃ hate tasmin durātmani /</l>\n<l>jagatsvāsthyamatīvāpa nirmalaṃ cābhavannabhaḥ // MarkP_90.24 //</l>\n</lg>\n\n<lg>\n<l>utpātameghāḥ solkā ye prāgāsaṃste śamaṃ yayuḥ /</l>\n<l>sarito mārgavāhinyastathāsaṃstatra pātite // MarkP_90.25 //</l>\n</lg>\n\n<lg>\n<l>tato devagaṇāḥ sarve harṣanirbhamānasāḥ /</l>\n<l>babhūvurnihate tasmin gandharvā lalitaṃ jaguḥ // MarkP_90.26 //</l>\n</lg>\n\n<lg>\n<l>avādayaṃstathaivānye nanṛtuścāpsarogaṇāḥ /</l>\n<l>vavuḥ puṇyāstathā vātāḥ suprabho 'bhūddivākaraḥ // MarkP_90.27 //</l>\n</lg>\n\n<p>jajvaluścāgnayaḥ śāntāḥ śāntā digjanitasvanāḥ /</p>\n\n<p>iti śrīmārkaṇḍeyapurāṇe sāvarṇike manvantare devīmāhātmye śumbhavadhonāma navatitamo 'dhyāyaḥ</p>\n\n</div>\n<div>\n\n<p>ekanavatitamo 'dhyāyaḥ- 91</p>\n\n<p>ṛṣiruvāca</p>\n\n<lg>\n<l>devyā hate tatra mahāsurendre</l>\n<l>  sendrāḥ surā vahnipurogamāstām /</l>\n<l>kātyāyanīṃ tuṣṭuvuriṣṭalābhād</l>\n<l>  vikāśivaktrābjavikāśitāśāḥ // MarkP_91.1 //</l>\n</lg>\n\n<p>devā ūcuḥ</p>\n\n<lg>\n<l>devi prapannārtihare prasīda</l>\n<l>  prasīda mātarjagato 'khilasya /</l>\n<l>prasīda viśveśvari pāhi viśvaṃ</l>\n<l>  tvamīśvarī devi carācarasya // MarkP_91.2 //</l>\n</lg>\n\n<lg>\n<l>ādhārabhūtā jagatastvamekā</l>\n<l>  mahīsvarūpeṇa yataḥ sthitāsi /</l>\n<l>apāṃ svarūpasthitayā tvayaitad</l>\n<l>  āpyāyyate kṛtstramalaṅghyavīrye // MarkP_91.3 //</l>\n</lg>\n\n<lg>\n<l>tvaṃ vaiṣṇavī śaktiranantavīryā</l>\n<l>  viśvasya bījaṃ paramāsi māyā /</l>\n<l>saṃmohitaṃ devi samastametat</l>\n<l>  tevaṃ vai prasannā bhuvi muktihetuḥ // MarkP_91.4 //</l>\n</lg>\n\n<lg>\n<l>vidyāḥ samastāstava devi bhedāḥ</l>\n<l>  striyaḥ samastāḥ sakalā jagatsu /</l>\n<l>tvayaikayā pūritamambayaitat</l>\n<l>  kā te stutiḥ stavyaparā paroktiḥ // MarkP_91.5 //</l>\n</lg>\n\n<lg>\n<l>sarvabhūtā yadā devī svargamuktipradāyinī /</l>\n<l>tvaṃ stutā stutaye kā vā bhavantu paramoktayaḥ // MarkP_91.6 //</l>\n</lg>\n\n<lg>\n<l>sarvasya buddhirūpeṇa janasya hṛdi saṃsthite /</l>\n<l>svargāpavargade devi nārāyaṇi namo 'stu te // MarkP_91.7 //</l>\n</lg>\n\n<lg>\n<l>kalākāṣṭhādirūpeṇa pariṇāmapradāyinī /</l>\n<l>viśvasyoparatau śakte nārāyaṇi namo 'stu te // MarkP_91.8 //</l>\n</lg>\n\n<lg>\n<l>sarvamaṅgalamāṅgalye śive sarvārthasādhike /</l>\n<l>śaraṇye tryambake gauri nārāyaṇi namo 'stu te // MarkP_91.9 //</l>\n</lg>\n\n<lg>\n<l>sṛṣṭisthitivināśānāṃ śaktibhūte sanātani /</l>\n<l>guṇāśraye guṇamaye nārāyaṇi namo 'stu te // MarkP_91.10 //</l>\n</lg>\n\n<lg>\n<l>śaraṇāgatadīnārtaparitrāṇaparāyaṇe /</l>\n<l>sarvasyārtihare devi nārāyaṇi namo 'stu te // MarkP_91.11 //</l>\n</lg>\n\n<lg>\n<l>haṃsayuktavimānasthe brahmāṇīrūpadhāriṇi /</l>\n<l>kauśāmbhaḥ kṣarike devi nārāyaṇi namo 'stu te // MarkP_91.12 //</l>\n</lg>\n\n<lg>\n<l>triśūlacandrāhidhare mahāvṛṣabhavāhini /</l>\n<l>māheśvarīsvarūpeṇa nārāyaṇi namo 'stu te // MarkP_91.13 //</l>\n</lg>\n\n<lg>\n<l>mayūrakukkuṭavṛte mahāśaktidhare 'maghe /</l>\n<l>kaumārīrūpasaṃsthāne nārāyaṇi namo 'stu te // MarkP_91.14 //</l>\n</lg>\n\n<lg>\n<l>śaṅkhacakragadāśārṅgagṛhītaparamāyudhe /</l>\n<l>prasīda vaiṣṇavīrūpe nārāyaṇi namo 'stu te // MarkP_91.15 //</l>\n</lg>\n\n<lg>\n<l>gṛhītogramahācakre daṃṣṭroddhṛtavasundhare /</l>\n<l>varāharūpiṇi śive nārāyaṇi namo 'stu te // MarkP_91.16 //</l>\n</lg>\n\n<lg>\n<l>nṛsiṃharūpeṇogreṇa hantuṃ daityān kṛtodyame /</l>\n<l>trailokyatrāṇasahite nārāyaṇi namo 'stu te // MarkP_91.17 //</l>\n</lg>\n\n<lg>\n<l>kirīṭini mahāvajre sahasranayanojjvale /</l>\n<l>vṛtraprāṇahare caindri nārāyaṇi namo 'stu te // MarkP_91.18 //</l>\n</lg>\n\n<lg>\n<l>śivadūtīsvarūpeṇa hatadaityamahābale /</l>\n<l>ghorarūpe mahārāve nārāyaṇi namo 'stu te // MarkP_91.19 //</l>\n</lg>\n\n<lg>\n<l>daṃṣṭrākarālavadane śiromālāvibhūṣaṇe /</l>\n<l>cāmuṇḍe muṇḍamathane nārāyaṇi namo 'stu te // MarkP_91.20 //</l>\n</lg>\n\n<lg>\n<l>lakṣmi lajje mahāvidye śraddhe puṣṭe svadhe dhruve /</l>\n<l>mahārātre mahāmāye nārāyaṇi namo 'stu te // MarkP_91.21 //</l>\n</lg>\n\n<lg>\n<l>medhe sarasvati vare bhūti bābhravi tāmasi /</l>\n<l>niyate tvaṃ prasīdeśe nārāyaṇi namo 'stu te // MarkP_91.22 //</l>\n</lg>\n\n<lg>\n<l>sarvataḥ pāṇipādānte sarvato 'kṣiśiromukhe /</l>\n<l>sarvataḥ śravaṇaghrāṇe nārāyaṇi namo 'stu te // MarkP_91.23 //</l>\n</lg>\n\n<lg>\n<l>sarvasvarūpe sarveśe sarvaśaktisamanvite /</l>\n<l>bhayebhyastrāhi no devi durge devi namo 'stu te // MarkP_91.24 //</l>\n</lg>\n\n<lg>\n<l>etatte vadanaṃ saumyaṃ locanatrayabhūṣitam /</l>\n<l>pātu naḥ sarvabhītibhyaḥ kātyāyani namo 'stu te // MarkP_91.25 //</l>\n</lg>\n\n<lg>\n<l>jvālākarālamatyugramaśeṣāsuraśūdanam /</l>\n<l>triśūlaṃ pātu no bhīterbhadrakāli namo 'stute // MarkP_91.26 //</l>\n</lg>\n\n<lg>\n<l>hinasti daityatejāṃsi svanenāpūrya yā jagat /</l>\n<l>sā ghaṇṭā pātu no devi pāpebhyo naḥ sutāniva // MarkP_91.27 //</l>\n</lg>\n\n<lg>\n<l>asurāsṛgvasāpaṅkacarcitaste karojjvalaḥ /</l>\n<l>śubhāya khaḍgo bhavatu caṇḍike tvāṃ natā vayam // MarkP_91.28 //</l>\n</lg>\n\n<lg>\n<l>rogānaśeṣānapahaṃsi tuṣṭā</l>\n<l>  ruṣṭā tu kāmān sakalānabhīṣṭān /</l>\n<l>tvāmāśritānāṃ na vipannarāṇāṃ</l>\n<l>  tvāmāśritā hyāśrayatāṃ prayānti // MarkP_91.29 //</l>\n</lg>\n\n<lg>\n<l>etatkṛtaṃ yatkadanaṃ tvayādya</l>\n<l>  dharmadviṣāṃ devi mahāsurāṇām /</l>\n<l>rūpairanekairbahudhā'tmamūrti</l>\n<l>  kṛtvāmbike tatprakaroti kānyā // MarkP_91.30 //</l>\n</lg>\n\n<lg>\n<l>vidyāsu śāstreṣu vivekadīpeṣv</l>\n<l>  ādyeṣu vākyeṣu ca kā tvadanyā /</l>\n<l>mamatvagarte 'timahāndhakāre</l>\n<l>  vibhrāmayatyetadatīva viśvam // MarkP_91.31 //</l>\n</lg>\n\n<lg>\n<l>rakṣāṃsi yatrograviṣāśca nāgā</l>\n<l>  yatrārayo dasyubalāni yatra /</l>\n<l>dāvānalo yatra tathābdhimadhye</l>\n<l>  tatra sthitā tvaṃ paripāsi viśvam // MarkP_91.32 //</l>\n</lg>\n\n<lg>\n<l>viśveśvari tvaṃ paripāsi viśvaṃ</l>\n<l>  viśvātmikā dhārayasīti viśvam /</l>\n<l>viśveśavandyā bhavatī bhavanti</l>\n<l>  viśvāśrayā ye tvayi bhaktinamrāḥ // MarkP_91.33 //</l>\n</lg>\n\n<lg>\n<l>devi prasīda paripālaya no 'paribhīter</l>\n<l>  nityaṃ yathāsuravadhādadhunaiva sadyaḥ /</l>\n<l>pāpāni sarvajagatāṃ praśamaṃ nayāśu</l>\n<l>  utpātapākajanitāṃśca mahopasargān // MarkP_91.34 //</l>\n</lg>\n\n<lg>\n<l>praṇatānāṃ prasīda tvaṃ devi viśvārtihāriṇī /</l>\n<l>trailokyavāsināmīḍye lokānāṃ varadā bhava // MarkP_91.35 //</l>\n</lg>\n\n<p>śrīdevyuvāca</p>\n\n<lg>\n<l>varadāhaṃ suragaṇa varaṃ yanmanasecchatha /</l>\n<l>taṃ vṛṇudhvaṃ prayacchāmi jagatāmupakārakam // MarkP_91.36 //</l>\n</lg>\n\n<p>devā ūcuḥ</p>\n\n<lg>\n<l>sarvabādhāpraśamanaṃ trailokyasyākhileśvari /</l>\n<l>evameva tvayā kāryamasmadvairivināśanam // MarkP_91.37 //</l>\n</lg>\n\n<p>śrīdevyuvāca</p>\n\n<lg>\n<l>vaivasvate 'ntare prāpte aṣṭāviṃśatime yuge /</l>\n<l>śumbho niśumbhaścaivānyāvutpatsyete mahāsurau // MarkP_91.38 //</l>\n</lg>\n\n<lg>\n<l>nandagopagṛhe jātā yaśodāgarbhasambhavā /</l>\n<l>tatastau nāśayiṣyāmi vindhyācalanivāsinī // MarkP_91.39 //</l>\n</lg>\n\n<lg>\n<l>punarapyatiraudreṇa rūpeṇa pṛthivītale /</l>\n<l>avatīrya haniṣyāmi vaipracittāṃstu dānavān // MarkP_91.40 //</l>\n</lg>\n\n<lg>\n<l>bhakṣayantyāśca tānugrān vaipracittān sudānavān /</l>\n<l>raktā dantā bhaviṣyanti dāḍimīkusumopamāḥ // MarkP_91.41 //</l>\n</lg>\n\n<lg>\n<l>tato māṃ devatāḥ svarge martyaloke ca mānavāḥ /</l>\n<l>stuvanto vyāhariṣyanti satataṃ raktadantikām // MarkP_91.42 //</l>\n</lg>\n\n<lg>\n<l>bhuyaśca śatavārṣikyāmanāvṛṣṭyāmanambhasi /</l>\n<l>munibhiḥ saṃstutā bhūmau saṃbhaviṣyāmyayonijā // MarkP_91.43 //</l>\n</lg>\n\n<lg>\n<l>tataḥ śatena netrāṇāṃ nirīkṣiṣyāmi yanmunīn /</l>\n<l>kīrtayiṣyanti manujāḥ śatākṣīmiti māṃ tataḥ // MarkP_91.44 //</l>\n</lg>\n\n<lg>\n<l>tato 'hamakhilaṃ lokamātmadehasamudbhavaiḥ /</l>\n<l>bhariṣyāmi surāḥ śākairāvṛṣṭeḥ prāṇadhārakaiḥ // MarkP_91.45 //</l>\n</lg>\n\n<lg>\n<l>śākambharīti vikhyātiṃ tadā yāsyāmyahaṃ bhuvi /</l>\n<l>tatraiva ca vadhiṣyāmi durgamākhyaṃ mahāsuram /</l>\n<l>durgā devīti vikhyātaṃ tanme nāma bhaviṣyati // MarkP_91.46 //</l>\n</lg>\n\n<lg>\n<l>punaścāhaṃ yadā bhīmaṃ rūpa kṛtvā himācale /</l>\n<l>rakṣāṃsi bhakṣayiṣyāmi punīnāṃ trāṇakāraṇāt // MarkP_91.47 //</l>\n</lg>\n\n<lg>\n<l>tadā māṃ munayaḥ sarve stoṣyantyānamramūrtayaḥ /</l>\n<l>bhīmā devīti vikhyātaṃ tanme nāma bhaviṣyati // MarkP_91.48 //</l>\n</lg>\n\n<lg>\n<l>yadāruṇākhyastrailokye mahābādhāṃ kariṣyati /</l>\n<l>tadāhaṃ bhrāmaraṃ rūpaṃ kṛtvāsaṃkhyeyaṣaṭpadam // MarkP_91.49 //</l>\n</lg>\n\n<lg>\n<l>trailokyasya hitārthāya vadhiṣyāmi mahāsuram /</l>\n<l>bhrāmarīti ca māṃ cokāstadā stoṣyanti sarvataḥ // MarkP_91.50 //</l>\n</lg>\n\n<lg>\n<l>itthaṃ yadā yadā bādhā dānavotthā bhaviṣyati /</l>\n<l>tadā tadāvatīryāhaṃ kariṣyāmyarisaṃkṣayam // MarkP_91.51 //</l>\n</lg>\n\n<p>iti śrīmārkaṇḍeyamahāpurāṇe sāvarṇike manvantare devīmāhatmye devaiḥ kṛtā nārāyaṇo stutirnāmaikanavatitamo 'dhyāyaḥ</p>\n\n</div>\n<div>\n\n<p>dvinavatitamo 'dhyāyaḥ- 92</p>\n\n<lg>\n<l>devyuvāca</l>\n<l>ebhiḥ stavaiśca māṃ nityaṃ stoṣyate yaḥ samāhitaḥ /</l>\n<l>tasyāhaṃ sakalāṃ bādhāṃ nāśayiṣyāmyasaṃśayam // MarkP_92.1 //</l>\n</lg>\n\n<lg>\n<l>madhukaiṭabhānāśaṃ ca mahiṣāsuraghātanam /</l>\n<l>kīrtayiṣyinti ye tadvad vadhaṃ śumbhaniśumbhayoḥ // MarkP_92.2 //</l>\n</lg>\n\n<lg>\n<l>aṣṭamyāṃ ca caturdaśyāṃ navamyāṃ caikacetasaḥ /</l>\n<l>stoṣyanti caiva ye bhaktyā mama māhātmyamuttamam // MarkP_92.3 //</l>\n</lg>\n\n<lg>\n<l>na teṣāṃ duṣkṛtaṃ kiñcid duṣkṛtotthā na cāpadaḥ /</l>\n<l>bhaviṣyati na dāridrayaṃ na caiveṣṭaviyojanam // MarkP_92.4 //</l>\n</lg>\n\n<lg>\n<l>śatruto na bhayaṃ tasya dasyuto vā na rājataḥ /</l>\n<l>na śastrānalatoyaughāt kadācit sambhaviṣyati // MarkP_92.5 //</l>\n</lg>\n\n<lg>\n<l>tasmānmamaitanmāhātmyaṃ paṭhitavyaṃ sahāhitaiḥ /</l>\n<l>śrotavyaṃ ca sadā bhaktyā paraṃ svastyayanaṃ mahat // MarkP_92.6 //</l>\n</lg>\n\n<lg>\n<l>upasargānaśeṣāṃstu mahāmārīsamudbhavān /</l>\n<l>tathā trividhamutpātaṃ māhātmyaṃ śamayenmama // MarkP_92.7 //</l>\n</lg>\n\n<lg>\n<l>yatraitat paṭhyate samyaṅnityamāyatane mama /</l>\n<l>sadā na tadvimokṣyāmi sāṃnidhyaṃ tatra me sthitam // MarkP_92.8 //</l>\n</lg>\n\n<lg>\n<l>balipradāne pūjāyāmagnikārye mahotsave /</l>\n<l>sarvaṃ mamaitaccaritamuccāryaṃ śrāvyameva ca // MarkP_92.9 //</l>\n</lg>\n\n<lg>\n<l>jānatājānatā vāpi balipūjāṃ tathā kṛtām /</l>\n<l>pratīcchiṣyāmyahaṃ prītyā vahnihomaṃ tathā kṛtam // MarkP_92.10 //</l>\n</lg>\n\n<lg>\n<l>śaratkāle mahāpūjā kriyate yā ca vārṣikī /</l>\n<l>tasyāṃ mamaitanmāhātmyaṃ śrutvā bhaktisamanvitaḥ // MarkP_92.11 //</l>\n</lg>\n\n<lg>\n<l>sarvabādhāvinirmṛkto dhanadhānyasamanvitaḥ /</l>\n<l>manuṣyo matprasādena bhaviṣyati na saṃśayaḥ // MarkP_92.12 //</l>\n</lg>\n\n<lg>\n<l>śrutvā mamaitanmāhātmyaṃ tathotpattīḥ pṛthak śubhāḥ /</l>\n<l>parākramaṃ ca yuddheṣu jāyate nirbhayaḥ pumān // MarkP_92.13 //</l>\n</lg>\n\n<lg>\n<l>ripavaḥ saṃkṣayaṃ yānti kalyāṇaṃ copapadyate /</l>\n<l>nandate ca kulaṃ puṃsāṃ māhātmyaṃ mama śṛṇvatām // MarkP_92.14 //</l>\n</lg>\n\n<lg>\n<l>śāntikarmaṇi sarvatra tathā duḥ svapnadarśane /</l>\n<l>grahapīḍāsu cogrāsu māhātmyaṃ śṛṇuyānmama // MarkP_92.15 //</l>\n</lg>\n\n<lg>\n<l>upasargāḥ śamaṃ yānti grahapīḍāśca dāruṇāḥ /</l>\n<l>duḥ svapnaṃ ca nṛbhirdṛṣṭaṃ susvapnamupajāyate // MarkP_92.16 //</l>\n</lg>\n\n<lg>\n<l>bālagrahābhibhūtānāṃ bālānāṃ śāntikārakam /</l>\n<l>saṃghātabhede ca nṛṇāṃ maitrīkaraṇamuttamam // MarkP_92.17 //</l>\n</lg>\n\n<lg>\n<l>durvṛttānāmaśeṣāṇāṃ balahānikaraṃ param /</l>\n<l>rakṣobhūtapiśācānāṃ paṭhanādeva nāśanam // MarkP_92.18 //</l>\n</lg>\n\n<l>sarvaṃ mamaitanmāhātmyaṃ mama sannidhikārakam // MarkP_92.19 //</l>\n\n<lg>\n<l>paśupuṣpārghyadhūpaiśca gandhadīpaistathottamaiḥ /</l>\n<l>viprāṇāṃ bhojanairhemaiḥ prokṣaṇīyairaharniśam // MarkP_92.20 //</l>\n</lg>\n\n<lg>\n<l>anyaiśca vividhairbhogaiḥ pradānairvatsareṇa yā /</l>\n<l>prītirme kriyate sāsmin sakṛtsucarite śrute // MarkP_92.21 //</l>\n</lg>\n\n<lg>\n<l>śrutaṃ harati pāpāni tathā'rogyaṃ prayacchati /</l>\n<l>rakṣāṃ karoti bhūtebhyo janmanāṃ kīrtanaṃ mama // MarkP_92.22 //</l>\n</lg>\n\n<lg>\n<l>yuddheṣu caritaṃ yanme duṣṭadaityanibarhaṇam /</l>\n<l>tasmin śrute vairikṛtaṃ bhayaṃ puṃsāṃ na jāyate // MarkP_92.23 //</l>\n</lg>\n\n<lg>\n<l>yuṣmābhiḥ stutayo yāśca yāśca brahmarṣibhiḥ kṛtāḥ /</l>\n<l>brahmaṇā ca kṛtāstāstu prayacchanti śubhāṃ gatim // MarkP_92.24 //</l>\n</lg>\n\n<lg>\n<l>araṇye prāntare vāpi dāvāgniparivāritaḥ /</l>\n<l>dasyubhirvā vṛtaḥ śūnye gṛhīto vāpi śatrubhiḥ // MarkP_92.25 //</l>\n</lg>\n\n<lg>\n<l>siṃhavyāghrānuyāto vā vane vā vanahastibhiḥ /</l>\n<l>rājñā kruddhena cājñapto vadhyo bandhagato 'pi vā // MarkP_92.26 //</l>\n</lg>\n\n<lg>\n<l>āghūrṇito vā vātena sthitaḥ pote mahārṇave /</l>\n<l>patatsu cāpi śastreṣu saṃgrāme bhṛśadāruṇe // MarkP_92.27 //</l>\n</lg>\n\n<lg>\n<l>sarvābādhāsu ghorāsu vedanābhyardito 'pi vā /</l>\n<l>smaranmamaitaccharitaṃ naro mucyeta saṅkaṭāt // MarkP_92.28 //</l>\n</lg>\n\n<lg>\n<l>mama prabhāvātsiṃhādyā dasyavo vairiṇastathā /</l>\n<l>dūrādeva palāyante smarataścaritaṃ mama // MarkP_92.29 //</l>\n</lg>\n\n<p>ṛṣiruvāca</p>\n\n<lg>\n<l>ityuktvā sā bhagavatī caṇḍikā caṇḍavikramā /</l>\n<l>paśyatāmeva devānāṃ tatraivāntaradhīyata // MarkP_92.30 //</l>\n</lg>\n\n<lg>\n<l>te 'pi devyā nirātaṅkā svādhikārān yathā purā /</l>\n<l>yajñabhāgabhujaḥ sarve cakrurvinihatārayaḥ // MarkP_92.31 //</l>\n</lg>\n\n<lg>\n<l>daityāśca devyā nihate śumbhe devaripau yudhi /</l>\n<l>jagadvidhvaṃsake tasmin mahogre 'tulavikrame /</l>\n<l>niśumbhe ca mahāvīrye śeṣāḥ pātālamāyayuḥ // MarkP_92.32 //</l>\n</lg>\n\n<lg>\n<l>evaṃ bhagavatī devī sā nityāpi punaḥ punaḥ /</l>\n<l>sambhūya kurute bhūpa jagataḥ paripālanam // MarkP_92.33 //</l>\n</lg>\n\n<lg>\n<l>tayaitanmohyate viśvaṃ saiva viśvaṃ prasūyate /</l>\n<l>sā yācitā ca vijñānaṃ tuṣṭā ṛddhiṃ prayacchati // MarkP_92.34 //</l>\n</lg>\n\n<lg>\n<l>vyāptaṃ tayaitatsakalaṃ brahmāṇḍaṃ manujeśvara /</l>\n<l>mahākālyā mahākāle mahākārīsvarūpayā // MarkP_92.35 //</l>\n</lg>\n\n<lg>\n<l>saiva kāle mahāmārī saiva sṛṣṭirbhavatyajā /</l>\n<l>sthitiṃ karoti bhūtānāṃ saiva kāle sanātanī // MarkP_92.36 //</l>\n</lg>\n\n<lg>\n<l>bhavakāle nṛṇāṃ saiva lakṣmīrvṛddhipradā gṛhe /</l>\n<l>saivābhāve tathālakṣmīrvināśāyopajāyate // MarkP_92.37 //</l>\n</lg>\n\n<lg>\n<l>stutā sampūjitā puṣpairdhūpagandhādibistathā /</l>\n<l>dadāti vittaṃ putrāṃśca matiṃ dharme gatiṃ śubhām // MarkP_92.38 //</l>\n</lg>\n\n<p>iti śrīmārkaṇḍeyapurāṇe sāvarṇike manvantare devīmāhātmye devīvākyaṃ nāma dvinavatitamo 'dhyāyaḥ</p>\n\n</div>\n<div>\n\n<p>trinavatitamo 'dhyāyaḥ- 93</p>\n\n<p>ṛṣiruvāca</p>\n\n<lg>\n<l>etatte kathitaṃ bhūpa devīmāhātmyamuttamam /</l>\n<l>evaṃprabhāvā sā devī yayedaṃ dhāryate jagat // MarkP_93.1 //</l>\n</lg>\n\n<lg>\n<l>vidyā tathaiva kriyate bhagavadviṣṇumāyayā /</l>\n<l>tathā tvameṣa vaiśyaśca tathaivānye vivekinaḥ /</l>\n<l>mohyante mohitāścaiva mohameṣyanti cāpare // MarkP_93.2 //</l>\n</lg>\n\n<lg>\n<l>tāmupaihi mahārāja śaraṇaṃ parameśvarīm /</l>\n<l>ārādhitā saiva nṛṇāṃ bhogasvargāpavargadā // MarkP_93.3 //</l>\n</lg>\n\n<p>mārkaṇḍeya uvāca</p>\n\n<lg>\n<l>iti tasya vacaḥ śrutvā surathaḥ sa narādhipaḥ /</l>\n<l>praṇipatya mahābhāgaṃ tamṛṣiṃ śaṃsitavratam // MarkP_93.4 //</l>\n</lg>\n\n<lg>\n<l>nirviṇṇo 'timamatvena rājyāpaharaṇena ca /</l>\n<l>jagama sadyastapase sa ca vaiśyo mahāmune // MarkP_93.5 //</l>\n</lg>\n\n<lg>\n<l>saṃdarśanārthamambāyā nadīpulinasaṃsthitaḥ /</l>\n<l>sa ca vaiśyastapastepe devīsūktaṃ paraṃ japan // MarkP_93.6 //</l>\n</lg>\n\n<lg>\n<l>tau tasmin piline devyāḥ kṛtvā mūrti mahīmayīm /</l>\n<l>arhaṇāṃ cakratustasyāḥ puṣpadhūpāgnitarpaṇaiḥ // MarkP_93.7 //</l>\n</lg>\n\n<lg>\n<l>nirāhārau yatātmānau tanmanaskau samāhitau /</l>\n<l>dadatustau baliṃ caiva nijagātrāsṛgukṣitam // MarkP_93.8 //</l>\n</lg>\n\n<lg>\n<l>evaṃ samārādhayatostribhirvarṣairyatātmanoḥ /</l>\n<l>parituṣṭā jagaddhātrī pratyakṣaṃ prāha caṇḍikā // MarkP_93.9 //</l>\n</lg>\n\n<p>śrīdevyuvāca</p>\n\n<lg>\n<l>yatprārthyate tvayā bhūpa tvayā ca kulanandana /</l>\n<l>mattastatprāpyatāṃ sarvaṃ parituṣṭā dadāmi tat // MarkP_93.10 //</l>\n</lg>\n\n<p>mārkaṇḍeya uvāca</p>\n\n<lg>\n<l>tato vavre nṛpo rājyamavibhraṃśyanyajanmani /</l>\n<l>atraiva ca nijaṃ rājyaṃ hataśatrubalaṃ balāt // MarkP_93.11 //</l>\n</lg>\n\n<lg>\n<l>so 'pi vaiśyastato jñānaṃ vavre nirviṇṇamānasaḥ /</l>\n<l>mametyahamiti prājñaḥ saṅgavicyutikārakam // MarkP_93.12 //</l>\n</lg>\n\n<p>śrīdevyuvāca</p>\n\n<lg>\n<l>svalpairahobhirnṛpate svaṃ rājyaṃ prāpsyate bhavān /</l>\n<l>hatvā ripūnaskhalitaṃ tava tatra bhaviṣyati // MarkP_93.13 //</l>\n</lg>\n\n<lg>\n<l>mṛtaśca bhūyaḥ samprāpya janma devādvivasvataḥ /</l>\n<l>sāvarṇiko nāma manurbhavān bhuvi bhaviṣyati // MarkP_93.14 //</l>\n</lg>\n\n<lg>\n<l>vaiśyavarya tvayā yaśca varo 'smatto 'bhivāñchataḥ /</l>\n<l>taṃ prayacchāmi saṃsiddhyai tava jñānaṃ bhaviṣyati // MarkP_93.15 //</l>\n</lg>\n\n<p>mārkaṇḍeya uvāca</p>\n\n<lg>\n<l>iti dattvā tayordevī yathābhilaṣitaṃ varam /</l>\n<l>babhūvāntarhitā sadyo bhaktyā tābhyāmabhiṣṭutā // MarkP_93.16 //</l>\n</lg>\n\n<lg>\n<l>evaṃ devyā varaṃ labdhvā surathaḥ kṣatriyarṣabhaḥ /</l>\n<l>sūryājjanma samāsādya sāvarṇirbhavitā manuḥ // MarkP_93.17 //</l>\n</lg>\n\n<p>iti śrīmārkaṇḍeyamahāpurāṇe sāvarṇike manvantare devīmāhātmye varapradānaṃ nāma trinavatitamo 'dhyāyaḥ</p>\n\n  </div>\n</body>\n\n"
}