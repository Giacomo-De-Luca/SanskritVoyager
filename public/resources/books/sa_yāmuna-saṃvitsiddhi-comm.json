{
  "title": "sa_yāmuna-saṃvitsiddhi-comm",
  "body": "<body xmlns='http://www.tei-c.org/ns/1.0'>\n\n<l rend='bold'>śrīḥ /</l>\n<l rend='bold'>śrīharirjayati /</l>\n<l rend='bold'>śrīmate rāmānujāya namaḥ /</l>\n<l><hi rend='bold'>paramācāryaśrīmadyāmunamunisamanugṛhīte siddhitraye -</hi> <hi rend='bold'>saṃvitsiddhiḥ /</hi></l>\n<l rend='bold'>siddhāñjananāmakavyākhyopetā /</l>\n<l rend='bold'>ekamevādvitīyaṃ tadbrahmetyupaniṣadvacaḥ /</l>\n<l rend='bold'>brahmaṇo 'nyasya sadbhāvaṃ nanu tatpratiṣedhati // 1 //</l>\n<lg>\n<l>(vyākhyā) īṣṭe viśvasya nityaṃ vyapagatatulanāyogyavastvantaro yo vidye yasyādhigatyai vidurupaniṣado dve parāṃ cāparāṃ ca /</l>\n<l>yo viśvasvāntavāsī prathayati ca dhiyaṃ tasya tasyānurūpāṃ devaḥ śrīmān sa mahyaṃ pradiśatu dayayā dhīvikāsaṃ samantāt // 1 //</l>\n</lg>\n\n<lg>\n<l>yāmunāśayavijñaṃ taṃ dhyātvā lakṣmaṇayoginam /</l>\n<l>yāmunāryakṛtiṃ saṃvitsiddhiṃ vyākaravāṇyaham // 2 //</l>\n</lg>\n\n<p>pramāṇaphalarūpāyāḥ saṃvidaḥ prameyatattvavyavasthāpikāyāḥ svarūpādiviśodhyate 'tra saṃvistiddhau /\niyamādimā siddhitraye ślokavārtikacchlokamālikārūpā /\ntantravārtikavaccātmeśvarasiddhī /\natra copakramamadhyāvasāneṣu bhūyān granthabhāgo luptaḥ /\nupalabhyamānasaṃvitsiddhibhāge ca bahulamadvaitimatanirāso dṛśyate /\nadvaitino hi<hi rend='bold'>sadeva somyedamagra āsīdekamevādvitīyam</hi>iti kāraṇībhūtasya sacchabditasya parabrahmaṇo 'dvitīyatvaśravaṇāt<hi rend='bold'>satyaṃ jñānamanantaṃ brahme</hi>ti jñānamātratvaśravaṇācca sajātīyavijātīyasvagatabhedasāmānyaśūnyaṃ brahmaiva cinmātraṃ sat paramārthaḥ, anyatsarvaṃ tatraivāvidyayā parikalpitaṃ mithyābhūtamityāmananti /\ntatrādvitīyaśrutestadabhimatārthapratipādakatvāsambhavaṃ varṇayitumādau tanmatamanuvadati<hi rend='bold'>ekameve</hi>ti /\nyattadornityasaṃbandhātpūrvārdhe yadi tyanuṣajyate /\n<lg>\n<l>yat upaniṣadvacaḥ, tadityanvayaḥ /</l>\n<l>yadvā uttarārdhe tacchadbaḥ prasiddhaparāmarśī na tu yacchabdanirdiṣṭapratinirdeśarūpaḥ /</l>\n<l>tadbrahmetyatrasadbrahmeti pāṭhaḥ saṃbhāvyate /</l>\n<l>brahmavācisatpadaviśeṣaṇamadvitīyapadaṃ brahmaṇo 'nyasyāsattvaparamiti pūrvapakṣiṇāmāśayaḥ // 1 //</l>\n</lg></p>\n\n<l rend='bold'>atre brūmo 'dvitīyoktau samāsaḥ ko vivakṣitaḥ /</l>\n<l rend='bold'>kiṃsvittatpuruṣaḥ kiṃ vā bahuvrīhirathocyatām // 2 //</l>\n<p>tamimaṃ dūṣayitumadvitīyapade vṛttiṃ vikalpayati siddhāntī<hi rend='bold'>atre</hi>ti /\n<lg>\n<l>advitīyoktau - advitīyapade /</l>\n<l>athavā kiṃ bahuvrīhirityanvayaḥ // 2 //</l>\n</lg></p>\n\n<l rend='bold'>pūrvasminnuttarastāvatprādhānyena vivakṣyate /</l>\n<l rend='bold'>padārthastatra tadbrahma tato 'nyatsadṛśaṃ tu vā // 3 //</l>\n<l rend='bold'>tadviruddhamatho vā syātriṣvapyanyanna bādhate /</l>\n<l rend='bold'>anyatve sadṛśatve vā dvitīyaṃ sidhyati dhruvam // 4 //</l>\n<p>advitīyapadasya tatpuruṣavṛttatve na dvitīyasya bādha ityāha<hi rend='bold'>pūrvasmin </hi>ityādinā ślokacatuṣṭayena /\ntatpuruṣa iti prathamakalpe tāvaduttarapadārthaḥ prādhānyena vivakṣyate, uttarapadārthapradhānatvāttatpuruṣasyetyarthaḥ /\n<hi rend='bold'>tatre</hi>ti /\nna dvitīyamadvitīyam /\nnañtatpuruṣe cāropitatvasya pūrvapadārthatvaṃ tasya cottarapadārthaviśeṣaṇatvamiṣyate śābdikaiḥ /\nāropaśca sadṛśādau /\ntatphalitakathanaṃ tadanyādyarthe nañ iti /\n<hi rend='bold'>nañivayuktamanyasadṛśādhikaraṇe tathā hyarthagati</hi>riti ca śābdikānāṃ paribhāṣā /\ntathā cādvitīyapadenāropitadvitīyatvavadbrahmeti bodhe tatra dvitīyānyatvasya dvitīyasadṛśatvasya dvitīyaviruddhatvasya vā pratītiḥ phalati /\narthatraye 'pi brahmabhinnasya dvitīyapadārthasya na bādhaḥ /\ndvitīyapratiyogikasya bhedasya sādṛśyasya vā pratibodhane pratiyogitayā dvitīyasiddherniṣpratyūhatvāditi bhāvaḥ // 3 //4 //</p>\n\n<l rend='bold'>viruddhatve dvitīyena tṛtīyaṃ prathamaṃ tu vā /</l>\n<l rend='bold'>brahma prāpnoti yasmāttat dvitīyena virudhyate // 5 //</l>\n<p>nanvevamapi dvitīyaviruddhatve brahmaṇo bodhite kathaṃ na dvitīyasya bādha ityatrāha<hi rend='bold'>viruddhatva</hi>iti /\n<lg>\n<l>ayamāśayaḥ - dvitīyatvaṃ atra dvitvasaṅkhyāpūrakatvarūpam /</l>\n<l>dvitīyaviruddhatvaṃ ca dvitīyatvaviruddhadharmavattvāt /</l>\n<l>sa ca dharmaḥ prathamatvaṃ niyamataḥ tṛtīyatvādi vā /</l>\n<l>naitāvatā dvitīyasya kasyacidbādha iti // 5 //</l>\n</lg></p>\n\n<l rend='bold'>ataḥ saprathamāḥ sarve tṛtīyādyartharāśayaḥ /</l>\n<l rend='bold'>dvitīyena tathā spṛṣṭvā svasthāstiṣṭhantyabādhitāḥ // 6 //</l>\n<p>tadāha<hi rend='bold'>ata</hi>iti /\ndvitīyena - dvitvasaṅkhyāpūrakeṇa, tathā spṛṣṭvā - virodhasaṃbandhena sambadhya, svasthāḥ - svasvapramāṇādhīnasiddhikāḥ santaḥ, advitīyoktyābādhitāḥ prathamatṛtīyādyartharāśayo vartanta evetyarthaḥ /\n<hi rend='bold'>spṛṣṭā </hi>iti pāṭhaḥ saṃbhāvyate // 6 //</p>\n\n<l rend='bold'>nanu nañ brahmaṇo 'nyasya sarvasyaiva niṣedhakam /</l>\n<l rend='bold'>dvitīyagrahaṇaṃ yasmātsarvasyavopalakṣaṇam // 7 //</l>\n<p>atra śaṅkate pūrvapakṣī<hi rend='bold'>nanu na</hi>ñiti /\nayamāśayaḥ-dvitīyapadaṃ na mukhyārthakam /\nkintu bhedaprapañcamātralakṣakam /\n<lg>\n<l>nañpadaṃ cātyantābhāvārthakam /</l>\n<l>dvitīyasyābhāvo 'dvitīyam /</l>\n<l>arthābhāve 'vyayībhāvaḥ /</l>\n<l>tathā ca bhedaprapañcabādhaḥ sidhyatyadvitīyaśrutyeti // 7 //</l>\n</lg></p>\n\n<l rend='bold'>naivaṃ viṣedho na hyasmādvidīyasyāvagamyate /</l>\n<l rend='bold'>tato 'nyattadviruddhaṃ vā sadṛśaṃ vātra vakti saḥ // 8 //</l>\n<p>pariharati<hi rend='bold'>naivam</hi>iti /\nhirhetau /\nyato 'smādadvitīyapadādbrahmapadasamānādhikaraṇāt dvitīyato bhinnatvādireva bodhyate brahmaṇaḥ /\n<lg>\n<l>na tu prapañcaniṣedhamātram /</l>\n<l>ato nātrāvyayībhāvo yukta iti bhāvaḥ /</l>\n<l>avikalpito 'pyayaṃ prasaṅgātpratikṣipyate 'tra /</l>\n<l>saḥ-advitīyaśabdaḥ // 8 //</l>\n</lg></p>\n\n<l rend='bold'>dvitīyaṃ yasya naivāsti tadbrahmeti vivakṣite /</l>\n<l rend='bold'>satyādilakṣaṇoktīnāmapalakṣaṇatā bhavet // 9 //</l>\n<p>anupapannaśca brahmabhinnasya sarvasya niṣedhaḥ /\ntathā sati brahmalakṣaṇavākyānāmasaṅgatiprasaṅgādityāha<hi rend='bold'>dvitīyam</hi>iti /\n<l>yatsaṃbandhino 'nyasya-yato bhinnasya sarvasyābhāvaḥ, tadbrahmetyarthakathane lakṣyavṛttyasādhāraṇadharmarūpasya lakṣaṇasyāpyasattvātsatyajñānādilakṣaṇavākyamapalakṣaṇaṃbhavediti bhāvaḥ // 9 //</l></p>\n\n<l rend='bold'>advitīye dvitīyārthanāstitāmātragocare /</l>\n<l rend='bold'>svaniṣṭhatvānnañarthasya na syādbrahmapadānvayaḥ // 10 //</l>\n<p>avyayībhāvasya satpadenānanvayamapyāha<hi rend='bold'>advitīya</hi>iti /\nadvitīye-advitīyapade /\nsvaniṣṭhatvātsvapradhānatvāt /\nitarapadārthāviśeṣaṇatvāditi yāvat /\n<lg>\n<l>brahmavācisatpade viśeṣaṇatayānvayo na syāt /</l>\n<l>tatsamānādhikaraṇaṃ tadviśeṣaṇaṃ hīdam /</l>\n<l>tanneṣṭāpattiḥ kartuṃ śakyā /</l>\n<l>vākyabhedaprasaṅgaśca tathāsatīti bhāvaḥ // 10 //</l>\n</lg></p>\n\n<l rend='bold'>dvitīyaśūnyatā tatra brahmaṇo na viśeṣaṇam /</l>\n<l rend='bold'>viśeṣaṇe vā tadbrahma tṛtīyaṃ prathamaṃ tu vā // 11 //</l>\n<p>nanu dvitīyābhāvo brahmasvarūpameva /\ntadbrahmapadasāmānādhikaraṇyaṃ ghaṭata iti cettatrāha<hi rend='bold'>dvitīye</hi>ti /\ndvitīyābhāvo 'bhedena brahmaṇo na viśeṣaṇaṃ bhavitumarhati /\nabhāvasya tucchatvādbrahmaṇaḥ satyatvāt satyatucchayoraikyāyogāditi pūrvārdhasyārthaḥ /\nbrahmaviśeṣaṇatve 'pi vadāmaḥ dvitīyaṃ pratīyogi prathamam /\ntadabhāvatvaṃ dvitīyam /\ntṛtīyaṃ ca viśeṣyaṃ brahma /\n<lg>\n<l>yadvā brahma prathamam /</l>\n<l>dvitīyaṃ pratiyogi dvitīyam /</l>\n<l>tṛtīyaṃ tadabhāvatvaviśeṣaṇamiti prathamatvaṃ tṛtīyatvaṃ vā brahmaṇo 'varjanīyamityuttarārdhārthaḥ /</l>\n<l>evamavyayībhāvapakṣe 'pyanupapattiruktā // 11 //</l>\n</lg></p>\n\n<l rend='bold'>prasaktaṃ pūrvavatsarvaṃ bahurvīhau samasyati /</l>\n<l rend='bold'>brahmaṇaḥ prathamā ye ca tṛtīyādyā jagatrtraye // 12 //</l>\n<l rend='bold'>brahma pratyadvitīyatvātsvasthāstiṣṭhantyabādhitāḥ /</l>\n<l rend='bold'>kiñca tatra bahuvrīhau samāse saṃśrite sati // 13 //</l>\n<l rend='bold'>vṛttyarthasya nañarthasya na padārthāntarānvayaḥ /</l>\n<l rend='bold'>satyā(tyar)thāntarasambandhe ṣaṣṭhī yasyeti yujyate // 14 //</l>\n<p>atha bahuvrīhipakṣe dūṣaṇamāha<hi rend='bold'>prasaktam</hi>iti /\nbahuvrīhivṛtte 'pyadvitīyapadetatpuruṣa iva prathamatṛtīyādisarvasadbhāvo 'nivāryaḥ prasakta evetyarthaḥ /\ntadevopapādayatyardhābhyāṃ<hi rend='bold'>brahmaṇa </hi>iti,<hi rend='bold'>brahme</hi>ti ca /\nnāsti dvitīyaṃ yasya tadbrahmetyatra pakṣe vigrahaḥ /\nbrahmaniṣṭhadvitvasaṅkhyāpūrakaṃ nāstītyarthaḥ /\ntathā ca brahmaṇa eva dvitīyatvaṃ labhyeta /\ntataśca brahmāpekṣayā prathamasya tṛtīyādeśca na bādho 'dvitīyaśrutyetyarthaḥ /\nādyasaṅkhyāpūrakatvaṃ prathamatvam , tritvādisaṅkhyāpūrakatvaṃ ca tṛtīyatvādīti bodhyam /\nbrahma pratyadvitīyatvāt-brahmāpekṣayā dvitīyatvābhāvāt /\ntacca brahmāpekṣayā prathamatvāttṛtīyāditvādvā /\nsvasthā ityādi pūrvapadvyākhyeyam /\nnanu bahuvrīhighaṭakasya dvitīyapadasya dvitvasaṅkhyāpūrakārthatvaṃ, dvitve ca yacchabdārthasya brahmaṇo niṣṭhatvasaṃbandhonānvayo nopeyate; yena prathamatṛtīyādiprasaktiḥ /\nkintu dvitīyapadaṃ bhinnaparam /\nbhede ca brahmapratiyogikatvasyānvayaḥ /\nyato brahmaṇo bhinnaṃ nāsti tadbrahmādvitīyamiti dvitīyabādho 'dvitīyaśrutyā labhyata evetyatrāha<hi rend='bold'>kiñce</hi>ti /\nanyapadārthapradhāno hi bahuvrīhiḥ /\ntathā ca bahuvrīhivṛttapadopasthāpyadvitīyābhāvasyānyapadārthabrahmaviśeṣaṇatvaṃ vaktavyam /\ntanna ghaṭate /\nbrahmabhinnasarvaśūnyavāde dvitīyābhāvasyāpi śūnyatayā brahmapadārthaviśeṣaṇatvāyogādityarthaḥ /\nvṛttyarthasya bahuvrīhyarthasya, nañarthasya dvitīyābhāvasya /\nkuto na padārthāntarānvayāsambhavaḥ ? tatrāha<hi rend='bold'>satye</hi>ti /\nyasyeti ṣaṣṭhī prakṛtyarthānviter'thāntarasaṃbandhe prāmāṇike sati saṅgacchate /\nnirviśeṣe ca brahmaṇi prakṛtyarthe padārthāntarasaṃbandhasyāsatyatvāt ṣaṣṭhībahuvrīhiśca prakṛte na ghaṭata ityarthaḥ // 12 //13 //14 //</p>\n\n<l rend='bold'>dvitīyavastunāstitvaṃ na brahma na viśeṣaṇam /</l>\n<l rend='bold'>asattvānna hyasadbrahma bhavennāpi viśeṣaṇam // 15 //</l>\n<p>rāhoḥ śira ityādāvabhede 'pi ṣaṣṭhyā dṛṣṭeryadabhinno dvitīyābhāvastadadvitīyaṃ brahmeti vivakṣāṃ pratikṣepati,<hi rend='bold'>dvitīye</hi>ti /\n<l>asataḥ satpadārthābhedastadviśeṣaṇatvamapi na yujyate iti bhāvaḥ // 15 //</l></p>\n\n<l rend='bold'>tasmātprapañcasadbhāvo nādvaitaśrutibādhitaḥ /</l>\n<l rend='bold'>svapramāṇabalātsiddhaḥ śrutyā cāpyanumoditaḥ // 16 //</l>\n<p>parābhimatādvitīyaśrutyarthānupapattinirūpaṇaṃ nigamayati<hi rend='bold'>tasmā</hi>diti /\n<l>nirdeṣapratyakṣādipramāṇasiddhaḥ śrutyāpi paramārthatvenānuvarṇito bhedaprapañcasadbhāvo nādvitīyaśrutibādhyaḥ, upapāditaprakāreṇādvitīyaśruteḥ brahmabhinnanāstitāpratipādanāsāmarthyādityarthaḥ // 16 //</l></p>\n\n<l><hi rend='bold'>( ityadvitīyaśruteḥ parābhimatārthe dūṣaṇanirūpaṇam )</hi> <hi rend='bold'>tenādvitīyaṃ brahmeti śruterartho 'yamucyate /</hi></l>\n<l rend='bold'>dvitīyagaṇanāyogyo nāsīdasti bhaviṣyati // 17 //</l>\n<l rend='bold'>samo vābhyadhiko vāsya yo dvitīyastugaṇyate /</l>\n<l rend='bold'>yato 'sya vibhavavyūhakalāmātramidaṃ jagat // 18 //</l>\n<l rend='bold'>dvitīyavāgāspadatāṃ pratipadyeta tatkatham /</l>\n<l rend='bold'>yathā colanṛpaḥ samrāḍadvitīyo 'dya bhūtale // 19 //</l>\n<l rend='bold'>iti tattulyanṛpatinivāraṇaparaṃ vacaḥ /</l>\n<l rend='bold'>na tu tadbhṛtyatatputrakalatrādiniṣedhakam // 20 ////</l>\n<l rend='bold'>tathā surāsuranarabrahmabrahmāṇḍakoṭayaḥ /</l>\n<l rend='bold'>kleśakarmavipākādyairaspṛṣṭasyākhileśituḥ // 21 //</l>\n<l rend='bold'>jñānādiṣāṅguṇyanidheracintyavibhavasya tāḥ /</l>\n<l rend='bold'>viṣṇorvibhūtimahimasamudradrapsavipruṣaḥ // 22 //</l>\n<p>kastarhyadvitīyaśrutyarthaḥ ? tatrāha<hi rend='bold'>tene</hi>ti /\nparābhimatārthasyānupapattyānyādṛśor'thaḥ susaṅgata upanyasyate 'smābhirityarthaḥ /\n<hi rend='bold'>ucyata </hi>iti pratijñānamucyamānārthasyāpūrvavadāścaryāvahatvadyotanārthamavadheyatvārthaṃ ca /\ntamevārthamāha<hi rend='bold'>dvitīye</hi>ti /\nprathamato brahmaṇo gaṇane kṛte tena saha gaṇanārhe dvitīyaḥ samo vādhiko vā padārthaḥ kālatraye 'pi nāstītyarthaḥ /\nnanu vividhavicitrānantacidacitprapañce kathaṃ kasyacidapi brahmasamasyābhāvaḥ ? tatrāha<hi rend='bold'>yata</hi>iti /\nasya paramātmano 'nantamahāvibhūtervibhūtyekadeśāṃśamātratvāccaturdaśabhuvanātmakabrahmāṇḍakoṭerapi tadantargatasyodumbaramaśakavatparicchinnasvarūpasvabhāvāderbhavabrahmāderapi na tena sāmyagandhaprasaṅga iti dvitīyavāgāspa datāṃ-dvitīyapadavācyatāṃ, brahmaṇā saha gaṇanāyogyatvam , kathaṃ tat-jagat pratipadyeta-prāpnuyādityarthaḥ /\n<lg>\n<l>siddhānte 'dvitīyapadasya vṛttidvayamapi saṃbhavatītyabhipretam /</l>\n<l>tathā cānugṛhītaṃ śatadūṣaṇyāṃ śrīmadvedāntadeśikacaraṇaiḥasmatpakṣe tu vṛttidvayamapi samyak /</l>\n<l>dvitīyavyatirekoktyā sataḥ syādagragaṇyatā /</l>\n<l>dvitīyaśūnyatoktyā ca tatsamānaniṣedhakam //</l>\n</lg></p>\n\n<p>iti /\netadvyākurmahe-atiśayitavastugaṇanāprastāve brahmaṇa eva prathamaparigaṇanaṃ nyāyyam /\ntasyaiva mukhyātiśayavattvāt /\nmukhyasyaiva prathamaparigaṇanasya loke śāstre ca dṛṣṭeḥ /\nkavikulagaṇanāprasaṅge kālidāsasyaiva hi prāthamyena gaṇanaṃ kavilokaprasiddham /\nyathocyatepurākavīnāṃ gaṇanāprasaṅge kaniṣṭhikādhiṣṭhitakālidāsā iti /\nśāstrakṛto jaiminerācāryasyāpi saṃmataṃ mukhyasya prathamaparigaṇanam /\ntathā hi sūtrayāmāsa<hi rend='bold'>mukhyaṃ vā pūrvacodanāllokava</hi>diti /\nevaṃ nañtatpuruṣe brahmaṇa evāgragaṇyatā sthitā /\ntataḥ sarvādhitakatvasiddhiḥ /\ntataścādhikaniṣedhaḥ phalati /\nsamasyaiva dvitīyagaṇanāyogyatvamityāśayamūlakaṃ capurā kavīnāmitiślokasyottarārdhaṃ paripaṭhyate adyāpi tattulyakaverabhāvādanāmikā sār'thavatī babhūvaiti /\ntathā ca bahuvrīhivṛttyā samaniṣedhaḥ phalati brahmaṇa iti /\nmuktānāmapi bhogamātrasāmyamiti na brahmaṇā saha gaṇanaṃ mukhyaparigaṇanaprastāve yuktam /\ntanmukhyaṃ vastu vastuto brahmaikameveti advitīyatvaṃ tasya pratitiṣṭhatīti ca bodhyam /\nevamadvitīyaśruteḥ brahmaṇaḥ samābhyadhikarāhityapratipādanaparatvaṃ vyavasthāpitam /\n<hi rend='bold'>na tatsamaścābhyadhikaśca dṛśyate </hi>iti śrutyantarānusārāt<hi rend='bold'>na tvatsamo 'styabhyadhikaḥ kuto 'nyo lokatraye 'pyapratimaprabhāva </hi>ityupabṛṃhaṇānusārāccaidamarthyameva tasya nyāyyamiti hārdam /\nathādvitīyapadasya samāntaraniṣedhaparatve laukikaprayogaṃ ca nidarśayati<hi rend='bold'>yathe</hi>ti /\ncolanṛpasyāsthānapaṇḍitaṃ vijityavādāhaverājāsanaṃ rājyārdhaṃ ca tatsamarpitamadhigatavanta ime paramācāryāḥ pūrvāśrame /\ntatprasaṅgasmārakaścāyaṃ colanṛpaprastāvo 'tra /\nyathā rājño 'dvitīyatvavarṇanaṃ rājavibhūtyāderniṣedhakaṃ na, kintu tatsamanṛpāntaraniṣedhakameva, evaṃ brahmaṇo 'dvitīyatvaśrutirna tadvibhūterniṣedhiketyāha<hi rend='bold'>tathe</hi>ti /\natra yā ityapatitam /\nyāḥ surāsuranarabrahmagarbhabrahmāṇḍakoṭayaḥ, tā veṣṇavamahāvibhūtyarṇavaviśīryamāṇa jalakaṇikāyamānāḥ tadadvitīyatvaśrutyā na bādhyanta iti yāvat /\naupaniṣadaṃ paraṃ tattvaṃ paraṃ brahma śrīmannārāyaṇa eveti ca viṣṇoriti nirdeśena jñāpitam // 17 //18 //19 //20 //21 //22 //</p>\n\n<l rend='bold'>kaḥ khalvaṅgulibhaṅgena samudrān saptasaṅkhyā /</l>\n<l rend='bold'>gaṇayan gaṇayedūrmiphenabudbudavipruṣaḥ // 23 //</l>\n<l rend='bold'>yathaika eva savitā na dvitīyo nabhaḥsthale /</l>\n<l rend='bold'>ityuktā na hi sāvitrā niṣidhyante 'tra raśmayaḥ // 24 //</l>\n<l rend='bold'>yathā pradhānasaṅkhyeyasaṅkhyāyāṃ naiva gaṇyate /</l>\n<l rend='bold'>saṅkhyā pṛthaksatī tatra saṅkhyeyānyapadārthavat // 25 //</l>\n<p>nanvatulyatve 'pi sahagaṇaneṣyatāmityatrāha<hi rend='bold'>ka </hi>iti /\ntatsvarūpāntargatasya tena saha gaṇanāyoga ityatredaṃ nidarśanam , savitṛnidarśanaṃ ca /\nguṇasya guṇinā saha gaṇanāyoga ityatra<hi rend='bold'>yathā pradhāne</hi>ti /\npṛthaksatī-saṅkhyeyādbhinnatvena sthitā /\nyadvā apṛthaksatīticchedaḥ /\napṛthaksiddhaviśeṣaṇabhūtetyarthaḥ /\nsaṅkhyeyānyapadārthavaditi tu vaidharmyadṛṣṭāntaḥ /\nsaṅkhyeyadravyagaṇanāyāṃ saṅkhyeyo 'nyaḥ padārtho yathā gaṇyate na tathā tadguṇabhūtā saṅkhyā tena saha gaṇyata ityarthaḥ /\nyadvā saṅkhyeyatvenāprastutavastvantaravadityarthaḥ /\nsādharmyadṛṣṭāntatvamidānīṃ ghaṭate // 23 //24 //25 //</p>\n\n<l rend='bold'>tathā, pādo 'sya viśvā bhūtāni tripādasyāmṛtaṃ divi /</l>\n<l rend='bold'>iti bruvan jagatsarvamitthambhāve nyaveśayat // 26 //</l>\n<p>nanu sarvaṃ tadā śobhanam ; yadi brahmavibhūtitvādau pramāṇaṃ syādityatrāha<hi rend='bold'>tathe</hi>ti /\n<hi rend='bold'>pādo 'sye</hi>ti /\n<lg>\n<l>yathā brahmaguṇatvaṃ sidhyejjagataḥ tathaiva brahmāṃśatvaṃ pratipādayacchrutijātaṃ sarvaṃ jagata brahmāpṛthaksiddhaprakāratve vyavārthāpayadityarthaḥ /</l>\n<l>guṇatvaṃ cātyantapāratantryarūpamitthambhāvaśabditamapṛthaksiddhaprakāratvalakṣaṇameva /</l>\n<l>itthambhāva ityanena na svarūpaikadeśatvalakṣaṇamaṃśatvam /</l>\n<l>kintu viśiṣṭabrahmasvarūpāntargataprakārataikarūpatvalakṣaṇameva jagato brahmāṃśatvamiti vyajyate // 26 //</l>\n</lg></p>\n\n<l rend='bold'>tathā, etāvānasya mahimā tato jyāyastaro hi saḥ /</l>\n<l rend='bold'>yatrānyanna vijānāti sa bhūmodaramantaram /</l>\n<l rend='bold'>kurute 'sya bhayaṃ vyaktamityādiśrutayaḥ parāḥ // 27 //</l>\n<l rend='bold'>merorivāṇuryasyedaṃ brahmāṇḍamakhilaṃ jagat /</l>\n<l rend='bold'>ityādikāḥ samastasya taditthambhāvatāparāḥ // 28 //</l>\n<p>brahmasvarūpaikadeśatvameva jagataḥ kuto netyatrāha<hi rend='bold'>tathe</hi>ti /\n<hi rend='bold'>etāvā</hi>niti /\nmahimā ityanena jagato vibhūtitvaṃ brahmaṇo 'tiśayāvahatvādguṇatvaṃ ca jñāyate /\n<hi rend='bold'>tato jyāyāṃśca pūruṣa </hi>iti brahmaṇo jagadapekṣayātivailakṣaṇyaṃ ca /\nato na brahmasvarūpaikadeśatā mṛdaṃśateva tatpariṇāmaghaṭāderjagato yuktā /\nato 'pṛthaksiddhaviśeṣaṇatayā viśiṣṭaikavastvekadeśatvarūpameva brahmāṃśatvaṃ jagato 'bhimatamiti bhāvaḥ /\nsarvasya brahmasvarūpāntargatatve śrutimudāharati<hi rend='bold'>yatre</hi>ti /\nyatra viśiṣṭe brahmaṇi samanubhūyamāne 'nyatsvatantraṃ vastu na paśyati, sarvasya tadantarbhāvāt , sa bhūmetyarthaḥ /\nsarvaprakārakaḥ sarvātmā paraṃ brahma paramapuruṣo nārāyaṇa eva bhūmā, anyaḥ sarvo 'pyalpaka iti proktaṃ bhavati /\nsvaniṣṭhaprañcadarśananindayā ca brahmaniṣṭhatvameva tasya gamyata ityāśayena śrutyantaramupādatte <hi rend='bold'>udaram</hi>iti /\n<hi rend='bold'>yadā hyevaiṣa etasminnu daramantaraṃ kurute, atha tasya bhayaṃ bhavatī</hi>ti taittirīyopaniṣadi /\netasmin prapañce daramalpamapi antaramantarālaṃ brahmasaṃbandhavicchedaṃ yadā paśyati tadaivāsyaivaṃ jānataḥ saṃsārabhayamupasthitamagre bhavatītyarthaḥ /\nparaprakriyācchāyayaivamatrārtho vivakṣito bhedamithyātvaṃ na sidhyatyetadvākyata iti bodhanāya /\nparamātmani niṣṭhāśabditasya dhruvānusmaraṇasya pūrvavākyaprastutasyālpakālavicchede 'pi saṃsārabhayaprasaṅga eveti tu siddhāntisammator'thaḥ /\nviṣṇumahāvibhūtyekadeśatve jagataḥ smṛtivākyaṃ<hi rend='bold'>mero</hi>rityādi /\nityādaya ityasyāgre smṛtayaśceti yojyam /\ntaditthambhāvatāparāḥ- brahmāpṛthaksiddhaprakāratvapratipādanatatparāḥ // 27 //28 //</p>\n\n<l rend='bold'>vācārambhaṇamātraṃ tu jagat sthāvarajaṅgamam /</l>\n<l rend='bold'>vikārajātaṃ, kūṭasthaṃ mūlakāraṇameva sat // 29 //</l>\n<p>nanu virukteṣu vacaneṣu brahmavibhūtitvādau jagataḥ pratipādite 'pi vacanāntareṣu kāraṇamātrasya satyatvam anyasya sarvasyāsatyatvaṃ ca pratīyate iti tadanurodheneṣāṃ vyāvahārikaviṣayatvameva mantavyamiti cettatrāha<hi rend='bold'>vāce</hi>ti /\nvacanāntareṣvapi mithyātvaṃ nocyate bhedaprapañcasya, kintu brahmātmakatvena sattaiveti bhāvaḥ /\nśrautakatipayapadaghaṭitaṃ śrautārthānuvādarūpaṃ <hi rend='bold'>vācārambhaṇamātra</hi>mityādi /\ntattatpadasmāritāni śrutivākyāni vivakṣitāni /\n<hi rend='bold'>vācā'sambhaṇaṃ vikāro nāmadheyaṃ mṛttiketyeva satyam</hi>iti cchāndogye ṣaṣṭhaprapāṭhake /\nvācā<hi rend='bold'> </hi>iti tṛtīyā prayojanasya hetutvavivakṣayā /\nārambhaṇam-ālambhavam-spṛṣṭam /\nālambhaḥ sparśahiṃsayoḥ /\ngṛhītamiti yāvat /\nārambhate ityārambhaṇaṃ-sṛṣṭamiti vā /\nnapuṃsakaikaśeṣaikavadbhāvau /\nkintat ? vikāro nāmadheyaṃ ca /\nkena spṛṣṭamityākāṅkṣāyāṃntvetha yathā somyaikena mṛtpiṇḍeneti pūrvaprakṛto mṛtpiṇḍo yogyatvātkartṛtayānveti /\nghaṭatvādyavasthārūpo vikāraḥ tattadavasthāyogaprayuktaṃ ghaṭādināma ca mṛtpiṇḍenaiva gṛhītaṃ vākpūrvakavyavahārāyeti phalitam /\nevaṃ kāraṇadravyasyaiva nānāvasthābhāktvena nānākāryātmakatvātkāryāṇāṃ kāraṇānanyatvamityāha<hi rend='bold'>mṛttiketyeva satyam</hi>iti /\natra sarvaṃ mṛṇmayaṃ viśeṣyam /\nitiśabdaḥ prakāravācī /\nsarvaṃ mṛṇmayaṃ mṛttikātvaprakāreṇaiva prāmāṇikam /\nna tu mṛdanātmakatvenetyarthaḥ /\nanena kāṇādābhimata upādānopādeyayoratyantabhedo nirastaḥ /\nekavijñānena sarvavijñānapratijñopapādanārthaṃ pravṛttatvādasya vākyasyopādānopādeyayorananyatva eva tātparyamuktadiśā /\nna tu kāryamātrasya mithyātve /\ntathā sati sarvasya jñātavyasyābhāvādeva sarvaṃ jñātaṃ syādityasaṅgatamāpadyeta /\nsamastapadatve parābhimate vāgārambhaṇamiti bhavet /\nvācārambhaṇaśabdasya mithyārthakatvaṃ cāprasiddhameva parābhimatamiti bodhyam /\n<hi rend='bold'>tatsatya</hi>mityasyārthato 'nuvādaḥ<hi rend='bold'>kūṭastha</hi>mityādiḥ /\nupādānatve 'pi brahmaṇo nirvikāratvaṃ kūṭasthaśabdena vivakṣitam /\nsatsatyam-satataikarūpam /\nnanu nirvikāratve kathamupādānatvam ? sarvacidaciccharīrakatvāt sūkṣmacidacidviśiṣṭatvenopādānatvaṃ brahmaṇa upapannameva /\nso 'yaṃ śarīrātmabhāvo jagadbrahmaṇoḥ<hi rend='bold'>sadāyatanāḥ aitadātmyamidaṃ sarvam</hi>iti nirdiṣṭaḥ /\nnacaivaṃ svarūpapariṇāmābhāve mṛṇmayadṛṣṭāntāsaṅgatiḥ, kāryakāraṇayorananyatvamātre dṛṣṭāntasaṅgateḥ /\nnanu cetanācetanaprapañcasya brahmānanyatvaṃ vā katham ? brahmātmakatvena brahmarūpatvenānanyatvopapatteḥ /\ntadidameva prāmāṇikamiti cocyate <hi rend='bold'>etadātmyamidaṃ sarvaṃ tatsatya</hi>mityekavākyatayānvayāt /\n<lg>\n<l>dṛṣṭāntavākyānuguṇaścāyamevārthaṃ iti dhyeyam /</l>\n<l>paravyākhyācchāyayā tu tadbrahma satyaṃ sadaikarūpamityartho varṇitaḥ /</l>\n<l>ślokevācārambhaṇamātramityasya vākpūrvavyavahārāyaiva niṣpannaṃ kārtsnyenetyarthaḥ // 29 //</l>\n</lg></p>\n\n<l rend='bold'>ananyatkāraṇātkāryaṃ pāvakādvisphuliṅgavat /</l>\n<l rend='bold'>mṛttikālohabījādinānādṛṣṭāntavistaraiḥ // 30 //</l>\n<p>samānaprakaraṇeṣūpādānopādeyayoraikyasyaiva pratipādanācca na kāryasya mithyātvaṃ vācārambhaṇaśruterarthaḥ / kintu kāraṇātmakataiveti pratibodhayannāha<hi rend='bold'>ananya</hi>diti /\n<lg>\n<l>pāpakādvyucca ritānāṃ visphuliṅgānāmagnyaṃśatvenāgnyananyatvavadbrahmaṇa udbhūtasya prapañcasyāpi brahmāṃśabhūtasya brahmānanyatvameva vivakṣitam /</l>\n<l>idaṃ cānanyatvaṃ mṛdādidṛṣṭāntaiśca śrutiṣu nirūpitamiti yāvat // 30 //</l>\n</lg></p>\n\n<l rend='bold'>nāśakaddagdhumanalastṛṇaṃ majjayituṃ jalam /</l>\n<l rend='bold'>na vāyuścalituṃ śaktaḥ tacchaktyāpyāyanādṛte // 31 //</l>\n<p>kāryāṇāṃ kāraṇātmakatve upattiruktā /\narthavādarūpamapi tātparyaliṅgamastītyāha<hi rend='bold'>nāśaka</hi>diti /\n<l>kenopaniṣadi prasiddho 'yamarthaḥ // 31 //</l></p>\n\n<l rend='bold'>ekapradhānavijñānādvijñātamakhilaṃ bhavet /</l>\n<l rend='bold'>ityādivedavacanatanmūlāptāgamairapi // 32 //</l>\n<l rend='bold'>brahmātmanā'tmalābho 'yaṃ prapañcaścidacinmayaḥ /</l>\n<l rend='bold'>iti pramīyate brāhmī vibhūtirna niṣidhyate // 33 //</l>\n<p>nanu<hi rend='bold'>uta tamādeśamaprākṣyoyenāśrataṃ śrutaṃ bhavatī</hi>ti pratijñātamekavijñānena sarvavijñānaṃ brahmaṇa ekasyaiva pāramārthye ghaṭate /\nnatu tadbhinnānāṃ bahūnāṃ pāramārthye /\ntatprapañcasyāpāramārthyamakāmenāpi svīkartavyamiti cettatrāha<hi rend='bold'>eke</hi>ti /\nbrahmaṇo nikhilajagadantarātmatvena nikhilajagatpradhānatayā nikhilasya ca taccharīratvena tatprakārataikasvarūpatayā tasmin jñāte tadanantargataṃ kimapi jñātavyaṃ mukhyaṃ nāvaśiṣyata iti ekavijñānena sarvavijñāvākyasyārtha iti bhāvaḥ /\n<hi rend='bold'>ityādī</hi>ti /\nniruktārthaparaiḥ śrutivacanaistanmūlopabṛṃhaṇasmṛtivacanaiśca brahmātmakatvena labdhasvarūpaḥ prapañca ityeva bodhyate /\nna tu brahmaṇo vibhūtibhūtaḥ sa niṣidhyata ityarthaḥ /\n<hi rend='bold'>brahmātmanā'tmalābha </hi>iti /\nātmano lābho yasyeti bahuvrīhiḥ /\nbrahmābhinnāntarātmanā prayojyasvarūpalābhavānityarthaḥ /\nbrahmatātmalābho 'yamiti samastapāṭhaḥ saṃbhāvya /\ntatra ca ātmano lābhaḥ ātmalābhaḥ-svarūpasattā brahmatmatayā-brahmatmakatvena ātmalābho yasyeti bahuvrīhiḥ /\nbrahmāvibhūtibhūtasya prapañcasya na niṣedhaḥ kṛtaḥ śāstreṣviti nirūpitametāvatā // 32 //33 //</p>\n\n<l rend='bold'>tanniṣedhe samastasya mithyātvāllokavedayoḥ /</l>\n<l rend='bold'>vyavahārāstu lupyeran tathā syādbrahmadhīrapi // 34 //</l>\n<p>atha prapañcaniṣedhasyānupapannatvādapi niṣedhaparatayevāpātataḥ pratipannātāṃ śrutivākyānāmapyānyaparyamevaiṣṭavyamityāśayavānāha<hi rend='bold'>tanniṣedha </hi>iti /\nprapañcaniṣedhe vivakṣite śāstravacanataḥ tattadarthaviśeṣapratipādanopādānādyarthāḥ sarve vyavahārā laukikā vaidikāśca lupyeran-aprāmāṇikā visaṃvādinaśca bhaveyuḥ, sarvasya mithyātvādityarthaḥ /\nnanu bhedavyavahārāṇāmaprāmāṇikatvamiṣṭameveti cettatrāha<hi rend='bold'>tathe</hi>ti /\n<lg>\n<l>brahmabhinnasarvamithyātve brahmaviṣayakadhiya aupaniṣadyā apivilopo 'satyatā prasajyata ityarthaḥ /</l>\n<l>asatyakāraṇajanyatvādasatyatvamasatyaviṣayatvaṃ ca bhavettasyā iti bhāvaḥ // 34 //</l>\n</lg></p>\n\n<l rend='bold'>vyāvahārikasatyatvānmṛṣātve 'pyaviruddhatā /</l>\n<l rend='bold'>pratyakṣāderiti mataṃ prāgeva samadūduṣam // 35 //</l>\n<p>nanu paramārthadṛṣṭyā brahmabhinnasya sarvasya mithyātve 'pi tataḥ prāk avidyātaḥ pramāṇaprameyavyavahārādi nirūhyata iti cettatrāha<hi rend='bold'>vyāvahārike</hi>ti /\n<lg>\n<l>etaddūṣaṇabhāgo viluptaḥ /</l>\n<l>vyāvahārikasattayā pramāṇaprameyavyavahāropapādane vyāvahārikapramāṇabhāvena śrutyādinā janitā parabrahmabuddhirapi bhavatabhimatā vyāvahārikārthamātragocarā bhavet ; nirviśeṣabrahmamātrapāramārthyasyāpi vyavahāraikaśaraṇatvāt /</l>\n<l>tathā ca brahmamātrapāramārthyamapi paramārthasādhakābhāvānna sidhyet /</l>\n<l>etadviṣaye pūrvācāryaiḥ sūribhireva parākrāntaṃ nitarāmiti visamyate 'treti bodhyam // 35 //</l>\n</lg></p>\n\n<l rend='bold'>ataścopaniṣajjātabrahmādvaitadhitadhiyā jagat /</l>\n<l rend='bold'>na bādhyate vibhūtitvādbrahmaṇaścetyavasthitam // 36 //</l>\n<p><hi rend='bold'>( iti prapañcasya brahmavibhūtitvasthāpanapūrvakamadvitīyaśrutyarthavarṇanam )</hi> advitīyaśruteḥ prapañcābādhakatvanirūpaṇaṃ nigamayati<hi rend='bold'>ataśce</hi>ti /\nbrahmaṇo vibhūtitvācca jagadbrahmādvaitadhiyā na bādhyate /\nsavibhūtikasyaiva tasyādvitīyatvadhiya upaniṣatsiddhatvāt /\n<lg>\n<l>cakāro 'bādhitapratītisiddhatvādihetvantarasamuccāyakaḥ /</l>\n<l>yadvā castvarthe /</l>\n<l>samo 'dhiko vā bādhyate /</l>\n<l>na tu jagadvibhūtibhūtamityarthaḥ // 36 //</l>\n</lg></p>\n\n<l rend='bold'>nanu sattve prapañcasya nāstīti pratyayaḥ katham /</l>\n<l rend='bold'>asattve vā kathaṃ tasminnastīti pratyayo bhavet // 37 //</l>\n<p>prapañcasyādvitīyaśrutyā bādha iti parapakṣo nirastaḥ /\natha tasya sadasadanirvacanīyatvamapi parābhimataṃ nirasituṃ vicāramupakramate <hi rend='bold'>nanu sattve </hi>iti /\nsattve prapañcasya nāstīti bādhaviṣayatvaṃ kathaṃ ghaṭatetyākṣepo mādhyamikādīnām /\natra pratīpakṣaḥ sāṅkhyādīnām<hi rend='bold'>asattveve</hi>ti /\n<l>asattve sadbuddhibodhyatvaṃ pratipannaṃ tasya kathaṃ ghaṭeteti // 37 //</l></p>\n\n<l rend='bold'>sadasattvaṃ tathaikasya viruddhatvādasambhavi /</l>\n<l rend='bold'>sadasatpratyayaprāptaviruddhadvandvasaṅgame // 38 //</l>\n<l rend='bold'>tayoranyatarārthasya niścayābhāvahetutaḥ /</l>\n<l rend='bold'>sadasattvaṃ prapañcasya jaināstu pratipedire // 39 //</l>\n<p>nanu astināstibuddhibalātsadasattvaṃ vācyamiti jaināḥ /\ntatrāha<hi rend='bold'>sadasattvam</hi>iti /\nviruddhadvayamasambhavadekasminnopagamārhamiti yāvat /\nvicāraprasaktimāha<hi rend='bold'>sadasa</hi>diti /\nviruddhākāradvayaprasaṅge parasparavirodhādubhayasyānyatarasyākārasya vānirṇayāddhetorvicāraḥ prāptāvasara iti yāvat /\natravicāraḥ prakramyataiti śeṣapūraṇena vākyārtho vaktavyaḥ /\ntatrādāvanaikāntyavādināṃ jainānāṃ matamāha<hi rend='bold'>sadasatvam</hi>iti /\npratīyamānatvādevaikasmin sadasattvayorna virodha ityabhimānaḥ /\nyadvā jainamatānuvādaḥ<hi rend='bold'>sadasatpratyayaprāpte</hi>tyārabhya<hi rend='bold'>jaināstu pratijānata </hi>ityantena /\nsadasattvayoḥ pratīyayormadhye ekasyaiva nirṇaye hetvabhāvādyathāpratīti prapañcasyobhayamevaiṣṭavyamiti janā āsthitā ityarthaḥ /\nniścayābhāvahetuta ityanena niścayahetvabhāvo vivakṣitaḥ /\npāṭhāntaraṃ vā saṃbhāvyate // 38 //39 //</p>\n\n<l rend='bold'>sattvaprāptiṃ puraskṛtya nāstīti pratyayodayāt /</l>\n<l rend='bold'>sadā sattvaṃ prapañcasya sāṅkhyāstu pratipedire // 40 //</l>\n<p>etadvirodhisattvekāntavādikāpilamatamāha<hi rend='bold'>sattvaprāptim</hi>iti /\n<lg>\n<l>prasaktipūrvakatvānniṣedhasyopajīvyatvātsattvapratītiḥ prabalā /</l>\n<l>tatsadā sattvameva prapañcasya /</l>\n<l>nāstīti tvabhivyaktyabhāvaparā pratītirityeteṣāmāśayaḥ // 40 //</l>\n</lg></p>\n\n<l rend='bold'>sadasatpratyaya prāptaviruddhadvandvasaṅkaṭe /</l>\n<l rend='bold'>virodhaparihārārthaṃ sattvāsatatvāṃśabhaṅgataḥ /</l>\n<l rend='bold'>sadasadbhyāmanirvācyaṃ prapañcaṃ kecidūcire // 41 //</l>\n<p>matadvayapratyanīkaṃ māyāvādināṃ matamāha<hi rend='bold'>sadasa</hi>diti /\n<l>pratītibalātsattvāsattvarūpaviruddhadharmadvayāpattirūpasaṅkaṭe prasakte viruddhayoraikādhikaraṇyānupapattibalātsattvamasattvaṃ ca viruddhaṃ dharmadvayaṃ parityajya na sat nāpyasaditi sadasadanirvacaniyaṃ prapañca nirvacanti śāṅkarā ityarthaḥ // 41 //</l></p>\n\n<l rend='bold'>sattvāsattve vibhāgena deśakālādibhedataḥ /</l>\n<l rend='bold'>ghaṭāderiti manvānā vyavasthāmapare jaguḥ // 42 //</l>\n<p>naiyāyikādīnāṃ pakṣamāha<hi rend='bold'>sadasattve </hi>iti /\n<lg>\n<l>vibhāgeneti tṛtīyetthambhāve /</l>\n<l>vibhaktadeśakālādiviśeṣataḥ sattvamasattvaṃ ca pratītaṃ vyavasthitaṃ ghaṭāderghaṭata eveti bhāvo 'mīṣām // 42 //</l>\n</lg></p>\n\n<l rend='bold'>tadevaṃ vādisammardāt saṃśaye samupasthite /</l>\n<l rend='bold'>nirṇayaḥ kriyate tatra mīmāṃsakamatena tu // 43 //</l>\n<p><hi rend='bold'>tadevam</hi>iti /\nvādisaṃmardāt-vādivivādāt /\nvipratipatteriti yāvat /\n<lg>\n<l>vipratipatteḥ sandehodayāt sandigdhārthanirṇayāya vicāra upacikramiṣitaḥ /</l>\n<l>tatra pakṣāntarāṇāṃ sadoṣatvapratipādanapūrvakaṃ sopādhikasattvāsattvapakṣo mīmāṃsakābhimato nirṇīyate sadyuktyeti bhāvaḥ /</l>\n<l>kriyata iti vartamānavyapadeśastatsāmīpyāt /</l>\n<l>pratijñāceyaṃ śrotṛbuddhisamādhyarthā // 43 //</l>\n</lg></p>\n\n<l rend='bold'>ghaṭasvarūpe nāstitvamastitvaṃ yadyabūbudhat /</l>\n<l rend='bold'>syādeva yugapatsattvamasattvaṃ ca ghaṭādiṣu // 44 //</l>\n<l rend='bold'>idānīmidamatrāsti nāstītyevaṃvidhā yataḥ /</l>\n<l rend='bold'>deśakāladaśābhedādastināstīti no dhiyaḥ // 45 //</l>\n<l rend='bold'>ato deśādibhedena sadasattvaṃ ghaṭādiṣu /</l>\n<l rend='bold'>vyavasthitaṃ nirastatvā(syā)dvādasyeha na sambhavaḥ // 46 //</l>\n<p>tatra nirupādhikasattvāsattvasamuccayapakṣanirasanena siddhāntaḥ samanuvarṇyate <hi rend='bold'>ghaṭasvarūpa</hi>ityādinā ślokatrayeṇa /\nayamarthaḥ - ghaṭasvarūpe nāstitvaṃ pratīyamānameva, nāstītipratītireveti yāvat , yadyastitvamapi tasya pratyapādayiṣyat , yadvā pratītiḥ sattvamasattvaṃ ca nirūpādhi yadi pratyapādayiṣyat , tarhi sadasattvasamuccayo 'bhyupāgaṃsyata /\nnacaivam /\nkintu kiñciddeśakālāvasthādiviśeṣeṇa sattvam , anyadeśādyaupādhikamasattvameva ca pratipādayanti pratītayaḥ /\nato deśādibhedataḥ sadasattve vyavasthite ghaṭādau /\ntat vādasyānyavādasya bādhādidoṣadūṣitatvānna sambhava ityarthaḥ /\nnirastasyādvādasyeti pāṭhaḥ sambhāvyate /\ntadāyamarthaḥ - nirastasya vyāghātabādhitasya syādvādasya syādasti, syānnāstīti jainānāmanaikāntyavādasya na sambhava iti /\natra ca naiyāyikādimataṃ, tataḥ siddhānte viśeṣaśca śatadūṣaṇyāṃ vyavriyata ṣaṣṭitame vāde śrīmannigamāntācāryacaraṇaiḥ /\nyathā upādhibhedādubhayavyavastheti pakṣamadūraviprakarṣātparigṛhṇīmahe /\nupādhibhedastu svātmanā sattvam , anyātmanāsattvam /\nsvakāle sattvam , anyakāle punarasattvam /\ntathā svadeśe sattvam , anyadeśe punarasattvamiti /\niha tādātmyaṃ saṃsargo vā sattvamiti vyapadiśyate /\ntadviruddhaveṣeṇa vastunyevāsadvyapadeśaḥ /\nṣaṣṭhe tu pakṣe viruddhadharmayoga eva vastunyasadvyavahārahetutayā vyapadiśyate /\nghaṭo hi ghaṭātmanā san paṭātmanā punarasanniti nirdiśyate /\nsanneva svadeśakālayoḥ svavirodhideśakālayorasanniti /\nupalambhānukūlatvāllāghavāccedamevādriyante vṛddhāḥiti /\natrāyaṃ vivekaḥ - sattā tādātmyataditarasaṃbandhānyataralakṣaṇā /\nayaṃ ghaṭo 'stītyatra ghaṭatādātmyalakṣaṇā sattā pratīyate /\natredānīṃ ghaṭo 'stītyatra caitaddeśakālasaṃyogalakṣaṇā /\ntathā ayaṃ paṭo nāstītyatra paṭatādātmyābhāvalakṣaṇā paṭātmanāsattā pratīyate /\ntatra tadā ghaṭo nāstītyatra ca taddeśakālasaṃyogābhāvalakṣaṇāsattā pratīyate /\nevaṃ bhāvābhāvarūpayoḥ sadasattvayordeśādibhedenopapattirghaṭādāviti ekaḥ pakṣaḥ /\nabhāvo 'pi bhāvāntararūpa eveti pakṣāntaraṇ /\nyathā ghaṭatvameva hi ayaṃ ghaṭo 'stītyatra pratītaṃ ghaṭasya sattvam /\ntadevāyaṃ paṭo nāstītyatrāpi pratīyate paṭādbhedarūpam /\nevaṃ svadeśakālasaṃbandhalakṣaṇā sattaivānyadeśakālanāstitāpratītāvapi viṣayo bhavati deśāntarādisaṃbandhābhāvatveneti /\ntathā ca dharmaviśeṣa eva bhāvānāmastināstipratītigocara iti siddham /\nidameva siddhāntināmapi saṃmatamiti // 44 //45 //46 //</p>\n\n<l rend='bold'>nanu deśādisambandhaḥ sata evopapadyate /</l>\n<l rend='bold'>na deśakālasambandhādasataḥ sattvamiṣyate // 47 //</l>\n<l rend='bold'>sambadho dvyāśrayastasmātsataḥ sattvaṃ sadā bhavet /</l>\n<l rend='bold'>asataḥ kārakaiḥ sattvaṃ janmanetyatidurghaṭam // 48 //</l>\n<l rend='bold'>ādyantavān prapañco 'taḥ satkakṣyāntarniveśyate /</l>\n<l rend='bold'>uktaṃ ca - ādāvante ca yannāsti nāsti madhye 'pi tattathā iti /</l>\n<l rend='bold'>ato niścitasadbhāvaḥ sadā sannabhyuyeyatām // 49 //</l>\n<p>avirodhena sadasattvasamarthanasamahamānaḥ sattvaikāntyavādī kāpilo 'tra pratyavatiṣṭhate <hi rend='bold'>nanu deśādī</hi>ti /\npūrvamasato ghaṭādeḥ svadeśakālasaṃbandhena sattotpattyā durupapādā /\nsaṃbandhasya saṃyogasya saṃbandhidvayajanyasyāsati saṃbandhinyatarasminnapi samutpatterayogāt /\ntathā ca svadeśakālasaṃbandhātsattvam /\nsattve ca svadeśakālasaṃbandha ityanyonyasaṃśrayaḥ /\nataḥ sattvameva sadā mantavyaṃ bhāvānāmiti<hi rend='bold'>sataḥ sattvaṃ sadā bhave</hi>dityantasyārthaḥ /\nnanu sadā sattve kārakacakravyāpārānarthakyaṃ prasajyeta /\ntatpūrvamasata eva kārakavyāpāreṇotpattirvācyetyatrāha<hi rend='bold'>asata </hi>iti /\nasataḥ prayatnaśatenāpi niṣpattyā sattvaṃ durupapādaṃ sikatābhyastailasyeva /\nkiñcāsata utpattau daṇḍacakrādito 'sattvāviśeṣādghaṭasyeva paṭasyāpyutpādaprasaṅgaḥ /\nkenacidedvyāpāreṇa śaśe 'pi śṛṅgasya kadācidudayaprasaṅgaśca /\netadanusandhānenoktamiti /\nnanūpādānaviśeṣe kāryaviśeṣotpādanasāmarthyapratiniyamānnātiprasaṅga iti cenmaivam , kāryagarbhatvamantarā sāmarthyaniyamasyāpi durnirūpatvāt /\ntatsadeva kāryaṃ kārakavyāpāreṇābhivyajyata ityeṣṭavyamityāha<hi rend='bold'>ādyantavā</hi>niti /\nāvirbhāvatirobhāvalakṣaṇāveva cādyantau utpādavināśāviti bhāvaḥ /\natra saṃvādaḥ<hi rend='bold'>ādā</hi>viti /\n<hi rend='bold'>ata </hi>iti /\nsattvena niñcitaḥ sadā sannevetīṣyatāmityarthaḥ // 47 //48 //49 //</p>\n\n<l rend='bold'>asataḥ sarvadāsattvaṃ janyayogāt khapuṣpavat /</l>\n<l rend='bold'>asattve na viśeṣo 'sti prāgatyantāsatoriha // 50 //</l>\n<p><hi rend='bold'>( iti prapañcasya sattvapakṣasamarthanam )</hi> <hi rend='bold'>asata</hi>iti /\njanyayogāt - utpattyayogāt /\nprāgatyantāsatoḥ - pūrvamasatotyantāsa taśca /\niti kāpilamatamupapāditam /\natropapāditasya kāpilamatasya pratikṣepaparaḥ, matāntaropapādanapratikṣepaparaśca granthabhāgo vilupta ityūhyate /\nbuddhisaukaryāya sāṅkhyapakṣapratikṣepaprakāro diḍmātraṃ pradarśyate 'tra /\ndvavyaṃ tāvat nityameva /\navasthābhedāstu ghaṭatvakapālatvādaya āgantukāḥ /\navasthāviśeṣasampattyartha eva ca kārakavyāpāraḥ /\ndravyasya sattvādeva kārakavyāpāragocaratvamavasthāntarabhāktvaṃ ca ghaṭate /\nanvayavyatirekābhyāṃ ca kārakacakrasya tasya tasya tatra tatra kārye sāmarthyaniyamaḥ sidhyatīti nātiprasaṅgaḥ /\ntattadavasthāviśiṣṭaveṣeṇa jātatvanaṣṭatvādipratītiścopapadyate /\nkārakacakrasyābhivyañjakatvamiti pakṣe tu kārakajñāpakavibhāgāyogaḥ /\nabhivyakterjñānādbhede prakārāntareṇotpattirevāpatitā /\nkiñca abhivyakternityatve kārakavyāpāravaiyarthyameva /\ntasyā api abhivyaktyantarasvīkāre 'navasthā /\ntasyā utpādyatve tvasatkāryavādaprasaṅgaḥ /\ntadabhivyakterutpattyupagamato yathopalambhaṃ tasyotpattirupagantumucitā /\nsadeva dravyamavasthāntarabhāksatkāryaṃ bhavatītyeva satkāryavādaḥ saṃrakṣaṇīyaḥ /\nayameva ca trayyantasiddho 'pīti /\n<lg>\n<l>āvidyo bhedaprapañco mithyā /</l>\n<l>advitīyaśrutyā ca mithyātvaṃ gamyate /</l>\n<l>tacca pratītibādhābhyāṃ sadasadvilakṣaṇatvasiddheḥ supratiṣṭhitamiti hi māyāvādināṃ matam /</l>\n<l>tacca pūrvottarapraghaṭṭakaiḥ pratikṣiptaprāyamevetibodhyam // 50 //</l>\n</lg></p>\n\n<l rend='bold'>śvetaketumupādāya tattvamityapi yacchrutam /</l>\n<l rend='bold'>ṣaṣṭhaprapāṭhake tasya kuto mukhyārthasambhavaḥ // 51 //</l>\n<p>atha nirviśeṣacinmātrabrahmātmaikyajñānamevāvidyānivartakam /\nnirviśeṣacinmātrabrahmātmaikyaṃ ca<hi rend='bold'>tattvamasi</hi>vākyapratipannamiti vādamadvaitināṃ pratikṣeptuṃ tattvamasivākyārthavicāramupakramate <hi rend='bold'>śvetaketum</hi>iti /\nupādāyasambodhya /\nchāndogya ityādiḥ /\njīvabrahmaikye tattvamasivākyameva mukhyaṃ pramāṇamabhimanyate taiḥ /\nasyāpi samānādhikaraṇavākyasya mukhyārthatvaṃ tanmate na saṃbhavatītyaha<hi rend='bold'>tasye</hi>tyādinā // 51 //</p>\n\n<l rend='bold'>kārpaṇyaśokaduḥkhārtaścetanastvaṃpadoditaḥ /</l>\n<l rend='bold'>sarvajñassatyasaṅkalpo nissīmasukhasāgaraḥ /</l>\n<l rend='bold'>tatpadārthastayoraikyaṃ tejastimiravatkatham // 52 //</l>\n<p><hi rend='bold'>kārpaṇye</hi>ti /\n<lg>\n<l>kārpaṇyaṃ-dainyam , gatiśūnyatā /</l>\n<l>śokaḥ gataduḥkhānusandhānajā cittavaiyākulī /</l>\n<l>duḥkhaṃ vartamānāniṣṭānubhavalakṣaṇam /</l>\n<l>samānavibhaktyā pratipannamaikyaṃ jīveśvarayorviruddhasvabhāvayorna ghaṭata iti mukhyārthāsaṃbhava evetyāśayaḥ // 52 //</l>\n</lg></p>\n\n<l rend='bold'>tvamarthasthe taṭasthe vā ..... ( taderthasthe vibhedake ) /</l>\n<l rend='bold'>guṇe tattvaṃpadaśrutyoraikārthyaṃ dūravāritam // 53 //</l>\n<p><hi rend='bold'>tvamarthasthe</hi>iti /\n<lg>\n<l>tvamarthaniṣṭho guṇo 'jñatvaduḥkhitvādiḥ /</l>\n<l>tadarthaniṣṭhaśca sarvajñatvajagatkāraṇatvādiḥ /</l>\n<l>sa ca brahmaṇastaṭasthalakṣaṇatvena parābhimataḥ /</l>\n<l>anayordharmayorāśrayabhedakatvāttattvamarthayoraikyaṃ sudūranirastamaśvagardabhayorivetyarthaḥ // 53 //</l>\n</lg></p>\n\n<l rend='bold'>ajñatvasarvaveditvaduḥkhitvasukhitādike /</l>\n<l rend='bold'>viśeṣaṇe vā ciddhātorathavāpyupalakṣaṇe /</l>\n<l rend='bold'>viruddhaguṇasaṅkānterbhedaḥ syāt tvantadarthayoḥ // 54 //</l>\n<p>nanvajñatvādi sarvajñatvādi copalakṣaṇatayaivocyate, na tu viśeṣaṇatayā /\nubhayopalakṣitaṃ vastvekamevetyarthaḥ /\nato na virodha ityatrāha<hi rend='bold'>ajñatve</hi>ti /\n<lg>\n<l>ciddhātoḥ - cittattvāsya /</l>\n<l>upalakṣaṇatve 'pi ajñatvādinopalakṣyasya jīvabhāvasya sarvajñatvādinopalakṣyasyeśvarabhāvasya ca vaiyadhikaraṇyādeva tvantadarthayoraikyaṃ na sidhyatītyarthaḥ // 54 //</l>\n</lg></p>\n\n<l rend='bold'>vācyaikadeśabhaṅgena cidekavyaktiniṣṭhatā /</l>\n<l rend='bold'>so 'yaṃ gaurivattattvaṃpadayorityapeśalam // 55 //</l>\n<p>nanu virodhānmukhyārthastyajyate /\ncinmātre tu padadvayalakṣaṇopeyate, yathā so 'yaṃ raurityatra tattedantopalakṣite vastumātre lakṣaṇā padadvayasya tatheti śaṅkate <hi rend='bold'>vācye</hi>ti /\nvācyaikadeśasya pravṛttinimittabhedasya tyāgena viśeṣyamātre cinmātre padadvayasya vṛttiḥ jahadajahallakṣaṇayeti /\netatpratikṣipati<hi rend='bold'>ityapyapeśalam</hi>iti /\n<lg>\n<l>apeśalam - asundaram /</l>\n<l>ekapadalakṣaṇayaiva virodhaparihāre padadvayalakṣaṇākalpanā na manorametyarthaḥ // 55 //</l>\n</lg></p>\n\n<l rend='bold'>deśakāladaśābhedādekasminnapi dharmiṇi /</l>\n<l rend='bold'>viruddhadvandvasaṅkānteḥ so 'yaṃ gauriti yujyate // 56 //</l>\n<p>dṛṣṭānte padadvayasyāpi na lakṣaṇetyāha<hi rend='bold'>deśakāle</hi>ti /\ntattā nāma taddeśakālayogitā /\nidantaitaddeśakālayogitā /\ntattāviśiṣṭe idantānvayasya bādhe 'pi ekasmin dharmiṇyubhayānvaye na virodhaḥ / deśadvayasaṃbandhaḥ paricchinnasya vastunaḥ kālabhedātparihriyate /\n<lg>\n<l>kāladvayasambandhastu sthiratvādeva nirūhyate /</l>\n<l>prātipadikābhyāṃ deśadvayakāladvayasaṃbandhasya samānavibhaktyā tadāśrayadravyaikyasya ca pratipādane na virodhaleśo 'pi /</l>\n<l>asminnevārthesoyamiti vākyasya tātparyam /</l>\n<l>tanna padadvayalakṣaṇā dṛṣṭānte ityarthaḥ // 56 //</l>\n</lg></p>\n\n<l rend='bold'>svaprakāśasya ciddhātorviruddhadvandvasaṅgatau /</l>\n<l rend='bold'>na vyavasthāpakaṃ kiñciddeśakāladaśādike // 57 //</l>\n<p>na tvevaṃ bhavatā vaktuṃ śakyata ityāha<hi rend='bold'>svaprakāśasye</hi>ti /\n<lg>\n<l>nirviśeṣe cinmātre viruddhadharmadvayasambandhasyāvirodhopapādakaṃ deśakālāvasthābhedādau kiñcidapi na ghaṭate /</l>\n<l>svayamprakāśasvarūpatvādajñānamapyavirodhopapādakaṃ na śakyaśaṅkatasminniti bhāvaḥ // 57 //</l>\n</lg></p>\n\n<l rend='bold'>nirdhūtanikhiladvandvasvaprakāśe cidātmani /</l>\n<l rend='bold'>dvaitānarthabhramābhāvācchāstraṃ nirviṣayaṃ bhavet // 58 //</l>\n<p>brahmaṇyavidyānvayāyogādevāvidyākṛtabhedadarśananirasanārthatvaṃ śāstrasya nirviśeṣacinmātra brahmātmaikyaviṣayatvaṃ ca parābhimataṃ na saṃbhavītyāha<hi rend='bold'>nirdhūte</hi>ti /\ndvandvaśabdo bhedavācyatra /\najñānenaiva bhedabhramo vaktavyaḥ /\nna ca nirviśeṣe svaprakāśe ca tatprasaktiḥ /\n<lg>\n<l>tannirasanīyasyāsiddhestannirāsakatvābhimataikyajñāne śāstratātparyaṃ na kalpayituṃ śakyam /</l>\n<l>tannirarthakamāpadyetādhyātmaśāstraṃ tattvamasimahāvākyaṃ vetyarthaḥ /</l>\n<l>etenāvidyākṛtāntaḥkaraṇabheda eva jīveśvarabhāvakalpakopādhiścinmātre ityapi parastam /</l>\n<l>avidyāyā evāsambhavāttatreti bodhyam // 58 //</l>\n</lg></p>\n\n<l rend='bold'>etena satyakāmatvajagatkāraṇatādayaḥ /</l>\n<l rend='bold'>mā ... pare ( māyopādhau pare )'dhyastāḥ śokamohadayaḥ punaḥ // 59 //</l>\n<l rend='bold'>avidyopādhike jīve vināśe neti yanmatam /</l>\n<l rend='bold'>kṣudrabrahmavidāmetanmataṃ prāgeva dūṣitam // 60 //</l>\n<p>cinmātre brahmaṇyavidyānvayānupapattiparyālocanayā kaiścidadvaitibhiḥ kalpitaṃ māyāvidyopādhibhedaṃ tata eveśeśitavyabhedaṃ cāparamārthamupapādyamānaṃ nirasyati<hi rend='bold'>etene</hi>ti /\netena-nirdhūtatrividhabhede cinmātre māyāvidyopādhibhedāsiddhyaiva /\nmāyopādhau-māyopahitacinmātre pare-īśvare /\nvināśeneti /\ntattvamasivākyajanyaikyasākṣātkāreṇa māyāvidyopādhināśe tatkalpita īśajīvabhāvo 'pi nivṛtto nāvatiṣṭhata ityarthaḥ /\n<hi rend='bold'>prāgeva dūṣitam</hi>iti /\netaddūṣaṇabhāgo viluptaḥ /\naparamārthatvenābhimatayostayoḥ kalpakābhāvādasiddhireva /\nsvataḥkalpanāyāmātmāśrayaḥ /\nbrahmaṇa eva tatkalpakatve brahmasvarūpasya nityatvāttayornityatvaprasaktiḥ /\naikyajñānena nivṛttyupagame 'pi tasya kṣaṇikatvādeva punarapi brahmasvarūpabalāttayoḥ kalpanāprasaṅgaḥ /\nkiñca māyāyā bhrāntijanakatve duḥkhādijanakatve cāvidyāto vibhāgāsiddhiḥ /\ntasyā yathārthabuddhijanakatve krīḍārasamātraparikaratve cāpuruṣārthatvāyogāttannirasanānupapattiḥ /\nanādibhāvarūpāyāstasyā jñānamātrato nirasanāyogaścetyādi dūṣaṇamanusandheyam /\navidyāyā eva bahusaṃmatatvānmāyāvidyopādhibhedavādino 'mī kṣudrā brahmavido 'dvaitiṣviti ca bodhyam // 59 //60 //</p>\n\n<l rend='bold'>citsvarūpe viśiṣṭe vā māyāvidyādyupādhayaḥ /</l>\n<l rend='bold'>pūrvasmin sarvasāṅkaryaṃ parajīvāvibhāgataḥ // 61 //</l>\n<l rend='bold'>uttarasminnapi tathā viśiṣṭamapi cidyadi /</l>\n<l rend='bold'>citsvarūpaṃ hi nirbhedaṃ māyāvidyādyupādhibhiḥ /</l>\n<l rend='bold'>vibhinnamiva vibhrāntaṃ viśiṣṭaṃ ca ... (mataṃ tava ) // 62 //</l>\n<p>upādhibhedopagamāsambhava ityuktam /\ntadupagamena dūṣaṇāntaraṃ cocyate <hi rend='bold'>citsvarūpe </hi>iti /\nkiṃ cinmātremāyāvidyādyupādhayaḥ saṃbandhante, uta viśiṣṭe /\nniraṃśe cinmātre māyāvidyāsambandhe tatprayuktasvabhāvabhedā ekasminneva prasajyante iti jīveśvarasvabhāvasāṅkaryaprasaṅgaḥ /\nviśiṣṭe cet kiṃ tadviśeṣaṇam ? māyāvidyā ceti cedātmāśrayaḥ, jīvatveśvaratve iti cedanyonyāśrayaḥ, anyattu viśeṣaṇaṃ durvacameva /\nkiñca māyayāvidyayā vā saṃvitsvarūpasya cchedāsambhavādekameva tattadupahitaṃ bhavedgaganamiva maṭhāntavartighaṭena maṭhena copahitam /\ntathā ca hastapādādyavacchinnasukhaduḥkhabhoga ekasyaiva yathā jīvasya, tathā tattadupādhiprayuktaiśvaryaduḥkhādibhoga ekasyaiva brahmaṇaḥ prasajyata iti jīvaparasvabhāvāvyavasthitirevetyarthaḥ // 61 //62 //</p>\n\n<l rend='bold'>taṭasthāvasthitā dharmāḥ svarūpaṃ na spṛśanti kim /</l>\n<l rend='bold'>na hi daṇḍiśiraśchedāddevadatto na hiṃsitaḥ // 63 //</l>\n<p>nanvaupādhikapradeśabhedopagamādbrahmaṇi na jīveśasvabhāvasāṅkaryamiti cettatrāha<hi rend='bold'>taṭasthe</hi>ti /\nmāyayāvidyayā vopahitaṃ taṭasthamityucyate brahma /\ntanniṣṭhasya sārvajñyāderajñatvādeśca daṇḍena kuṇḍalena vopahite kādācitkadaṇḍādiviśeṣaṇavattayā taṭasthaśabdite devadatte vartamānasya sukhasya duḥkhasya ca devadattātmanīva brahmaṇi sambandho durvāra eveti bhāvaḥ /\ntatrānanditvaprasaṅgasya sahyatvātkathañcihuḥkhitvasyāsahyasya prasaṅge nidarśanamāha<hi rend='bold'>nahī</hi>ti /\n<lg>\n<l>upādhibhede 'pi viruddhasamāveśaprasaṅgo durvāraḥ /</l>\n<l>vastubhedamantarā kalpitapradeśabhedamātreṇa vyavasthā durghaṭā /</l>\n<l>tathāca māyāvidyopādhibhe dakalpanāpārtheti sthitam // 63 //</l>\n</lg></p>\n\n<l rend='bold'>acidaṃśavyapohena cidekapariśeṣatā /</l>\n<l rend='bold'>atastattvamasītyāderartha ityapyasundaram // 64 //</l>\n<p><hi rend='bold'>( iti tattvamasivākyasya parābhimatabrahmātmaikyaparatve 'nupapattyupapādanam )</hi> etena māyāvidyopādhirūpaviśeṣaṇabhedaparityāgena viśeṣyībhūtacinmātraikyaṃ tattvamasivākyārtha ityapi nirastamityāha<hi rend='bold'>acidaṃśe</hi>ti /\n<l>padadvayalakṣaṇā, brahmaṇyeva doṣāpattiścetyuktametāvatā // 64 //</l></p>\n\n<l rend='bold'>abrahmānātmatābhāve pratyak cit pariśiṣyate /</l>\n<l rend='bold'>tattvaṃpadadvayaṃ jīvaparatādātmyagocaram /</l>\n<l rend='bold'>tanmukhyavṛtti tādātmyamapi vastudvayāśrayam // 65 //</l>\n<p>atha paramate sāmānādhikaraṇyārthasya tādātmyasyāpyanupapattimupapādayati<hi rend='bold'>abrahme</hi>ti /\nbrahmabhinnasyānātmatve tattvaṃpadadvayalakṣyārtha eka pratyaktatvaṃ cinmātramava śiṣyate /\ntatra ca samānādhikaraṇavākyārthasya tādātmyasyanupapattirityarthaḥ /\natrottarārdhaṃ viluptamityūhyate /\ntacca<hi rend='bold'>ekaśeṣe tu tādātmyaṃ cinmātre naiva sambhavet </hi>iti syāt /\nekaśeṣe tādātmyānupapattimeva vivṛṇoti<hi rend='bold'>tattvam</hi>iti /\nsamānādhikaraṇamiti śeṣaḥ /\ntasya mukhyavṛttiryatra tat tanmukhyavṛtti /\n<hi rend='bold'>vastudvayāśrayam</hi>iti /\nbhedasamānādhikaraṇābhedasya tādātmyasyātyantāyābhede 'sambhava iti bhāvaḥ /\natra yādavaprakāśaprakriyayā bhāṭṭaprakriyayā vā nirūpyate tādātmyamiti bodhyam /\nsiddhānte tu<hi rend='bold'>vastudvayāśraya</hi>mityasya pravṛttinimittadharmabhedavadekavastvāśritamityarthaḥ /\n<l>dharmadvārakabhedaviśiṣṭasvarūpābheda eva ca tādātmyaṃ matamiti vivekaḥ // 65 //</l></p>\n\n<l rend='bold'>bhedābhedavikalpastu yastvayā paricoditaḥ /</l>\n<l rend='bold'>abhedābhedino 'satye bandhe sati nirarthakaḥ // 66 //</l>\n<p>nanu bhedābhedastādātmyamiti na saṃbhavati /\nbhedābhedayorabhede 'tyantabhede 'pi bhedābhedasyāsiddheḥ /\nbhedābhede vā tatrāpi tathetyanavastheti cettatrāha<hi rend='bold'>bhedābhede</hi>ti /\nayaṃ vikalpanaprakāro nopalabhyamānagranthabhāge 'sti /\ntadbhāgo viluptaḥ syādvā /\nbhinnayostādātmyamutābhinnayoḥ /\nādye ghaṭaḥ paṭa iti prasajyate /\nantye ghaṭo ghaṭa itīti vā bhedābhedavikalpo bodhyaḥ /\nabhedābhedinaḥ-bhedābhedibhinnasya, atyantabhinnasyātyantābhinnasya vā bandhe - tādātmyasambandhe asati-aprāmāṇike sati bhavatkṛto 'yaṃ vikalpo 'pārtha ityarthaḥ /\nna hi ghaṭo ghaṭa iti vā ghaṭaḥ paṭa iti vā sāmānādhikaraṇyaṃ dṛṣṭam /\nkintu nīlo ghaṭa ityeva /\n<lg>\n<l>tadbhedābheda eva tādātmya meṣṭavyam /</l>\n<l>bhedābhedayorbheda eva /</l>\n<l>na ca bhede tayorvirodhādekatra samāveśo na ghaṭata iti vācyam , nīlaghaṭayoḥ pratītatvādeva tayorvirodhābhāvāt /</l>\n<l>dharmato bhedaḥ svarūpato 'bheda iti vāvirodha iti bhāvaḥ // 66 //</l>\n</lg></p>\n\n<l rend='bold'>abhedo bhedamardī tu svāśrayībhūtavastunoḥ /</l>\n<l rend='bold'>bhedaḥ parasparānātmyaṃ bhāvānāmevametayoḥ // 67 //</l>\n<l rend='bold'>svarūpamabhyupetyaiva bhedābhedavikalpayoḥ /</l>\n<p>bhedābhedaṃ vikalpayataḥ svavyāghāto 'pītyāha<hi rend='bold'>abheda </hi>iti ślokadvayena /\nbhedamardītiiti kvacitpāṭhaḥ /\ntatra itiśabdasya evamityanenānvayaḥ ityevamiti /\nbhedamardī-atyantabhedanirāsakaḥ /\netayoḥ-bhedābhedayoḥ svarūpaṃ svarūpabhedamupagamyaiva bhedo 'bhedo veti vikalpakoṭyorbādhanaṃ dūṣaṇaṃ kriyate /\ntenasvābhyugamena, vāgbādhā-bhavaduktadūṣaṇavacanoparodhaḥ /\nprasajyata iti śeṣaḥ /\ntvaṃ ca svābhyupagamaviruddhavacanatvena nigṛhyasa ityarthaḥ // 67 //68 //</p>\n\n<l rend='bold'>bhinnābhinnatvasambandhasadasattvavikalpanam /</l>\n<l rend='bold'>pratyakṣānubhāvāpāstaṃ kevalaṃ kaṇṭhaśoṣaṇam // 69 //</l>\n<p><hi rend='bold'>bhinnābhinnatve</hi>ti /\n<lg>\n<l>bhinnābhinnatvasya dharmiṇā sambandho 'sti na vā /</l>\n<l>ādye tatsambandhe 'pi sambandhāntaraṃ vācyam /</l>\n<l>tatrāpi tathetyanavasthā /</l>\n<l>antye asambaddhasya viśiṣṭabuddhinirvāhakatvaṃ tasya na syāditi vikalpanamapi kaṇṭhaśoṣaṇamātraphalakaṃ pratyakṣānubhavabādhitaṃ cetyarthaḥ // 69 //</l>\n</lg></p>\n\n<l rend='bold'>nīle nīlamatiryādṛgutpale nīladhīrhi sā /</l>\n<l rend='bold'>nīlamutpalamevedamiti sākṣāccakāsti naḥ // 70 //</l>\n<p><hi rend='bold'>nīla</hi>iti /\n<lg>\n<l>nīlarūpavati ghaṭādau nīlabuddhiryathā nīlasamavāyāvagāhinī viditā nāpalapyā, evaṃ nīlamutpalamiti viditāprasiddhā nīlatādātmyamatirapi nāpalapyā /</l>\n<l>svaparanirvāhakasamādhinā svarūpasambandhena vānavasthā parihāryeti bhāvaḥ // 70 //</l>\n</lg></p>\n\n<l rend='bold'>yathā viditasaṃyogasambandhe 'pyakṣagocare /</l>\n<l rend='bold'>bhedābhedādidustarkavikalpādhānavibhramaḥ // 71 //</l>\n<l rend='bold'>tadvattādātmyasambandhe śrutipratyakṣamūlake /</l>\n<l rend='bold'>śrutidaṇḍena dustarkavikalpabhramavāraṇam // 72 //</l>\n<p>tādātmyasambandhavidveṣiprayuktānāṃ dustarkāṇāṃ pratyakṣaśāstraparāhatatvameva prapañcayati<hi rend='bold'>yathe</hi>ti /\nsaṃyoge bhedābhedāditustarko yathā-bhinnayoḥ saṃyoga utābhinnayoḥ /\nādye himavadvindhyayorapi saṃyogaprasaṅgaḥ /\nantye svenaiva svasya saḥ /\nsaṃyogo dharmiṇo bhinno na vā /\nbhede tasyāpi sambandhāntaraṃ tasyāpi tathetyanavasthā /\nabhede saṃyoga eva na sidhyatītyādiḥ /\nsphuṭapratipanne saṃyoge dustarkatanmūlavikalpanādi yathā bhramalakṣaṇaṃ kaṇṭhaśoṣaṇamātram , pratyakṣaparāhataṃ ca ; evaṃ nīlotpalāditādātmye pratyakṣe jīvabrahmatādātmye ca śāstrasiddhe dustarkavikalpanādi pratyakṣaśāstradaṇḍanivāritamiti bhāvaḥ /\nśrutidaṇḍeneti prakṛtatattvamasivākyārthābhiprāyeṇoktam // 71 //72 //</p>\n\n<l rend='bold'>nirdeṣāpauruṣeyī ca śrutiratyarthamādarāt /</l>\n<l rend='bold'>asakṛttattvamityāha tādātmyaṃ brahmajīvāyoḥ // 73 //</l>\n<p>jīvaparayosdātmye 'bhyāsarūpaṃ tātparyaliṅgamapyastītyāha<hi rend='bold'>nirdeṣe</hi>ti /\n<lg>\n<l>pravṛttinimittarūpadharmabhedena dharmisvarūpābhedena ca tādātmyaṃ tattvamasītyādau tvamādiśabdānāṃ tattaccharīrakabrahmaparyantatayā nirūpaṇīyam , tadādipadānāṃ brahmātmakaparatayā vā /</l>\n<l>yādavaprakāśādimate tu jīvabrahmasvarūpagatāveva bhedābhedāviti vivekaḥ // 73 //</l>\n</lg></p>\n\n<l rend='bold'>brahmānandahradāntaḥstho muktātmā sukhamedhate /</l>\n<l rend='bold'>phale ca phalino 'bhāvānmokṣasyāpuruṣārthatā /</l>\n<l rend='bold'>ekaśeṣe hi ciddhātoḥ kasya mokṣaḥ phalaṃ bhavet // 74 //</l>\n<p><hi rend='bold'>( iti paramate sāmānādhikaraṇyārthāyogavarṇanam )</hi> etāvatā paramate prātipadikayoriva samānavibhakterapi na mukhyārthateti vyavasthāpitam /\nyadyapi abhedamātrasya samānavibhaktyarthatvaṃ sambhavati /\ntathāpi pravṛttinimittadharmabhedaprahāṇānna sāmānādhikaraṇyamukhyārthatā paramata iti bodhyam /\natha cinmātrapariśeṣe 'pi na yuktaḥ /\ntathā sati mokṣasyāpuruṣārthatāprasakterityāha<hi rend='bold'>brahme</hi>ti /\n<hi rend='bold'>eṣa brahma praviṣṭo 'smi grīṣme śītamiva hradam </hi>itivacanānusāreṇa brahmānandasya hradatvarūpaṇam , sakalasaṃsāratāpakleśaharatvānniratiśayāhlādakaratvācca tasya /\nbrahmānandaṃ hṛdantaḥstha<hi rend='bold'> </hi>iti pūrvamudritapāṭhastu na samīcīnaḥ /\nmuktātmāparicchinnabrahmānandasāgare nimagno nityapravṛddhasukho varīvartitarāmiti śāstramaryādā /\nparamaphale mokṣe bhoktṛtvāvasthāpannasya svasya vilayaṃ cejjānīyānnābhilaṣyettāmityarthaḥ /\n<lg>\n<l>ekaśeṣe-nirviśeṣacinmā trapariśeṣe, kasya-brahmaṇo jīvasya vā mokṣaḥ phalam ? na brahmaṇaḥ, nityamuktatvāt , nāpi jīvasya, tasyaiva tadā vilayāditi bhāvaḥ /</l>\n<l>cinmātrameva brahma jīvasya svarūpamiti cettarhi brahmaṇa evāvidyājīvabhāvādi vaktavyam /</l>\n<l>tacca śrutiyuktiparāhatamiti dhyeyam /</l>\n<l>evamavidyāparikalpitajīveśvaratvādivikalpaparityāgena nirviśeṣacinmātraikyaṃntattvamasivākyārtha ityatra dūṣaṇajātaṃ proktam // 74 //</l>\n</lg></p>\n\n<l rend='bold'>kiñca prapañcarūpeṇa ko nu saṃvidvivartate /</l>\n<l rend='bold'>na tāvadghaṭadhīstasyāmasatyāmapi darśanāt // 75 //</l>\n<l rend='bold'>na hi tasyāmajātāyāṃ naṣṭāyāṃ vākhilaṃ jagat /</l>\n<l rend='bold'>nāstīti śakyate vaktumuktau pratyakṣabādhanāt /</l>\n<l rend='bold'>nāpyanyasaṃvit tannāśe 'pyanyeṣāmupalambhanāt // 76 //</l>\n<p>atha prapañcabhramādhiṣṭhānasya tadbhramahetośca svarūpavimarśenāpi paramate 'sāmañjasyamudbhāvayati<hi rend='bold'>kiñce</hi>tyādinā /\nvivartate ayathākāreṇa bhāsate /\ndarśanāt - bhedaprapañcasya dṛṣṭeḥ /\nadhiṣṭhānamantarā'ropyapratītyayogānna ghaṭapaṭādidhiyāmāgamāpāyinīnāṃ prapañcabhramādhiṣṭhānatvaṃ sambhavatīti bhāvaḥ /\njagat - bhedaprapañcaḥ /\ntadbhānamiti yāvat /\n<hi rend='bold'>nāpī</hi>ti /\npaṭajñānanāśe 'pi anyeṣāṃ ghaṭādibhedānāmupalambhānna paṭajñānāderapi prapañcādhyāsādhiṣṭhānatvaṃ saṃbhavatītyarthaḥ /\nsaṃvideva prapañcabhramādhiṣṭhānamiti pareṣāṃ matam /\ntatra ghaṭapaṭādisaṃvidāṃ nādhiṣṭhānatvaṃ sambhavatītyuktaṃ bhavati // 75 //76 //</p>\n\n<l rend='bold'>nanu saṃvidabhinnaikā na tasyāmasti bhedadhīḥ /</l>\n<l rend='bold'>ghaṭādayo hi bhidyante na tu sā cit prakāśanāt // 77 //</l>\n<l rend='bold'>ghaṭadhīḥ paṭasaṃvittisamaye nāvabhāti cet /</l>\n<l rend='bold'>naivaṃ, ghaṭo hi nābhāti sā sphuratyeva tu sphuṭam // 78 //</l>\n<l rend='bold'>ghaṭavyāvṛttasaṃvittiratha na sphuratīti cet /</l>\n<l rend='bold'>tadvyāvṛttipadenāpi kiṃ saivoktātha vetarat /</l>\n<l rend='bold'>saiva cedbhāsate 'nyaccenna brūmastasya bhāsanam // 79 //</l>\n<p>atra pareṣāmāśaṅkā<hi rend='bold'>nanu </hi>iti /\nakhaṇḍā saṃvidekā nityāvibhvī ca /\nghaṭādīnāmevānyajñāneṣvabhāsamānānāṃ bhedaḥ /\nsaṃvidastu sarvajñāneṣu prakāśamānatvādekatvameva /\ntasyāṃ bhedabuddhistvaupādhikaviṣayā na yathārthasaṃvitsvarūpabhedaviṣayā /\nsaiva prapañcabhramādhiṣṭhānaṃ bhavati /\nghaṭabuddhiḥ paṭajñānakāle na bhāsate, kintu paṭadhīreveti cet , maivam /\ntadā ghaṭa eva na bhāsate /\njñānaṃ tu bhāsata eva /\nnanu ghaṭaviṣayakatvaviśiṣṭasaṃvidaḥ paṭajñāne 'bhānamiti cet , maivam /\nghaṭaviṣayakatvarūpaṃ ghaṭavyāvṛttattvamapi saṃvitsvarūpameva /\nataḥ paṭajñāne tasya bhānameva /\nghaṭaḥ paraṃ na bhāsate /\ntasyātiriktatve tu paṭajñāne tadabhāne 'pi saṃvidobhānamakṣatameveti samuditāśayaḥ // 77 //78 //79 //</p>\n\n<l rend='bold'>kiñcāsyāḥ svaprakāśāyā nīrūpāyā na hi svataḥ /</l>\n<l rend='bold'>ṛte viṣayanānātvānnānātvāvagrahabhramaḥ // 80 //</l>\n<p>nanu saṃvidibhedābhāve ghaṭajñānamidaṃ, paṭajñānaṃ tat , ekamutpannamaparaṃ vinaṣṭamityādyanupapannaṃ bhavedityatrāha<hi rend='bold'>kiñce</hi>ti /\nnīrūpāyāḥ-nirākārāyāḥ /\nnirviśeṣāyā iti yāvat /\nnānātvāvagrahabhramaḥ-nānātvarūpāsadākāropahitatvabhramaḥ /\n<lg>\n<l>svaprakāśāyā iti hetugarbham /</l>\n<l>saṃvinna nānā svaprakāśatvāt , yannānā tadasvaprakāśaṃ yathā ghaṭādīti /</l>\n<l>saṃvidi nānātvapratītirapi viṣayabhedaupādhikī bhrāntireva /</l>\n<l>na tu vāstavo bhedastasyāmiti bhāvaḥ // 80 //</l>\n</lg></p>\n\n<l rend='bold'>na vastu vastudharmo vā na pratyakṣo na laiṅgikaḥ /</l>\n<l rend='bold'>ghaṭādivedyabhedo 'pi kevalaṃ bhramalakṣaṇaḥ // 81 //</l>\n<p>nanūpādhibhedenaiva bhedo 'pi tatra vāstavo bhavet /\nsāṃsargikasya dharmasya tatra tatrodayadarśanādityatrāha<hi rend='bold'>ne</hi>ti /\nviṣayabhedasyaivāvāstavikatvāttatprayuktaṃ saṃvinnānātvamapyavāstavikameveti bhāvaḥ /\nbhedasya cāvāstavikatvaṃ durnirūpatvāt /\ntathāhi-bhedo na tāvadvastusvarūpam /\npratiyogigrahāpekṣagrahasya bhedasya tadanapekṣagrahasvarūpatvāyogāt /\nnāpi vastudharmo 'yam /\nbhedasya dharmibhedo dharmāntaram /\ntasyāpi svadharmibhedo dharmāntaram , evamuparyapi /\nevaṃ ghaṭasya paṭabhedo dharmaḥ, paṭabhedabhedo 'pi tathā, evaṃ tadbhedo 'pīti cānavasthāprasakteḥ /\nevaṃ svarūpato durnirūpasya pramāṇato 'pi durnirūpatvam /\nyathā-pratyakṣaṃ tāvanna bhedagrāhi, kṣaṇikasya tasya svarūpapratiyogigrahaṇapūrvakabhedagrahaṇaparyantāvasthānābhāvādviramya vyāpārāyogācca /\nyugapadeva tritayaṃ gṛhṇāti cet , samūhālambanavadupaśleṣaviśeṣāsiddhiḥ /\npratyakṣeṇa bhedagrahaṇābhāvādeva tanmūlāvinābhāvagrahādhīnodayamanumānamapi na bhede pramāṇaṃ bhavediti hṛdayam /\nnanu tarhi bhedagrahaḥ katham ? tatrāha<hi rend='bold'>kevalaṃ bhramalakṣaṇa </hi>iti // 81 //</p>\n\n<l rend='bold'>yadā, tadā tadāyatto dhībhedāvagrahodayaḥ /</l>\n<l rend='bold'>kutaḥ, kutastarāṃ tasya paramārthatvasambhavaḥ // 82 //</l>\n<p><hi rend='bold'>yade</hi>ti /\nsaṃvidinānātvasya svābhāvikatvakathā sudūre /\n<lg>\n<l>aupādhikamapi nānātvaṃ na /</l>\n<l>upādhibhedasyābhāvāt /</l>\n<l>kintu anādyavidyādoṣamūlāparamārthopādhibhedādhīnanānātva bhramamātramityarthaḥ /</l>\n<l>evaṃ jñāne viṣayabhedena bhedabuddhirayathārthetyuktam // 82 //</l>\n</lg></p>\n\n<l rend='bold'>kiñca svayaṃprakāśasya svato vā parato 'pi vā /</l>\n<l rend='bold'>prāgabhāvādisiddhiḥ syāt , svatastāvanna yujyate // 83 //</l>\n<l rend='bold'>svasmin sati viruddhatvādabhāvasyānavasthiteḥ /</l>\n<l rend='bold'>svanimittaprakāśasya svasyābhāve 'pyasambhavāt //</l>\n<l rend='bold'>ananyagocaratvena citona parato 'pi ca // 84 //</l>\n<p>athotpattyādipratītyā bhedabuddhirapi tatrāyathārthaiveti nirūpayitumutpattyādyayogamāha<hi rend='bold'>kiñce</hi>ti /\nsaṃvidaḥ prāgabhāvaḥ pradhvaṃsābhāvo vā kiṃ tayaiva gṛhyate ? uta saṃvidantareṇeti vikalpya prathamaṃ kalpa pratikṣipati<hi rend='bold'>svata </hi>iti /\nsvena satā svābhāvo gṛhyata ? utāsatā ? ādyandūṣayati<hi rend='bold'>svasmi</hi>nniti /\nantyaṃ dūṣayati<hi rend='bold'>svanimitte</hi>ti /\nsvādhīnasya prakāśasya svasya grāhakasyābhāve 'sambhavādityarthaḥ /\nparata iti kalpaṃ dūṣayati<hi rend='bold'>ananye</hi>ti /\npratiyoginamullikhya hyabhāvo grāhyaḥ /\njñānasya jñānāntaragocaratvābhāvānna jñānāntareṇāpi tatprāgabhāvagrahaṇaṃ sambhavatītyarthaḥ /\nsaṃvinnānātvopagame 'pi na tatprāgabhāvagrahasambhava ityabhyupagamya vādaḥ kṛtaḥ /\nnatvadvaitināmabhimataṃ vastutaḥ tannānātvamiti bodhyam // 83 //84 //</p>\n\n<l rend='bold'>kiñca vedyasya bhedāderna ciddharmatvasambhavaḥ /</l>\n<l rend='bold'>rūpādivat , ataḥ saṃvidadvitīyā svayaṃprabhā // 85 //</l>\n<p>saṃvidi nānātvābhāve pramāṇamāha<hi rend='bold'>kiñce</hi>ti /\nbhedo na cito vedyatvādrūpādivadityanumānamatra vivakṣitam /\n<hi rend='bold'>ata </hi>iti /\n<l>bhedasya durnirūpatvātsaṃviddharmatvāsambhavācca sādvitīyā-sajātīyavijātīyasvagatabhedaśūnyaiva, svayamprakāśatvācca tucchavyāvṛtteti bhāvaḥ // 85 //</l></p>\n\n<l rend='bold'>atastadbhedamaśritya yadvikalpādijalpitam /</l>\n<l rend='bold'>tadavidyāvilāso 'yamiti brahmavido viduḥ // 86 //</l>\n<p><hi rend='bold'>( iti parakīyasaṃvidekatvavyavasthāpanānuvādaḥ )</hi> <hi rend='bold'>ata</hi>iti /\n<l>yato nirbhedatvaṃ saṃvidaḥ, ataḥ kiṃ ghaṭasaṃvidadhiṣṭhānamāhosvitpaṭa- saṃvidityādivikalpajalpanaṃ yat , so 'yaṃ saṃvidbhedāvalambī vikalpādivādaḥ saṃvitsvarūpayāthātmyājñānakārya ityadvaitino manyanta ityarthaḥ // 86 //</l></p>\n\n<l rend='bold'>hanta brahmopadeśo 'yaṃ śraddadhāneṣu śobhate /</l>\n<l rend='bold'>vayamaśraddadhānāḥ smo ye yuktiṃ prārthayāmahe // 87 //</l>\n<p>anūditaṃ paramataṃ pratikṣeptumupakramate <hi rend='bold'>hante</hi>ti /\n<lg>\n<l>hanteti vyāmohavatsu pareṣu khodo vyajyate /</l>\n<l>śraddhāmātraśaraṇeṣu vineyabuddhiṣu nirūpaṇāsamartheṣu bhavadabhimato 'yaṃ brahmopadeśaḥ śobhate nāma /</l>\n<l>yuktivimarśakā vayaṃ tu nātra bhavadīye brahmopadeśe śraddhālavaḥ /</l>\n<l>ato 'smān rañjayituṃ satpramāṇatarkā evopādeyāḥ, na tu śuṣkopadeśā iti bhāvaḥ // 87 //</l>\n</lg></p>\n\n<l rend='bold'>pratipramātṛviṣayaṃ parasparavilakṣaṇāḥ /</l>\n<l rend='bold'>aparokṣaṃ prakāśante sukhadukhādivaddhiyaḥ // 88 //</l>\n<p>ādau tāvat saṃvinnānātvamanubhavasiddhaṃ nāpalāpārhaṃ kūṭayuktibhirityāha<hi rend='bold'>pratipramātri</hi>ti /\n<lg>\n<l>puruṣabhedena, ekasminnapi puruṣe viṣayabhedena, ekasminneva viṣaye kālabhedena karaṇabhedena ca dhiyo nānā pratyātmamadhyakṣasiddhāḥ sukhaduḥkhādivadityarthaḥ /</l>\n<l>jñānanānātvāpalāpe tulyanayena sukhaduḥkhanānātvasyāpyapalāpaprasaṅgaḥ /</l>\n<l>iṣṭaścedanubhavavirodha iti bhāvaḥ // 88 //</l>\n</lg></p>\n\n<l rend='bold'>sambandhivyaṅgyabhedasya saṃyogecchādikasya naḥ /</l>\n<l rend='bold'>na hi bhedaḥ svato nāsti nāpratyakṣaśca sammataḥ // 89 //</l>\n<p>nanu yathā nirbhede 'pyākāśe sambandhivyaṅgyo bhedo ghaṭākāśo 'yamayaṃ tu maṭhākāśa iti pratīyate, evaṃ saṃvidyapi viṣayāśrayavyaṅgyo bhedo na vāstava iti cettatrāha<hi rend='bold'>sambandhī</hi>ti /\n<lg>\n<l>yathā bhūtalaghaṭasaṃyogo 'yam , sa tu kuḍyamusalasaṃyoga iti sambandhibhedenaiva vyāvṛttatayā pratīyamānaḥ saṃyogabhedo vāstava eva sambandhijanyatvāttasya, yathā vā caitrasya ghaṭecchā, maitrasya paṭecchetyevaṃ sambandhibhedena bhinnatayā pratīyamānā bhinnabhinnaivecchā tattatpuruṣīyā tadā tadā jāyamānā, evaṃ viṣayāśrayabhedena pratīyamīnaḥ saṃvidbhedo 'pi vāstavika eva kālādibhedena jāyamāna iti bhāvaḥ /</l>\n<l>siddhānte tattatpuruṣe vartamānasya dharmabhutajñānasyaikatve nityatve 'pi tattadarthaprakāśanārthaprasaraṇāvasthābhedaviśiṣṭaveṣeṇa nānātvamanityatvaṃ ca saṃmataṃ, prakṛternityaikatve 'pi tatpariṇāmabhedānāmivetyavadheyamatra // 89 //</l>\n</lg></p>\n\n<l rend='bold'>yadi sarvagatā nityā saṃvidevā(kā)bhyupeyate /</l>\n<l rend='bold'>tataḥ sarvaṃ sadā bhāyāt , na vā kiñcitkadācana // 90 //</l>\n<p>evamupalambhabalāt saṃvinnānātvaṃ samārthya tadaikye bādhakamapyāha<hi rend='bold'>yadī</hi>tyādinā /\n<lg>\n<l>nityavibhunaḥ prakāśakasyaikasya jñānasya sarvaviṣayasambandhe samāne sadā sarvārthasya bhānaprasaṅgaḥ /</l>\n<l>prakāśakajñānasambandhe 'pyabhāne tu kasyacidapi kadāpi bhānaṃ na syāt /</l>\n<l>prakāśejñānasaṃbandhātirekiṇo hetvantarasyāsambhavādityarthaḥ // 90 //</l>\n</lg></p>\n\n<l rend='bold'>tadānīṃ na hi vedyasya sannidhītarakāritā /</l>\n<l rend='bold'>vyavasthā ghaṭate, vittervyomavadvaibhavāśrayāt // 91 //</l>\n<p><hi rend='bold'>tadānīm</hi>iti /\n<lg>\n<l>sannidhītarat-asannidhānam /</l>\n<l>jñānasannidhyasannidhiprayuktār'thabhede bhānābhānavyavasthā durupapadā /</l>\n<l>jñānasya sarvadā sarvasambaddhatvādgaganavadityarthaḥ /</l>\n<l>siddhānte tu saṅkocavikāsābhyāṃ jñānasya viṣayabhede sannidhyasannidhī vyavasthite iti bodhyam // 91 //</l>\n</lg></p>\n\n<l rend='bold'>nāpi kāraṇabhedena, nityāyāstadabhāvataḥ /</l>\n<l rend='bold'>na ca svarūpanānātvāt , tadekatvaparigrahāt // 92 //</l>\n<p>etatkaraṇajanyaṃ jñānametamevārthaṃ gṛhṇātītyevaṃ karaṇabhedenāpi vyavasthā durvacā bhavadbhirityāha<hi rend='bold'>nāpī</hi>ti /\nnityatve jñānasya karaṇāsambhavāditi yāvat /\narthabhedena jñānabhedo 'pi durvacaḥ saṃvidadvaitavādibhirityāha<hi rend='bold'>na ce</hi>ti // 92 //</p>\n\n<l rend='bold'>tataśca badhirāndhādeḥ śabdādigrahaṇaṃ bhavet /</l>\n<l rend='bold'>guruśiṣyādibhedaśca nirnimittaḥ prasajyate // 93 //</l>\n<p><hi rend='bold'>( iti saṃvidaikyamatadūṣaṇena saṃvinnānātvopapādanam )</hi> prakāśakasaṃvidaikyavāde laukikavaidikamaryādābhaṅgaprasaṅgamapyudbhāvayati<hi rend='bold'>tataśce</hi>ti /\n<lg>\n<l>nanu prakāśakasya caitanyasyaikatve 'pi cakṣurādiprasṛtayā'ntarakaraṇavṛttyā viṣayasambaddhayāvidyāvaraṇanivartana eva caitanyaṃ taṃ tamarthaṃ prakāśayatīti vyavasthā ghaṭata iti cet ; naitatsādhu ; vṛtterjaḍāyā avidyāvaraṇanivartakatvāyogāt /</l>\n<l>tathātve vā tasyā evārthaprakāśakatvamapi bhavatu /</l>\n<l>kimantargaḍunā caitanyenetyanyatra vistaraḥ /</l>\n<l>tadgrāhyagrāhakabhedena jñānabhedo mantavya eveti bhāvaḥ // 93 //</l>\n</lg></p>\n\n<l rend='bold'>nanu naḥ saṃvido bhinnaṃ sarvaṃ nāma na kiñcana /</l>\n<l rend='bold'>ataḥ sarvaṃ sadā bhāyādityakāṇḍe 'nujyate // 94 //</l>\n<p>sarvasya sarvadā bhānaprasaṅgaṃ siddhāntinodbhāvitamākṣipati paraḥ<hi rend='bold'>nanu </hi>iti /\n<l>saṃvidbhinnasya sarvasya virahādevāsmanmate sarvaṃ sadā bhāyāditya sthānaṃ'nuyogo bhavatāmityarthaḥ // 94 //</l></p>\n\n<l rend='bold'>idamākhyāhi bhoḥ kiṃ nu nīlādirna prakāśate /</l>\n<l rend='bold'>prakāśamāno nīlādiḥ saṃvido vā na bhidyate // 95 //</l>\n<p>prativakti siddhāntī<hi rend='bold'>idam</hi>iti /\n<l>kiṃ nīlādipratītireva nāstītyucyate, uta nīlādeḥ saṃvidabhinnatvena tatpratītiḥ saṃvitpratītirevābhimanyata ityarthaḥ // 95 //</l></p>\n\n<l rend='bold'>ādau pratītisubhago nirvāho lokavedayoḥ /</l>\n<l rend='bold'>yataḥ padapadārthādi na kiñcidavabhāsate // 96 //</l>\n<p>ādyaḥ kalpo na kalpata ityāha<hi rend='bold'>ādā</hi>viti /\nnānāpratītinihnive nānāpadapadārthapratītinirvāhyaḥ sarvo laukiko vaidikaśca vyavahāraḥ pratītisubhagaḥ-abādhitānubhavasiddhaḥ samyaṅ nirvyūḍho bhavedbhavadbhirityupālambhaḥ /\n<hi rend='bold'>katham</hi>iti śeṣapūraṇena vyākhyeyam // 96 //</p>\n\n<l rend='bold'>dvitīye saṃvido 'dvaitaṃ vyāhanyeta samīhitam /</l>\n<l rend='bold'>yadyayaṃ vividhākāraprapañcaḥ saṃvidātmakaḥ /</l>\n<l rend='bold'>sāpi saṃvittadātmeti yato nānā prasajyate // 97 //</l>\n<p>dvitīyaṃ dūṣayati<hi rend='bold'>dvitīya </hi>iti /\n<lg>\n<l>pratīyamānanānāprapañcaikye saṃvido nānātvaṃ prasajyata ityabhimatatadadvaitahānirityarthaḥ /</l>\n<l>evaṃ vadato 'pasiddhāntaśceti hārdam // 97 //</l>\n</lg></p>\n\n<l rend='bold'>nacāvidyāvilāsatvādbhedābhedānirūpaṇā /</l>\n<l rend='bold'>sā hi nyāyānapaspṛṣṭā jātuṣābharaṇāyate // 98 //</l>\n<p>atra śaṅkate <hi rend='bold'>nace</hi>ti /\nnīlādibhideti viśeṣyamadhyāhāryamatra /\nbhinnatvenābhinnatvena vā nirūpayitumaśakyatvaṃ ca tasyā avidyāvilāsatvāt bhedābhedayoranirūpaṇaṃ yasyā bhedābhedānirūpaṇā /\nāvidyāsya nīlādibhedasya mithyātvāt mithyārthe ca durghaṭatvasya bhūṣaṇatvādbhedābhedānirūpaṇopapattiḥ /\nupapattyananuvartitvādeva ca sarvaṃ sadā bhāyādityādyāpatterapyanavakāśa iti hṛdayam /\npariharati<hi rend='bold'>sā hī</hi>ti /\njatuno vikāro jātuṣam /\n<hi rend='bold'>trapujatunoḥ ṣuk </hi>ityaṇ ṣuk ca /\n<lg>\n<l>avidyā hi nyāyānalaspṛṣṭā jātuṣavanna jīvituṃ prabhavati /</l>\n<l>tattadvilāsatvaṃ prapañcasya na setsyatitarāmityāśayaḥ // 98 //</l>\n</lg></p>\n\n<l rend='bold'>tathāhi yadyavidyeyaṃ vidyābhāvātmikeṣyate /</l>\n<l rend='bold'>nirupākhyasvabhāvatvātsā na kiñcinniyacchati // 99 //</l>\n<l rend='bold'>arthāntaramavidyā cetsādhvī bhedānirūpaṇā /</l>\n<l rend='bold'>arthānarthāntaratvādivikalpo 'syā na yujyate /</l>\n<l rend='bold'>vidyātor'thāntaraṃ cāsāviti suvyāhṛtaṃ vacaḥ // 100 //</l>\n<p>nyāyaparāhatatvamevāvidyāyāḥ prapañcayati<hi rend='bold'>tathāhī</hi>tyādinā /\natra vikalpaḥ-kiṃ vidyābhāvo 'vidyā, uta vidyābhinnaṃ bhāvāntaramiti /\nādye dūṣaṇamāha<hi rend='bold'>nirupākhye</hi>ti /\nnirupākhyasvabhāvatvaṃ śūnyasvarūpatvam /\ntathā ca svayamevālabdhasattāvidyā kathaṃ prapañcavyavasthāpikā bhavedityākūtam /\nkalpāntaramanūdyadūṣayati<hi rend='bold'>arthāntaram</hi>iti /\nsādhvī-upapattyasahā, bhedānirūpaṇā-bhinnatvenābhinnatvena vāśakyanirūpaṇā cāvidyār'thāntaraṃ cedityanvayaḥ /\natra svavāgvirodhamāha<hi rend='bold'>arthānarthe</hi>ti /\nsuvyāhṛtamiti viparītalākṣaṇikam /\narthānarthāntaratvādivikalpo 'syā na yujyataiti vacanaṃvidyātor'thāntaramasāviti ca vacanaṃ mitho viruddhamiti yāvat // 99 //100 //</p>\n\n<l rend='bold'>athārthāntarabhāvo 'pi tasyāste bhrāntikalpitaḥ /</l>\n<l rend='bold'>hantaivaṃ satyavidyaiva vidyā syātparamārthataḥ // 101 //</l>\n<p>avidyāyā arthāntaratvamapi kalpitameveti cettatrāha<hi rend='bold'>athe</hi>ti /\n<l>bhedānirūpaṇe bhavadabhimatā vidyaiva syādavidyeti bhāvaḥ // 101 //</l></p>\n\n<l rend='bold'>kiñca śuddhājaḍā saṃvit , avidyeyaṃ tu nedṛśī /</l>\n<l rend='bold'>tatkena hetunā seyamanyaiva na nirūpyate // 102 //</l>\n<p>vastuto bhinnatvenaiva nirūpaṇamarhatyavidyetyāha<hi rend='bold'>kiñce</hi>ti /\n<lg>\n<l>tathā ca śuddhājaḍasaṃvidapekṣayā vikārāspadāśuddhajaḍāvidyāyā bheda eva paramārthataḥ kuto na nirūpyata ityarthaḥ /</l>\n<l>tathā ca paramārthāvidyāvilāso bhedaḥ sarvo 'pi saṃvida ekasyā eva sakalārthaprakāśakatve sarvadā bhāseteti doṣastadavastha iti bhāvaḥ // 102 //</l>\n</lg></p>\n\n<l rend='bold'>api ceyamavidyā te yadabhāvādirūpiṇī /</l>\n<l rend='bold'>sā vidyā kiṃ nu saṃvittirvedyaṃ vā veditāthavā // 103 //</l>\n\n<p>avidyāyā bhinnābhinnatvābhyāmanirvacanīyatvaṃ nirasya tasyāḥ svarūpānupapattimapyāha<hi rend='bold'>apiceyam</hi>iti /\n<lg>\n<l>vidyābhāvarūpā vidyābhinnarūpā vāvidyāstu /</l>\n<l>tatra pratiyogibhūtā vidyā kiṃrūpeti vikalpanaṃ vimarśanārtham // 103 //</l>\n</lg></p>\n\n<l rend='bold'>vedyatve veditṛtve ca nāsyāstābhyāṃ nivartanam /</l>\n<l rend='bold'>na hi jñānādṛte 'jñānamanyataste nivartate //</l>\n<l rend='bold'>saṃvideveti cettasyā nanu bhāvādasambhavaḥ // 104 //</l>\n<p>tatra vidyāyā vedyarūpatve veditṛsvarūpatve vā doṣamāha<hi rend='bold'>vedyatve </hi>iti /\ntayoravidyānivartakatvābhāvāttadrūpāyā vidyāyā apyavidyānivartakatvābhāvaprasaṅga ityarthaḥ /\n<hi rend='bold'>te </hi>ityasyāgre <hi rend='bold'>mate </hi>iti śeṣaḥ /\nsaṃvittirūpatve doṣamāha<hi rend='bold'>saṃvidevetī</hi>ti /\n<l>saṃvido nityasiddhatvātsarvagatatvācca tadabhāvarūpāvidyāyā asiddhireveti bhāvaḥ // 104 //</l></p>\n\n<l rend='bold'>kiñceyaṃ tadviruddhā vā, na tasyāḥ kvāpi sambhavaḥ /</l>\n<l rend='bold'>yato 'khilaṃ jagadvyāptaṃ vidyayavādvitīyayā // 105 //</l>\n<p>vidyā saṃvit , tadviruddhāvidyetyatra dūṣaṇamāha<hi rend='bold'>kiñceyam</hi>iti /\ndivākarakaravyāpte deśe divākare vā tadvirodhino 'ndhatamasasyeva vibhvyā saṃvidā vyāpte sarvatra saṃvidi vā nāvidyāyāḥ samāveśasambhava ityarthaḥ /\nvidyābhinnāvidyetyapi durvacamevādvaitavādibhiriti sūcyate <hi rend='bold'>advitīyaye</hi>tyanena // 105 //</p>\n\n<l rend='bold'>abhāvo 'nyo viruddho vā saṃvito 'pi yadīṣyate /</l>\n<l rend='bold'>tadānīṃ saṃvidadvaitapratijñāṃ dūratastyaja // 106 //</l>\n<p><hi rend='bold'>( ityavidyāyāḥ svarūpānirvacanīyatvānupapattivarṇanam )</hi> kalpatraye 'pi dūṣaṇamāha<hi rend='bold'>abhāva </hi>iti /\nsaṃvidabhāvādirūpānādiravidyāsti cet , saṃvidevaikāstīti bhavadabhimatamadvaitaṃ na sidhyediti bhāvaḥ /\nnanu saṃvinmātraṃ paramārthasaditi paramārthaikyamevāsmākamabhimatam /\n<lg>\n<l>avidyāyā aparamārthatvena tadanāditve 'pi nāsmadabhimatādvaitoparodha iti cedatra bramaḥ-anāditvenopagamyamānāyā avidyāyāḥ kalpakadoṣāntarāyogenāpāramārthyāyogaḥ /</l>\n<l>brahmaṇa eva tatkalpakadoṣatve durghaṭatvena hetvantarānapekṣatve vā muktāvapi tatprasaṅgaḥ /</l>\n<l>anādibhāvasyātyantanāśāyogājjñānanivartyatvasyāpyayoga iti dik /</l>\n<l>evamavidyāsvarūpānupapattiruktā // 106 //</l>\n</lg></p>\n\n<l rend='bold'>kiñcāsau kasya ? jīvasya, ko jīvo yasya seti cet /</l>\n<l rend='bold'>nanvevamasamādhānamanyonyāśrayaṇaṃ bhavet // 107 //</l>\n<l rend='bold'>na te jīvādavidyā syāt , na ca jīvastayā vinā /</l>\n<l rend='bold'>na bījāṅkuratulyatvaṃ jīvotpatterayogataḥ // 108 //</l>\n<p>atha tasyā āśrayānupapattimāha<hi rend='bold'>kiñcāsā</hi>viti /\nna vidyate samādhānaṃ yasya tadasamādhānam - asamādheyam /\navidyākalpito jīvabhāvaḥ, tasmin siddha evāvidyāsiddhiriti jīvāvidyāpakṣe paramate 'nyonyāśrayo 'samādheyaḥ prasajatītyarthaḥ /\nasmanmate 'kalpitatvājjīvasya tatrāvidyopagame na doṣaḥ /\nkintu bhavatāmeveti dyotyate <hi rend='bold'>te </hi>iti nirdeśena /\njīvādityasyāgre 'pi vināpadaṃ yojyam /\nnarteiti vā pāṭhaḥ sambhāvyate /\nbījāṅkura nyāyena sa doṣaḥ parihārya ityatrāha<hi rend='bold'>ne </hi>ti /\nbījāṅkurapravāhe tvanyānyasya bījasyāṅkurasya cotpādyotpādakabhāvaḥ /\nnaivaṃ prakṛte sambhavati /\nekajīvasthāne 'nekajīvaprasaṅgājjīvānāmutpādavināśaprasaṅgāccetibhāvaḥ //107 //108 //</p>\n\n<l rend='bold'>brahmaṇaścenna sarvajñaṃ kathaṃ tat baṃbhramīti te(bhoḥ) /</l>\n<l rend='bold'>avidyākṛtadehātmapratyayādhīnatā na te /</l>\n<l rend='bold'>brahmasarvajñabhāvasya, tatsvābhāvikatāśruteḥ // 109 //</l>\n<p>nanvastu tarhi brahmaivāśrayo 'vidyāyāḥ /\ntatrāha<hi rend='bold'>brahmaṇa </hi>iti /\nsarvaṃ sarvadā sarvathā yathāvasthitaṃ svataḥ sākṣātkurvatastasya nānāvidhabhrāntilakṣaṇāvidyāśrayatvaṃ viruddhatvānna sambhavatītyarthaḥ /\nbrahma bambhramītīti te 'bhimataṃ kathaṃ ghaṭate ? tasya sarvajñatvena bhramāyogāditi bhāvaḥ /\nnanu saṃvinmātraṃ brahma /\ntasya sārvajñyamapyavidyākalpitaṃ mithyābhedaprapañcasadbhāvagocaraṃ bhrāntilakṣaṇaṃ mithyaivetyatrāha<hi rend='bold'>avidyākṛte</hi>ti /\nte ityasyāgre 'bhimateti śeṣaḥ /\navidyāmūlāhaṅkāranibandhanatā ca brahmaniṣṭhasya sārvajñyasya na ghaṭate,<hi rend='bold'>parāsya śaktirvividhaiva śrūyate svābhāvikī jñānabalakriyā ceti </hi>tasyānanyopādhikatvaśravaṇādityarthaḥ /\n<lg>\n<l>brahmaṇaḥ svabhāvo 'vidyā, tanmūlatvātsvā- bhāvikatvamityarthakaraṇaṃ tūpahāsyam /</l>\n<l>svabhāvasya duratikramatvātsadā brahmaṇo 'jñatvādanirmokṣaprasaṅgaśca tathāsatīti bodhyam // 109 //</l>\n</lg></p>\n\n<l rend='bold'>bhedāvabhāsagarbhatvādatha sarvajñatā mṛṣā /</l>\n<l rend='bold'>tata evāmṛṣā kasmānna syācchabdāntarādivat // 110 //</l>\n<p>evamavidyākalpitatvaṃ nirasya sārvajñyasya bhedāvabhāsagarbhatvādayathārthatvamityapi nirasya ti<hi rend='bold'>bhede</hi>ti /\nathaśabdo yadyarthakaḥ /\ntata eva-bhedāvabhāsagarbhatvādeva /\n<lg>\n<l>amṛṣā yathārthaviṣayā /</l>\n<l>pūrvottarārdhābhyāṃ pūrvottarapakṣapratipādanam /</l>\n<l>bhedasya mithyātvamevāsiddham /</l>\n<l>yena tadavabhāsakasyāyathārthatvaṃ midhyedityāśayaḥ // 110 //</l>\n</lg></p>\n\n<l rend='bold'>yathā śabdāntarābhyāsasaṅkhyādāyāḥ śāstrabhedakāḥ /</l>\n<l rend='bold'>bhedāvabhāsagarbhāśca yathārthāḥ, tādṛśī na kim // 111 //</l>\n<p><hi rend='bold'>śabdāntarādiva</hi>dityuktameva vivṛṇoti<hi rend='bold'>yathe</hi>ti /\n<lg>\n<l>pūrvamīmāṃsāyāṃ śabdāntarābhyāsasaṅkhyāsaṃjñāguṇaprakaraṇāntaraiḥ karmabhedo nirūpyate /</l>\n<l>te śabdāntarādayaḥ śāstrabhedakāḥ-tattadvidhivākyasya vibhinnavibhinnavidheyakatvena bhedavyavasthāpakāḥ bhedakapramāṇabhūtāstāntrikairmatāḥ, tanmūlā vidheyabhedapratyayāśca yathārthā eva yathā ; tathā sarvajñatāpi pāramārthikārthabhedagocarā yathārthaiva kiṃ na syādityarthaḥ // 111 //</l>\n</lg></p>\n\n<l rend='bold'>sarvajñe nityamukte 'pi yadyajñānasya sambhavaḥ /</l>\n<l rend='bold'>tejasīva tamastasmānna nivarteta kenacit // 112 //</l>\n<p>parabrahmaṇi parameśvare svataḥ sarvajñe 'vidyāyā asambhava uktaḥ /\ntatra tadupagame bādhakaṃ cāha<hi rend='bold'>sarvajña </hi>iti /\nnityamuktasvabhāvatvātsarvajñatvācca bandhakāvidyāpratibhaṭe sarveśvara eva yadyavidyā vindeta padaṃ gabhastimālinīvāndhatamasaṃ tarhi na tasyā nivartakamanyatkiñcidapi sambhavedityanivṛttiprasaṅga ityarthaḥ /\nnanu tattvamasītivākyajanyāparokṣacinmātrabrahmātmaikyasākṣātkāreṇaivāvidyānivṛttiriti cet , naitatsādhu, vākyasyāparokṣajanakatvābhāvāt , śukādeḥ sākṣātkāreṇaivāvidyānivṛtteḥ saṃsāropalambhavirodhāt , ekajīvavādasya ca nirākariṣyamāṇatvāt /\nkiñca brahma svāvidyayā bambhramīti, jīvaḥ svavidyayā tadunmocayatīti viparītamidamadhyātmadarśanaṃ vedāntivikhyātānām /\nsvarūpavyākriyaivaitanmatasya parākriyā /\ntathā cāmananti sma parāśarabhaṭṭapādāḥ<lg rend='bold'>\n<l>etadrāmāstraṃ dalayatu kalibrahmamīmāṃsakāṃśca jñaptirbrahmaitajjavaladapi nijāvidyayā bambhramīti /</l>\n<l>tasya bhrāntiṃ tāṃ ślathayati jitādvaitavidyastu jīvo yadyaddṛśyaṃ tadvitathamiti ye jñāpayāñcakrurajñāḥ //</l>\n</lg>\n<l>iti // 112 //</l></p>\n\n<l rend='bold'>pramāṇatvamadvaitavacasāmiti /</l>\n<l rend='bold'>niyāmakaṃ na paśyāmo nirbandhāttāvakādṛte // 113 //</l>\n<p>nanu bhedakapramāṇānāṃ sarvajñatvādivacanānāmapi vyāvahārikārthabhedagocarāṇāṃ vyāvahārikameva pramāṇyam /\nparamārthapramāṇatvaṃ tvadvaitavacasāmeva /\nparamārthastu paraṃ brahma nirviśeṣasaccinmātrameva /\ntatra jīveśvarādibhedo 'pyavidyayā vinānupapanna iti brahmāśritaiva sānāyatyā mantavyeti śaṅkate <hi rend='bold'>sarvajñatvādī</hi>ti /\netaddūṣayati<hi rend='bold'>niyāmakam</hi>iti /\ntvatkalpitasaṅketabalena vinā naivaṃvidhavyavasthāyāṃ kiñcana pramāṇamasti /\n<lg>\n<l>śāstraṃ tu na tvaduktārthe pramāṇam /</l>\n<l>tathāhi-dvaitādvaitaśrutyoḥ prakāranānātvaprakāryekatvaparatvānnanyatarasyāpi mithyārthakatvam /</l>\n<l>sāmānādhikaraṇyaśrutīnāṃ ca sarvaśarīrakasarvātmabhūtabrahmaikyaparatvamiti na jīvabhāvādikalpikāvidyā brahmaṇyupagantavyeti ca hārdam /</l>\n<l>vistṛtaṃ caitadākarādāviti viramyate // 113 //</l>\n</lg></p>\n\n<lg rend='bold'>\n<l>āśrayapratiyogitve parasparavirodhinī /</l>\n<l>kathaṃ vaikarasaṃ brahma saditi pratipadyate // 14 //</l>\n</lg>\n<l rend='bold'>pratyaktvenāśrayo brahmarūpeṇa pratiyogi cet /</l>\n<l rend='bold'>rūpabhedaḥ kutastyo 'yaṃ yadyavidyāprasādajaḥ /</l>\n<l rend='bold'>nanu sāpi tadāyattetyanyonyāśrayaṇaṃ punaḥ // 115 //</l>\n<p>brahmaṇo 'vidyāśrayatve dūṣaṇāntaraṃ cāha<hi rend='bold'>āśraye</hi>ti /\npratiyogitvamatra viṣayatvarūpam /\nkartṛkarmabhāvavirodho yugapadekatraikasyābhipretaḥ /\n<hi rend='bold'>parasparavirodhinī</hi>ti /\nsaditi sattāmātramekarasaṃ svaprakāśarūpaṃ brahma kathaṃ svaviṣayakāvidyāyatanaṃ bhavedākārabhedābhāvāditi bhāvaḥ /\nākārabhedenāvirodhamāśaṅkate <hi rend='bold'>pratyaktvene</hi>ti /\nsanmātrameva brahma svaprakāśatvarūpeṇāhantvarūpeṇa vā pratyaktvenāśrayo 'vidyāyāḥ, brahmatvena viṣaya iti cedayaṃ rūpabhedaḥ kathamāyātastatra ? yadyavidyayā, anyonyāśrayaprasaṅgaḥ /\nsvābhāviko 'yamiti tu na vaktuṃ śakyate saviśeṣatvabhiyā parairiti bhāvaḥ jīvāvidyāpakṣa ivātrāpyanyonyāśra iti punarityanena dyotyate // 114 //115 //</p>\n\n<l rend='bold'>avastutvādavidyāyāḥ .....(nedaṃ taddūṣaṇaṃ yadi) /</l>\n<l rend='bold'>vastuno dūṣaṇatvena tvayā kvedaṃ nirīkṣitam // 116 //</l>\n<p>atra śaṅkate <hi rend='bold'>avastutvā</hi>diti /\naparamārthāvidyāyā durghaṭatvaṃ bhūṣaṇameva /\nnāto 'nyānyāśrayaṇaṃ doṣarūpamiti pūrvordhena śaṅkānuvādaḥ /\npariharati<hi rend='bold'>vastuna </hi>iti /\n<lg>\n<l>vyāvahārika eva prapañce 'nyonyāśrayādirdeṣastatra tatra kathyate /</l>\n<l>na tu paramārthe /</l>\n<l>tasya vyavahārāgocaratvopagamāt /</l>\n<l>tathā cāvidyāyāmapi sa doṣo bhavedevetyarthaḥ // 116 //</l>\n</lg></p>\n\n<l rend='bold'>sasā.....uktārā ( svasādhyasya puraskārā ) ddoṣo 'nyonyasamāśrayaḥ /</l>\n<l rend='bold'>na vastutvādavastutvādityato nedamuttaram // 117 //</l>\n<p><hi rend='bold'>sasā</hi>iti /\n<lg>\n<l>atrāśuddhirgranthapātaśca vartate /</l>\n<l>vastutvamavastutvaṃ vāprayojakam /</l>\n<l>svasādhyasya-svādhīnasiddhikasyārthasya svasiddhau hetūkārādanyonyāśrayo doṣaḥ prasajyate /</l>\n<l>ato 'vastutvādityuttaraṃ na samīcīnamityarthaḥ // 117 //</l>\n</lg></p>\n\n<l rend='bold'>kiñcāvidyā na cet ... (vastu vyavahāryaṃ kathaṃ bhavet ) /</l>\n<l rend='bold'>nāpyavastviti co....... (ktau tu vastutvaṃ sidhyati dhruvam ) /</l>\n<l rend='bold'>samastena nañā vastu prathamaṃ yanniṣidhyate /</l>\n<l rend='bold'>pratiprasūtaṃ vyastena punastaditi vastutā // 120 //</l>\n<l rend='bold'>ato na vastu nā... (vastu na sadvācyaṃ na cāpyasat ) /</l>\n<p><hi rend='bold'>( ityavidyāyā āśrayānupapattinirūpaṇam )</hi> <hi rend='bold'>kiñce</hi>ti /\natra katipaye ślokāvaluptabhūyoṃ'śakā upalabhyante 'śuddhibahulāśca /\ndṛśyamānaśakalānusandhānataḥ avidyāyā na vastutvaṃ nāpyavastutvamiti pakṣasya pratikṣepaḥ kṛto 'tretyunnayāmaḥ /\nyathāmati pūritaṃ śodhitaṃ cāsmābhirmūla eva ( ) cihnamadhye pradarśitamityanusandheyam // 118 //119 //120 //121 //</p>\n\n<l rend='bold'>kiñca prapañcanirvāhajananī yeyamāśritā /</l>\n<l rend='bold'>avidyā sā kimekaiva naikā vā tadidaṃ vada //</l>\n<l rend='bold'>tadāśrayaśca saṃsārī tathaiko naika eva vā // 122 //</l>\n<p>brahmaṇo 'vidyāśrayatve 'nupapattimuktvā jīvāvidyāpakṣa eva dūṣaṇāntaramāha<hi rend='bold'>kiñce</hi>tyādinā /\n<l>avidyā ekā, utāho anekā, tadāśrayo jāvo 'pyeko 'neko veti vikalpaḥ // 122 //</l></p>\n\n<l rend='bold'>sā cedekā, tatassaikā śukasya brahmavidyayā /</l>\n<l rend='bold'>pūrvameva nirasteti vyarthaste muktaye śramaḥ // 123 //</l>\n<p><hi rend='bold'>( ityavidyāyā ekānekatvavikalpa ekāvidyāpakṣadūṣaṇaṃ ca )</hi> tatraikāvidyāpakṣe dūṣaṇamāha<hi rend='bold'>sā ce</hi>diti /\n<lg>\n<l>śuko mukto, vāmadevo mukta iti khalu śrautīprasiddhiḥ /</l>\n<l>tathā ca śukasya brahmavidyayaiva prapañcaheturekāvidyā vinaṣṭeti prapañcānuvṛttiranupapannā /</l>\n<l>bādhitānuvṛttipakṣe 'pi bhavādṛśānāmarvācīnānāṃ punarmuktyarthatattvajñānasampādanāyāso viphala eva /</l>\n<l>bādhitaṃ hi svayameva nivartsyati kañcitkālamanuvartamānamapīti bhāvaḥ // 123 //</l>\n</lg></p>\n\n<l rend='bold'>syānmataṃ naiva te santi vāmadevaśukādayaḥ /</l>\n<l rend='bold'>yadvidyayā nirastatvānnādyāvidyeti codyate // 124 //</l>\n<l rend='bold'>muktāmuktādibhedo hi kalpito madavidyayā /</l>\n<l rend='bold'>dṛśyatvānmāmakasvapnadṛśyabhedaprapañcavat // 125 //</l>\n<l rend='bold'>yatpunarbrahmavidyātasteṣāṃ muktirabhūditi /</l>\n<l rend='bold'>vākyaṃ tatsvāpnamuktyuktiyuktyā pratyūha(hya)tāmiti // 126 //</l>\n<p><hi rend='bold'>( ityekāvidyākalpitaikajīvavādānuvādaḥ )</hi> atraikajīvavādena paraḥ pratyavatiṣṭhate <hi rend='bold'>syānmatam</hi>iti /\neka eva tu jīvaḥ /\nsa eva svāpnavatprapañcaṃ paśyati /\nsvapnadṛśyapuruṣatulyāḥ śukādayaḥ /\ntanmuktivacanamapi svāpnadevadattamuktivacanatulyamapramāṇameva /\ntasya tattvasākṣātkārata evāvidyānivṛttirbhaviteti samuditāśayaḥ /\nahamevokto jīvo mūlāvidyākalpitaḥ /\nmadīyatūlāvidyākalpitāstvanye jīvāḥ /\nmuktāmuktādibhedo 'pyevambhūta eveti<hi rend='bold'>madavidyaye</hi>tyanenābhipretam /\npratyūhatāmiti pāṭhe tadvacanaṃ karma, svāpnamuktyuktiyuktibalena siddhaṃ pratyanumānaṃ pratyūhatāṃ bādhatāmityarthaḥ /\npratyūhyatāmiti pāṭhaḥ sambhāvyate /\ntatra ca tadvacanaṃ niruktayuktyā pratirudhyatāmityarthaḥ /\n<hi rend='bold'>svāpnamityuktiyuktā </hi>iti prācīnamudritapāṭhastu na śuddhaḥ // 124 //125 //126 //</p>\n\n<l rend='bold'>nanvīdṛśānumānena svāvidyāparikalpitam /</l>\n<l rend='bold'>prapañcaṃ sādhayatya(nna)nyaḥ kathaṃ pratyucyate tvayā // 127 //</l>\n<l rend='bold'>tvadavidyānimittatve yo hetuste vivakṣitaḥ /</l>\n<l rend='bold'>sa eva hetustasyāpi bhavetsarvajñasiddhivat // 128 //</l>\n<p>pratikṣipati vādamenaṃ<hi rend='bold'>nanvīdṛśe</hi>ti /\nsvāvidyāparikalpitatvaṃ tava prapañcasya ca sādhayannanyastulyanayena tvayā kathaṃ pratikṣepya ityarthaḥ /\ntadīyānumānasyāprayojakatvaṃ cettulyaṃ tattvadanumāne 'pīti bhāvaḥ /\n<hi rend='bold'>sarvajñasiddhiva</hi>diti /\n<lg rend='bold'>\n<l>sugato yadi sarvajñaḥ kapilo neti kā pramā /</l>\n<l>ubhau ca yadi sarvajñau buddhibhedaḥ kathaṃ tayoḥ //</l>\n</lg>\niti nyāyena parasparavirodhādubhayamapi paramārthato na sidhyatīti yāvat /\nyadvā sarveṣāṃ jñānā jīvānāmaikyasya siddhirivānyasya sarvasyaikāvidyākalpitatvasyāpi siddhirna setsyati /\nsādhakatvābhimatasyābhāsatvāditi bhāvaḥ // 127 // 128 //</p>\n\n<l rend='bold'>ityanyonyaviruddhoktivyāhate bhavatāṃ mate /</l>\n<l rend='bold'>mukhamastīti yatkiñcitpralapanniva lakṣyase // 129 //</l>\n<p>parihasati paramataṃ<hi rend='bold'>ityanyonyeti /</hi></p>\n\n<l>tvamanyān bādhase tvadīyān , tvāṃ cānye tvadīyā eveti sundopasundanyāyaparāhataṃ yuṣmanmatamiti bhāvaḥ // 129 //</l>\n\n<l rend='bold'>yathā ca svāpnamuktyuktisadṛśī tadvimuktigīḥ /</l>\n<l rend='bold'>tathaiva bhavato 'pīti vyartho mokṣāya te śramaḥ // 130 //</l>\n<p>prakārāntareṇāpi vāde 'smin dūṣaṇamāha<hi rend='bold'>yathe</hi>ti /\n<lg>\n<l>tadvimuktigīḥ - śukādermuktivāṇī /</l>\n<l>śukādibhirapyanadhigatā muktiryuṣyābhiḥ prāpyetyasambhavam /</l>\n<l>svāpnakalpaiva sā bhavantyapi /</l>\n<l>tadvṛthā prayāso yuṣmākamityarthaḥ // 130 //</l>\n</lg></p>\n\n<lg rend='bold'>\n<l>yathā teṣāmabhūtaiva purastādātmavidyayā /</l>\n<l>muktirbhūtocyate tadvatparastādātmavidyayā // 131 //</l>\n</lg>\n<l rend='bold'>abhāvinyeva sā mithyā bhāvinītyapadiśyatām /</l>\n<l rend='bold'>santi ca svapnadṛṣṭāni dṛṣṭāntavacanāni te // 132 //</l>\n<p>muktyarthaprayāsaṃ parityajya muktirna bhavitetyeva sādhayatetyāha<hi rend='bold'>yathe</hi>ti /\nyathādhyātmavidyayā śukādīnāṃ bhūtaiva muktirabhūtetyucyate, tathā bhavatāṃ tataḥ paścādbhāvinyapi sā mithyā, na bhāvinyeva vastuta ityucyatāmityarthaḥ /\nsāmarthyābhāvinītiprācīnamudritapāṭhastu na samanvitaḥ /\nnanu madīyatattvajñānaniṣpadyamānamuktimithyātvaṃ kathamityatrāha<hi rend='bold'>santī</hi>ti /\nbhavadīyaṃ tattvajñānaṃ nāvidyānivartakaṃ tattvajñānatvāt , svāpnatattvajñānavaditi hi suvacaṃ bhavadupadarśitadiśaiveti bhāvaḥ // 131 //132 //</p>\n\n<l rend='bold'>nanu nedamaniṣṭaṃ me yanmuktirna bhaviṣyati /</l>\n<l rend='bold'>ātmano nityamuktatvānnityasiddhaiva sā yataḥ // 133 //</l>\n<p>mukterabhāvitvaprasaṅgo 'smākamiṣṭa eveti śaṅkate <hi rend='bold'>nanu nedam</hi>iti /\n<l>sā-muktiḥ //133 //</l></p>\n\n<l rend='bold'>tadidaṃ śāntikarmādau vetālāvāhanaṃ bhavet /</l>\n<l rend='bold'>yenaivaṃ sutarāṃ vyartho brahmavidyārjanaśramaḥ // 134 //</l>\n<p>parihāsamukhena pariharati<hi rend='bold'>tadidam</hi>iti /\n<l>bhavatpravṛttiviruddhaṃ bhavadīyaṃ muktyabhāvitvasādhanamiti bhāvaḥ // 134 //</l></p>\n\n<l rend='bold'>avidyāpratibaddhatvādatha sā nityasatyapi /</l>\n<l rend='bold'>asatīveti tadvyaktirvidyāphalamupeyate // 135 //</l>\n<l rend='bold'>hastasthameva hemādi vismṛtaṃ mṛgyate yathā /</l>\n<l rend='bold'>yathā tadeva hastasthamavagamyopaśāmyati // 136 //</l>\n<l rend='bold'>tathaiva nityasiddhātmasvarūpānavabodhataḥ /</l>\n<l rend='bold'>saṃsāriṇastathābhāvo vyajyate brahmavidyayā // 137 //</l>\n<p>atra parihāraṃ śaṅkate paraḥ<hi rend='bold'>avidye</hi>ti /\nayaṃ bhāvaḥ - yadyapi muktirnityasiddhā brahmavidyayā notpādyā, athāpyavidyāpratibaddhāyāstirobhūtāyāstasyā abhivyaktyartha eva saphale brahmavidyāpariśramaḥ, sata evāprakāśamānatvenāsata iva sthitasyābhivyaktyarthaḥ prayatno yathā loke saphalo dṛṣṭastatheti // 135 //136 //137 //</p>\n\n<l rend='bold'>hanta keyamabhivyaktiryā vidyāphalamiṣyate /</l>\n<l rend='bold'>svaprakāśasya ciddhātoryā svarūpapade sthitā // 138 //</l>\n<l rend='bold'>saṃvit kiṃ saiva kiṃ vāhaṃ brahmāsmītīti kīdṛśī /</l>\n<l rend='bold'>yadi svarūpasaṃvit sā, nityaiveti na tatphalam // 139 //</l>\n<p>atra yadyapyekāvidyāpakṣe śukasya brahmavidyayaivāvidyāpratibandhanivṛtteranyadīyaprayatnavaiphalyaṃ sthitam /\nathāpi dūṣaṇāntaramāha<hi rend='bold'>hante</hi>tyādinā /\nnānāvidyāpakṣasādhāraṇamidam /\nkimitarānapekṣaprakāśaikarūpasya cittattvasya svarūpameva vidyāsādhyābhiniṣpattiḥ, pratyutāhaṃ brahmāsmīti vṛttidhīḥ sākṣātkārarūpetyarthaḥ /\nbrahmāsmītītyasyāgre vṛttidhīrityāhāryam /\niti kīdṛśī-ityevaṃ jijñāsitaprakārābrahmāsmītīti vṛttidhīriti vā pāṭhaḥ syāt /\napara itikāro vikalpasamāptau /\nādye kalpe dūṣaṇamucyate <hi rend='bold'>yadī</hi>tyardhena // 138 //139 //</p>\n\n<l rend='bold'>atha brahmāhamasmīti saṃvittirvyaktiriṣyate /</l>\n<l rend='bold'>nanu te brahmavidyā sā saiva tasyāḥ phalaṃ katham // 140 //</l>\n<p>dvitīye dūṣaṇamucyate <hi rend='bold'>athe</hi>ti /\n<lg>\n<l>saṃvittiḥ - sākṣātkāraḥ /</l>\n<l>na hi brahmavidyāsādhyaṃ prakāśāntaraṃ muktau bhavateṣyate /</l>\n<l>tatsaiva tasyāḥ phalamiti vaktavyam /</l>\n<l>tanna saṃbhavīti bhāvaḥ // 140 //</l>\n</lg></p>\n\n<l rend='bold'>kiñca sā tattvamasyādivākyajanyā bhavanmate /</l>\n<l rend='bold'>utpattimatyanityeti muktasyāpi bhayaṃ bhavet // 141 //</l>\n<p>atra kalpe dūṣaṇāntaraṃ cāha<hi rend='bold'>kiñce</hi>ti /\nnityaśuddhabuddhamuktātmasvabhāvasyābhivyaktirvṛttirūpā cettasyā utpādavināśayogitvāttannivṛttau punaravidyā samunmiṣediti saṃsṛtibhayānativṛttiprasaṅga ityarthaḥ /\n<lg>\n<l>nanu pūrvāvidyāṃ vināśya vidyā svayamapi naśyati /</l>\n<l>avidyānivṛttyā ca na punarbhavaprasaṅga iti cet ; atra brūmaḥ - anādibhāvasya nāśāyogāt tattvasākṣātkāreṇāvidyāyā nātyantikocchedaḥ śakyakriyaḥ /</l>\n<l>sāvaśeṣocchede tu sūkṣmarūpeṇāvasthitāyāstasyā abhivyakternivṛttau punaḥ sthūlatayonmeṣaprasaṅgaḥ /</l>\n<l>na cānādibhāvarūpāyā api mithyātvādeva ātyantikocchedaḥ kriyate vidyayeti vācyam , tanmithyātva eva vigānāt ; yukterābhāsatvācchāstrasya cānyaparyāyāditi dikū // 141 //</l>\n</lg></p>\n\n<l rend='bold'>api ca vyavahārajñāḥ sati puṣkalakāraṇe /</l>\n<l rend='bold'>kāryaṃ na jāyate yena tamāhuḥ pratibandhakam // 142 //</l>\n<l rend='bold'>iha kiṃ tadyadutpattumupakrāntaṃ svahetutaḥ /</l>\n<l rend='bold'>avidyāpratibaddhatvādutpattiṃ na prapadyate // 143 //</l>\n<l rend='bold'>na muktirnityasiddhatvāt , na brahmāsmītidhīrapi /</l>\n<l rend='bold'>na hi brahmāya(ha)masmīti saṃvitpuṣkalakāraṇam /</l>\n<l rend='bold'>saṃsāriṇastadāstīti kathaṃ sā pratibadhyate // 144 //</l>\n<l rend='bold'>yataḥ sā kāraṇābhāvādidānīṃ nopajāyate /</l>\n<l rend='bold'>na punaḥ pratibaddhatvādasthāne tena tadvacaḥ // 145 //</l>\n<p><hi rend='bold'>( ityekajīvavāde muktyarthapravṛttivaiyarthyādinirūpaṇam )</hi> athāvidyāyāḥ nityamuktabhāvavyaktipratibandhakatvavacanamapi pareṣāmanupapannamityāha<hi rend='bold'>apice</hi>ti /\nsati puṣkalakāraṇe kāryotpattervighaṭakatvaṃ hi pratibandhakatvam /\nmukteraniṣpādyatvāttatpratibandhakatvamavidyāyā na ghaṭate /\nsaṃsāriṇaśca viṣayaprāvaṇyadasāyāṃ tattvasākṣātkārapuṣkalakāraṇasampattetevāsiddhyā tadanudaya iti na tatrāpi pratibandhakatvaṃ tasyā ghaṭata ityarthaḥ /\nsaṃvidaḥ puṣkalakāraṇamiti tatpuruṣaḥ /\nsiddhānte tu vidyāprāgabhāvarūpāyā avidyāyā na vidyāpratibandhakatvam /\nkarmaṇastu vidyānutpattiprayojakasya niṣkāmakarmabhirnirāse svakāraṇādvidyāniṣpattiḥ /\nvidyāmāhātmyācca bandhakakarmanivṛttau karmaṇā saṅkucitaprasaraṇasya svābhāvikamasaṅkucitaṃ prasaraṇaṃ dharmabhūtajñānasya sadā muktāviti viśeṣo bodhyaḥ /\natra pare pratyavatiṣṭheran - nanvasmanmate 'pi vastutattvāviśadaprakāśakarī nānābhramaheturavidyānādiriṣyate /\nvidyayā tannivṛttau ca svābhāviko viśadāvabhāsaḥ /\nviśadaprakāśapratirodhakaratvādeva ca pratibandhakatvavācoyuktistasyā iti /\ntān prati brūmaḥ-viśadaprakāśapratirodhakatvaṃ kintadutpattinirodhakatvam , utāho tannivṛttikaratvam /\nbrahmasvarūpabhinnatve viśadaprakāśasya brahmaṇaḥ saviśeṣatvaprasaṅgāttadabhinnatve vācye 'nutpādyatvādeva tasya tatpratirodhakatvāyogānnādyaḥ kalpaḥ /\ndvitīye ca brahmasvarūpasyaiva nivṛttiprasaṅgaḥ /\nvaiśadyameva nivartate, prakāśastvanuvartata iti ca nirviśeṣavādinā vaktuṃ na śakyate /\nkiñca viśadaprakāśapratirodhikāyāṃ satyāmavidyāyāṃ kathaṃ sākṣātkāro bhavet ? so 'pyaviśadaścetprāthamikaśrāvaṇajñānasyevāvidyānivartakatvāyogaḥ /\nkiñcāvidyānivṛttau viśadasākṣātkāraḥ, tenaiva cāvidyānivṛttirityanyonyāśrayaḥ /\nkiñcāvidyānivṛttyanantarabāvino viśadānubhavasya prāgasattve mukteranityatvam , sattve ca saṃsārānupapattiḥ saṃsārānupapattiḥ prasajyate /\nnaca nivṛttāvidyatvameva svarūpaprakāśasya svarūpaprakāśasya vaiśadyamiti vācyam , svaprakāśamātravapuṣi sadā vidyotamāne nirviśeṣe cinmātre brahmaṇi avidyānvayāyogātpragapi vaiśadyasyaivopagantavyatvāt /\ndurghaṭatvāttatra padamañcatyavidyeti cettarhi tata eva muktāvapyavidyānvayaprasaktiriti muktasyāpi bhayaṃ bhavedeveti // 142 //143 //144 //145 //</p>\n\n<l rend='bold'>kiñcaiko jīva ityetadvastusthityā na yujyate /</l>\n<l rend='bold'>avidyātatsamāśleṣajīvatvādī mṛṣā hi te // 146 //</l>\n<p>ekajīvavāde dūṣaṇānyuktāni /\natha tasyopalambhabādhitatvamāha<hi rend='bold'>kiñcaika </hi>iti /\n<lg>\n<l>eko vā jīvaḥ paramārthoneṣyate /</l>\n<l>mithyāvidyākalpitatvena jīvabhāvasya mithyātvāt /</l>\n<l>tathā ca mithyābhūtasyaikasyānekasya vā jīvasyopagame na viśeṣo vinābhiniveśādityarthaḥ // 146 //</l>\n</lg></p>\n\n<l rend='bold'>prātibhāsikamekatvaṃ pratibhāsaparāhatam /</l>\n<l rend='bold'>yato naḥ pratibhāsante saṃsarantaḥ sahasraśaḥ // 147 //</l>\n<p>eko jīva iti kimekasyaiva pratibhāsādupagamyate, āhosvinnānātvena bhāsamānasyāpi tasya yuktyaikatvaṃ niṣkṛṣyata iti vikalpamabhipretyādyaṃ kalpaṃ dūṣayati<hi rend='bold'>prādibhāsikam</hi>iti /\n<l>spaṣṭor'thaḥ // 147 //</l></p>\n\n<l rend='bold'>āsaṃsārasamucchedaṃ vyavahārāśca tatkṛtāḥ /</l>\n<l rend='bold'>abādhitāḥ pratīyante svapnavṛttavilakṣaṇāḥ // 148 //</l>\n<p>nānājīvabhānasya na vyavahāhakāla eva bādhyatvaṃ śuktirūpyāderivetyāha<hi rend='bold'>āsaṃsāre</hi>ti /\ntatkṛtāḥ-jīvabhedaprayojyāḥ /\nsvapnavṛttavilakṣaṇāḥ-svāpnārthavyavahāravilakṣaṇāḥ /\nayamāśayaḥ-yathā svāpnārthavyavahārāṇāṃ svapna evāsattvaṃ pāścātyabādhānniścīyate vyavahāradaśāyāmeva, naivaṃ tadaiva jīvabhedaprayuktavyavahārabhedānāṃ bādho niścitaḥ /\nkintvanyajīvakṛtasyopakārasyāpakārasya vā sattvapratītyaiva āprājñādābālagopālaṃ tadanuguṇapravṛttisaṃrambho dṛśyate 'nuvartamāna āpralayāt /\nvyavahārakāle 'bādhyatvācca jīvabhedasya vyāvahārikatvameva paraprakriyayāpi, na prātibhāsikatvam /\njīvabhedomithyā pratibhāsamānatvātsvāpnapuṃbhedavadityanumānaṃ ca vyavahāradaśābādhyatvena sopādhikam /\ntathā ca sūtraṃ<hi rend='bold'>vaidharmyācca na svapnādiva</hi>ditīti // 148 //</p>\n\n<l rend='bold'>tena yauktikamekatvamapi yuktiparāhatam /</l>\n<l rend='bold'>pravṛttibhedānumitā viruddhamitivṛttayaḥ /</l>\n<l rend='bold'>tattatsvātmavadanye 'pi dehino 'śakyanihnavāḥ // 149 //</l>\n<p>uktenaiva hetunā yauktikaikatvaniṣkarṣamapi nirākaroti<hi rend='bold'>tene</hi>ti /\ntena-jīvabhedasya vyavahārakālābādhena /\nsarve jīvā ahameva jīvatvādahamiva, sarvāṇi śarīrāṇi mayaivātmavanti śarīratvāt maccharīravaditi jīvaikyayuktirjīvabhedasādhakayuktiparāhatetyarthaḥ /\njīvabhedayukteḥ prābalyaṃ ca vyavahārābhādhyaviṣayatvādupalambhānuguṇyācceti bodhyam /\nnanu kā sā jīvanānātvayuktiḥ ? tāmāha<hi rend='bold'>pravṛttibhede</hi>ti /\n<lg>\n<l>tattaddehagatavilakṣaṇapravṛttibhedānumitāḥ tattadanuguṇaviruddhajñānasaṅkalpaprayatnavanto 'nye dehino 'pi sa sa svātmeva svaśarīrapravṛttyanuguṇajñānādimān pratyātmasiddho na nihnotu śakyante ityarthaḥ /</l>\n<l>mitivṛttigrahaṇaṃ saṅkalpasyāpyupalakṣaṇam /</l>\n<l>paraśarīrāṇisātmakāni ceṣṭāvattvāt svaśarīravaditi sātmakatve 'numite tadātmanāṃ svātmabhedaḥ pariśeṣāt sidhyati, paraśarīrapravṛttihetubhūtasaṅkalpaprayatnasya svāsamavetatve sati guṇatvātsvabhinnasamavetatvānumānāt /</l>\n<l>svāsamavetatvaṃ ca tasya svasya tadā bhinnasaṅkalpapravṛttimattvādeva suniśceyamiti bodhyam // 149 //</l>\n</lg></p>\n\n<l rend='bold'>yathānumeyādvahnyādera(rā)numānā vilakṣaṇāḥ /</l>\n<l rend='bold'>pratyakṣaṃ te (kṣyante)tathānyebhyo jīvebhyo na pṛthak katham // 150 //</l>\n<p>sādhyānāṃ parātmanāṃ nidarśanībhūtasvātmabhinnatve nidarśanaṃ pradarśayati<hi rend='bold'>yathe</hi>ti /\n<lg>\n<l>ānumānāḥ anumānaprayojakāḥ sapakṣadṛṣṭāḥ vahnayo 'numeyātparvatīyavahneryathā bhinnāḥ vyāptigrahaṇakāle 'dhyakṣitāḥ, tathānumeyebhyaḥ paradehasthātmabhyaḥ śarīrapravṛtticetanasahkalpaprayatnapūrvakatvavyāptigrahakāle gṛhītaṃ tvadīyātmasvarūpaṃ tvaccharīrapravṛttihetusaṅkalpādimadbhinnatvena kuto na pratyakṣam ? api tu pratyakṣameveti yāvat /</l>\n<l>jīvānāmaikyasādhanaṃ vahnīnāmaikyasādhanavadaprayojakamupalambhabādhitaṃ ceti hārdam // 150 //</l>\n</lg></p>\n\n<l rend='bold'>na ceñceṣṭāviśeṣeṇa paro boddhānumīyate /</l>\n<l rend='bold'>vyavahāro 'valupyeta sarvo laukikavaidikaḥ // 151 //</l>\n<p>parātmasu sādhakamuktam /\ntadanupagame bādhakamapyāha<hi rend='bold'>na ce</hi>diti /\n<lg>\n<l>paradeheṣu parātmanaśceṣṭāviśeṣairanukūlapratikūlodāsīnānūhitvaiva hi tattadanuguṇā vyavahārāḥ dṛṣṭā loke, jīvabhedaprayuktā eva cādhikāryanadhikārivibhāgādivyavahārāḥ śāstrīyā dṛṣṭāḥ /</l>\n<l>teṣāmuparodhaḥ prasajyate jīvabhedānupagama iti bhāvaḥ // 151 //</l>\n</lg></p>\n\n<l rend='bold'>na caupādhikabhedena meyamātṛvibhāgadhīḥ /</l>\n<l rend='bold'>svaśarīre 'pi tatprapteḥ śiraḥpāṇyādibhedataḥ // 152 //</l>\n<p>nanu saṃvinmātramekameva nānopādhiyogānnānājīvatayā bhāti /\naupādhikajīvabhedaprayukta eva vyavahārabhedaḥ, svabhāvāsaṅkaraśca /\nupādhibhedo 'pi kalpita tavetyāśaṅkāmanūtyā pariharati<hi rend='bold'>na caupādhike</hi>ti /\n<lg>\n<l>meyavibhāganirdeśo nidarśanārthaḥ prāsaṅgikaḥ /</l>\n<l>aupādhikabhedena vyavasthopagame śiraḥpāṇipādopādhibhedenāpi tattadavacchinnacito bhedaprasaṅgaḥ /</l>\n<l>tathā ca pāde me vedanā, śirasi sukhamityādipratisandhānānupattiriti yāvat // 152 //</l>\n</lg></p>\n\n<l rend='bold'>ta(ya)thā tatra śiraḥpāṇipādādau vedanodaye /</l>\n<l rend='bold'>anusandhānamekatve, tathā sarvatra te bhavet // 153 //</l>\n<p>nanūpādhibhede 'pyabhedāccitaḥ pratisandhānamiti cettatrāha<hi rend='bold'>tathe</hi>ti /\ntathetyaniṣṭasamuccayārthaḥ /\nyatheti vā syāt /\nvastutaḥ sarvaśarīreṣu cita aikyātsarvagatasukhādipratisandhānaprasaṅga ityarthaḥ /\nna ca śarīrabhedasyai vātmabhedakatvam , nanu karacaraṇādibhedasyeti vācyam , saubharyādau śarīrabhede 'pi pratisandhānasya dṛṣṭatvāttasyāpi bhedakatvāyogāt /\n<lg>\n<l>naca tattatpuruṣīyakarmādhīnadehasyaiva tattadbhogāvacchedaktvamiti vyavasthā /</l>\n<l>saubharyāderyugapannānādehayogo 'pi taktarmakṛta eva /</l>\n<l>natvasmadādestatheti vācyam , aupādhikātmabhedavāde pratikarmavyavasthāyā api durghaṭatvāt ; upādhestadīyatvaṃ tatkarmaṇā, upādhivyavasthayaiva ca tatkarmavyavasthitiriti parasparāśrayācceti dik /</l>\n<l>ato jīvabhedenaiva vāstavena bhogādisāṅkaryaṃ parihāryamityāśayaḥ // 153 //</l>\n</lg></p>\n\n<l rend='bold'>prāyaṇānnarakakleśāt prasūtivyasanādapi /</l>\n<l rend='bold'>cirātivṛttāḥ prāgjanmabhogā na smṛtigocarāḥ // 154 //</l>\n<p>nanu śarīrabhede 'pyātmaikyātpratisandhāne janmāntare 'nubhūtasyāpi janmāntare pratisandhānaṃ syādityatrāha<hi rend='bold'>prāyaṇā</hi>diti /\nprabaladuḥkhānubhavasya saṃskārapramoṣakatvaṃ dṛṣṭaṃ loke prabalajvarādyarditasyādhītavismaraṇādinā /\n<lg>\n<l>janmabhede ca maraṇanarakagarbhavāsajanmakālaprabhavakleśabāhulyena saṃskāravināśātpūrvajanmānubhūtasmaraṇaṃ janmāntare ca jāyata ityarthaḥ /</l>\n<l>kāladairghyasyāpi saṃskārapramoṣakatvamabhipretyoktaṃñcirātivṛttā iti /</l>\n<l>jīvanādṛṣṭabalāttu saṃskāraviśeṣasyāvinaṣṭatvaṃ jātamātra udbhūtatvaṃ ca kalpyate /</l>\n<l>keṣāñcittu puṇyātiśayena saṃskārāpramoṣātpūrvajanmādyavismaraṇamapi lokaśāstrasampratipannameveti bodhyam // 154 //</l>\n</lg></p>\n\n<l rend='bold'>yugapajjāyamāneṣu ...... (sukhadukhādiṣu sphuṭaḥ) /</l>\n<l rend='bold'>āśrayāsaṅkarastatra kathamaikārthyavibhramaḥ // 155 //</l>\n<p><hi rend='bold'>( ityekāvidyākalpitaikajīvavādanirāsaḥ )</hi> <hi rend='bold'>yugapa</hi>diti /\n<lg>\n<l>ekakṣaṇa eva jāyamāneṣu nānāsukhaduḥkhānubhaveṣu kāladairghyādisaṃskārapramoṣakavirahe 'pi asmaraṇādi ātmanāmasaṅkarāt anakyādeva vyavasthāpyam /</l>\n<l>tathā caikātmyadhiyo bhrāntirūpāyā api nodayāvasaraḥ, ātmabhedasyaiva sphuṭapratibhānāditibhāvaḥ /</l>\n<l>ekamekāvidyākalpitaikajīvavāde dūṣaṇāni prapañcitāni // 155 //</l>\n</lg></p>\n\n<l rend='bold'>na ca prātisvikāvidyākalpitasvasvadṛśyakaiḥ /</l>\n<l rend='bold'>jīvairanekairapyeṣā lokayātropapadyate // 156 //</l>\n<l rend='bold'>paravārtānabhijñāste svasvasvapnekadarśinaḥ /</l>\n<l rend='bold'>kathaṃ pravartayeyustāṃ saṅgādyekanibandhanām // 157 //</l>\n<p>nānāvidyākalpitanānājīvavādamapi dūṣayati<hi rend='bold'>na ce</hi>ti /\navidyākalpitāścito nānājīṃvabhedāḥ /\nte ca svasvāvidyākalpitaṃ padārthajātaṃ paśyanti pṛthak pṛthak svapna iva /\nvyāvahārikā anye jīvā anyena na jñāyante /\nsvena dṛśyā jīvāstu svāpnavatprātibhāsikā evetyetatpakṣasāraḥ /\natra cānyaṃ jīvaṃ tadguṇadoṣādi vā vyāvahārikamanyo jīvastathābhūto na jānāti cettarhi tatsamāgamādiprasaṅgābhāvāt sahānubhūtayaikasādhyo 'nuvṛtto lokavyavahāraḥ kathaṃ nirvartyetetyarthaḥ /\nsvāvidyākalpitameva paśyantītyuktyā paravārtānabhijñatvaṃ-vyāvahārikajīvāntaravṛttānabhijñatvaṃ sidhyati /\nna hi te jīvāntarāvidyākalpitāḥ /\nkintu mūlāvidyākalpitā eva /\nlokavyavahāro 'pi prātibhāsika eveti cettarhi ekajīvavādonmeṣaḥ /\ntatra ca doṣa ukta eveti hārdam // 156 //157 //</p>\n\n<l rend='bold'>kiñca svayaṃprakāśatvavibhutvaikatvanityatāḥ /</l>\n<l rend='bold'>tvadabhyupetā bādheran saṃvidaste 'dvitīyatām // 158 //</l>\n<p>saṃvinmātre 'vidyākalpito meyamātṛbheda iti paramataṃ vistareṇa pratikṣiptametāvatā /\natha saṃvidi parābhimataṃ nirviśeṣatvaṃ pratikṣipati<hi rend='bold'>kiñce</hi>tyādinā /\n<lg>\n<l>te ityasyāgre matāmiti śeṣaḥ /</l>\n<l>bhavadabhimataireva dharmaiḥ saviśeṣatvaṃ saṃvidaḥ prasajyata iti bhāvaḥ // 158 //</l>\n</lg></p>\n\n<l rend='bold'>saṃvideva na te dharmāḥ, siddhāyāmapi saṃvidi /</l>\n<l rend='bold'>vivādadarśanātteṣu ; tadrūpāṇāṃ ca bhedataḥ // 159 //</l>\n<p>svarūpābhedātteṣāṃ na saṃvidaḥ sadharmatvamiti śaṅkāmanūdya nirācaṣṭe<hi rend='bold'>saṃvideve</hi>ti /\n<lg>\n<l>sampratipanne 'pi saṃvitsvarūpe tannityatvavibhutvaikatvasvaprakāśatvādau bauddhanaiyāyikamīmāṃsakādīnāṃ vivādāt svarūpabhedācca teṣāṃ dharmāṇāṃ saṃvitto na saṃpratipannasaṃvidabhinnatvaṃ teṣāṃ yujyata ityarthaḥ /</l>\n<l>svarūpabhedaścātmasiddhau nirūpito 'nusandheyaḥ // 159 //</l>\n</lg></p>\n\n<l rend='bold'>na ca te bhrāntisiddhāste yenādvaitāvirodhinaḥ /</l>\n<l rend='bold'>tattvāvedakavedāntavākyasiddhā hi te guṇāḥ // 160 //</l>\n<p>nanvevamapi teṣāmaparamārthatvātparamārthadvitīyarāhityaṃ surakṣitameveti cettatrāha<hi rend='bold'>na ca te </hi>iti /\ntavāpi tattvedamparaśrutyantasiddhāste dharmāssaṃvido nityatvādaya ityeva matam /\ntattaiḥ saviśeṣatvaṃ durvāram /\nteṣāṃ bādhe tulyanayena saṃvido 'pi bādhaḥ syāditi dyotyate <hi rend='bold'>tattvāvedake</hi>tyādinā // 160 //</p>\n\n<l rend='bold'>ānandasvaprakāśatvanityatvamahimādyatha /</l>\n<l rend='bold'>brahmasvarūpameveṣṭaṃ, tatrāpīdaṃ vivicyatām // 161 //</l>\n<p>brahmasvarūpābhedasyaiva taddharmeṣu parābhimatatvāttatra prākārāntareṇāpi dūṣaṇamāha<hi rend='bold'>ānande</hi>ti /\nānandaśabdo bhāvapradhānaḥ /\n<lg>\n<l>mahimā-vibhutvam /</l>\n<l>ādipadādekatvādi grāhyam /</l>\n<l>atheti yadyarthakam /</l>\n<l>avyayānāmanekārthatvāt // 161 //</l>\n</lg></p>\n\n<l rend='bold'>brahmeti yāvannirdiṣṭaṃ tanmātraṃ kiṃ sukhādayaḥ /</l>\n<l rend='bold'>athavā tasya te, yadvā ta eva brahmasaṃjñinaḥ // 162 //</l>\n<p>vikalpayati paramataṃ<hi rend='bold'>brahmetī</hi>ti /\n<l>kimānandatvādayo brahmasvarūpamātram , uta tanniṣṭhā dharmāḥ, āhosvitteṣāmeva pratyekaṃ brahmasaṃjñā, samuditānāṃ veti vikalpaḥ // 162 //</l></p>\n\n<l rend='bold'>ādye tattatpadāmnānavaiyarthyaṃ vedalokayoḥ /</l>\n<l rend='bold'>pūrvoktanītyābhedaśca, jagajjanmādikāraṇam // 163 //</l>\n<l rend='bold'>abhyupetyaiva hi brahma vivādāsteṣu vādinām /</l>\n<l rend='bold'>dvitīye saiva taireva brahmaṇaḥ sadvitīyatā // 164 //</l>\n<p><hi rend='bold'>ādye </hi>iti /\natyantābhede 'natiriktārthakatvāt<hi rend='bold'>ānando brahma satyaṃ jñānamanantaṃ brahmetyādau </hi>sahapāṭhasyānarthakyaṃ prasajyate /\nna hi ghaṭaḥ kalaśa iti sahapāṭhaḥ /\nbrahmasvarūpaikyāsambhavaṃ ca teṣu dharmeṣu smārayati<hi rend='bold'>pūrvokte</hi>ti /\ndvitīye kalpe tu brahmaṇaḥ saviśeṣatvaprasaṅga ityāha<hi rend='bold'>dvitīya</hi>iti /\nsaiva-bhavadabhimataviruddhaiva // 163 //164 //</p>\n\n<l rend='bold'>tṛtīye brahma bhidyeta tanmātratvātpade pade /</l>\n<l rend='bold'>tatsamūho 'thavā brahma taruvṛndavanādivat // 165 //</l>\n<p>tṛtīye pratyekasamudāyakoṭyoḥ pratyekakoṭiṃ dūṣayati<hi rend='bold'>tṛtīye </hi>iti /\npratyekaśo brahmatvamityatra nānā brahma prasajyate satyaṃ brahma, jñānaṃ brahma, anantaṃ brahma, ānando brahmeti ; khaṇḍo muṇḍaḥ pūrṇaśṛṅgogaurityatrevetyarthaḥ /\ntanmātratvāt-tattanmātrasvarūpatvādbrahmaṇaḥ /\nsatyatvādisamudāyo brahmetyatra doṣamāha<hi rend='bold'>tatsamūha</hi>iti /\n<lg>\n<l>vināśavaditi mudritaḥ pāṭho 'śuddhaḥ /</l>\n<l>taruvṛndasya vanatvavatsatyādisamudāyasya brahmatve, samudāyasya samudāyyananyatve pratyekapakṣoktadūṣaṇānativṛttiḥ, atiriktatve sāṃśatvaṃ guṇatvaṃ ca prasajyate brahmaṇa iti bhāvaḥ // 165 //</l>\n</lg></p>\n\n<l rend='bold'>prakarṣaśca prakāśaśca bhinnāvevārkavartinau /</l>\n<l rend='bold'>tena na kvāpi vākyārtho vibhāgo 'sti nidarśanam // 166 //</l>\n<p>nanu satyādivākyamakhaṇḍārthaparaṃ svarūpalakṣaṇavākyatvāt , divā divi prakṛṣṭaprakāśaḥ sūryaḥ, niśi ca tathābhūtaścandra itivaditi nirviśeṣabrahmasiddhirityatrāha<hi rend='bold'>prakarṣaśce</hi>ti /\n<lg>\n<l>dṛṣṭānto 'pi na kevalaravyādisvarūpamātraparaḥ, kintu ravyādivyapadeśagocarārthasyāsādhāraṇākārapradarśanapara iti nirviśeṣādvaitarūpo 'khaṇḍaḥ samānādhikaraṇavākyārtho nidarśanabhūto naivāstītibhāvaḥ /</l>\n<l>kvāpi-kvacidapi samānādhikaraṇavākye /</l>\n<l>avibhāgaḥ-akhaṇḍaḥ // 166 //</l>\n</lg></p>\n\n<lg rend='bold'>\n<l>jāḍyaduḥkhādyapohena yadyekatraiva vartitā /</l>\n<l>jñānānandādiśabdānāṃ na satassadvitīyatā // 167 //</l>\n</lg>\n<p>atra śaṅkate paraḥ<hi rend='bold'>jāḍye</hi>ti /\njñānādipadaṃ na jñānatvādiviśeṣaṃ pratipādayati /\nkintu jaḍatvādyapohameva /\n<lg>\n<l>apohastu vyāvṛttirabhāvo 'dhikaraṇasvarūpameveti na brahmaṇaḥ saviśeṣatvaprasaṅgaḥ /</l>\n<l>jaḍāditattatpadārthapratiyogikavyāvṛttisvarūpatvabodhanena cārthavattā padānāmiti śaṅkiturāśayaḥ /</l>\n<l>netyataḥ pūrvamataśceti yojyam /</l>\n<l>parapakṣānuvādakaḥ śloko 'yam // 167 //</l>\n</lg></p>\n\n<l rend='bold'>apohāḥ kiṃ na santyeva, santo vā, nobhaye 'pi vā /</l>\n<l rend='bold'>sattve satsadvitīyaṃ syāt jaḍādyātmakatetare (tā pare) // 168 //</l>\n<p>atra vikalpya doṣamāha<hi rend='bold'>apohā </hi>iti /\nnobhaye-na santo nāpyasantaḥ, sadasadvilakṣaṇā iti yāvat /\napohānāṃ sattve doṣamāha<hi rend='bold'>sattve </hi>iti /\napohānāṃ sattve taiḥ sataḥ sadvitīyatā syādityarthaḥ /\n<lg>\n<l>asattve dūṣaṇaṃñjaḍādyātmaketi /</l>\n<l>jāḍyādyapohānāmabhāve jāḍyādiprasaṅga iti yāvat /</l>\n<l>sattvasatsadvitīyaḥ svājjaḍādyātmakatetareiti /</l>\n<l>mudritapāṭho 'śuddhaḥ // 168 //</l>\n</lg></p>\n\n<l rend='bold'>sadasadvyatirekoktiḥ pūrvameva parākṛtā /</l>\n<l rend='bold'>tathātve ca ghaṭādibhyo brahmāpi na viśiṣyate // 169 //</l>\n<p>tṛtīyaṃ pratikṣipati<hi rend='bold'>sadasa</hi>diti /\nsadvyatireke 'sattvam , asadvyatireke ca sattvaṃ vyavasthitamiti sadasadbhinnatvaṃ kasyāpi na sambhavatīti pūrvamevoktamityarthaḥ /\ndūṣaṇāntaramāha<hi rend='bold'>tathātva </hi>iti /\n<l>apohānāṃ brahmasvarūpatve sadasadvilakṣaṇatve ca brahmaṇaḥ sadasadvilakṣaṇatvaṃ prasajyate prapañcasyeveti bhāvaḥ // 169 //</l></p>\n\n<l rend='bold'>kiñcāpohyajaḍatvādiviruddhārthāsamarpaṇe /</l>\n<l rend='bold'>naiva tattadapohyeta tadekārthaiḥ padairiva // 170 //</l>\n<p>dūṣaṇāntaramāha<hi rend='bold'>kiñce</hi>ti /\n<lg>\n<l>jaḍādivyāvartakadharmabodhanamantarā jaḍādivyāvṛttirna pratipādayituṃ śakyate satyādipadairjaḍādiparyāyapadairiveti vyāvartakadharmabodhakatvamavarjanīyam /</l>\n<l>tathāca tairdharmaiḥ saviśeṣatvaṃ brahmaṇo durvāramityarthaḥ /</l>\n<l>tattat-jaḍatvādi, apohyeta-vyāvartyeta // 170 //</l>\n</lg></p>\n\n<l rend='bold'>pratiyogini dṛśye tu yā bhāvāntaramātradhīḥ /</l>\n<l rend='bold'>saivābhāva itīhāpi sadbhiste sadvitīyatā // 171 //</l>\n<p><hi rend='bold'>( iti saviśeṣatvopapādanena saṃvido nirviśeṣatvanirasanam )</hi> nanu vyāvartakadharmavattvaṃ na bodhyate /\nkintu jaḍādivyāvṛttirūpatvameva bodhyate jñānādipadairbrahmaṇaḥ /\ntanna jaḍatvādiprasaṅga iti cettatrāha<hi rend='bold'>pratiyoginī</hi>ti /\nyogye pratiyoginyanupalabhyamāne 'dhikaraṇamātrajñānameva tadabhāva iti jñānaviśeṣarūpatvādabhāvasya jñānaviśeṣarūpaiḥ satyādipadalakṣyārthairabhāvairbhāvarūpaiḥ saviśeṣatā brahmaṇaḥ prasajyata ityarthaḥ /\nabhāvasya jñānaviśeṣarūpatvamiti mataviśeṣeṇedam /\nyadvā bhāvāntaramātradhīriti upalabhyamānaṃ bhāvāntaramityarthe paryavasannam /\nyogye pratiyoginyanupalabhyamāne tatrādhikaraṇe yadbhāvāntaramupalabhyate tadeva pratiyogivyapekṣayābhāvavyapadeśabhāgiti adhikaraṇavṛttidharmāntararūpatvādabhāvānāṃ taiḥ saviśeṣatvaṃ prasajyata iti bhāvaḥ /\ndvavye 'bhāvo dharmarūpaḥ /\ndharmasya tu svaparanirvāhakatvena svarūpamevābhāvaḥ, sati sambhave dharmāntaraṃ veti yathopalambhaṃ vyavasthā /\nyasmin pratīyamāne itarāropo na ghaṭate, tasyaiva tadabhāvarūpatvam /\nsatsvarūpe pratīyamāna eva bhedānāmadhyāsācca tatra tasyaiva netarābhāvarūpatvaṃ sambhavi /\nna cāvidyayāviśadaṃ bhāsamāne sati bhedabhramaḥ /\navidyānivṛtau viśadaṃ bhāsamāne tu na sa iti viśadasvarūpasyābhāvarūpatvaṃ sambhavatīti vācyam /\nvaiśadyasya svarūpatve pūrvamapyavidyādibhedāropāyogāt /\nsvarūpātiriktatve tu tasyaivābhāvarūpatvaṃ na svarūpasyeti prasaṅgāt /\nkiñca nirviśeṣe svaprakāśe vastuni viśādāviśadabhānameva durvacam /\nsaviśeṣe tu katipayākāreṇa bhānamaviśadam , sarvākārabhānaṃ viśadamiti viśeṣaḥ /\nkiñca brahmaṇo dravyatve sadharmakatvam , adravyatve tu kasyaciddharmarūpatvaṃ prasajyate /\n<lg>\n<l>dravyādravyavilakṣaṇatvaṃ tu na sambhavītyādikamanusandheyamatra /</l>\n<l>ihāpītyapinā satyādipadānāmapohalakṣaṇāyāmapi na nirviśeṣatvasiddhiḥ /</l>\n<l>lakṣaṇākalpanāyāsa eva viśiṣyaca iti dyotyate /</l>\n<l>evamapoharūpāṇāmapi satyatvādīnāṃ sadasadanirvacanīyatvaṃ nirastam // 171 //</l>\n</lg></p>\n\n<l rend='bold'>bhūtabhautikabhedānāṃ sadasadvyatirekitā /</l>\n<l rend='bold'>kuto 'vasīyate kiṃ nu pratyakṣāderutāgamāt // 172 //</l>\n<lg rend='bold'>\n<l>pratyakṣādīni mānāni svasvamarthaṃ yathāyatham /</l>\n<l>vyavacchindanti jāyanta iti yā (tā) vat svasākṣikam // 173 //</l>\n</lg>\n<l rend='bold'>atha prapañcasyāpi prasaṅgātsadasadanirvacanīyatvaṃ paramataṃ nirasyati bhūte tyādinā /</l>\n<p><hi rend='bold'>pratyakṣādīnī ti /\nsvasvaprameyaṃ yathāyathaṃ tattadasādhāraṇākārato vijātīyasajātīyāntaravyattamavagamayanti pratyakṣādīnīti prasiddham /\ntadasādhāraṇākāreṇa sadbhāva eva vastūnāṃ pramāṇānitāni , na tu sadasadanirvacanīyatva iti bhāvaḥ // 172 // 173 //</hi></p>\n\n<l rend='bold'>yathāgrataḥ sthite nīle nīlimānyakathā na, dhīḥ /</l>\n<l rend='bold'>ekākārā , na hi tathā sphaṭike dhavake matiḥ // 174 //</l>\n<l rend='bold'>kṣīre madhuradhīryādṛk naiva nibhbakaṣāyadhīḥ /</l>\n<l rend='bold'>vyāvahārāśca niyatāḥ sarve laukikavaidikāḥ // 175 //</l>\n<p><hi rend='bold'>etadevopapādayati yatheti /\nnīle nīlamatiḥ , sphaṭike dhavalamatiśca naikaviṣayā , kintu parasparavyāvṛttaguṇaviṣayaiva ; tathā kṣīre madhuradhīḥ , nimbe kaṣāyadhīśca /\ntathā cārthabhedālambanatvaṃ jñānānāṃ sthitamiti bhāvaḥ /\nnīle nīlabuddhirekākārā ekaviṣayā /\ntatra nīle na nīlānyaguṇaprasaṅgaḥ /\ndhavalamatistu tato bhidyate bhinnākāretyarthaḥ /\nnaivetyasyāgre tādṛgiti ākṣipyate /\nnaivamiti vā pāṭhaḥ syāt /\ntattadvastvasādhāraṇākārabhede 'bādhitapratītimuktvā vyavahāramapi tādṛśamupanyasyati pramāṇatayā vyavahārā iti /\nabādhitapratyakṣādipramāṇatanmūlavyavahārabalādvastūnāṃ tattadasādhāraṇākāreṇa sattvamevopeyamiti bhāvaḥ // 174 // 175 //</hi></p>\n\n<l rend='bold'>satyaṃ pratītirastyasyā mūlaṃ nāstīti cenna tat /</l>\n<l rend='bold'>sā cedasti tasyā mūlaṃ kalpyatāṃ kāryabhūtayā // 176 //</l>\n<p><hi rend='bold'>śaṅkātrānūdyate satyamiti /\npariharati na ta diti /\nsāghu iti śeṣaḥ /\nkāryabalāttadanuguṇaṃ mūlamabādhitapratītīnāṃ yathārthyavyavasthāpakamanumīyatāmiti bhāvaḥ // 176 //</hi></p>\n\n<l rend='bold'>kḷptaṃ cendriyaliṅgādi tadbhāvānuvidhānataḥ /</l>\n<l rend='bold'>yaugapadyakramāyogādvyavacchedavidhānayoḥ // 177 //</l>\n<l rend='bold'>aikyāyogācca bhedo na pratyakṣa iti yo bhramaḥ /</l>\n<l rend='bold'>bhedetaretarābhāvavivekāgrahaṇena saḥ // 178 //</l>\n<p><hi rend='bold'>aduṣṭendriyādereva mitiyāthārthye hetutvamanvayavyatirekasiddhaṃ nāpalapyaṃ cetyāha kḷpta miti /\nvastubhedo nirduṣṭendriyarūpeṇa pratyakṣapramāṇenaiva gṛhyate iti yāvat /\natra śaṅkate yaugapadye ti /\nvyavacchedo bhedagrahaṇam /\nvidhānaṃ svarūpagrahaṇam /\nprātyakṣikapramiteryugapadevādhikaraṇatanniṣṭhabhedobhayagrāhitvaṃ na sambhavati , adhikaraṇagrahaṇasya pratiyogigraṇanairapekṣyāt , bhedagrahaṇasya tu tatsāpekṣatvāt /\nprathamamadhikaraṇasvarūpaṃ gṛhītvāthaṃ bhedaṃ gṛhṇātīti kramo 'pi na sambhavati , pramiteḥ kṣaṇikatvādviramya vyāpārāyogādvā /\nsvarūpabhedayostadgrahaṇayoścaikyamapi na sambhavati /\nataḥ svarūpagrahasyaiva pratyakṣapramitirūpatvam , bhedagrahasya tu bhrāntilakṣaṇatvameveti bhāvaḥ /\nśaṅkāṃ pratikṣipatīmām itī tyādinā /\nbhedo 'nyonyābhāvaḥ , itaretarābhāvaḥ - anyasminnanyasya saṃsargābhāvaḥ /\nyadvā bhedaḥ - saṃsārgābhāvabhedaḥ prāgabhāvādiḥ /\nitarerābhāvaḥ - bhedaḥ /\ntayoḥ svarūpayāthātmyājñānaprayukto niruktavidhaḥ pareṣāṃ bhrama ityarthaḥ // 177 // 178 //</hi></p>\n\n<l rend='bold'>svarūpameva bhāvānāṃ pratyakṣeṇa parisphurat /</l>\n<l rend='bold'>bhedavyāhārahetuḥ syāt pratiyogivyapekṣayā // 179 //</l>\n<p><hi rend='bold'>bhedasya yāthātmyaṃ tāvadāha svarūpameve ti /\nsvarūpaṃ - svāsādhāraṇākāraḥ</hi> <lg rend='bold'>\n<l> /</l>\n<l>tadeva gṛhyamāṇāṃ pratiyogismaraṇasahakāreṇetarasmādbhedavyavahāranidānam , yathā kambugrīvādimattvameva ghaṭasya paṭādbheda iti bhāvaḥ // 179 //</l>\n</lg>\n<l rend='bold'>yathā tanmātradhīrnānānāstivyāhārasādhanī /</l>\n<l rend='bold'>hrasvadīrghatvabhedā vā yathaikatra ṣaḍaṅgule // 180 //</l>\n<hi rend='bold'>atra nidarśanaṃ yatheti /\nyathā bhūtalasvarūpajñānameva ghaṭādyanupalambhe sati tattatsmaraṇasahakāri ghaṭādiśūnyatāvyavahārasādhanaṃ matamabhāvasyādhikaraṇasvarūpatvavādināṃ tathetyarthaḥ /\nsiddhānte tvadhikaraṇavṛttidharmaviśeṣarūpatvaṃ bhedāderiti vivekaḥ /\nekasyaiva pritayogibhedena nānāvyavahārasādhanatvaṃ nidarśanamukhena draḍhayati hrasve ti /\nekatraiva ṣaḍaṅgulimite vastuni tadapekṣayādīrghaṃ pādarthāntaramapekṣya hrasvavyavahāraṃ hrasvaṃ tadapekṣya dīrghavyavahāraṃ ca tadvastujñānameva tattatpratiyogismaraṇasahakāreṇa janayati hīti bhāvaḥ // 180 //</hi></p>\n\n<l rend='bold'>evaṃ vyavasthitānekaprakārākaravattayā /</l>\n<l rend='bold'>pratyakṣasya prapañcasya tadbhāvo 'śakyanihnavaḥ // 181 //</l>\n<p><hi rend='bold'>eva miti /\nsvarūpalakṣaṇasya bhedasyādyakṣaṇa eva dharmigrahaṇe grahasambhavādbhedavyavahāra eva pratiyogismaraṇasyāpekṣitatvācca nānākāravibhinnapadārthasvarūpasya tattvaṃ pratyakṣapramāṇapramitaṃ nāpalapanārhamiti bhāvaḥ /\nasādhāraṇākārarūpasya bhedasya svaparanirvāhakatvānnānavasthā /\ntatprāgabhāvastatpūrvāvasthārūpaḥ /\ndhvaṃsastaduttarāvasthārūpaḥ /\ntadatyantābhāvastadadhikaraṇasvabhāvaviśeṣātmakaḥ /\nsāmayikābhāvaḥ /\nkālaviśeṣāvacchinnatattadadhikaraṇasvarūpātmakaḥ /\neṣāṃ ca tattatpratiyogyuparaktatvena vyavahāre punastattatpratiyogismaraṇāpekṣeti viveko 'tra bodhyaḥ // 181 //</hi></p>\n\n<l rend='bold'>āgamaḥ kāryaniṣṭhatvādīdṛśer'the na tu pramā /</l>\n<l rend='bold'>prāmāṇye 'pyanvayāyogyapadārthatvānna bodhakaḥ // 182 //</l>\n<p><hi rend='bold'>evaṃ bhedaprapañcasya sattva eva pratyakṣaṃ pramāṇam , na sadasadanirvacanīyatva iti sthāpitam /\nśāstrasyāpi na tatra prāṇāṇyamityāha āgama iti /\nāgamaḥ - śāstraṃ , kāryaniṣṭhatvāt - kāryārthapratipādanatatparatvāt , īdṛśeṣar'the -kāryānanvayini siddhe prapañcānirvacanīyatvādau , na pramā - na pramāṇam /\nmīmāṃsakamatenedam /\nsiddhāntimatenāpyāha prāmāṇye 'pīti /\nsiddhārthe śāstrasya pramāṇabhāve satyapi śāstrasya pramāṇaśabdamātrasya vā nānirvacanīyatvādau pramāṇatvam , na sannāpyasannityāderananvitārthakatvena śabdabodhājanakatvādityarthaḥ /\ntat tatpratipādakatayeva pratīyamāno 'pi sandarbho 'viruddhārthaparatayā neya iti hārdam // 182 //</hi></p>\n\n<l rend='bold'>nāsat pratīteḥ , bādhācca na sadityapi yanna tat /</l>\n<l rend='bold'>pratītereva sat kiṃ na , bādhānnāsat kuto jagat ? /</l>\n<l rend='bold'>tasmādavidyayaiveyamavidyā bhavatā'śritā // 183 //</l>\n<p><hi rend='bold'>athānumānasyāpi sadasadanirvacanīyatve na pramāṇatvamityāha nāsa diti /\nprapañcaḥ sadasadbhinnaḥ pratīyamānatve sati bādhyamānatvāditi yuktirapi na satī, prapañca sadasattvavān tata evetyābhāsa samānayogakṣematvāditi bhāvaḥ /\nnirupādhikasattvāsattvayorvirodho 'trā bhipretaḥ /\ntasmā diti /\nanirvacanīyatvasyāprāṇāṇikatvāttadupapādakāvidyākalpanaṃ bhavadajñānakāryamevetyarthaḥ // 183 //</hi></p>\n\n<l rend='bold'>kiñca bhedaprapañcasya dharmo mithyātvalakṣaṇaḥ /</l>\n<l rend='bold'>mithyā vā paramārtho vā nādyaḥ kalpo 'yamañjasā // 184 //</l>\n<l rend='bold'>tanmithyātve prapañcasya satyatvaṃ durapahnavam /</l>\n<l rend='bold'>pāramārthyai'pi tenaiva tavādvaitaṃ vihanyate // 185 //</l>\n<p><hi rend='bold'>(iti prapañcasya sadasadvyatirekitvarūpamithyātvanirasanam )</hi> <hi rend='bold'>pramāṇābhāvāddūṣitaṃ sadasadanirvacanīyatvarūpaṃ mithyātvaṃ prakārāntareṇāpi dūṣayati kiñceti /</hi>\n<lg>\n<l><hi rend='bold'>bhedamithyātvasya mithyātve bhedasya satyatvaṃ siddham /</hi></l>\n<l><hi rend='bold'>bhedamithyātvasya satyatve brahmabhinnasyāpi kasyacitsatyatvopagamādapasiddhānto 'dvaitavyāghātaścetyarthaḥ /</hi></l>\n<l><hi rend='bold'>naca bhedamithyātvaṃ satyaṃ brahmasvarūpameveti nādvaitahānyādīti vācyam //</hi></l>\n</lg></p>\n\n<p><hi rend='bold'>tathāsati brahmaṇo mithyāvastuguṇatvaprasaṅgādityanyatra vistaraḥ // 184 // 185 //</hi></p>\n\n<l rend='bold'>sarvāṇyeva pramāṇāni svaṃ svamarthaṃ yathoditam /</l>\n<l rend='bold'>asator'thāntarebhyaśca vyavacchindanti bhānti na // 186 //</l>\n<p><hi rend='bold'>evaṃ mithyātvaṃ nirasya bhedaprapañcasya satyatvaṃ vyavasthāpayan parābhimataṃ sadadvaitaṃ pratikṣeptumupakramate sarvāṇyeveti /\nyathodita mityatra yathāyatha miti syādvā /\nyathoditamityasya na pratyakṣāderanirvacanīyapratyāyakatvamati pūrvanirūpitānatikrameṇetyarthaḥ // 186 //</hi></p>\n\n<l rend='bold'>tathāhīha ghaṭo 'stīti yeyaṃ dhīrupajāyate /</l>\n<l rend='bold'>sā tadā tasya nābhāvaṃ paṭatvaṃ vānumanyate // 187 //</l>\n<p><hi rend='bold'>svasvaprameyasyāsato 'bhāvādbhāvāntarebhyaśca vyāvṛttākāratāpratyāyakatvaṃ pramāṇānāṃ prasiddhamiti yaduktam , tadevopapādayati tathā hīhe ti /\nihedānīṃ ghaṭo 'stīti pratītistadānīṃ tatra svāsādhāraṇākāreṇa ghaṭasya sattāmevāvagāhate , nābhāvam -nāsattām , na vā paṭatvādyarthāntaradharmavattāmityaryarthaḥ /\ntathā cāsadvyāvṛttaṃ sadantaravyāvṛttaṃ ca vastunaḥ santaṃ ghaṭādikameva pratipādayanti pratītayaḥ ghaṭo 'sti , paṭo 'stītyādaya iti sannānātvameva sidhyati , na sadadvaitamiti bhāvaḥ // 187 //</hi></p>\n\n<l rend='bold'>nanvastīti yaduktaṃ kiṃ tanmātraṃ ghaṭa ityapi /</l>\n<l rend='bold'>arthāntaraṃ vā , tanmātre sadadvaitaṃ prasajyate /</l>\n<l rend='bold'>arthāntaratve siddhaṃ tat sadasadbhyāṃ vilakṣaṇam // 188 //</l>\n<p><hi rend='bold'>atra codayati nanvastīti /\nghaṭapaṭādipadenāpi astītyuktaṃ sanmātramucyate cetsiddhaṃ saddvaitam /\nstor'thāntaraṃ cettena bodhyate tarhi ghaṭāderāpatitaṃ sadasada nirvācya</hi> <hi rend='bold'>tvam pratītibalāccāsadvyāvṛttiriti bhāvaḥ // 188 //</hi></p>\n\n<l rend='bold'>yadyevamasti brahmeti brahmaupaniṣadaṃ matam /</l>\n<l rend='bold'>ghaṭavatsadasadbhyāmanirvācyaṃ tavāpatet // 189 //</l>\n<lg rend='bold'>\n<l>eta ddūṣayati yadyevamiti /</l>\n<l>asti brahme tyupaniṣatpratipādyamapi brahmatulyanayātsadasadanirvacanīyaṃ prasajyate ityarthaḥ // 189 //</l>\n</lg>\n<l rend='bold'>ānandasatyajñānādinirdeśaureva vaidikaiḥ /</l>\n<l rend='bold'>brahmaṇo 'pyatathābhāvastvayaivaivaṃ samarthitaḥ // 190 //</l>\n<p><hi rend='bold'>evaṃ sarvatra samānādhikaraṇavākye 'nabhimataviruddhākāraprasaṅga ityāha ānandeti /\nānando brahmetyādau ānandādimātraṃ brahmapadenocyate cetpadāntarāmnānavaiyarthyam , tadatiriktabodhane tvānandānānandavilakṣaṇatvādi brahmaṇaḥ</hi> <hi rend='bold'>prasajyata ityarthaḥ /\nānandapadenānānandavyāvṛttiḥ brahmapadena cānandavyāvṛttirbhavediti yāvat //</hi></p>\n\n<p><hi rend='bold'>atathābhāvaḥ - anānandatvādiḥ // 190 //</hi></p>\n\n<l rend='bold'>sadasadvyatirekoktiḥ prapañcasya ca hīyate /</l>\n<l rend='bold'>yadyathākiñciducyeta tatsarvasya tathā bhavet // 191 //</l>\n<p><hi rend='bold'>parasyāniṣṭāntaraṃ ca prasañjayati sadasa diti /\nsadasadvyatiriktaḥ prapañca ityapi svārthātpracyaveta /\nniruktarītyā sadasadvyatiriktānyatvameva prapañcasya sidhyediti bhāvaḥ /\nya diti /\nyatkiñcidapi vastu yathā - yena prakāreṇocyate , tasya sarvasya tathā - tvadupadarśitarītyā tatprakārarāhityaṃ prasajyatā ityarthaḥ // 191 //</hi></p>\n\n<l rend='bold'>tasmādastīti saṃvittirjāyamānā ghaṭādiṣu /</l>\n<l rend='bold'>tattatpadārthasaṃsthānapāramārthyāvabodhinī // 192 //</l>\n<lg rend='bold'>\n<l>ghaṭo 'stītyādau sattāmātrasya viśeṣyatvaṃ , tatra ghaṭāderbhedasyāropitatvaṃ ca parābhimataṃ pratikṣipanniva svābhimatārthaṃ pratipādayati tasmāditi /</l>\n<l>spaṣṭor'thaḥ // 192 //</l>\n</lg>\n<l rend='bold'>sajātīyavijātīyavyavacchedanibandhanaiḥ /</l>\n<l rend='bold'>svaiḥsvairvyavasthitai rūpaiḥ padārthānāṃ tu yā sthitiḥ /</l>\n<l rend='bold'>sā sattā na svatantra'nyā tatrādvaitakathā katham // 193 //</l>\n<p><hi rend='bold'>(iti sadadvaitanirāsena bhedaprapañcasya pāramārthikatvasamarthanam )</hi> <hi rend='bold'>sajātīye ti /\nvijātīya sajātīyāntaravyāvartakena svasvāsādhāraṇākāreṇa</hi> <hi rend='bold'>tasya tasya padārthasya yā sthitiḥ - kālasambandhaḥ pramāṇasambandho vā , sā tattatpadārthasya sattā /\nsā ca pratipadārthaṃ vyavasthitā , dhātvarthatvātkartṛparatantrā ca /\ntatsattāyāṃ svatantratvamadvaitaṃ ca bhavadabhimataṃ naiva yuktamiti bhāvaḥ // 193 //</hi></p>\n\n<l rend='bold'>na ca nānāvidhākārapratītiḥ śakyanihnavā /</l>\n<l rend='bold'>na vedyaṃ vittidharmaḥ syāditi yatprāgudīritam // 194 //</l>\n<l rend='bold'>tenāpi sādhitaṃ kiñcit saṃvido 'sti na vā tvayā /</l>\n<l rend='bold'>asti cet pakṣapātaḥ syāt na cette viphalaḥ śramaḥ // 195 //</l>\n<p><hi rend='bold'>evaṃ prameyabhūtasannānātvaṃ vyavasthāpya pramitinānātvamapi vyavasthāpayati parābhimatacidadvaitanirāsena naceti /\nviṣayāśrayaviśeṣaiḥ pratyakṣādisvagataviśeṣaiścānubhūyamānaṃ saṃvinnānātvamapi na kṣeptuṃ śakyamityarthaḥ /\natra paraiḥ saṃvido nirviśeṣatve proktamanumānamanūdya pratikṣipati na vedya miti /\nsaṃvidi nirviśeṣatvarūpaḥ sādhyadharma upagamyate na vā , upagamyate cennirnimitta ekasmin dharme pakṣapātaste prasajyate - eko dharma upadamyate , anye prāmāṇikā api nopadamyanta itītyarthaḥ /\ntathā cābhyupagatanirviśeṣatvavirodhaprasaṅga iti hārdam /\npakṣabādhaḥsyā diti pāṭhāntaram /\nnopeyate cetsādhyadharmaḥ , tarhi</hi> <hi rend='bold'>tatsādhanārthasaṃrambhavaiyarthaṃ prasajyata ityarthaḥ // 194 // 195 //</hi></p>\n\n<l rend='bold'>ataḥsvarasavispaṣṭadṛṣṭabhedāstu saṃvidaḥ /</l>\n<l rend='bold'>yathārathādibhirvāhyai (yathāvasthāyibhirbāhyair) naikyaṃ yānti ghaṭādibhiḥ // 196 //</l>\n<p><hi rend='bold'>ata iti /\nyathā rathādibhirvāhyairnaikyaṃ yātī ti pūrvamudritapāṭho 'śuddhaḥ /\nataḥ - saṃvinnirviśeṣatvādyanumānapratikṣepāt , svarasto viṣayāśrayasvagataviśeṣairviśiṣṭā vilakṣaṇatvena sphuṭaṃ pratīyamānāḥ saṃvidaḥ yathāvasthitairvabāhyair ghaṭādibhirarthairnaikyaṃ yāntītyarthaḥ /\nvedyaveditrorvittyabhedamataṃ pratikṣeptumayamupakṣepaḥ // 196 //</hi></p>\n\n<l rend='bold'>sahopalambhaniyamo na khalvaikaikasaṃvidā /</l>\n<l rend='bold'>nacedasti sasāmānyaṃ sarvaṃ saṃvedanāspadam // 197 //</l>\n<p><hi rend='bold'>sahopalambhaniyama iti /\netacchlokasyottarārdhaṃ na cāsti citisāmānyaṃ sarvasaṃvedanāspada miti vā na cidasti sasāmānyaṃ sarvasaṃvedanāspada miti vā sambhāvyate /\nsaṃvidā sahaivopalabhyamānatvājjñeyajñātrostadabheda iti na yuktam , tattatsaṃvedanaviśeṣeṇa sahopalambhaniyamābhāvāt , ekaṃ jñānaṃ vinā jñānāntareṇāpyarthopalabdheḥ /\nviśeṣeṇa</hi> <hi rend='bold'>sahopalambhasya vyabhicāre 'pi citsāmānyena sahopalambhaniyamo 'stīti cet , tadapi na samyak , viśeṣavyatiriktasya citsāmānyasyaivānuvṛttasya sarvaviṣayavijñānaviṣayasyābhāvadityarthaḥ /\nyathāmudritapāṭhe tvayamarthaḥ - sahopalambhaniyamo na siddhayati cet sarvaṃ sasāmānyaviseṣaṃ jñātṛjñeyātmakaṃ jñeyajātaṃ jñānabhinnatayāstyevetyarthaḥ /\nevaṃ mitimātṛmeyabhidāyāthārthyaṃ samarthitaṃ bhavati /\nayaṃ ślokaḥ sahopalambhaniyamā dityādinā prapañca sphuṭamañcatī tyantena anūdyamānaparapakṣa pratikṣepabhāge susaṅgataḥ /\ntasmādupalabhyamānasaṃvitsiddhibhāgāntimaślokānantaraṃ saṃyojanīyaḥ /\nayaṃ ca śloko</hi> <hi rend='bold'>jñeyajñātroḥ saṃvidaikyasādha kasahopalambhaniyamarūpahetorasiddhipratipādaka iti dhyeyam // 197 //</hi></p>\n\n<l rend='bold'>sahopalambhaniyamānnānyor'thaḥ saṃvido bhavet /</l>\n<l rend='bold'>yadetadaparādhīnasvaprakāśaṃ tadeva hi /</l>\n<l rend='bold'>svayabhprakāśatāśabdamiti vṛddhāḥ pracakṣate // 198 //</l>\n<l rend='bold'>yasminnabhāsamāne 'pi yo nāmārtho na bhāsate /</l>\n<l rend='bold'>nāsāvarthāntarasta(raṃ ta) smānmithyenduriva candrataḥ // 199 //</l>\n<l rend='bold'>abhāsamāne vijñāne na cātmārthāvabhāsanam /</l>\n<l rend='bold'>iti saṃvidvivartatvaṃ prapañcaḥ sphuṭamañcati // 200 //</l>\n<p><hi rend='bold'>atra nirasanīyamatānuvādaḥ sahopalambhaniyamā dityādinā /\narthaprakāśe niyamena saṃvido bhānāsiddhyarthaṃ tasyāḥ svaprakāśatvamāha yadetaditi /\nsvayamprakāśatāpravṛttinimittakaḥ śabdo yasya tat svayaṃprakāśatāśabdaṃ svayaṃprakāśaśabdavācyam /\nanena sahopalambhaniyamaḥ siddhaḥ /\nyasmi nniti /\nsaṃvitprakāśābhāver'thasyāpi na prakāśa iti saṃvitprakāśābhāvavyāpakābhāvapratiyogiprakāśasyārthasya saṃvidananyatvaṃ sidhyati, bimbāprakośe 'prakāśamānasya pratibambasyeva bimbānanyatvamityarthaḥ /\nabhāsamāna iti /\nātmā - jñātā , artha - jñeyam /\nsaṃvidvivartatvama saṃvidadhiṣṭhānakāropaviṣayatvaṃ prapañcaḥ - vedyaveditṛprapañcaḥ , añjaticchati , prāpnotīti yāvat /\nadhiṣṭhānasattātiriktasattāśūnyatvalakṣaṇaṃ saṃvidananyatvaṃ prapañcasya vivakṣitam /\nnīlapītādibāhyakāro vāsanākalpito jñāne iti yogācārapakṣaḥ , nīlāpītādyartho 'vidyākalpitastatreti māyipakṣaśca nirācikīrṣito 'treti bodhyam // 198 // 199 // 200 //</hi></p>\n\n<p><hi rend='bold'>saṃrakṣyamāṇabhedāste nānumānānuvartinaḥ // 201 //</hi>\n<hi rend='bold'>etatpakṣaṃ pratikṣipati maiva mityādinā /\nevaṃ jñātṛjñeyalakṣaṇārthān mā sma paribhavaḥ, na pratikṣiperityarthaḥ /\npratikṣepeṣāṃ kuto na ghaṭate ? tatrāha pratyakṣeṇe , ti /\nbalavattarapratyakṣapramāṇasaṃrakṣyamāṇā ete na tvadīyasaṃvidaikyānumānānuvartino jñātṛjñeyabhedā ityarthaḥ /\nbalīyastvaṃ ca pratyakṣasyopajīvyatvena /\nartheṣu saṃvidaikyasādhanārthaṃ hi arthānāṃ saṃvidaśca svarūpagrahaṇaṃ tāvadapekṣitam /\ntata eva ca mithasteṣāṃ bhedo 'pi siddha iti pratyakṣabādhitamanumānaṃ na pravartata ityarthaḥ /\natra jvālābhedānumānavaiṣamyaprakāro vivṛta ātmasiddhau , tata evānusandheyaḥ // 201 //</hi></p>\n\n<l rend='bold'>tathā hīdamahaṃ vedmītyanyonyānātmanā sphuṭam /</l>\n<l rend='bold'>trayaṃ sākṣāccākā stīti saḍharveṣāmātmasākṣikam // 202 //</l>\n<p><hi rend='bold'>tathā hi ti /\nanyonyānātmanā - parasparabhinnatvena , trayaṃ jñātṛjñeyajñānalakṣaṇapadārthatrayam /\natra śrīparaśarabhaṭṭāryaśrīsūktiranusandheyā ahamidamabhivedmītyātmabittyorvibhede sphurati yadi tadaikyaṃ bāhyamapyekamastu /\npramitirapi mṛṣā syātanmeyamithyātvavāde yadi tadapi saheran dīrdhamasmanmatāyuḥ iti // 202 //</hi></p>\n\n<lg rend='bold'>\n<l>pratyakṣapratipaśraṃ ca nānumānaṃ pravartate /</l>\n<l>na hi vahneranuṣṇatvaṃ dravyatvādanumīyate // 203 //</l>\n</lg>\n<p><hi rend='bold'>pratyakṣeti /\npratipakṣaṃ - viruddham /\nvahneranuṣṇatvānumānamiva pratyakṣabādhitamarthajñātroḥ saṃvidaikyānumānaṃ bhavadīyamiti proktaṃ bhavati // 203 //</hi></p>\n\n<l rend='bold'>kiñca heturviruddho 'yaṃ sahabhāvo dvayoryataḥ /</l>\n<l rend='bold'>tavāpi na hi saṃvittiḥ svātmanā saha bhāsate // 204 //</l>\n<p><hi rend='bold'>kañci sāhityaṃ bhedaniyataṃ jñānārthayorhetughaṭakaṃ tadabhedasādhane viruddhamityāha</hi> <hi rend='bold'>kiñce ti /\nsaṃvitsaṃvidā sahopalabhyata iti hi tavāpi na sammatam /\ntatsaṃvidā tatsaṃvidā sahopalabhyamānamarthajātaṃ niyamena tadbhinnameva bhavediti yāvat // 204 //</hi></p>\n\n<l rend='bold'>nīlādyupaplavāpetasvacchacinmātrasantatiḥ /</l>\n<l rend='bold'>svāpādau bhāsate , naivamarthaḥ saṃvedanāt pṛthak //</l>\n<l rend='bold'>tena saṃvedanaṃ satyaṃ saṃvedyor'thastvasanniti // 205 //</l>\n<p><hi rend='bold'>atra śaṅkate nīlādyupaplave ti /\narthoparāgamantarā jñānaṃ bhāsate svāpādau /\nnaivamartho jñānādvinā kadāpi bhāsate /\ntatpratibimbasyevārthajātasyamithyātvaṃ saṃvidi kalpitasyeti bhāvaḥ // 205 //</hi></p>\n\n<l rend='bold'>tadetadaparāmṛṣṭa svavāgbādhasya jalpitam /</l>\n<l rend='bold'>sahopalambhaniyamo yenaivaṃ sati hīyate // 206 //</l>\n<lg rend='bold'>\n<l>pariharati tadetaditi /</l>\n<l>arthaṃ vinā saṃvido bhāne tāṃ vinār'thasyāpi bhānaṃ siddhiprāyamiti sahopalambhanirūpabhavaduktahetvasiddhiriti pūrvāparasvavacanavirodhamapi na parāmṛṣṭavān bhavānevaṃvadanniti yāvat // 206 //</l>\n</lg>\n<l rend='bold'>yasmādṛte yadābhāti bhāti ya(ta) smādṛte 'pi tat /</l>\n<l rend='bold'>ghaṭādṛte 'pi nirbhātaḥ paṭādiva ghaṭaḥ svayam // 207 //</l>\n<l><hi rend='bold'>(iti cidadvaitanirāsena mitimātṛmeyabhidāyāthārthyasamarthanam )</hi> <hi rend='bold'>( etāvāneva saṃvistiddhibhāga upalabhyate )</hi> <hi rend='bold'>iti śrīmadviśiṣṭādvaitasiddhāntapravartanadhurandharaparamācāryaśrīmadbhagavadyāmunamunisamanuga-hīte siddhitraye saṃvitsiddhiḥ //</hi></l>\n<p><hi rend='bold'>hetvasiddhimevopapādayati yasmāditi /\nnirbhāta iti śatrantātpañcamī /\nnirbhātādityarthaḥ /\nghaṭādṛte bhātātatpaṭādṛte bhānaṃ ghaṭasya yathā sidhyati , tathār'thaṃ</hi> <hi rend='bold'>vinābhātājjñānādvinā bhānasarthasya sidhyatīti sahopalambhaniyamo nanīladitaddhiyāṃ sidhyatītyarthaḥ /\nnanu jñānenaivārthaprakāśasya vācyatvājjñānasya ca svaprakāśatvājjñānabhānaṃ vinārṃ'thabhānaṃ na yujyata iti cedevamapi sahopalambhaniyamo na yujyata eva jñānaviśeṣeṇa jñānasāmānyena vā , pūrvatra vyabhicārāt uttaratra paramate 'siddhaśce /\nidamartha eva sahopalambhaniyama iti 197 tamaḥ ślokaḥ , sa cātrānusandheya iti prāgevoktam /\nevaṃ mitimātṛmeyabhidāyāthātmyaṃ na nihnotuṃ śakyata iti vyavasthāpi tamatreti dhyeyam // 207 //</hi></p>\n\n<l rend='bold'>(vyā 0) granthabhāgo 'grimaḥ kvāpi neta- samupalabhyate /</l>\n<l rend='bold'>vyākhyānaṃ vihitaṃ yāvadupalabdhasya sārataḥ //</l>\n<l rend='bold'>śrībhāṣyakāravāravaṃśakṛtāvatāraḥ śrībhāṣyabhāvaviśadīkaraṇapravīṇaḥ /</l>\n<l rend='bold'>prajñānidhirguruvaro mama bhūtapuryāṃ rāmānujārya urukīrtīrayaṃ samindhe //</l>\n<l rend='bold'>tatpādapaṅkajaniṣevaṇalabdhabodhaḥ kṛṣṇāryasaṃjñagurutātapadāśrito 'ham /</l>\n<l><hi rend='bold'>aṇṇaṅgarārya iti ca prathitābhidhāno vyākhyābhimāmakaravaṃ prativādibhīkṛta</hi> <hi rend='bold'>gurupādaprasādena yāmunoktyarṇave tariḥ /</hi></l>\n<l rend='bold'>vyakhyeyaṃ vihitā ramyā tuṣṭaye gurupādayoḥ //</l>\n<l rend='bold'>yadyatra tu guṇāḥ kecitte tvācāryaprasādajāḥ /</l>\n<l rend='bold'>māmakīnāḥ punardeṣā iti dhyeyaṃ vivekibhiḥ //</l>\n<l rend='bold'>vacaḥ kusumahāro 'yaṃ śrīvakṣasi samarpyate /</l>\n<l rend='bold'>lakṣmīnārāyaṇo 'nena prīyatāṃ puruṣottamaḥ //</l>\n<l rend='bold'>ṛtuvyomakhanetrā (2006) ṅke vaikrame 'bde kṛtistviyam /</l>\n<l rend='bold'>āṣāḍhapaurṇamāsyāṃ saṃpūrṇā vṛttālaye pure //</l>\n\n<p><hi rend='bold'>iti śrīnagapurī (tirunāṅgūra) divyadeśābhijanena prativādibhayaṅkarācāryānvaya -</hi>\n<hi rend='bold'>bhūṣaṇāvidvadvarya śrīkṛṣṇamācāryākhyācāryavaryarutraratrena catustantrīpā-</hi>\n<hi rend='bold'>rāvarapārīṇadigantaviśrantakīrti-dayāmūrti-śrīmadbhāṣyakāra-</hi>\n<hi rend='bold'>divyavaṃśāvatīrṇa-śrībhūtapurīnivāsarasika-vidvatsārva-</hi>\n<hi rend='bold'>bhoma-hārīta-śrīmadāsūrirāmānujācāryadeśi-</hi>\n<hi rend='bold'>kendracaraṇakamalavarivasyāsaṃmadhigatapadavākya -</hi>\n<hi rend='bold'>pramāṇatantrahṛdayena śrīvaiṣṇavadāsena pra.bha.</hi>\n<hi rend='bold'>aṇṇaṅgarācāryeṇa nyāyavyākaraṇa -</hi>\n<hi rend='bold'>śiromaṇinobhayavedāntaviduṣā</hi>\n<hi rend='bold'>pramītaṃ saṃvitsiddharvyākhyānaṃ</hi>\n<hi rend='bold'>siddhāñjanaṃ saṃpūrṇaṃ</hi></p>\n\n<l rend='bold'>vijayatāntamām //</l>\n\n  </body>\n\n"
}