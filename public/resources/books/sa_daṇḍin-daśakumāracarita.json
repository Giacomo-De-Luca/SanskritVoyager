{
  "file_title": "daṇḍin-daśakumāracarita",
  "file_title_normal": "dandin-dasakumaracarita",
  "metadata": {
    "original_title": "Daśakumāracarita",
    "author": "Daṇḍin",
    "contributors": [
      {
        "role": "data entry",
        "name": "members of the Sansknet Project",
        "when": ""
      },
      {
        "role": "contribution to GRETIL",
        "name": "members of the Sansknet Project",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31"
  },
  "body": [
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "daśakumāracaritam"
        },
        {
          "tag": "p",
          "attributes": {},
          "text": "pūrvapīṭhikā"
        },
        {
          "tag": "p",
          "attributes": {},
          "text": "prathamocchvāsaḥ"
        },
        {
          "tag": "p",
          "attributes": {},
          "text": "START Dkc 1,1.1:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "brahmāṇḍacchatradaṇḍaḥ śatadhṛtibhavanāmbhoruho nāladaṇḍaḥ"
            },
            {
              "tag": "l",
              "attributes": {},
              "text": "kṣoṇīnaukūpadaṇḍaḥ kṣaradamarasaritpaṭṭikāketudaṇḍaḥ /"
            },
            {
              "tag": "l",
              "attributes": {},
              "text": "jyotiścakrākṣadaṇḍastribhuvanavijayastambhadaṇḍo 'ṅghridaṇḍaḥ śreyastraivikramaste vitaratu vibudhadveṣiṇāṃ kāladaṇḍaḥ //"
            }
          ]
        },
        {
          "tag": "l",
          "attributes": {},
          "text": "asti samastanagarīnikaṣāyamāṇā śaśvadagaṇyapaṇyavistāritamaṇigaṇādivastujātavyākhyātaratnākaramāhātmyā magadhadeśaśekharībhūtā puṣpapurī nāma nagarī // Dkc_1,1.1 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.2:"
        },
        {
          "tag": "l",
          "attributes": {},
          "text": "tatra vīrabhaṭapaṭalottaraṅgaturaṅgakuñjaramakarabhīṣaṇasakalaripugaṇakaṭakajalanidhi mathanamandarāyamāṇasamuddaṇḍabhujadaṇḍaḥ, purandarapurāṅgaṇavanaviharaṇaparāyaṇataruṇagaṇikāgaṇajegīyamānayātimānayā śaradindukundaghanasāranīhārahāramṛṇālamarālasuragajanīrakṣīragiri śāṭṭahāsakailāsakāśanīkāśamūrtyā racitadigantarālapūrtyā kīrtyābhitaḥ surabhitaḥ svarlokaśikharoruruciraratnaratnākaravelāmekhalāyitadharaṇīramaṇīsaubhāgyabhogabhāgyavān, anavaratayāgadakṣiṇārakṣitaśiṣṭaviśiṣṭavidyāsambhārabhāsurabhūsuranikaraḥ, viracitārātisaṃtāpena pratāpena satatatulitaviyanmadhyahaṃsaḥ, rājahaṃso nāma ghanadarpakandarpasaundaryasodaryahṛdyaniravadyarūpo bhūpo babhūva // Dkc_1,1.2 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.3:"
        },
        {
          "tag": "l",
          "attributes": {},
          "text": "tasya vasumatī nāma sumatī līlāvatīkulaśekharamaṇī ramaṇī babhūva // Dkc_1,1.3 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.4:"
        },
        {
          "tag": "l",
          "attributes": {},
          "text": "roṣarūkṣeṇa niṭilākṣeṇa bhasmīkṛtacetane makaraketane tadā bhayenānavadyā vaniteti matvā tasya rolambāvalī keśajālam, premākaro rajanīkaro vijitāravindavadanam, jayadhvajāyamāno mīno jāyāyuto 'kṣiyugalam, sakalasainikāṅgavīro malayasamīro niḥśvāsaḥ, pathikahṛddalanakaravālaḥ pravālaścādhārabimbam, jayaśaṅkho bandhurā lāvaṇyadharā kandharā, pūrṇakumbhau cakravākānukārau payodharau;jyāyamāne mārdavāsamāne bilasate ca bāhūr, iṣadutphullalīlāvataṃsakahlārakorakau gaṅgāvartasanābhirnābhiḥ, dūrīkṛtayogimanoratho jaitraratho 'tighanaṃ jaghanam, jayastambhabhūte saundaryabhūte vighnitayatijanārambhe rambhe coruyugam, ātapatrasahasrapatraṃ pādadvayam astrabhūtāni prasūnāni tānītarāṇyaṅgāni ca samabhūvanniva // Dkc_1,1.4 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.5:"
        },
        {
          "tag": "l",
          "attributes": {},
          "text": "vijitāmarapure puṣpapure nivasatā sānantabhogalālitā vasumatī vasumatīva magadharājena yathāsukhamanvabhāvi // Dkc_1,1.5 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.6:"
        },
        {
          "tag": "l",
          "attributes": {},
          "text": "tasya rājñaḥ paramavidheyā dharmapālapadmodbhavasitavarmanāmadheyā dhīradhiṣaṇāvadhīritavibudhācāryavicāryakāryasāhityāḥ kulāmātyāstrayo 'bhūvan // Dkc_1,1.6 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.7:"
        },
        {
          "tag": "l",
          "attributes": {},
          "text": "teṣāṃ sitavarmaṇaḥ sumatī-satyavarmāṇau, dharmapālasya sumantra-sumitra-kāmapālāḥ padmodbhavasya suśruta-ratnodbhavāviti tanayāḥ samabhūvan // Dkc_1,1.7 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.8:"
        },
        {
          "tag": "l",
          "attributes": {},
          "text": "teṣu dharmaśīlaḥ satyavarmā saṃsārāsāratāṃ buddhvā tīrthayātrābhilāṣī deśāntaramagamat // Dkc_1,1.8 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.9:"
        },
        {
          "tag": "l",
          "attributes": {},
          "text": "viṭanaṭavāranārīparāyaṇo durvinītaḥ kāmapālo janakāgrajanmanoḥ śāsanamatikramya bhuvaṃ babhrāma // Dkc_1,1.9 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.10:"
        },
        {
          "tag": "l",
          "attributes": {},
          "text": "ratnodbhavo 'pi vāṇijyanipuṇatayā pārāvārataraṇamakarot // Dkc_1,1.10 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.11:"
        },
        {
          "tag": "l",
          "attributes": {},
          "text": "itare mantrisūnavaḥ purandarapurātithiṣu pitṛṣu yathāpūrvamanvatiṣṭhan // Dkc_1,1.11 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.12:"
        },
        {
          "tag": "l",
          "attributes": {},
          "text": "tataḥ kadācinnānāvidhamahadāyudhanaipuṇyaracitāgaṇyajanyarājanyamaulipālinihi taniśitasāyako magadhanāthako mālaveśvaraṃ pratyagrasaṅgrāmaghasmaraṃ samutkaṭamānasāraṃ mānasāraṃ prati sahelaṃ nyakkṛtajaladhinirghoṣāhaṅkāreṇa bherījhaṅkāreṇa haṭhikākarṇanākrāntabhayacaṇḍimānaṃ digdantāvalavalayaṃ vighūrṇannijabharanamanmedinībhareṇākrāntabhujagarājamastakabalena caturaṅgabalena saṃyutaḥ saṅgrāmābhilāṣeṇa roṣeṇa mahatāviṣṭo niryayau // Dkc_1,1.12 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.13:"
        },
        {
          "tag": "l",
          "attributes": {},
          "text": "mālavanātho 'pyanekānekayūthapasanātho vigrahaḥ savigraha iva sāgraho 'bhimukhībhūya bhūyo nirjagāma // Dkc_1,1.13 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.14:"
        },
        {
          "tag": "l",
          "attributes": {},
          "text": "tayoratha rathaturagakhurakṣuṇṇakṣoṇīsamudbhūte karighaṭākaṭasravanmadadhārādhautamūle navyavallabhavaraṇāgatadivyakanyājanajavanikāpaṭamaṇḍapa iva viyattalavyākule dhūlīpaṭale diviṣaddhvani dhikkṛtānyadhvanipaṭahadhvānabadhiritāśeṣadigantarālaṃ śastrāśastri hastāhasti parasparābhihatasainyaṃ janyamajani // Dkc_1,1.14 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.15:"
        },
        {
          "tag": "l",
          "attributes": {},
          "text": "tatra magadharājaḥ prakṣīṇasakalasainyamaṇḍalaṃ mālavarājaṃ jīvagrāhamabhigṛhya kṛpālutayā punarapi svarājye pratiṣṭhāpayāmāsa // Dkc_1,1.15 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.16:"
        },
        {
          "tag": "l",
          "attributes": {},
          "text": "tataḥ sa ratnākaramekhalāmilāmananyaśāsanāṃ śāsadanapatyatayā nārāyaṇaṃ sakalalokaikakāraṇaṃ nirantaramarcayāmāsa // Dkc_1,1.16 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.17:"
        },
        {
          "tag": "l",
          "attributes": {},
          "text": "atha kadācittadagramahiṣī \"devi! devena kalpavallīphalamāpnuhi' iti prabhātasamaye susvapnamavalokitavatī // Dkc_1,1.17 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.18:"
        },
        {
          "tag": "l",
          "attributes": {},
          "text": "sā tadā dayitamanorathapuṣpabhūtaṃ garbhamadhatta // Dkc_1,1.18 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.19:"
        },
        {
          "tag": "l",
          "attributes": {},
          "text": "rājāpi sampannyakkṛtākhaṇḍalaḥ suhṛnnṛpamaṇḍalaṃ samāhūya nijasampanyanorathānurūpaṃ devyāḥ sīmantotsavaṃ vyadhatta // Dkc_1,1.19 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.20:"
        },
        {
          "tag": "l",
          "attributes": {},
          "text": "ekadā hitaiḥ suhṛnmantripurohitaiḥ sabhāyāṃ siṃhāsanāsīno guṇairahīno lalāṭataṭanyastāñjalinā dvārapālena vyajñāpi-\"deva! devasandarśanalālasamānasaḥ ko 'pi devena viracyārcanārhe yatirdvāradeśamadhyāste'iti // Dkc_1,1.20 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.21:"
        },
        {
          "tag": "l",
          "attributes": {},
          "text": "tadanujñātena tena saṃyamī nṛpasamīpamanāyi // Dkc_1,1.21 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.22:"
        },
        {
          "tag": "l",
          "attributes": {},
          "text": "bhūpatirāyāntaṃ taṃ vilokya samyagjñātatadīyagūḍhacārabhāvo nikhilamanucaranikaraṃ visṛjya mantrijanasametaḥ praṇatamenaṃ mandahāsamabhāṣata-\"nanu tāpasa! deśaṃ sāpadeśaṃ bhramanbhavāṃstatra tatra bhavadabhijñātaṃ kathayatu'iti // Dkc_1,1.22 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.23:"
        },
        {
          "tag": "l",
          "attributes": {},
          "text": "tenābhāṣi bhūbhramaṇabalinā prāñjalinā-\"deva! śirasi devasyājñāmādāyainaṃ nirdeṣaṃ veṣaṃ svīkṛtya mālavendranagaraṃ praviśya tatra gūḍhataraṃ vartamānastasya rājñaḥ samastamudantajātaṃ viditvā pratyāgamam // Dkc_1,1.23 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.24:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mānī mānasāraḥ svasainikāyuṣmattāntarāye saṃparāye bhavataḥ parājayamanubhūya vailakṣyalakṣyahṛdayo vītadayo mahākālanivāsinaṃ kālīvilāsinamanaśvaraṃ maheśvaraṃ samārādhya tapaḥ prabhāvasantuṣṭādasmādekavīrārātighnīṃ bhayadāṃ gadāṃ labdhvātmānamapratibhaṭaṃ manyamāno mahābhibhāno bhavantamabhiyoktumudyuṅkte /"
            },
            {
              "tag": "l",
              "attributes": {},
              "text": "tataḥ paraṃ deva eva pramāṇam' iti // Dkc_1,1.24 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.25:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadālocya niścitatatkṛtyairamātyai rājā vijñāpito 'bhūt-deva, nirupāyena devasahāyena yoddhumarātirāyāti /"
            },
            {
              "tag": "l",
              "attributes": {},
              "text": "tasmādasmākaṃ yuddhaṃ sāṃpratamasāmpratam /"
            },
            {
              "tag": "l",
              "attributes": {},
              "text": "sahasā durgasaṃśrayaḥ kāryaḥ'iti // Dkc_1,1.25 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.26:"
        },
        {
          "tag": "l",
          "attributes": {},
          "text": "tairbahudhā vijñāpito 'pyakharveṇa garveṇa virājamāno rājā tadvākyamakṛtyamityanādṛtya pratiyoddhumanā babhūva // Dkc_1,1.26 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.27:"
        },
        {
          "tag": "l",
          "attributes": {},
          "text": "śitikaṇṭhadattaśaktisāro mānasāro yoddhumanasāmagrībhūya sāmagrīsameto 'kleśaṃ magadhadeśaṃ praviveśa // Dkc_1,1.27 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.28:"
        },
        {
          "tag": "l",
          "attributes": {},
          "text": "tadā tadākarṇya mantriṇo bhūmahendraṃ magadhendraṃ kathañcidanunīyaripubhirasādhye vindhyāṭavīmadhye 'varodhānmūlabalarakṣitānniveśayāmāsuḥ // Dkc_1,1.28 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.29:"
        },
        {
          "tag": "l",
          "attributes": {},
          "text": "rājahaṃsastu praśastavītadainyasainyasametastīvragatyā nirgatyādhikaruṣaṃ dviṣaṃ rurodha // Dkc_1,1.29 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.30:"
        },
        {
          "tag": "l",
          "attributes": {},
          "text": "parasparabaddhavairayoretayoḥ śūrayostadā tadālokanakutūhalāgatagaganacarāścaryakāraṇe raṇe vartamāne jayākāṅkṣī mālavadeśarakṣī vividhāyudhasthairyacaryāñcitasamaratulitāmareśvarasya magadheśvarasya tasyopari purā purārātidattāṃ gadāṃ prāhiṇot // Dkc_1,1.30 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.31:"
        },
        {
          "tag": "l",
          "attributes": {},
          "text": "niśitaśaranikaraśakalīkṛtāpi sā paśupatiśāsanasyāvandhyatayā sūtaṃ nihatya rathasthaṃ rājānaṃ mūrchitamakārṣīt // Dkc_1,1.31 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.32:"
        },
        {
          "tag": "l",
          "attributes": {},
          "text": "tato vītapragrahā akṣatavigrahā vāhā rathamādāya daivagatyāntaḥpuraśaraṇyaṃ mahāraṇyaṃ prāviśan // Dkc_1,1.32 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.33:"
        },
        {
          "tag": "l",
          "attributes": {},
          "text": "mālavanātho jayalakṣmīsanātho magadharājyaṃ prājyaṃ samākramya puṣpapuramadhyatiṣṭhat // Dkc_1,1.33 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.34:"
        },
        {
          "tag": "l",
          "attributes": {},
          "text": "tatra hetitatihatiśrāntā amātyā daivagatyānutkrāntajīvitā niśāntavātalabdhasaṃjñāḥ kathañcidāśvasya rājānaṃ samantādanvīkṣyānavalokitavanto dainyavanto devīmavāpuḥ // Dkc_1,1.34 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.35:"
        },
        {
          "tag": "l",
          "attributes": {},
          "text": "vasumatī tu tebhyo nikhilasainyakṣatiṃ rājño 'dṛśyatvaṃ cākarṇyodvignā śokasāgaramagnā ramaṇānugamane matiṃ vyadhatta // Dkc_1,1.35 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.36:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`kalyāṇi, bhūramaṇamaraṇamaniścitam /"
            },
            {
              "tag": "l",
              "attributes": {},
              "text": "kiñca daivajñakathito mathitoddhatārātiḥ sārvabhaumo 'bhirāmo bhavitā sukumāraḥ kumārastvadudare vasati /"
            },
            {
              "tag": "l",
              "attributes": {},
              "text": "tasmādadya tava maraṇamanucitam' iti bhūṣitabhāṣitairamātyapurohitairanunīyamānayā tayā kṣaṇaṃ kṣaṇahīnayā tūṣṇīmasthāyi // Dkc_1,1.36 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.37:"
        },
        {
          "tag": "l",
          "attributes": {},
          "text": "athārdharātre nidrānilīnanetre parijane vijane śokapārāvāramapāramuttartumaśaknuvatī senāniveśadeśaṃ niḥśabdaleśaṃ śanairatikramya yasmin rathasya saṃsaktatayā tadānayanapalāyanaśrāntā gantumakṣamāḥ kṣamāpatirathyāḥ pathyākulāḥ pūrvamatiṣṭhaṃstasya nikaṭavaṭataroḥ śākhāyāṃ mṛtirekhāyāmiva kvaciduttarīyārddhena bandhanaṃ mṛtisādhanaṃ viracya martukāmābhirāmā vāṅmādhurīvirasīkṛtakala-kaṇṭha-kaṇṭhā sāśrukaṇṭhā vyalapat-\"lāvaṇyopamitapuṣpasāyaka, bhūnāyaka, bhavāneva bhāvinyapi janmani vallabho bhavatu' iti // Dkc_1,1.37 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.38:"
        },
        {
          "tag": "l",
          "attributes": {},
          "text": "tadākarṇya nīhārakarakiraṇanikarasaṃparkalabdhāvabodho māgadho 'gādharudhiravikṣaraṇanaṣṭaceṣṭo devīvākyameva niścinvānastanvānaḥ priyavacanāni śanaistāmāhvayat // Dkc_1,1.38 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.39:"
        },
        {
          "tag": "l",
          "attributes": {},
          "text": "sā sasaṃbhramamāgatyāmandahṛdayānandasaṃphullavadanāravindā tamupoṣitābhyāmivānimiṣitābhyāṃ locanābhyāṃ pibantī vikasvareṇa svareṇa purohitāmātyajanamuccairāhūya tebhyastamadarśayat // Dkc_1,1.39 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.40:"
        },
        {
          "tag": "l",
          "attributes": {},
          "text": "rājā niṭilataṭacumbitanijacaraṇāmbujaiḥ praśaṃsitadaivamāhātmyairamātyairabhāṇi-\"deva, rathyacayaḥ sārathyapagame rathaṃ rabhasādaraṇyamanayat'iti // Dkc_1,1.40 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.41:"
        },
        {
          "tag": "l",
          "attributes": {},
          "text": "`tatra nihatasainikagrāme saṃgrāme mālavapatinārādhitapurārātinā prahitayā gadayā dayāhīnena tāḍito mūrchāmāgatyātra vane niśāntapavanena bodhito 'bhavam' iti mahīpatirakathayat // Dkc_1,1.41 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.42:"
        },
        {
          "tag": "l",
          "attributes": {},
          "text": "tato viracitamahena mantrinivahena viracitadaivānukūlyena kālena śiviramānīyāpanītāśeṣaśalyo vikasita-nijānanāravindo rājā sahasā viropitavraṇo 'kāri // Dkc_1,1.42 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.43:"
        },
        {
          "tag": "l",
          "attributes": {},
          "text": "virodhidaivadhikkṛtapuruṣakāro dainyavyāptākāro magadhādhipatiradhikādhiramātyasaṃmatyā mṛdubhāṣitayā tayā vasumatyā matyā kalitayā ca samabodhi // Dkc_1,1.43 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.44:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`deva, sakalasya bhūpālakulasya madhye tejovariṣṭho gariṣṭho bhavānadya vindhyavanamadhyaṃ nivasatīti jalabudbudasamānā virājamānā sampattaḍillateva sahasaivodeti naśyati ca /"
            },
            {
              "tag": "l",
              "attributes": {},
              "text": "tannikhilaṃ daivāyattamevāvadhārya kāryam // Dkc_1,1.44 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.45:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kiñca purā hariścandrarāmacandramukhyā asaṃkhyā mahīndrā aiśvaryopamitamahendrā daivatantraṃ duḥkhayantraṃ samyaganubhūya paścādanekakālaṃ nijarājyamakurvan /"
            },
            {
              "tag": "l",
              "attributes": {},
              "text": "tadvadeva bhavānbhaviṣyati /"
            },
            {
              "tag": "l",
              "attributes": {},
              "text": "kañcana kālaṃ viracitadaivasamādhirvigalitādhistiṣṭhatu tāvat iti // Dkc_1,1.45 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.46:"
        },
        {
          "tag": "l",
          "attributes": {},
          "text": "tataḥ sakalasainyasamanvito rājahaṃsastapovibhrājamānaṃ vāmadevanāmānaṃ tapodhanaṃ nijābhilāṣāvāptisādhanaṃ jagāma // Dkc_1,1.46 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.47:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "taṃ praṇamya tena kṛtātithyastasmai kathitakathyastadāśrame dūrīkṛtaśrame kañcana kālamuṣitvā nijarājyābhilāṣī mitabhāṣī somakulāvataṃso rājahaṃso munimabhāṣata-\"bhagavan, mānasāraḥ prabalena daivabalena māṃ nirjitya madbhogyaṃ rājyamanubhavati /"
            },
            {
              "tag": "l",
              "attributes": {},
              "text": "tadvadahamapyugraṃ tapo viracya tamarātimunmūlayiṣyāmi lokaśaraṇyena bhavatkāruṇyeneti niyamavantaṃ bhavantaṃ prāpnavam' iti // Dkc_1,1.47 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.48:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tatastrikālajñastapodhano rājānamavocat-sakhe! śarīrakārśyakāriṇā tapasālam /"
            },
            {
              "tag": "l",
              "attributes": {},
              "text": "vasumatīgarbhasthaḥ sakalaripukulamardano rājanandano nūnaṃ sambhaviṣyati, kañcana kālaṃ tūṣṇīmāssva'iti // Dkc_1,1.48 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.49:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "gaganacāriṇyāpi vāṇyā \"satyametat' iti tadevāvāci /"
            },
            {
              "tag": "l",
              "attributes": {},
              "text": "rājāpi munivākya maṅgīkṛtyātiṣṭhat // Dkc_1,1.49 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.50:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tataḥ sampūrṇagarbhadivasā vasumatī sumuhūrte sakalalakṣaṇalakṣitaṃ sutamasūta /"
            },
            {
              "tag": "l",
              "attributes": {},
              "text": "brahmavarcasena tulitavedhasaṃ purodhasaṃ puraskṛtya kṛtyavinmahīpatiḥ kumāraṃ sukumāraṃ jātasaṃskāreṇa bālālaṅkāreṇa ca virājamānaṃ rājavāhananāmānaṃ vyadhatta // Dkc_1,1.50 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.51:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasminneva kāle sumatisumitrasumantrasuśrutānāṃ mantriṇāṃ pramatimitraguptayantraguptaviśrutākhyā mahābhikhyāḥ sūnavo navodyadindurucaścirāyuṣaḥ samajāyanta /"
            },
            {
              "tag": "l",
              "attributes": {},
              "text": "rājavāhano mantriputrairātmamitraiḥ saha bālakelīranubhavannavardhata // Dkc_1,1.51 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.52:"
        },
        {
          "tag": "l",
          "attributes": {},
          "text": "atha kadācidekena tāpasena rasena rājalakṣaṇavirājitaṃ kaccinnayanānandakaraṃ sukumāraṃ kumāraṃ rājñe samarpyāvoci-bhūvallabha, kuśasamidānayanāya vanaṃ gatena mayā kācidaśaraṇyā vyaktakārpaṇyāśru muñcantī vanitā vilokitā // Dkc_1,1.52 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.53:"
        },
        {
          "tag": "l",
          "attributes": {},
          "text": "nirjane vane kiṃnimittaṃ rudyate tvayā iti pṛṣṭā sā karasaroruhairaśru pramṛjya sagadgadaṃ māmavocat-mune, lāvaṇyajitapuṣpasāyake mithilānāyake kīrtivyāptasudharmaṇi nijasuhṛdo magadharājasya sīmantinīsīmantamahotsavāya putradārasamanvite puṣpapuramupetya kañcana kālamadhivasati samārādhitagirīśo mālavādhīśo magadharājaṃ yoddhumabhyagāt // Dkc_1,1.53 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.54:"
        },
        {
          "tag": "l",
          "attributes": {},
          "text": "tatra prakhyātayoretayorasaṅkhye saṅkhye vartamāne suhṛtsāhāyyakaṃ kurvāṇo nijabale sati videhe videheśvaraḥ prahāravarmā jayavatā ripuṇābhigṛhya kāruṇyena puṇyena visṛṣṭo hatāvaśeṣeṇa śūnyena sainyena saha svapuragamanamakarot // Dkc_1,1.54 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.55:"
        },
        {
          "tag": "p",
          "attributes": {},
          "text": "tato vanamārgeṇa durgeṇa gacchannadhikabalena śabarabalena rabhasādabhihanyamāno mūlabalābhirakṣitāvarodhaḥ sa mahānirodhaḥ palāyiṣṭa /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tadīyārbhakayoryamayordhātrībhāvena parikalpitāhaṃ madduhitāpi tīvragatiṃ bhūpatimanugantumakṣame abhūva /"
                },
                {
                  "tag": "l",
                  "attributes": {},
                  "text": "tatra vivṛtavadanaḥ ko 'pi rūpīkopa iva vyāghraḥ śīghraṃ māmāghrātumāgatavān /"
                },
                {
                  "tag": "l",
                  "attributes": {},
                  "text": "bhītāhamudagragrāvṇi skhalantī paryapatam /"
                },
                {
                  "tag": "l",
                  "attributes": {},
                  "text": "madīyapāṇibhraṣṭo bālakaḥ kasyāpi kapilāśavasya kroḍamabhyalīyata // Dkc_1,1.55 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.56:"
        },
        {
          "tag": "p",
          "attributes": {},
          "text": "tacchavākarṣiṇo 'marṣiṇo vyāghrasya prāṇānbāṇo bāṇāsanayantramukto 'pāharat /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "lolālako bālako 'pi śabarairādāya kutracidupānīyata /"
                },
                {
                  "tag": "l",
                  "attributes": {},
                  "text": "kumāramaparamudvahantī madduhitā kutra gatā na jāne /"
                },
                {
                  "tag": "l",
                  "attributes": {},
                  "text": "sāhaṃ mohaṃ gatā kenāpi kṛpālunā vṛṣṇipālena svakuṭīramāveśya viropitavraṇābhavam /"
                },
                {
                  "tag": "l",
                  "attributes": {},
                  "text": "tataḥ svasthībhūya kṣmābharturantikamupatiṣṭhāsurasahāyatayā duhituranabhijñatayā ca vyākulībhavāmi-ityabhidadhānā \"ekākinyapi svāminaṃ gamiṣyāmi' iti sā tadaiva niragāt // Dkc_1,1.56 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.57:"
        },
        {
          "tag": "l",
          "attributes": {},
          "text": "ahamapi bhavanmitrasya videhanāthasya vipannimittaṃ viṣādamanubhavaṃstadanvayāṅkuraṃ kumāramanviṣyaṃstadaikaṃ caṇḍikāmandiraṃ sundaraṃ prāgām // Dkc_1,1.57 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.58:"
        },
        {
          "tag": "l",
          "attributes": {},
          "text": "tatra saṃtatamevaṃvidhavijayasiddhaye kumāraṃ devatopahāraṃ kariṣyantaḥ kirātāḥ \"mahāruhaśākhāvalambitamenamasilatayā vā, saikatatale khanananikṣiptacaraṇaṃ lakṣīkṛtya śitaśaranikareṇa vā, anekacaraṇaiḥ palāyamānaṃ kukkurabālakairvā daṃśayitvā saṃhaniṣyāmaḥ' iti bhāṣamāṇā mayā samabhyabhāṣanta \"nanu kirātottamāḥ, ghorapracāre kāntāre skhalitapathaḥ sthavirabhūsuro 'haṃ mama putrakaṃ kvacicchāyāyāṃ nikṣipya mārgānveṣaṇāya kiñcidantaramagaccham // Dkc_1,1.58 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.59:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sa kutra gataḥ, kena vā gṛhītaḥ, parīkṣyāpi na vīkṣyate tanmukhāvalokanena vinānekānyahānyatītāni /"
            },
            {
              "tag": "l",
              "attributes": {},
              "text": "kiṃ karomi, kva yāmi bhavadbhirna kimadarśi iti // Dkc_1,1.59 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.60:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`dvijottama! kaścidatra tiṣṭhati /"
            },
            {
              "tag": "l",
              "attributes": {},
              "text": "kimeṣa tava nandanaḥ satyameva /"
            },
            {
              "tag": "l",
              "attributes": {},
              "text": "tadenaṃ gṛhāṇa' ityuktvā daivānukūlyena mahyaṃ taṃ vyataran // Dkc_1,1.60 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.61:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tebhyo dattāśīrahaṃ bālakamaṅgīkṛtya śiśirodakādinopacāreṇāśvāsya niḥśaṅkaṃ bhavadaṅkaṃ samānītavānasmi /"
            },
            {
              "tag": "l",
              "attributes": {},
              "text": "enamāyuṣmantaṃ pitṛrūpo bhavānabhirakṣatāt'iti // Dkc_1,1.61 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.62:"
        },
        {
          "tag": "l",
          "attributes": {},
          "text": "rājā suhṛdāpannimittaṃ śokaṃ tannandanavilokanasukhena kiñcidadharīkṛtya tamupahāravarmanāmnāhūya rājavāhanamiva pupoṣa // Dkc_1,1.62 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.63:"
        },
        {
          "tag": "l",
          "attributes": {},
          "text": "janapatirekasmin puṇyadivase tīrthasnānāya pakvaṇanikaṭamārgeṇa gacchannabalayā kayācidupalālitamanupamaśarīraṃ kumāraṃ kañcidavalokya kutūhalākulastāmapṛcchat-\"bhāmini! ruciramūrtiḥ sarājaguṇasaṃpūrtirasāvarbhako bhavadanvayasaṃbhavo na bhavati kasya nayanānandaḥ, nimittena kena bhavadadhīno jātaḥ kathyatāṃ yāthātathyena tvayā' iti // Dkc_1,1.63 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.64:"
        },
        {
          "tag": "l",
          "attributes": {},
          "text": "praṇatayā tayā śabaryā salīlamalāpi-\"rājan! ātmapallīsamīpe padavyāṃ vartamānasya śakrasamānasya mithileśvarasya sarvasvamapaharati śabarasainye maddayitenāpahṛtya kumāra eṣa mahyamarpito vyavardhata iti // Dkc_1,1.64 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.65:"
        },
        {
          "tag": "l",
          "attributes": {},
          "text": "tadavadhārya kāryajño rājā munikathitaṃ dvitīyaṃ rājakumārameva niścitya sāmadānābhyāṃ tāmanunīyāpahāravarmetyākhyāya devyai \"vardhaya' iti samarpitavān // Dkc_1,1.65 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.66:"
        },
        {
          "tag": "l",
          "attributes": {},
          "text": "kadācidvāmadevaśiṣyaḥ somadevaśarmā nāma kañcidekaṃ bālakaṃ rājñaḥ puro nikṣipyābhāṣata-deva! rāmatīrthe snātvā pratyāgacchatā mayā kānanāvanau vanitayā kayāpi dhāryamāṇamenamujjvalākāraṃ kumāraṃ vilokya sādaramabhāṇi--\"sthavire! kā tvam? etasminnaṭavīmadhye bālakamudvahantī kimarthamāyāsena bhramasi' iti // Dkc_1,1.66 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.67:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vṛddhayāpyabhāṣi-\"munivara! kālayavananāmni dvīpe kālagupto nāma dhanāḍhyo vaiśyavaraḥ kaścidasti /"
            },
            {
              "tag": "l",
              "attributes": {},
              "text": "tannandinīṃ nayanānandakāriṇīṃ suvṛttāṃ nāmaitasmād dvīpādāgato magadhanāthamantrisaṃbhavo ratnodbhavo nāma ramaṇīyaguṇālayo bhrāntabhūvalayo manohārī vyavahāryupayamya suvastusaṃpadā śvaśureṇa saṃmānito 'bhūt /"
            },
            {
              "tag": "l",
              "attributes": {},
              "text": "kālakrameṇa natāṅgī garbhiṇī jātā // Dkc_1,1.67 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.68:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tataḥ sodaravilokanakautūhalena ratnodbhavaḥ kathañcicchvaśuramanunīya capalalocanayā saha pravahaṇamāruhya puṣpapuramabhipratasthe /"
            },
            {
              "tag": "l",
              "attributes": {},
              "text": "kallolamālikābhihataḥ potaḥ samudrāmbhasyamajjat // Dkc_1,1.68 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.69:"
        },
        {
          "tag": "p",
          "attributes": {},
          "text": "garbhabharālasāṃ tāṃ lalanāṃ dhātrībhāvena kalpitāhaṃ karābhyāmudvahantī phalakamekamadhiruhya daivagatyā tīrabhūmimagamam /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "suhṛjjanaparivṛto ratnodbhavastatra nimagno vā kenopāyena tīramagamadvā na jānāmi /"
                },
                {
                  "tag": "l",
                  "attributes": {},
                  "text": "kleśasya parāṃ kāṣṭhāmadhigatā suvṛttāsminnaṭavīmadhye 'dya sutamasūta /"
                },
                {
                  "tag": "l",
                  "attributes": {},
                  "text": "prasavavedanayā vicetanā sā pracchāyaśītale tarutale nivasati /"
                },
                {
                  "tag": "l",
                  "attributes": {},
                  "text": "vijane vane sthātumaśakyatayā janapadagāminaṃ mārgamanveṣṭumudyuktayā mayā vivaśāyāstasyāḥ samīpe bālakaṃ nikṣipya gantumanucitamiti kumāro 'pyanāyi iti // Dkc_1,1.69 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.70:"
        },
        {
          "tag": "p",
          "attributes": {},
          "text": "tasminneva kṣaṇe vanyo vāraṇaḥ kaścidadṛśyata /\ntaṃ vilokya bhītā sā bālakaṃ nipātya prādravat /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "ahaṃ samīpalatāgulmake praviśya parīkṣamāṇo 'tiṣṭham, nipatitaṃ bālakaṃ pallavakavalamivādadati gajapatau kaṇṭhīravo mahāgraheṇa nyapatat /"
                },
                {
                  "tag": "l",
                  "attributes": {},
                  "text": "bhayākulena dantāvalena jhaṭiti viyati samutpātyamāno bālako nyapatat /"
                },
                {
                  "tag": "l",
                  "attributes": {},
                  "text": "cirāyuṣmattayā sa connatataruśākhāsamāsīnena vānareṇa kenacitpakvaphalabuddhyā parigṛhya phaletaratayā vitataskandhamūle nikṣipto 'bhūt /"
                },
                {
                  "tag": "l",
                  "attributes": {},
                  "text": "so 'pi markaṭaḥ kvacidagāt // Dkc_1,1.70 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.71:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bālakena sattvasaṃpannatayā sakalakleśasahenābhāvi /"
            },
            {
              "tag": "l",
              "attributes": {},
              "text": "kesariṇā kariṇaṃ nihatya kutracidagāmi /"
            },
            {
              "tag": "l",
              "attributes": {},
              "text": "latāgṛhānnirgato 'hamapi tejaḥpuñjaṃ bālakaṃ śanairavanīruhādavatārya vanāntare vani tāmanviṣyāvilokyainamānīya gurave nivedya tannideśena bhavannikaṭamānītavānasmi'iti // Dkc_1,1.71 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.72:"
        },
        {
          "tag": "l",
          "attributes": {},
          "text": "sarveṣāṃ suhṛdāmekadaivānukūladaivābhāvena mahadāścaryaṃ vibhrāṇo rājā \"ratnodbhavaḥ kathamabhavat' iti cintayaṃstannandanaṃ puṣpodbhavanāmadheyaṃ vidhāya tadudantaṃ vyākhyāya suśrutāya viṣādasaṃtoṣāvanubhavaṃstadanujatanayaṃ samarpitavān // Dkc_1,1.72 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.73:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anyedyuḥ kañcana bālakamurasi dadhatī vasumatīvallabhamabhigatā /"
            },
            {
              "tag": "l",
              "attributes": {},
              "text": "tena \"kutratyo 'yam iti pṛṣṭā samabhāṣata-\"rājan! atītāyāṃ rātrau kācana divyavanitā matpurataḥ kumāramenaṃ saṃsthāpya nidrāmudritāṃ māṃ vibodhya vinītābravīt-\"devi! tvanmantriṇo dharmapālanandanasya kāmapālasya vallabhā yakṣakanyāhaṃ tārāvalī nāma, nandinī maṇibhadrasya /"
            },
            {
              "tag": "l",
              "attributes": {},
              "text": "yakṣeśvarānumatyā madātmajametaṃ bhavattanūjasyāmbhonidhivalayaveṣṭitakṣoṇīmaṇḍaleśvarasya bhāvino viśuddhayaśonidhe rājavāhanasya paricaryākaraṇāyānītavatyasmi /"
            },
            {
              "tag": "l",
              "attributes": {},
              "text": "tvamenaṃ manojasaṃnibhamabhivardhaya, iti vismayavikasitanayanayā mayā savinayaṃ satkṛtā svakṣī yakṣī sāpyadṛśyatāmayāsīt' iti // Dkc_1,1.73 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.74:"
        },
        {
          "tag": "l",
          "attributes": {},
          "text": "kāmapālasya yakṣakanyāsaṃgame vismayamānamānaso rājahaṃso rañjitamitraṃ sumitraṃ mantriṇamāhūya tadīyabhrātṛputramarthapālaṃ vidhāya tasmai sarvaṃ vārtādikaṃ vyākhyāyādāt // Dkc_1,1.74 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.75:"
        },
        {
          "tag": "l",
          "attributes": {},
          "text": "tataḥ parasmin divase vāmadevāntevāsī tadāśramavāsī samārādhitadevakīrtiṃ nirbhartsitamāramūrtiṃ kusumasukumāraṃ kumāramekamavagamayya narapatimavādīt \"deva! vilolālakaṃ bālakaṃ nijotsaṅgatale nidhāya rudatīṃ sthavirāmekāṃ vilokyāvocam \"sthavire! kā tvam, ayamarbhakaḥ kasya nayanānandakaraḥ kāntāraṃ kimarthamāgatā, śokakāraṇaṃ kim'iti // Dkc_1,1.75 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.76:"
        },
        {
          "tag": "p",
          "attributes": {},
          "text": "sā karayugena vāṣpajalamunmṛjya nijaśokaśaṅkūtpāṭanakṣamamiva māmavalokya śokahetumavocat-dvijātmaja! rājahaṃsamantriṇaḥ sitavarmaṇaḥ kanīyānātmajaḥ satyavarmā tīrthayātrāmiṣeṇa deśamenamāgacchat /\nsa kasmiṃścidagrahāre kālīṃ nāma kasyacid bhūsurasya nandinīṃ vivāhya tasyā anapatyatayā gaurīṃ nāma tadbhaginīṃ kāñcanakāntiṃ pariṇīya tasyāmekaṃ tanayamalabhata /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "kālī sāsūyamekadā dhātryā mayā saha bālamenamekena miṣeṇānīya taṭinyāmetasyāmakṣipat /"
                },
                {
                  "tag": "l",
                  "attributes": {},
                  "text": "kareṇaikena bālamuddhṛtyāpareṇa plavamānā nadīvegāgatasya kasyacittaroḥ śākhāmavalambya tatra śiśuṃ nidhāya nadīvegenohyamānā kenacittarulagnena kālabhogināhamadaṃśi /"
                },
                {
                  "tag": "l",
                  "attributes": {},
                  "text": "madavalambībhūto bhūruho 'yamasmin deśe tīramagamat /"
                },
                {
                  "tag": "l",
                  "attributes": {},
                  "text": "garalasyoddīpanatayā mayi mṛtāyāmaraṇye kaścana śaraṇyo nāstīti mayā śocyate iti // Dkc_1,1.76 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.77:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tato viṣamaviṣajvālāvalīḍhāvayavā sā dharaṇītale nyapatat /"
            },
            {
              "tag": "l",
              "attributes": {},
              "text": "dayāviṣṭahṛdayo 'haṃ mantrabalena viṣavyathāmapanetumakṣamaḥ samīpakuñjeṣvauṣadhiviśeṣamanviṣya pratyāgato vyutkrāntajīvitāṃ tāṃ vyalokayam // Dkc_1,1.77 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.78:"
        },
        {
          "tag": "l",
          "attributes": {},
          "text": "tadanu tasyāḥ pāvakasaṃskāraṃ viracya śokākulacetāḥ bālamenamagatimādāya satyavarmavṛttāntavelāyāṃ tannivāsāgrahāranāmadheyasyāśrutatayā tadanveṣaṇamaśakyamityālocya bhavadamātyatanayasya bhavānevābhirakṣiteti bhavantamenamānayam' iti // Dkc_1,1.78 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.79:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tanniśamya satyavarmasthiteḥ samyaganiścitatayā khinnamānaso narapatiḥ sumataye mantriṇe somadattaṃ nāma tadanujatanayamarpitavān /"
            },
            {
              "tag": "l",
              "attributes": {},
              "text": "so 'pi sodaramāgatamiva manyamāno viśeṣeṇa pupoṣa // Dkc_1,1.79 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,1.80:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "evaṃ militena kumāramaṇḍalena saha bālakelīranubhavannadhirūḍhānekavāhano rājavāhano 'nukrameṇa caulopanayanādisaṃskārajātamalabhata /"
            },
            {
              "tag": "l",
              "attributes": {},
              "text": "tataḥ sakalalipijñānaṃ nikhiladeśīyabhāṣāpāṇḍityaṣaḍaṅgasahitavedasamudāyakovidatvaṃ kāvyanāṭakākhyānakākhyāyiketihāsacitrakathāsahitapurāṇagaṇanaipuṇyaṃ dharmaśabdajyotistarkamīmāṃsādi samastaśāstranikaracāturyaṃ kauṭilyakāmandakīyādinītipaṭalakauśalaṃ vīṇādyaśeṣavādyadākṣyaṃ saṃgītasāhityahāritvaṃ maṇimantrauṣadhādimāyāprapañcacuñcutvaṃ mātaṅgaturaṅgādivāhanārohaṇapāṭavaṃ vividhāyudhaprayogacaṇatvaṃ cauryadurodarādikapaṭakalāprauḍhatvaṃ ca tattadācāryebhyaḥ samyaglabdhvā yauvanena vilasantaṃ kumāranikaraṃ nirīkṣya mahīvallabhaḥ saḥ \"ahaṃ śatrujanadurlabhaḥ' iti paramānandamamandamavindata // Dkc_1,1.80 //"
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite kumārotpattirnāma prathama ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "dvitīyocchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.1:"
        },
        {
          "tag": "l",
          "attributes": {},
          "text": "athaikadā vāmadevaḥ sakalakalākuśalena kusumasāyakasaṃśayitasaundaryeṇa kalpita sodaryeṇa sāhasāpahasitakumāreṇa sukumāreṇa jayadhvajātapavāraṇakuliśāṅkitakareṇa kumāranikareṇa pariveṣṭitaṃ rājānamānataśirasaṃ samabhigamya tena tāṃ kṛtāṃ paricaryāmaṅgīkṛtya nijacaraṇakamalayugalamilanmadhukarāyamāṇakākapakṣaṃ vidaliṣyamāṇavipakṣaṃ kumāracayaṃ gāḍhamāliṅgya mitasatyavākyena vihitāśīrabhyabhāṣata // Dkc_1,2.1 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.2:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhūvallabha, bhavadīyamanorathaphalamiva samṛddhalāvaṇyaṃ tāruṇyaṃ nutamitro bhavatputro 'nubhavati /"
            },
            {
              "tag": "l",
              "attributes": {},
              "text": "sahacarasametasya nūnametasya digvijayārambhasamayaḥ eṣaḥ /"
            },
            {
              "tag": "l",
              "attributes": {},
              "text": "tadasya sakalakleśasahasya rājavāhanasya digvijayaprayāṇaṃ kriyatām iti // Dkc_1,2.2 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.3:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kumārā mārābhirāmā rāmādyapauruṣā ruṣā bhasmīkṛtārayo rayopahasitasamīraṇā raṇābhiyānena yānenābhyudayāśaṃsaṃ rājānamakārṣuḥ /"
            },
            {
              "tag": "l",
              "attributes": {},
              "text": "tatsācivyamitareṣāṃ vidhāya samucitāṃ buddhimupadiśya śubhe muhūrte saparivāraṃ kumāraṃ vijayāya visasarja // Dkc_1,2.3 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.4:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rājavāhano maṅgalasūcakaṃ śubhaśakunaṃ vilokayandeśaṃ kañcidatikramya vindhyāṭavīmadhyamaviśat /"
            },
            {
              "tag": "l",
              "attributes": {},
              "text": "tatra hetihatikiṇāṅkaṃ kālāyasakarkaśakāyaṃ yajñopavītenānumeyaviprabhāvaṃ vyaktakirātaprabhāvaṃ locanaparuṣaṃ kamapi puruṣaṃ dadarśa // Dkc_1,2.4 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.5:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tena vihitapūjano rājavāhano 'bhāṣata-\"nanu mānava, janasaṅgarahite mṛgahite ghorapracāre kāntāre vindhyāṭavīmadhye bhavānekākī kimiti nivasati /"
            },
            {
              "tag": "l",
              "attributes": {},
              "text": "bhavadaṃsopanītaṃ yajñopavītaṃ bhūsurabhāvaṃ dyotayati /"
            },
            {
              "tag": "l",
              "attributes": {},
              "text": "hetihatibhiḥ kirātarītiranumīyate /"
            },
            {
              "tag": "l",
              "attributes": {},
              "text": "kathaya kimetat' iti // Dkc_1,2.5 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.6:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`tejomayo 'yaṃ mānuṣamātrapauruṣo nūnaṃ na bhavati' iti matvā sa puruṣastadvayasya mukhānnāmajanane vijñāya tasmai nijavṛttāntamakathayat-\"rājanandana, kecidasyāmaṭavyāṃ vedādividyābhyāsamapahāya nijakulācāraṃ dūrīkṛtya satyaśaucādidharmavrātaṃ parihṛtya kilviṣamanviṣyantaḥ pulindapurogamāstadannamupabhuñjānābahavo brāhmaṇabruvā nivasanti teṣu kasyacitputro nindāpātracāritro mātaṅgonāmāhaṃ sahakirātabalena janapadaṃ praviśya grāmeṣu dhaninaḥ strībālasahitānānīyāṭavyāṃ bandhane nidhāya teṣāṃ sakaladhanamapaharannuddhato vītadayo vyacaram /"
            },
            {
              "tag": "l",
              "attributes": {},
              "text": "kadācidekasmin kāntāre madīyasahacaragaṇena jighāṃsyamānaṃ bhūsuramekamavalokya dayāyattacitto 'bravam-\"nanu pāpāḥ, na hantavyo brāhmaṇa' iti // Dkc_1,2.6 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.7:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "te roṣāruṇanayanā māṃ bahudhā nirabhartsayan /"
            },
            {
              "tag": "l",
              "attributes": {},
              "text": "teṣāṃ bhāṣaṇapāruṣyamasahiṣṇurahamavanisurarakṣaṇāya ciraṃ prayudhya tairabhihato gatajīvito 'bhavam // Dkc_1,2.7 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.8:"
        },
        {
          "tag": "p",
          "attributes": {},
          "text": "tataḥ pretapurīmupetya tatra dehadhāribhiḥ puruṣaiḥ pariveṣṭitaṃ sabhāmadhye ratnakhacitasiṃhāsanāsīnaṃ śamanaṃ vilokya tasmai daṇḍapraṇāmamakaravam /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "so 'pi māmavekṣya citraguptaṃ nāma nijāmātyamāhūya tamavocat \"saciva, naiṣo 'muṣya mṛtyusamayaḥ /"
                },
                {
                  "tag": "l",
                  "attributes": {},
                  "text": "ninditacarito 'pyayaṃ mahīsuranimittaṃ gatajīvito 'bhūt /"
                },
                {
                  "tag": "l",
                  "attributes": {},
                  "text": "itaḥprabhṛti vigalitakalmaṣasyāsya puṇyakarmakaraṇe rucirudeṣyati /"
                },
                {
                  "tag": "l",
                  "attributes": {},
                  "text": "pāpiṣṭhairanubhūyamānamatra yātanāviśeṣaṃ vilokya punarapi pūrvaśarīramanena gamyatām' iti // Dkc_1,2.8 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.9:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "citragupto 'pi tatra tatra santapteṣvāyasastambheṣu badhyamānān, atyuṣṇīkṛte vitataśarāve taile nikṣipyamāṇān, laguḍairjarjarīkṛtāvayavān, niśitaṭaṅkaiḥ paritakṣyamāṇānapi darśayitvā puṇyabuddhimupadiśya māmamuñcat /"
            },
            {
              "tag": "l",
              "attributes": {},
              "text": "tadeva pūrvaśarīramahaṃ prāpto mahāṭavīmadhye śītalopacāraṃ racayatā mahīsureṇa parīkṣyamāṇaḥ śilāyāṃ śayitaḥ kṣaṇamatiṣṭham // Dkc_1,2.9 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.10:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadanu viditodanto madīyavaṃśabandhugaṇaḥ sahasāgatya mandiramānīya māmapakrāntavraṇamakarot /"
            },
            {
              "tag": "l",
              "attributes": {},
              "text": "dvijanmā kṛtajño mahyamakṣaraśikṣāṃ vidhāya vividhāgamatantramākhyāya kalmaṣakṣayakāraṇaṃ sadācāramupadiśya jñānekṣaṇagamyamānasya śaśikhaṇḍaśekharasya pūjāvidhānamabhidhāya pūjāṃ matkṛtāmaṅgīkṛtya niragāt // Dkc_1,2.10 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.11:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadārabhyāhaṃ kirātakṛtasaṃsargaṃ bandhuvargamutsṛjya sakalalokaikagurumindukalāvataṃsaṃ cetasi smarannasminkānane dūrīkṛtakalaṅko vasāmi /"
            },
            {
              "tag": "l",
              "attributes": {},
              "text": "\"deva, bhavate vijñāpanīyaṃ rahasyaṃ kiñcidasti /"
            },
            {
              "tag": "l",
              "attributes": {},
              "text": "āgamyatām iti // Dkc_1,2.11 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.12:"
        },
        {
          "tag": "p",
          "attributes": {},
          "text": "sa vayasyagaṇādapanīya rahasi punarenamabhāṣata-\"rājan, atīte niśānte gaurīpatiḥ svapnasannihito nidrāmudritalocanaṃ vibodhya prasannavadanakāntiḥ praśrayānataṃ māmavocat-mātaṅga, daṇḍakāraṇyāntarālagāminyāstaṭinyāstīrabhūmau siddhasādhyārādhyamānasya sphaṭikaliṅgasya paścādadripatikanyāpadapaṅkticihnitasyāśmanaḥ savidhe vidherānanamiva kimapi bilaṃ vidyate /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tatpraviśya tatra nikṣiptaṃ tāmraśāsanaṃ śāsanaṃ vidhāturiva samādāya vidhiṃ tadupadiṣṭaṃ diṣṭavijayamiva vidhāya pātālalokādhīśvareṇa bhavatā bhavitavyam /"
                },
                {
                  "tag": "l",
                  "attributes": {},
                  "text": "bhavatsāhāyyakaro rājakumāro 'dya śvo vā samāgamiṣyati' iti /"
                },
                {
                  "tag": "l",
                  "attributes": {},
                  "text": "tadādeśānuguṇameva bhavadāgamanamabhūt /"
                },
                {
                  "tag": "l",
                  "attributes": {},
                  "text": "sādhanābhilāṣiṇo mama toṣiṇo racaya sāhāyyam' iti // Dkc_1,2.12 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.13:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`tathā' iti rājavāhanaḥ sākaṃ mātaṅgena namitottamāṅgena vihāyārdharātre nidrāparatantraṃ mitragaṇaṃ vanāntaramavāpa /"
            },
            {
              "tag": "l",
              "attributes": {},
              "text": "tadanu tadanucarāḥ kalyena sākalye rājakumāramanavalokayanto viṣaṇṇahṛdayāsteṣu teṣu vaneṣu samyaganviṣyānavekṣamāṇā etadanveṣaṇamanīṣayā deśāntaraṃ cariṣṇavo 'tisahiṣṇavo niścitapunaḥsaṃketasthānāḥ parasparaṃ viyujya yayuḥ // Dkc_1,2.13 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.14:"
        },
        {
          "tag": "l",
          "attributes": {},
          "text": "lokaikavīreṇa kumāreṇa rakṣyamāṇaḥ santuṣṭāntaraṅgo mātaṅgo 'pi bilaṃ śaśiśekharakathitābhijñānaparijñātaṃ niḥśaṅkaṃ praviśya gṛhītatāmraśāsano rasātalaṃ pathā tenaivopetya tatra kasyacitpattanasya nikaṭe kelīkānanakāsārasya vitatasārasasya samīpe nānāvidheneśaśāsanavidhānopapāditena haviṣā homaṃ viracya pratyūhaparihāriṇi savismayaṃ vilokayati rājavāhane samidhājyasamujjvalite jvalane puṇyagehaṃ dehaṃ mantrapūrvakamāhutīkṛtya taḍitsamānakāntiṃ divyāṃ tanumalabhata // Dkc_1,2.14 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.15:"
        },
        {
          "tag": "l",
          "attributes": {},
          "text": "tadanu maṇimayamaṇḍanamaṇḍalamaṇḍitā sakalalokalalanākulalalāmabhūtā kanyakā kācana vinītānekasakhījanānugamyamānā kalahaṃsagatyā śanairāgatyāvanisurottamāya maṇimekamujjvalākāramupāyanīkṛtya tena \"kā tvam' iti pṛṣṭā sotkaṇṭhā kalakaṇṭhasvanena mandaṃ mandamudañjalirabhāṣata // Dkc_1,2.15 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.16:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`bhūsurottama, ahamasurottamanandinī kālindī nāma /"
            },
            {
              "tag": "l",
              "attributes": {},
              "text": "mama pitāsya lokasya śāsitā mahānubhāvo nijaparākramāsahiṣṇunā viṣṇunā dūrīkṛtāmare samare yamanagarātithirakāri /"
            },
            {
              "tag": "l",
              "attributes": {},
              "text": "tadviyogaśokasāgaramagnāṃ māmavekṣya ko 'pi kāruṇikaḥ siddhatāpaso 'bhāṣata // Dkc_1,2.16 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.17:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`bāle, kaściddivyadehadhārī mānavo navo vallabhastava bhūtvā sakalaṃ rasātalaṃ pālayiṣyati' iti /"
            },
            {
              "tag": "l",
              "attributes": {},
              "text": "tadādeśaṃ niśamya ghanaśabdonmukhī cātakī varṣāgamanamiva tavālokanakāṅkṣiṇī ciramatiṣṭham /"
            },
            {
              "tag": "l",
              "attributes": {},
              "text": "manmanorathaphalāyamānaṃ bhavadāgamanamavagamya madrājyāvalambabhūtāmātyānumatyā madanakṛtasārathyena manasā bhavantamāgaccham /"
            },
            {
              "tag": "l",
              "attributes": {},
              "text": "lokasyāsya rājalakṣmīmaṅgīkṛtya māṃ tatsapatnīṃ karotu bhavān' iti // Dkc_1,2.17 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.18:"
        },
        {
          "tag": "l",
          "attributes": {},
          "text": "mātaṅgo 'pi rājavāhanānumatyā tāṃ taruṇīṃ pariṇīya divyāṅganālābhena hṛṣṭataro rasātalarājyamurarīkṛtya paramānandamāsasāda // Dkc_1,2.18 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.19:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vañcayitvā vayasyagaṇaṃ samāgato rājavāhanastadavalokanakautūhalena bhuvaṃ gamiṣṇuḥ kālindīdattaṃ kṣutpipāsādikleśanāśanaṃ maṇiṃ sāhāyyakaraṇasantuṣṭānmataṅgāllabdhvā kañcanādhvānamanuvartamānaṃ taṃ visṛjya bilapathena tena niryayau /"
            },
            {
              "tag": "l",
              "attributes": {},
              "text": "tatra ca mitragaṇamavalokya bhuvaṃ babhrāma // Dkc_1,2.19 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.20:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhramaṃśca viśālopaśalye kamapyākrīḍamāsādya tatra viśaśramiṣurāndolikārūḍhaṃ ramaṇīsahitamāptajanaparivṛtamudyāne samāgatamekaṃ puruṣamapaśyat /"
            },
            {
              "tag": "l",
              "attributes": {},
              "text": "so 'pi paramānandena pallavitacetā vikasitavadanāravindaḥ \"mama svāmī somakulāvataṃso viśuddhayaśonidhī rājavāhanaḥ eṣaḥ /"
            },
            {
              "tag": "l",
              "attributes": {},
              "text": "mahābhāgyatayākāṇḍa evāsya pādamūlaṃ gatavānasmi /"
            },
            {
              "tag": "l",
              "attributes": {},
              "text": "samprati mahānnayanotsavo jātaḥ' iti sasaṃbhramamāndolikāyā avatīrya sarabhasapadavinyāsavilāsiharṣotkarṣacaritastricaturapadānyudgatasya caraṇakamalayugalaṃ galadullasanmallikāvalayena maulinā pasparśa // Dkc_1,2.20 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.21:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pramodāśrupūrṇo rājā pulakitāṅgaṃ taṃ gāḍhamāliṅgya \"aye saumya somadatta!' iti vyājahāra /"
            },
            {
              "tag": "l",
              "attributes": {},
              "text": "tataḥ kasyāpi punnāgabhūruhasya chāyāśītale tale saṃviṣṭena manujanāthena sapraṇayamabhāṇi-\"sakhe! kālametāvantaṃ, deśe kasmin, prakāreṇa kenāsthāyi bhavatā, saṃprati kutra gamyate, taruṇī keyaṃ, eṣa parijanaḥ sampāditaḥ kathaṃ, kathaya iti // Dkc_1,2.21 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,2.22:"
        },
        {
          "tag": "l",
          "attributes": {},
          "text": "so 'pi mitrasaṃdarśanavyatikarāpagatacintājvarātiśayo mukulitakarakamalaḥ savinayamātmīyapracāraprakāramavocat // Dkc_1,2.22 //"
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite dvijopakṛtirnāma dvitīya ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "tṛtīyocchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.1:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`deva, bhavaccaraṇakamalasevābhilāṣībhūto 'haṃ bhramannekasyāṃ vanāvanau pipāsākulo latāparivṛtaṃ śītalaṃ nadasalilaṃ pibannujjvalākāraṃ ratnaṃ tatraikamadrākṣam /"
            },
            {
              "tag": "l",
              "attributes": {},
              "text": "tadādāya gatvā kañcanādhvānamambaramaṇeratyuṣṇatayā gantumakṣamo vane 'sminneva kimapi devatāyatanaṃ praviṣṭo dīnānanaṃ bahutanayasametaṃ sthaviramahīsuramekamavalokya kuśalamuditadayo 'hamapṛccham // Dkc_1,3.1 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.2:"
        },
        {
          "tag": "l",
          "attributes": {},
          "text": "kārpaṇyavivarṇavadano madāśāpūrṇamānaso 'vocadagrajanmā-\"mahābhāga sutānetānmātṛhīnānanekairupāyai rakṣannidānīmasminkudeśe bhaikṣyaṃ saṃpādya dadadetebhyo vasāmi śivālaye 'smin'iti // Dkc_1,3.2 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.3:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`bhūdeva, etatkaṭakādhipatī rājā kasya deśasya, kiṃ nāmadheyaḥ, kimatrāgamanakāraṇamasya' iti pṛṣṭo 'bhāṣata mahīsuraḥ-\"saumya, mattakālo nāma lāṭeśvaro deśasyāsya pālayiturvīraketostanayāṃ vāmalocanāṃ nāma taruṇīratnamasamānalāvaṇyāṃ śrāvaṃ śrāvamavadhūtaduhitṛprārthanasya tasya nagarīmarautsīt /"
            },
            {
              "tag": "l",
              "attributes": {},
              "text": "vīraketurapi bhīto mahadupāyanamiva tanayāṃ mattakālāyādāt /"
            },
            {
              "tag": "l",
              "attributes": {},
              "text": "taruṇīlābhahṛṣṭacetā lāṭapatiḥ \"pariṇeyā nijapura eva' iti niścitya gacchannijadeśaṃ prati saṃprati mṛgayādareṇātra vane sainyāvāsamakārayat // Dkc_1,3.3 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.4:"
        },
        {
          "tag": "l",
          "attributes": {},
          "text": "kanyāsāreṇa niyukto mānapālo nāma vīraketumantrī mānadhanaścturaṅgabala samanvito 'nyatra racitaśibirastaṃ nijanāthāvamānakhinnamānaso 'ntarbibheda iti // Dkc_1,3.4 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.5:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vipro 'sau bahutanayo vidvānnirdhanaḥ sthaviraśca dānayogya iti tasmai karuṇāpūrṇamanā ratnamadām /"
            },
            {
              "tag": "l",
              "attributes": {},
              "text": "paramāhlādavikasitānano 'bhihitānekāśīḥ kutracidagrajanmā jagāma /"
            },
            {
              "tag": "l",
              "attributes": {},
              "text": "adhvaśramakhinnena mayā tatra niraveśi nidrāsukham /"
            },
            {
              "tag": "l",
              "attributes": {},
              "text": "tadanu paścānnigaḍitabāhuyugalaḥ sa bhūsuraḥ kaśāghātacihnitagātro 'nekanaistriṃśikānuyāto 'bhyetya mām \"asau dasyuḥ' ityadarśayat // Dkc_1,3.5 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.6:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "parityaktabhūsurā rājabhaṭā ratnāvāptiprakāraṃ maduktamanākarṇya bhayarahitaṃ māṃ gāḍhaṃ niyamya rajjubhirānīya kārāgāram \"ete tava sakhāyaḥ' iti nigaḍitānkāṃścinnirdiṣṭavanto māmapi nigaḍitacaraṇayugalamakārṣuḥ /"
            },
            {
              "tag": "l",
              "attributes": {},
              "text": "kiḍkartavyatāmūḍhena nirāśakleśānubhavenāvāci mayā-\"nanu puruṣā vīryaparuṣāḥ, nimittena kena niviśatha kārāvāsaduḥkhaṃ dustaram /"
            },
            {
              "tag": "l",
              "attributes": {},
              "text": "yūyaṃ vayasyā iti nirdiṣṭametaiḥ, kimidam iti // Dkc_1,3.6 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.7:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathāvidhaṃ māmavekṣya bhūsurānmayā śrutaṃ lāṭapativṛttāntaṃ vyākhyāya coravīrāḥ punaravocan-\"mahābhāga! vīraketumantriṇo mānapālasya kiṅkarā vayam /"
            },
            {
              "tag": "l",
              "attributes": {},
              "text": "tadājñayā lāṭeśvaramāraṇāya rātrau suraṅgadvāreṇa tadagāraṃ praviśya tatra rājābhāvena viṣaṇṇā bahudhanamāhṛtya mahāṭavīṃ prāviśāma /"
            },
            {
              "tag": "l",
              "attributes": {},
              "text": "aparedyuśca padānveṣiṇo rājānucarā bahavo 'bhyetya dhṛtadhanacayānasmānparitaḥ parivṛtya dṛḍhataraṃ baddhvā nikaṭamānīya samastavastuśodhanavelāyāmekasyānarghyaratnasyābhāvenāsmadvadhāya māṇikyādānādasmān kilāśṛṅkhalayan iti // Dkc_1,3.7 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.8:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śrutaratnaratnāvalokasthāno 'ham \"idaṃ tadeva māṇikyam' iti niścitya bhūdevadānanimittāṃ duravasthāmātmano janma nāmadheyaṃ yuṣmadanveṣaṇaparyaṭanaprakāraṃ cābhāṣya samayocitaiḥ saṃlāpairmaitrīmakārṣam /"
            },
            {
              "tag": "l",
              "attributes": {},
              "text": "tator'dharātre teṣāṃ mama ca śṛṅkhalābandhanaṃ nirbhidya tairanugamyamāno nidritasya dvāḥsthagaṇasyāyudhajālamādāya purarakṣānpurato 'bhimukhāgatānpaṭuparākramalīlayābhidrāvya mānapālaśibiraṃ prāviśam /"
            },
            {
              "tag": "l",
              "attributes": {},
              "text": "mānapālo nijakiṅkarebhyo mama kulābhimānavṛttāntaṃ tatkālīnaṃ vikramaṃ ca niśamya māmārcayat // Dkc_1,3.8 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.9:"
        },
        {
          "tag": "p",
          "attributes": {},
          "text": "paredyurmattakālena preṣitāḥ kecana puruṣā mānapālamupetya \"mantrin, madīyarājamandire suraṅgayā bahudhanamapahṛtya coravīrā bhavadīyaṃ kaṭakaṃ prāviśan tānarpaya /\nno cenmahānanarthaḥ bhaviṣyati iti krūrataraṃ vākyamabruvan /\ntadākarṇya roṣāruṇitanetro mantrī lāṭapatiḥ kaḥ, tena maitrī kā, punarasya varākasya sevayā kiṃ labhyam iti tānnirabhartsayat, te ca mānapālenoktaṃ vipralāpaṃ mattakālāya tathaivākathayan /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "kupito 'pi lāṭapatirdervīryagarveṇālpasainikasameto yoddhumabhyagāt /"
                },
                {
                  "tag": "l",
                  "attributes": {},
                  "text": "pūrvameva kṛtaraṇaniścayo mānī mānapālaḥ saṃnaddhayodho yuddhakāmo bhūtvā niḥśaṅkaṃ niragāt /"
                },
                {
                  "tag": "l",
                  "attributes": {},
                  "text": "ahamapi sabahumānaṃ mantridattāni bahulaturaṅgamopetaṃ caturasārathiṃ rathaṃ dṛḍhataraṃ kavacaṃ madanurūpaṃ cāpaṃ ca vividhabāṇapūrṇaṃ tūṇīradvayaṃ raṇasamucitānyāyudhāni gṛhītvā yuddhasaṃnaddho madīyabalaviśvāsena ripūddharaṇodyuktaṃ mantriṇamanvagām /"
                },
                {
                  "tag": "l",
                  "attributes": {},
                  "text": "parasparamatsareṇa tumulasaṅgarakaramubhayasainyamatikramya samullasadbhujāṭopena bāṇavarṣaṃ tadaṅge vimuñcannarātīn prāharam // Dkc_1,3.9 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.10:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tato 'tirayaturaṅgamaṃ madrathaṃ tannikaṭaṃ nītvā śīghralaṅghanopetatadīyaratho 'hamarāteḥ śiraḥkartanamakārṣam /"
            },
            {
              "tag": "l",
              "attributes": {},
              "text": "tasminpatite tadavaśiṣṭasainikeṣu palāyiteṣu nānāvidhahayagajādivastujātamādāya paramānandasaṃbhṛto mantrī mamānekavidhāṃ saṃbhāvanāmakārṣīt // Dkc_1,3.10 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.11:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mānapālapreṣitāttadanucarādenamakhilamudantajātamākarṇya santuṣṭamanā rājābhyudgato madīyaparākrame vismayamānaḥ samahotsavamamātyabāndhavānumatyā śubhadine nijatanayāṃ mahyamadāt /"
            },
            {
              "tag": "l",
              "attributes": {},
              "text": "tato yauvarājyābhiṣikto 'hamanudinamārādhitamahīpālacitto vāmalocanayānayā saha nānāvidhaṃ saukhyamanubhavanbhavadvirahavedanāśalyasulabhavaikalyahṛdayaḥ siddhādeśena suhṛjjanāvalokanaphalaṃ pradeśaṃ mahākālanivāsinaḥ parameśvarasyārādhanāyādya patnīsametaḥ samāgato 'smi /"
            },
            {
              "tag": "l",
              "attributes": {},
              "text": "bhaktavatsalasya gaurīpateḥ kāruṇyena tvatpadāravindasaṃdarśanānandasaṃdoho mayā labdhaḥ' iti // Dkc_1,3.11 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.12:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tanniśamyābhinanditaparākramo rājavāhanastanniraparādhadaṇḍe daivamupālabhya tasmai krameṇātmacaritaṃ kathayāmāsa /"
            },
            {
              "tag": "l",
              "attributes": {},
              "text": "tasminnavasare purataḥ puṣpodbhavaṃ vilokya sasaṃbhramaṃ nijaniṭilataṭaspṛṣṭacaraṇāṅgulimudañjalimamuṃ gāḍhamāliṅgyānandabāṣpasaṃkulasaṃphullalocanaḥ \"saumya somadatta, ayaṃ saḥ puṣpodbhavaḥ' iti tasmai taṃ darśayāmāsa // Dkc_1,3.12 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,3.13:"
        },
        {
          "tag": "p",
          "attributes": {},
          "text": "tau ca ciravirahaduḥkhaṃ visṛjyānyonyāliṅganasukhamanvabhūtām /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tatastasyaiva mahīruhasya chāyāyāmupaviśya rājā sādarahāsamabhāṣata-\"vayasya, bhūsurakāryaṃ kariṣṇurahaṃ mitragaṇo viditārthaḥ sarvathāntarāyaṃ kariṣyatīti nidritānbhavataḥ parityajya niragām /"
                },
                {
                  "tag": "l",
                  "attributes": {},
                  "text": "tadanu prabuddho vayasyavargaḥ kimiti niścitya madanveṣaṇāya kutra gatavān /"
                },
                {
                  "tag": "l",
                  "attributes": {},
                  "text": "bhavānekākī kutra gataḥ' iti /"
                },
                {
                  "tag": "l",
                  "attributes": {},
                  "text": "so 'pi lalāṭataṭacumbadañjalipuṭaḥ savinayamalapat // Dkc_1,3.13 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite somadattacaritaṃ nāma tṛtīya ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "caturthocchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.1:"
        },
        {
          "tag": "l",
          "attributes": {},
          "text": "`deva, mahīsuropakārāyaiva devo gatavāniti niścityāpi devena gantavyaṃ deśaṃ nirṇetu maśaknuvāno mitragaṇaḥ parasparaṃ viyujya dikṣu devamanveṣṭumagacchat // Dkc_1,4.1 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.2:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ahamapi devasyānveṣaṇāya mahīmaṭankadācidambaramadhyagatasyāmbaramaṇeḥ kiraṇamasahiṣṇurekasya giritaṭamahīruhasya pracchāyaśītale tale kṣaṇamupāviśam /"
            },
            {
              "tag": "l",
              "attributes": {},
              "text": "mama purobhāge dinamadhyasaṃkucitasarvāvayavāṃ kūrmākṛtiṃ mānuṣacchāyāṃ nirīkṣyonmukho gaganatalānmahārayeṇa patantaṃ puruṣaṃ kañcidantarāla eva dayopanatahṛdayo 'hamavalambya śanairavanitale nikṣipya dūrāpātavītasaṃjñaṃ taṃ śiśiropacāreṇa vibodhya śokātirekeṇodgatabāṣpalocanaṃ taṃ bhṛgupatanakāraṇamapṛccham // Dkc_1,4.2 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.3:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "so 'pi kararuhairaśrukaṇānapanayannabhāṣata--\"saumya, magadhādhināthāmātyasya padmodbhavasyātmasaṃbhavo ratnodbhavo nāmāham /"
            },
            {
              "tag": "l",
              "attributes": {},
              "text": "vāṇijyarūpeṇa kālayavanadvīpamupetya kāmapi vaṇikkanyakāṃ pariṇīya tayā saha pratyāgacchannambudhau tīrasyānatidūra eva pravahaṇasya bhagnatayā sarveṣu nimagneṣu kathaṅkathamapi daivānukūlyena tīrabhūmimabhigamya nijāṅganāviyogaduḥkhārṇave plavamānaḥ kasyāpi siddhatāpasasyādeśādareṇa ṣoḍaśa hāyanāni kathañcinnītvā duḥkhasya pāramanavekṣamāṇaḥ giripatanamakārṣam' iti // Dkc_1,4.3 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.4:"
        },
        {
          "tag": "l",
          "attributes": {},
          "text": "tasminnevāvasare kimapi nārīkūjitamaśrāvi-\"nakhalu samucitamidaṃ yatsiddhādiṣṭe patitatanayamilane virahamasahiṣṇurvaiśvānaraṃ viśasi' iti // Dkc_1,4.4 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.5:"
        },
        {
          "tag": "p",
          "attributes": {},
          "text": "tanniśamya manoviditajanakabhāvaṃ tamavādiṣam-\"tāta, bhavate vijñāpanīyāni bahūni santi /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "bhavatu /"
                },
                {
                  "tag": "l",
                  "attributes": {},
                  "text": "paścādakhilamākhyātavyam /"
                },
                {
                  "tag": "l",
                  "attributes": {},
                  "text": "adhunā nārīkūjitamanupekṣaṇīyaṃ mayā /"
                },
                {
                  "tag": "l",
                  "attributes": {},
                  "text": "kṣaṇamātram bhavatā sthīyatām'iti // Dkc_1,4.5 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.6:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadanu so 'haṃ tvarayā kiñcidantaramagamam /"
            },
            {
              "tag": "l",
              "attributes": {},
              "text": "tatra purato bhayaṅkarajvālākulahutabhugavagāhanasāhasikāṃ mukulitāñjalipuṭāṃ vanitāṃ kāñcidavalokya saṃbhramamanalādapanīya kūjantyā vṛddhayā saha matpiturabhyarṇamabhigamayya sthavirāmavocam-\"vṛddhe, bhavatyau kutratye /"
            },
            {
              "tag": "l",
              "attributes": {},
              "text": "kāntāre nimittena kena duravasthānubhūyate /"
            },
            {
              "tag": "l",
              "attributes": {},
              "text": "kathyatām' iti // Dkc_1,4.6 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.7:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sā sagadgadamavādīt-\"putra, kālayavanadvīpe kālaguptanāmno vaṇijaḥ kasyacideṣā sutā suvṛttā nāma ratnodbhavena nijakāntenāgacchantī jaladhau magne pravahaṇe nijadhātryā mayā saha phalakamekamavalambya daivayogena kūlamupetāsannaprasavasamayā kasyāñcidaṭavyāmātmajamasūta /"
            },
            {
              "tag": "l",
              "attributes": {},
              "text": "mama tu mandabhāgyatayā bāle vanamātaṅgena gṛhīte maddvitīyā paribhramantī \"ṣoḍaśavarṣānantaraṃ bhartṛputrasaṅgamo bhaviṣyati' iti siddhavākyaviśvāsādekasminpuṇyāśrame tāvantaṃ samayaṃ nītvā śokamapāraṃ soḍhumakṣamā samujjvalite vaiśvānare śarīramāhutīkartumudyuktāsīt' iti // Dkc_1,4.7 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.8:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadākarṇya nijajananīṃ jñātvā tāmahaṃ daṇḍavatpraṇamya tasyai madudantamakhilamākhyāya dhātrībhāṣaṇaphullavadanaṃ vismayavikasitākṣaṃ janakamadarśayam /"
            },
            {
              "tag": "l",
              "attributes": {},
              "text": "pitarau tau sābhijñānamanyonyaṃ jñātvā muditāntarātmānau vinītaṃ māmānandāśruvarṣeṇābiṣicya gāḍhamāśliṣya śirasyupāghrāya kasyāñcinmahīruhacchāyāyāmupāviśatām // Dkc_1,4.8 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.9:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`kathaṃ nivasati mahīvallabho rājahaṃsaḥ' iti janakena pṛṣṭo 'haṃ tasya rājyacyutiṃ tvadīyajananaṃ sakalakumārāvāptiṃ tava digvijayārambho bhavataḥ mātaṅgānuyānamasmākaṃ yuṣmadanveṣaṇakāraṇaṃ sakalamabhyadhām /"
            },
            {
              "tag": "l",
              "attributes": {},
              "text": "tatastau kasyacidāśrame munerasthāpayam /"
            },
            {
              "tag": "l",
              "attributes": {},
              "text": "tato devasyānveṣaṇaparāyaṇo 'hamakhilakāryanimittaṃ vittaṃ niścitya bhavadanugrahāllabdhasya sādhakasya sāhāyyakaraṇadakṣaṃ śiṣyagaṇaṃ niṣpādya vindhyavanamadhye purātanapattanasthānānyupetya vividhasūcakānāṃ mahīruhāṇāmadhonikṣiptān vasupūrṇān kalaśān siddhāñjanena jñātvā rakṣiṣu paritaḥ sthiteṣu khananasādhanairutpāṭya dīnārānasaṃkhyān rāśīkṛtya tatkālāgatamanatidūre niveśitaṃ vaṇikkaṭakaṃ kañcidabhyetya tatra balino balīvardān goṇīṃśca krītvānyadravyamiṣeṇa vasu tadgoṇīsañcitaṃ tairuhyamānaṃ śanaiḥ kaṭakamanayam // Dkc_1,4.9 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.10:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadadhikāriṇā candrapālena kenacidvaṇikputreṇa viracitasauhṛdo 'hamamunaiva sākamujjayinīmupāviśam /"
            },
            {
              "tag": "l",
              "attributes": {},
              "text": "yatpitarāvapi tāṃ purīmabhigamayya sakalaguṇanilayena bandhupālanāmnā candrapālajanakena nīyamāno mālavanāthadarśanaṃ vidhāya tadanumatyā gūḍhavasatimakaravam /"
            },
            {
              "tag": "l",
              "attributes": {},
              "text": "tataḥ kānanabhūmiṣu bhavantamanveṣṭumudyuktaṃ māṃ paramamitraṃ bandhupālo niśamyāvadat-\"sakalaṃ dharaṇitalamapāramanveṣṭumakṣamo bhavānmanoglāniṃ vihāya tūṣṇīṃ tiṣṭhatu /"
            },
            {
              "tag": "l",
              "attributes": {},
              "text": "bhavannāyakālokanakāraṇaṃ śubhaśakunaṃ nirīkṣya kathayiṣyāmi, iti // Dkc_1,4.10 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.11:"
        },
        {
          "tag": "l",
          "attributes": {},
          "text": "tallapitāmṛtāśvāsitahṛdayo 'hamanudinaṃ tadupakaṇṭhavartī kadācidindumukhīṃ navayauvanālīḍhāvayavāṃ nayanacandrikāṃ bālacandrikāṃ nāma taruṇīratnaṃ vaṇiṅmandiralakṣmīṃ mūrtāmivāvalokya tadīyalāvaṇyāvadhūtadhīrabhāvo latāntabāṇabāṇalakṣyatāmayāsiṣam // Dkc_1,4.11 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.12:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cakitabālakuraṅgalocanā sāpi kusumasāyakasāyakāyamānena kaṭākṣavīkṣaṇena māmasakṛnnirīkṣya mandamārutāndolitā latevākampata /"
            },
            {
              "tag": "l",
              "attributes": {},
              "text": "manasābhimukhaiḥ samākuñcitai rāgalajjāntarālavartibhiḥ sāṅgavartibhirīkṣaṇaviśeṣairnijamanovṛttimakathayat // Dkc_1,4.12 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.13:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "caturagūḍhaceṣṭābhirasyā mano 'nurāgaṃ samyagjñātvā sukhasaṃgamopāyamacintayam /"
            },
            {
              "tag": "l",
              "attributes": {},
              "text": "anyadā bandhupālaḥ śakunairbhavadgatiṃ praikṣiṣyamāṇaḥ puropāntavihāravanaṃ mayā sahopetya kasmiṃścinmahīruhe śakuntavacanāni śṛṇvannatiṣṭhat // Dkc_1,4.13 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.14:"
        },
        {
          "tag": "l",
          "attributes": {},
          "text": "ahamutkalikāvinodaparāyaṇo vanāntare paribhramansarovaratīre cintākrāntacittāṃ dīnavadanāṃ manmanorathaikabhūmiṃ bālacandrikāṃ vyalokayam // Dkc_1,4.14 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.15:"
        },
        {
          "tag": "l",
          "attributes": {},
          "text": "tasyāḥ sasaṃbhramapremalajjākautukamanoramaṃ līlāvilokanasukhamanubhavan sudatyā vadanāravinde viṣaṇṇabhāvaṃ madanakadanakhedānubhūtaṃ tannimittaṃ jñāsyaṃllīlayā tadupakaṇṭhamupetyāvocam-\"sumukhi, tava mukhāravindasya dainyakāraṇaṃ kathaya' iti // Dkc_1,4.15 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.16:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sā rahasyasaṃjātaviśrambhatayā vihāya lajjābhaye śanairabhāṣata-\"saumya, mānasāro mālavādhīśvaro vārdhakyasya prabalatayā nijanandanaṃ darpasāramujjayinyāmabhyaṣiñcat /"
            },
            {
              "tag": "l",
              "attributes": {},
              "text": "sa kumāraḥ saptasāgaraparyantaṃ mahīmaṇḍalaṃ pālayiṣyannijapaitṛṣvasreyā uddaṇḍakarmāṇau caṇḍavarmadāruvarmāṇau dharaṇībharaṇe niyujya tapaścaraṇāya rājarājagirimabhyagāt // Dkc_1,4.16 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.17:"
        },
        {
          "tag": "p",
          "attributes": {},
          "text": "rājyaṃ sarvamasapatnaṃ śāsati caṇḍavarmaṇi dāruvarmā mātulāgrajanmanoḥ śāsanamatikramya pāradāryaparadravyāpaharaṇādiduṣkarma kurvāṇo manmathasamānasya bhavato lāvaṇyāttacittāṃ māmekadā vilokya kanyādūṣaṇadoṣaṃ dūrīkṛtya balātkāreṇa rantumudyuṅkte /\ntaccintayā dainyamagaccham' iti// Dkc_1,4.17 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.18:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasyā manogatam, rāgodrekaṃ manmanorathasiddhyantarāyaṃ ca niśamya vāṣpapūrṇalocanāṃ tāmāśvāsya dāruvarmaṇo maraṇopāyaṃ ca vicārya ballabhāmavocam \"taruṇi, bhavadabhilāṣiṇaṃ duṣṭahṛdayamenaṃ nihantuṃ mṛdurupāyaḥ kaścin mayā cintyate /"
            },
            {
              "tag": "l",
              "attributes": {},
              "text": "yakṣaḥ kaścidadhiṣṭhāya bālacandrikāṃ nivasati /"
            },
            {
              "tag": "l",
              "attributes": {},
              "text": "tadākārasaṃpadāśāśṛṅkhalitahṛdayo yaḥ saṃbandhayogyaḥ sāhasiko ratimandire taṃ yakṣaṃ nirjitya tayā ekasakhīsametayā mṛgākṣyā saṃlāpāmṛtasukhamanubhūya kuśalī nirgamiṣyati, tena cakravākasaṃśayākārapayodharā vivāhanīyeti siddhenaikenāvādīti purajanasya purato bhavadīyaiḥ satyavākyairjanairasakṛt kathanīyam /"
            },
            {
              "tag": "l",
              "attributes": {},
              "text": "tadanu dāruvarmā vākyānītthaṃvidhāni śrāvaṃśrāvaṃ tūṣṇīṃ yadi bhiyā sthāsyati tarhi varam, yadi vā daurjanyena tvayā saṃgamaṅgīkariṣyati, tadā sa bhavadīyairitthaṃ vācyaḥ // Dkc_1,4.18 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.19:"
        },
        {
          "tag": "p",
          "attributes": {},
          "text": "`saumya, darpasāravasudhādhipāmātyasya bhavato 'smannivāse sāhasakaraṇamanucitam /\npaurajanasākṣikabhavanmandiramānītayā anayā toyajākṣyā saha krīḍannāyuṣmān yadi bhaviṣyati tadā pariṇīya taruṇīṃ manorathān nirviśa' iti /\nso 'pyetadaṅgīkariṣyati /\ntvaṃ sakhīveṣadhāriṇā mayā saha tasya mandiraṃ gaccha /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "ahamekāntaniketane muṣṭijānupādāghātaistaṃ rabhasānnihatya punarapi vayasyāmiṣeṇa bhavatīmanuniḥśaṅkaṃ nirgamiṣyāmi /"
                },
                {
                  "tag": "l",
                  "attributes": {},
                  "text": "tadenamupāyamaṅgīkṛtya vigatasādhvasalajjā bhavajjanakajananīsahodarāṇāṃ purata āvayoḥ premātiśayamākhyāya sarvathāsmatpariṇayakaraṇe tānanunayeḥ /"
                },
                {
                  "tag": "l",
                  "attributes": {},
                  "text": "te 'pi vaṃśasaṃpallāvaṇyāḍhyāya yūne mahyaṃ tvāṃ dāsyantyeva /"
                },
                {
                  "tag": "l",
                  "attributes": {},
                  "text": "dāruvarmaṇo māraṇopāyaṃ tebhyaḥ kathayitvā teṣāmuttaramākhyeyaṃ mahyam' iti // Dkc_1,4.19 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.20:"
        },
        {
          "tag": "p",
          "attributes": {},
          "text": "sāpi kiñcidutphullasarasijānanā māmabravīt--\"subhaga, krūrakarmāṇaṃ dāruvarmāṇaṃ bhavāneva hantumarhati /\ntasmin hate sarvathā yuṣmanmanorathaḥ phaliṣyati /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "evaṃ kriyatām /"
                },
                {
                  "tag": "l",
                  "attributes": {},
                  "text": "bhavaduktaṃ sarvamahamapi tathā kariṣye' iti māmasakṛdvivṛttavadanā vilokayantī mandaṃ mandamagāramagāt /"
                },
                {
                  "tag": "l",
                  "attributes": {},
                  "text": "ahamapi bandhupālamupetya śakunajñāttasmāt triṃśaddivasānantarameva bhavatsaṅgaḥ saṃbhaviṣyati ityaśṛṇavam /"
                },
                {
                  "tag": "l",
                  "attributes": {},
                  "text": "tadanu madanugamyamāno bandhupālo nijāvāsaṃ praviśya māmapi nilayāya visasarja // Dkc_1,4.20 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.21:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "manmāyopāyavāgurāpāśalagnena dāruvarmaṇā ratimandire rantuṃ samāhūtā bālacandrikā taṃ gamiṣyantīdūtikāṃ mannikaṭamabhipreṣitavatī /"
            },
            {
              "tag": "l",
              "attributes": {},
              "text": "ahamapi maṇinūpuramekhalākaṅkaṇakaṭakataṭaṅkahārakṣaumakajjalaṃ vanitāyogyaṃ maṇḍanajātaṃ nipuṇatayā tattatsthāneṣu nikṣipya samyagaṅgīkṛtamanojñaveśo vallabhayā tayā saha tadāgāradvāropāntamagaccham // Dkc_1,4.21 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.22:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dvāḥsthakathitāsmadāgamanena sādaraṃ vihitābhyudgatinā tena dvāropāntanivāritāśeṣaparivāreṇa madanvitā bālacandrikā saṅketāgāramanīyata /"
            },
            {
              "tag": "l",
              "attributes": {},
              "text": "nagaravyākulāṃ yakṣakathāṃ parīkṣamāṇo nāgarikajano 'pi kutūhalena dāruvarmaṇaḥ pratīhārabhūmimagamat // Dkc_1,4.22 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.23:"
        },
        {
          "tag": "l",
          "attributes": {},
          "text": "vivekaśūnyamatirasau rāgātirekeṇa ratnakhacitahemaparyaṅke haṃsatūlagarbhaśayanamānīya taruṇīṃ, tasyai mahyaṃ tamisrāsamyaganavalokitapuṃbhāvāya manoramastrīveśāya ca cāmīkaramaṇimaṇḍanāni sūkṣmāṇi citravastrāṇi kastūrikāmilitaṃ haricandanaṃ karpūrasahitaṃ tāmbūlaṃ surabhīṇi kusumānītyādivastujātaṃ samarpya muhūrtadvayamātraṃ hāsavacanaiḥ saṃlapannatiṣṭhat // Dkc_1,4.23 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.24:"
        },
        {
          "tag": "p",
          "attributes": {},
          "text": "tato rāgāndhatayā sumukhīkucagrahaṇe matiṃ vyadhatta /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "roṣāruṇito 'hamenaṃ paryaṅkatalānniḥśaṅko nipātya muṣṭijānupādaghātaiḥ prāharam /"
                },
                {
                  "tag": "l",
                  "attributes": {},
                  "text": "niyuddharabhasavikalālaṅkāraṃ pūrvavanmelayitvā bhayakampitāṃ natāṅgīmupalālayanmandirāṅgaṇamupetaḥ sādhvasakampita ivoccairakūjamaham--\"hā, bālacandrikādhiṣṭhitena ghorākāreṇa yakṣeṇa dāruvarmā nihanyate /"
                },
                {
                  "tag": "l",
                  "attributes": {},
                  "text": "sahasā samāgacchata /"
                },
                {
                  "tag": "l",
                  "attributes": {},
                  "text": "paśyatemam iti // Dkc_1,4.24 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.25:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadākarṇya militā janā samudyadvāṣpā hāhānidānena diśo badhirayantaḥ bālacandrikāmadhiṣṭhitaṃ yakṣaṃ balavantaṃ śṛṇvannapi dāruvarmā madāndhastāmevāyācata /"
            },
            {
              "tag": "l",
              "attributes": {},
              "text": "tadasau svakīyena karmaṇā nihataḥ /"
            },
            {
              "tag": "l",
              "attributes": {},
              "text": "\"kiṃ tasya vilāpena' iti mitho lapantaḥ prāviśan /"
            },
            {
              "tag": "l",
              "attributes": {},
              "text": "kolāhale tasmiṃścalalocanayā saha naipuṇyena sahasā nirgato nijānuvāsamagām // Dkc_1,4.25 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.26:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tato gateṣu katipayadineṣu paurajanasamakṣaṃ siddhādeśaprakāreṇa vivāhya tāmindumukhīṃ pūrvasaṃkalpitān surataviśeṣān yatheṣṭamanvabhūvam /"
            },
            {
              "tag": "l",
              "attributes": {},
              "text": "bandhupālaśakunanirdiṣṭe divase 'sminnirgatya purādbahirvartamāno netrotsavakāri bhavadavalokanasukhamanubhavāmi iti // Dkc_1,4.26 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,4.27:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "evaṃ mitravṛttāntaṃ niśamyāmlānamānaso rājavāhanaḥ svasya ca somadattasya ca vṛttāntamasmai nivedya somadattaṃ \"mahākāleśvarārādhanānantaraṃ bhavadvallabhāṃ saparivārāṃ nijakaṭakaṃ prāpayyāgaccha' iti niyujya puṣpodbhavena sevyamāno bhūsvargāyamānamavantikāpuraṃ viveśa /"
            },
            {
              "tag": "l",
              "attributes": {},
              "text": "tatra \"ayaṃ mama svāmikumāraḥ' iti bandhupālādaye bandhujanāya kathayitvā tena rājavāhanāya bahuvidhāṃ saparyāṃ kārayan sakalakalākuśalo mahīsuravara iti puri prakaṭayan puṣpodbhavo 'muṣyarājño majjanabhojanādikamanudinaṃ svamandire kārayāmāsa // Dkc_1,4.27 //"
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite puṣpodbhavacaritaṃ nāma caturtha ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "pañcamocchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.1:"
        },
        {
          "tag": "l",
          "attributes": {},
          "text": "atha mīnaketanasenānāyakena malayagirimahīruhanirantarāvāsibhujaṅgamabhuktāvaśiṣṭeneva sūkṣmatareṇa dhṛtaharicandanaparimalabhareṇeva mandagatinā dakṣiṇānilena viyogihṛdayasthaṃ manmathānalamujjvalayan, sahakārakisalayamakarandāsvādanaraktakaṇṭhānāṃ madhukarakalakaṇṭhānāṃ kākalīkalakalena dikcakraṃ vācālayan māninīmānasotkalikāmupanayan mākandasinduvāraraktāśokakiṃśukatilakeṣu kalikāmupapādayan, madanamahotsavāya rasikamanāṃsi samullāsayan, vasantasamayaḥ samājagāma // Dkc_1,5.1 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.2:"
        },
        {
          "tag": "l",
          "attributes": {},
          "text": "tasminnatiramaṇīye kāle 'vantisundarī nāma mānasāranandinī priyavayasyayā bālacandrikayā saha nagaropāntaramyodyāne vihārotkaṇṭhayā paurasundarīsamavāyasamanvitā kasyaciccūtapotakasya chāyāśītale saikatatale gandhakusumaharidrākṣatacīnāmbarādinānāvidhena parimaladravyanikareṇa manobhavamarcayantī reme // Dkc_1,5.2 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.3:"
        },
        {
          "tag": "l",
          "attributes": {},
          "text": "tatra ratipratikṛtimavantisundarīṃ draṣṭukāmaḥ kāma iva vasantasahāyaḥ puṣpodbhavasamanvito rājavāhanastadupavanaṃ praviśya tatra tatra malayamārutāndolitaśākhānirantarasamudbhinnakisalayakusumaphalasamullasiteṣu rasālataruṣu kokilakīrālikulamadhukarāṇāmālāpāñśrāvaṃ śrāvaṃ kiñcidvikasadindīvarakahlārakairavarājīvarājīkelilola-kalahaṃsa-sārasa-kāraṇḍava-cakravāka-cakravāla-kalaravavyākulavimalaśītalasal ilalalitāni sarāṃsi darśandarśamamandalīlayā lalanāsamīpamavāpa // Dkc_1,5.3 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.4:"
        },
        {
          "tag": "l",
          "attributes": {},
          "text": "bālacandrikayā 'niḥśaṅkamita āgamyatām' iti hastasaṃjñayā samāhūto nijatejonirjitapuruhūto rājavāhanaḥ kṛśodaryā avantisundaryā antikaṃ samājagāma // Dkc_1,5.4 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.5:"
        },
        {
          "tag": "l",
          "attributes": {},
          "text": "yā vasantasahāyena samutsukatayā rate kelīśālabhañjikāvidhitsayā kañcana nārīviśeṣaṃ viracyātmanaḥ krīḍākāsāraśāradāravindasaundaryeṇa pādadvayam, udyānavanadīrghikāmattamarālikāgamanarītyā līlālasagativilāsam, tūṇīralāvaṇyena jaṅghe, līlāmandiradvārakadalīlālityena manojñamūruyugam, jaitrarathacāturyeṇa ghanaṃ jaghanam kiñcidvikasallīlāvataṃsakahlārakorakakoṭarānuvṛttyā gaṅgāvartasanābhiṃ nābhim, saudhārohaṇaparipāṭyā valitrayam, maurvīmadhukarapaṅktinīlimalīlayā romāvalim pūrṇasuvarṇakalaśaśobhayā kucadvandvam,(latāmaṇḍapasaukumāryeṇa bāhū), jayaśaṅkhābhikhyayā kaṇṭham, kamanīyakarṇapūrasahakārapallavarāgeṇa pratibimbīkṛtabimbaṃ radanacchadanaṃ bāṇāyamānapuṣpalāvaṇyena śuci smitam, agradūtikākalakaṇṭhikākalālāpamādhuryeṇa vacanajātam, sakalasainikanāyakamalayamārutasaurabhyeṇa niḥśvāsapavanam jayadhvajamīnadarpeṇa locanayugalam, cāpayaṣṭiśriyā bhrūlate, prathamasuhṛdasudhākarasyāpanītakalaṅkayā kāntyā vadanam, (līlāmayūrabarhabhaṅgyā keśapāśaṃ) ca vidhāya samastamakarandakastūrikāsammitena malayajarasena prakṣālya karpūraparāgeṇa sammṛjya nirmiteva rarāja // Dkc_1,5.5 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.6:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sā mūrtimatīva lakṣmīrmālaveśakanyakā svenaivārādhyamānaṃ saṅkalpitavarapradānāyāvirbhūtaṃ mūrtimantaṃ manmathamiva tamālokya mandamārutāndolitā lateva madanāveśavatī cakampe /"
            },
            {
              "tag": "l",
              "attributes": {},
              "text": "tadanu krīḍāviśrambhānnivṛttā lajjayā kāni kānyapi bhāvāntarāṇi vyadhatta // Dkc_1,5.6 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.7:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lalanājanaṃ sṛjatā vidhātrā nūnameṣā ghuṇākṣaranyāyena nirmitā /"
            },
            {
              "tag": "l",
              "attributes": {},
              "text": "no cedabjabhūrevaṃvidho nirmāṇanipuṇo yadi syāttarhi tatsamānalāvaṇyāmanyāṃ taruṇīṃ kiṃ na karoti' iti savismayānurāgaṃ vilokayatastasya samakṣaṃ sthātuṃ lajjitā satī kiñcitsakhījanāntaritagātrā tannayananābhimukhaiḥ kiñcidākuñcitabhrūlatairapāṅgavīkṣitairātmanaḥkuraṅgasyānāyamānalāvaṇyaṃ rājavāhanaṃ vilokayantyatiṣṭhat // Dkc_1,5.7 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.8:"
        },
        {
          "tag": "l",
          "attributes": {},
          "text": "so 'pi tasyāstadotpāditabhāvarasānāṃ sāmagryā labdhabalasyeva viṣamaśarasya śaravyāyamāṇamānaso babhūva // Dkc_1,5.8 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.9:"
        },
        {
          "tag": "p",
          "attributes": {},
          "text": "sā manasītthamacintayat-\"ananyasādhāraṇasaundaryeṇānena kasyāṃ puri bhāgyavatīnāṃ taruṇīnāṃ locanotsavaḥ kriyate /\nputraratnenāmunā purandhrīṇāṃ putravatīnāṃ sīmantinīnāṃ kā nāma sīmantamauktikīkriyate /\nkāsya devī /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "kimatrāgamanakāraṇamasya /"
                },
                {
                  "tag": "l",
                  "attributes": {},
                  "text": "manmatho māmapahasitanijalāvaṇyamenaṃ vilokayantīmasūyayevātimātraṃ mathnannijanāma sānvayaṃ karoti /"
                },
                {
                  "tag": "l",
                  "attributes": {},
                  "text": "kiṃ karomi /"
                },
                {
                  "tag": "l",
                  "attributes": {},
                  "text": "kathamayaṃ jñātavya' iti // Dkc_1,5.9 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.10:"
        },
        {
          "tag": "l",
          "attributes": {},
          "text": "tato bālacandrikā tayorantaraṅgavṛttiṃ bhāvavivekairjñātvā kāntāsamājasannidhau rājanandanodantasya samyagākhyānamanucitamiti lokasādhāraṇairvākyairabhāṣata-\"bhartṛdārike, ayaṃ sakalakalāpravīṇo devatāsānnidhyakaraṇa āhavanipuṇo bhūsurakumāro maṇimantrauṣadhijñaḥ paricaryārhe bhavatyā pūjyatām' iti // Dkc_1,5.10 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.11:"
        },
        {
          "tag": "p",
          "attributes": {},
          "text": "tadākarṇya nijamanorathamanuvadantyā bālacandrikayā santuṣṭāntaraṅgā taraṅgāvalī mandānileneva saṅkalpajenākulīkṛtā rājakanyā jitamāraṃ kumāraṃ samucitāsīnaṃ vidhāya sakhīhastena śastena gandhakusumākṣataghanasāratāmbūlādinānājātivastunicayena pūjāṃ tasmai kārayāmāsa /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "rājavāhano 'pyevamacintayat-\"nūnameṣā pūrvajanmani me jāyā yajñavatī /"
                },
                {
                  "tag": "l",
                  "attributes": {},
                  "text": "no cedetasyāmevaṃvidho 'nurāgo manmanasi na jāyeta /"
                },
                {
                  "tag": "l",
                  "attributes": {},
                  "text": "śāpāvasānasamaye taponidhidattaṃ jātismaratvamāvayoḥ samānameva /"
                },
                {
                  "tag": "l",
                  "attributes": {},
                  "text": "tathāpi kālajanitaviśeṣasūcakavākyairasyā jñānamutpādayiṣyāmi'iti // Dkc_1,5.11 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.12:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasminneva samaye ko 'pi manoramo rājahaṃsaḥ kelīvidhitsayā tadupakaṇṭhamagamat /"
            },
            {
              "tag": "l",
              "attributes": {},
              "text": "samutsukayā rājakanyayā marālagrahaṇe niyuktāṃ bālacandrikāmavalokya samucito vākyāvasara iti sambhāṣaṇanipuṇo rājavāhanaḥ salīlamalapat--\"sakhi, purā śāmbo nāma kaścinmahīvallabho manovallabhayā saha vihāravāñchayā kamalākaramavāpya tatra kokanadakadambasamīpe nidrādhīnamānasaṃ rājahaṃsaṃ śanairgṛhītvā bisaguṇena tasya caraṇayugalaṃ nigaḍayitvā kāntāmukhaṃ sānurāgaṃ vilokayanmandasmitavikasitaikakapolamaṇḍalastāmabhāṣata-\"indumukhi, mayā baddho marālaḥ śānto munivadāste /"
            },
            {
              "tag": "l",
              "attributes": {},
              "text": "svecchayānena gamyatām'iti // Dkc_1,5.12 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.13:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "so 'pi rājahaṃsaḥ śāmbamaśapat-\"mahīpāla, yadasminnambujakhaṇḍe 'nuṣṭhānaparāyaṇatayā paramānandena tiṣṭhantaṃ naiṣṭhikaṃ māmakāraṇaṃ rājyagarveṇāvamānitavānasi tadetatpāpmanā ramaṇīvirahasantāpamanubhava' iti /"
            },
            {
              "tag": "l",
              "attributes": {},
              "text": "viṣaṇṇavadanaḥ śāmbo jīviteśvarīvirahasahiṣṇurbhūmau daṇḍavatpraṇamya savinayamabhāṣata-\"mahābhāga, yadajñānenākaravam tatkṣamasva' iti /"
            },
            {
              "tag": "l",
              "attributes": {},
              "text": "sa tāpasaḥ karuṇākṛṣṭacetāstamavadat-\"rājan !iha janmani bhavataḥ śāpaphalābhāvo bhavatu /"
            },
            {
              "tag": "l",
              "attributes": {},
              "text": "madvacanasyāmoghatayā bhāvini janane śarīrāntaraṃ gatāyāḥ asyāḥ sarasijākṣyā rasena ramaṇo bhūtvā muhūrtadvayaṃ maccaraṇayugalabandhakāritayā māsadvayaṃ śṛṅkhalānigaḍitacaraṇo ramaṇīviyogaviṣādamanubhūya paścādanekakālaṃ vallabhayā saha rājyasukhaṃ labhasva'iti // Dkc_1,5.13 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.14:"
        },
        {
          "tag": "p",
          "attributes": {},
          "text": "tadanu jātismaratvamapi tayoranvagṛhṇāt /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "\"tasmānmarālabandhanaṃ na karaṇīyaṃ tvayā' iti /"
                },
                {
                  "tag": "l",
                  "attributes": {},
                  "text": "sāpi bhartṛdārikā tadvacanākarṇanābhijñātasvapurātanajananavṛttāntā nūnamayaṃ matprāṇavallabhaḥ' iti manasi jānatī rāgapallavitamānasā samandahāsamavocat--\"saumya, purā śāmbo yajñavatīsandeśaparipālanāya tathāvidhaṃ haṃsabandhanamakārṣīt /"
                },
                {
                  "tag": "l",
                  "attributes": {},
                  "text": "tathāhi loke paṇḍitā api dākṣiṇyenākāryaṃ kurvanti' iti /"
                },
                {
                  "tag": "l",
                  "attributes": {},
                  "text": "kanyākumārāvevamanyonyapurātanajanananāmadheye paricite parasparajñānāya sābhijñamuktvā manojarāgapūrṇamānasau babhūvatuḥ // Dkc_1,5.14 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.15:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tasminnavasare mālavendramahiṣī parijanaparivṛtā duhitṛkelīvilokanāya taṃ deśamavāpa /"
            },
            {
              "tag": "l",
              "attributes": {},
              "text": "bālacandrikā tu tāṃ dūrato vilokya sasambhramaṃ rahasyanirbhedabhiyā hastasaṃjñayā puṣpodbhavasevyamānaṃ rājavāhanaṃ vṛkṣavāṭikāntaritagātramakarot /"
            },
            {
              "tag": "l",
              "attributes": {},
              "text": "sā mānasāramahiṣī sakhīsametāyā duhiturnānāvidhāṃ vihāralīlāmanubhavantī kṣaṇaṃ sthitvā duhitrā sametā nijāgāragamanāyodyuktā babhūva /"
            },
            {
              "tag": "l",
              "attributes": {},
              "text": "mātaramanugacchantī avantisundarī rājahaṃsakulatilaka, vihāravāñchayā kelivane madantikamāgataṃ bhavantamakāṇḍe eva visṛjya mayā samucitamiti jananyanugamanaṃ kriyate--tadanena bhavanmanorāgo 'nyathā mā bhūt' iti marālamiva kumāramuddiśya samucitālāpakalāpaṃ vadantī punaḥ punaḥ parivṛttadīnanayanā vadanaṃ vilokayantī nijamandiramagāt // Dkc_1,5.15 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.16:"
        },
        {
          "tag": "l",
          "attributes": {},
          "text": "tatra hṛdayavallabhakathāprasaṅge bālacandrikākathitatadanvayanāmadheyā manmathabāṇapatanavyākulamānasā virahavedanayā dine dine bahulapakṣaśaśikaleva kṣāmakṣāmāhārādisakalaṃ vyāpāraṃ parihṛtya rahasyamandire malayajarasakṣālitapallavakusumakalpitatalpalatāvartitanulatā babhūva // Dkc_1,5.16 //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.17:"
        },
        {
          "tag": "p",
          "attributes": {},
          "text": "tatra tathāvidhāvasthāmanubhavantīṃ manmathānalasantaptāṃ sukumārīṃ kumārīṃ nirīkṣya khinno vayasyagaṇaḥ kāñcanakalaśasañcitāni haricandanośīraghanasāramilitāni tadabhiṣekakalpitāni salilāni bisatantumayāni vāsāṃsi ca nalinīdalamayāni tālavṛntāni ca santāpaharaṇāni bahūni saṃpādya tasyāḥ śarīramaśiśirayat /\ntadapi śītalopacaraṇaṃ salilamiva taptataile tadaṅgadahanameva samantādāviścakāra /\nkiṅkartavyatāmūḍhāṃ viṣaṇṇāṃ bālacandrikāmīṣadunmīlitena kaṭākṣavīkṣitena bāṣpakaṇākulena virahānaloṣṇaniḥśvāsaglapitādharayā natāṅgyā śanaiḥ śanaiḥ sagadgadaṃ vyalāpi-\"priyasakhi !' kāmaḥ kusumāyudhaḥ pañcabāṇa iti nūnamasatyamucyate /\niyamahamayomayairasaṃkhyairiṣubhiranena hanye /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "sakhi, candramasaṃ vaḍavānalādatitāpakaraṃ manye /"
                },
                {
                  "tag": "l",
                  "attributes": {},
                  "text": "yadasminnantaḥpraviśati śuṣyati pārāvāraḥ, sati nirgate tadaiva vardhate /"
                },
                {
                  "tag": "l",
                  "attributes": {},
                  "text": "doṣākarasya duṣkarma kiṃ varṇyate mayā /"
                },
                {
                  "tag": "l",
                  "attributes": {},
                  "text": "yadanena nijasodaryāḥ padmālayāyāḥ gehabhūtamapi kamalaṃ vihanyate // Dkc_1,5.17 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.18:"
        },
        {
          "tag": "p",
          "attributes": {},
          "text": "virahānalasaṃtaptahṛdayasparśena nūnamuṣṇīkṛtaḥ svalpībhavati malayānilaḥ /\nnavapallavakalpitaṃ talpamidamanaṅgāgniśikhāpaṭalamiva santāpaṃ tanostanoti /\nharicandanamapi purā nijayaṣṭisaṃśleṣavaduragaradanaliptolvaṇagaralasaṃkalitamiva tāpayati śarīram /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tasmādalamalamāyāsena śītalopacāre /"
                },
                {
                  "tag": "l",
                  "attributes": {},
                  "text": "lāvaṇyajitamāro rājakumāra evāgadaṅkāro manmathajvarāpaharaṇe /"
                },
                {
                  "tag": "l",
                  "attributes": {},
                  "text": "so 'pi labdhumaśakyo mayā /"
                },
                {
                  "tag": "l",
                  "attributes": {},
                  "text": "kiṃ karomi' iti // Dkc_1,5.18 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.19:"
        },
        {
          "tag": "p",
          "attributes": {},
          "text": "bālacandrikā manojajvarāvasthāparamakāṣṭhāṃ gatāṃ komalāṅgīṃ tāṃ rājavāhanalāvaṇyādhīnamānasāmananyaśaraṇāmavekṣyātmanyacintayat-- \"kumāraḥ satvaramānetavyo mayā /\nno cedenāṃ smaraṇīyāṃ gatiṃ neṣyati mīnaketanaḥ /\ntatrodyāne kumārayoranyonyāvalokanavelāyāmasamasāyakaḥ samaṃ muktasāyako 'bhūt /\ntasmātkumārānayanaṃ sukaram' iti /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tato 'vantisundarīrakṣaṇāya samayocitakaraṇīyacaturaṃ sakhīgaṇaṃ niyujya rājakumāramandiramavāpa /"
                },
                {
                  "tag": "l",
                  "attributes": {},
                  "text": "puṣpabāṇabāṇatūṇīrāyamānamānaso 'naṅgataptāvayavasaṃparkaparimlānapallavaśayanamadhiṣṭhito rājavāhanaḥ prāṇeśvarīmuddiśya saha puṣpodbhavena saṃlapannāgatāṃ priyavayasyāmālokya pādamūlamanveṣaṇīyā lateva bālacandrikāgateti saṃtuṣṭamanā niṭilataṭamaṇṅanībhavadambujakorakākṛtilasadañjalipuṭām \"ito niṣīda' iti nirdiṣṭasamucitāsanāsīnāmavantisundarīpreṣitaṃ sakarpūraṃ tāmbūlaṃ vinayena dadatīṃ tāṃ kāntāvṛttāntamapṛcchat /"
                },
                {
                  "tag": "l",
                  "attributes": {},
                  "text": "tayā savinayamabhāṇi-\"deva, krīḍāvane bhavadavalokanakālamārabhya manmathamathyamānā puṣpatalpādiṣu tāpaśamanamalabhamānā vāmanenevonnatataruphalamalabhyaṃ tvaduraḥ sthalāliṅganasaukhyaṃ smarāndhatayā lipsuḥ sā svayameva patrikāmālikhya \"vallabhāyaināmarpaya' iti māṃ niyuktavatī' /"
                },
                {
                  "tag": "l",
                  "attributes": {},
                  "text": "rājakumāraḥ patrikāṃ tāmādāya papāṭha- // Dkc_1,5.19 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.20:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "`subhaga kusumasukumāraṃ jagadanavadyaṃ vilokya te rūpam /"
            },
            {
              "tag": "l",
              "attributes": {},
              "text": "mama mānasamabhilaṣati tvaṃ cittaṃ kuru tathā mṛdulam' // Dkc_1,5.20 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.21:"
        },
        {
          "tag": "p",
          "attributes": {},
          "text": "iti paṭhitvā sādaramabhāṣata-\"sakhi, chāyāvanmāmanuvartamānasya puṣpodbhavasya vallabhā tvameva tasyā mṛgīdṛśo bahiścarāḥ prāṇā iva vartase /\ntvaccāturyamasyāṃ kriyālatāyāmālavālamabhūt /\nyattavābhīṣṭaṃ yena priyāmanorathaḥ phaliṣyati tadakhilaṃ kariṣyāmi /\nnatāṅgyā manmanaḥ kāṭhinyamākhyātam /\nyadā kelivane kuraṅgalocanā locanapathamavartata tadaiṣāpahṛtamadīyamānasā sā svamandiramagāt /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "sā cetaso mādhuryakāṭhinye svayameva jānāti /"
                },
                {
                  "tag": "l",
                  "attributes": {},
                  "text": "duṣkaraḥ kanyāntaḥpurapraveśaḥ /"
                },
                {
                  "tag": "l",
                  "attributes": {},
                  "text": "tadanurūpamupāyamupapādya śvaḥ paraśvo vā matāṅgīṃ saṅgamiṣyāmi /"
                },
                {
                  "tag": "l",
                  "attributes": {},
                  "text": "madudantamevamākhyāya śirīṣakusumasukumārāyā yathā śarīrabādhā na jāyeta tathāvidhamupāyamācara' iti // Dkc_1,5.21 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.22:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bālacandrikāpi tasya premagarbhitaṃ vacanamākarṇya saṃtuṣṭā kanyāpuramagacchat /"
            },
            {
              "tag": "l",
              "attributes": {},
              "text": "rājavāhano 'pi yatra hṛdayavallabhāvalokanasukhamalabhata tadudyānaṃ virahavinodāya puṣpodbhavasamanvito jagāma /"
            },
            {
              "tag": "l",
              "attributes": {},
              "text": "tatra cakoralocanāvacitapallavakusumanikurambaṃ mahīruhasamūhaṃ śaradindumukhyā manmathasamārādhanasthānaṃ ca natāṅgīpadapaṅkticihnitaṃ śītalasaikatatalaṃ ca sudatībhuktamuktaṃ mādhavīlatāmaṇḍapāntarapallavatalpaṃ ca vilokayaṃllalanātilakavilokanavelājanitaśeṣāṇi smāraṃsmāraṃ mandamārutakampitāni navacūtapallavāni madanāgniśikhā iva cakito darśandarśaṃ manojakarṇejapānāmiva kokilakīramadhukarāṇāṃ kvaṇitāni śrāvaṃ śrāvaṃ māravikāreṇa kvacidapyavasthātumasahiṣṇuḥ paribabhrāma // Dkc_1,5.22 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.23:"
        },
        {
          "tag": "p",
          "attributes": {},
          "text": "tasminnavasare dharaṇīsura ekaḥ sūkṣmacitranivasanaṃ sphuranmaṇikuṇḍalamaṇḍito muṇḍitamastakamānavasametaścaturaveśamanoramo yadṛcchayā samāgataḥ samantato 'bhyullasattejomaṇḍalaṃ rājavāhanamāśīrvādapūrvakaṃ dadarśa /\nrājavāhanaḥ sādaram ko bhavān, kasyāṃ vidyāyāṃ nipuṇaḥ' iti taṃ papraccha /\nsa ca \"vidyeśvaranāmadheyo 'hamaindrajālikavidyākovido vividhadeśeṣu rājamanorañjanāya bhramannujjayinīmadyāgato 'smi' iti śaśaṃsa /\npunarapi rājavāhanaṃ samyagālokya \"asyāṃ līlāvanau pāṇḍuratānimittaṃ kim' iti sābhiprāyaṃ vihasyāpṛcchat /\npuṣpodbhavaśca nijakāryakaraṇaṃ tarkayannenamādareṇa babhāṣe-\"nanu satāṃ sakhyasyābhāṣaṇapūrvatayā ciraṃ rucirabhāṣaṇo bhavānasmākaṃ priyavayasyo jātaḥ /\nsuhṛdāmakathyaṃ ca kimasti? kelivane 'sminvasantamahotsavāyāgatāyā mālavendrasutāyā rājanandanasyāsya cākasmikadarśane 'nyonyānuragātirekaḥ samajāyata /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "satatasaṃbhogasiddhyapāyābhāvenāsāvīdṛśīmavasthāmanubhavati iti /"
                },
                {
                  "tag": "l",
                  "attributes": {},
                  "text": "vidyeśvaro lajjābhirāmaṃ rājakumāramukhamabhivīkṣya viracitamandahāso vyājahāra-\"deva !bhavadanucare mayi tiṣṭhati tava kāryamasādhyaṃ kimasti /"
                },
                {
                  "tag": "l",
                  "attributes": {},
                  "text": "ahamindrajālavidyayā mālavendraṃ mohayan paurajanasamakṣameva tattanayāpariṇayaṃ racayitvā kanyāntaḥpurapraveśaṃ kārayiṣyāmīti vṛttānta eṣa rājakanyakāyai sakhīmukhena pūrvameva kathayitavyaḥ' iti /"
                },
                {
                  "tag": "l",
                  "attributes": {},
                  "text": "saṃtuṣṭamanā mahīpatiranimittaṃ mitraṃ prakaṭīkṛtakṛtrimakriyāpāṭavaṃ vipralambhakṛtrimapremasahajasauhārdavedinaṃ taṃ vidyeśvaraṃ sabahumānaṃ visasarja // Dkc_1,5.23 //"
                }
              ]
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.24:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "atha rājavāhano vidyeśvarasya kriyāpāṭavena phalitamiva manorathaṃ manyamānaḥ puṣpodbhavena saha svamandiramupetya sādaraṃ bālacandrikāmukhena nijavallabhāyai mahīsurakriyamāṇaṃ saṃgamopāyaṃ vedayitvā kautukākṛṣṭahṛdayaḥ \"kathamimāṃ kṣapāṃ kṣapayāmi' ityatiṣṭhat /"
            },
            {
              "tag": "l",
              "attributes": {},
              "text": "paredyuḥ prabhāte vidyeśvaro rasabhāvarītigaticaturastādṛśena mahatā nijaparijanena saha rājabhavanadvārāntikamupetya dauvārikaniveditanijavṛttāntaḥ sahasopagamya sapraṇāmam \"aindrajālikaḥ samāgataḥ' iti dvāsthairvijñāpitena taddarśanakutūhalāviṣṭena samutsukāvarodhasahitena mālavendreṇa samāhūyamāno vidyeśvaraḥ kakṣāntaraṃ praviśya savinayamāśiṣaṃ dattvā tadanujñātaḥ parijanatāḍyamāneṣu vādyeṣu nadatsu gāyakīṣu madanakalakokilāmañjuladhvaniṣu, samadhikarāgarañjitasāmājikamanovṛttiṣu picchikābhramaṇeṣu, saparivāraṃ parivṛttaṃ bhrāmayanmukulitanayanaḥ kṣaṇamatiṣṭhat /"
            },
            {
              "tag": "l",
              "attributes": {},
              "text": "tadanu viṣamaṃ viṣamulbaṇaṃ vamantaḥ phaṇālaṅkaraṇā ratnarājinīrājitarājamandirābhogā bhogino bhayaṃ janayanto niśceruḥ /"
            },
            {
              "tag": "l",
              "attributes": {},
              "text": "gṛdhrāśca bahavastuṇḍairahipatīnādāya divi samacaran // Dkc_1,5.24 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 1,5.25:"
        },
        {
          "tag": "p",
          "attributes": {},
          "text": "tato 'grajanmā narasiṃhasya hiraṇyakaśipordaityeśvarasya vidāraṇamabhinīya mahāścaryānvitaṃ rājānamabhāṣata-rājan !avasānasamaye bhavatā śubhasūcakaṃ draṣṭumucitam /\ntataḥ kalyāṇaparamparāvāptaye bhavadātmajākārāyāstaruṇyā nikhilalakṣaṇopetasya rājanandanasya vivāhaḥ kāryaḥ' iti /\ntadavalokanakutūhalena mahīpālenānujñātaḥ saḥ saṃkalpitārthasiddhisaṃbhāvanasamphullavadanaḥ sakalamohajanakamañjanaṃ locanayornikṣipya parito vyalokayat /\nsarveṣu \"tadaindrajālikameva karma' iti sādbhutaṃ paśyatsu rāgapallavitahṛdayena rājavāhanena pūrvasaṅketasamāgatāmanekabhūṣaṇabhūṣitāṅgīmavantisundarīṃ vaivāhikamantratantranaipuṇyenāgniṃ sākṣīkṛtya saṃyojayāmāsa /\nkriyāvasāne sati \"indrajālapuruṣāḥ, sarve gacchantu bhavantaḥ' iti dvijanmanoccairucyamāne sarve māyāmānavā yathāyathamantarbhāvaṃ gatāḥ /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "rājavāhano 'pi pūrvakalpitena gūḍhopāyacāturyeṇendrajālikapuruṣavatkanyāntaḥpuraṃ viveśa /"
                },
                {
                  "tag": "l",
                  "attributes": {},
                  "text": "mālavendro 'pi tadadbhutaṃ manyamānastasmai vāḍavāya pracurataraṃ dhanaṃ dattvā vidyeśvaram \"idānīṃ sādhaya' iti visṛjya svayamantarmandiraṃ jagāma /"
                },
                {
                  "tag": "l",
                  "attributes": {},
                  "text": "tato 'vantisundarī priyasahacarīvaraparivārā ballabhopetā sundaraṃ mandiraṃ yayau /"
                },
                {
                  "tag": "l",
                  "attributes": {},
                  "text": "evaṃ daivamānuṣabalena manorathasāphalyamupeto rājavāhanaḥ sarasamadhuraceṣṭābhiḥ śanaiḥśanairhariṇalocanāyā lajjāmapanayan suratarāgamupanayan raho viśrambhamupajanayan saṃlāpe tadanulāpapīyūṣapānalolaścitracitraṃ cittahāriṇaṃ caturdaśabhuvanavṛttāntaṃ śrāvayāmāsa // Dkc_1,5.25 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite 'vantisundarīpariṇayo nāma pañcama ucchvāsaḥ"
        },
        {
          "tag": "p",
          "attributes": {},
          "text": "iti pūrvapīṭhikā"
        },
        {
          "tag": "p",
          "attributes": {},
          "text": "=================================================================================="
        },
        {
          "tag": "p",
          "attributes": {},
          "text": "śrīḥ"
        },
        {
          "tag": "p",
          "attributes": {},
          "text": "daśakumāracaritam uttarapīṭhīkāyāḥ"
        },
        {
          "tag": "p",
          "attributes": {},
          "text": "START Dkc 2,1:"
        },
        {
          "tag": "p",
          "attributes": {},
          "text": "prathamocchvāsaḥ"
        },
        {
          "tag": "p",
          "attributes": {},
          "text": "śrutvā tu bhuvanavṛttāntamuttamāṅganā vismayavikasitākṣī sasmitamidamabhāṣata-\"dayita, tvatprasādādadya me caritārthā śrotravṛttiḥ /\nadya me manasi tamo 'pahastvayā datto jñānapradīpaḥ /\npakkamidānāṃ tvatpādapadmaparicaryāphalam /\nasya ca tvatprasādasya kimupakṛtya pratyupakṛtavatī bhaveyam /\nabhavadīyaṃ hi naiva kiñcinmatsaṃbaddham /\nathavāstyevāsyāpijanasya kvacitprabhutvam /\naśakyaṃ hi mādicchayā vinā sarasvatīmukhagrahaṇoccheṣaṇīkṛto daśanacchada eṣa cumbayitum /\nambujāsanāstanataṭopabhuktamuraḥsthalaṃ cedamāliṅgayitum' iti priyorasi prāvṛḍiva nabhasyupāstīrṇagurupayodharamaṇḍalā prauḍhakandalīkuḍmalamiva rūḍharāgarūṣitaṃ cakṣurullāsayantī varhivarhāvalīṃ viḍambayatā kusumacandrakaśāreṇa madhukarakulavyākulena keśakalāpena sphuradaruṇakiraṇakesarakarālaṃ kadambamukulamiva kāntasyādharamaṇimadhīramācucumba /\ntadārambhasapharitayā ca rāgavṛttyā bhūyo 'pyāvartatātimātracitropacāraśīpharo ratiprabandhaḥ /\nsuratakhedasuptayostu tayoḥ svapne bisaguṇanigaḍitapādo jaraṭhaḥ kaścijjālapādo 'dṛśyata /\npratyabudhyetāṃ caubhau /\natha tasya rājakumārasya kamalamūḍhaśaśikiraṇarajjudāmanigṛhītamiva rajataśṛṅkhalopagūḍhaṃ caraṇayugalamāsīt /\nupalabhyaiva ca \"kimetat' ityatiparitrāsavihvalā muktakaṇṭhamācakranda rājakanyā /\nyana ca tatsakalameva kanyāntaḥpuramagniparītamiva piśācopahatamiva vepamānamanirūpyamāṇatadātvāyativibhāgamagaṇyamānarahasyarakṣāsamayamavanitalavipravidhyamānagātramākrandavidīryamāṇakaṇṭhamaśrusroto 'vaguṇṭhitakapolatalamākulībabhūva /\ntumule cāsminsamaye 'niyantritapraveśāḥ \"kiṃ kim' iti sahasopasṛtya viviśurantarvaṃśikapuruṣāḥ /\ndadṛśuśca tadavasthaṃ rājakumāram /\ntadanubhāvaniruddhanigrahecchāstu sadya eva te tamarthaṃ caṇḍavarmaṇe nivedayāñcakruḥ /\nso 'pi kopādāgatya nirdahanniva dahanagarbhayā dṛśā niśāmyotpannapratyabhijñaḥ \"kathaṃ sa evāṣa madanujamaraṇanimittabhūtāyāḥ pāpāyā bālacandrikāyāḥ patyuratyabhiniviṣṭavittadarpasya vaideśikavaṇikputrasya puṣpodbhavasya mitraṃ rūpamattaḥ kalābhimānī naikavidhaviparalambhopāyapāṭavāvarjitamūḍhapaurajanamithyāropitavitathadevatānubhāvaḥ kapaṭadharmakañcuko nigūḍhapāpaśīlaścapalo brāhmaṇabruvaḥ /\nkathamivainamanuraktā mādṛśeṣvapi puruṣasiṃheṣu sāvamānā pāpeyamavantisundarī /\npaśyatu patimadyaiva śūlāvataṃsitamiyamanāryaśīlā kulapāṃsanī' iti nirbhartsayanbhīṣaṇabhrukuṭidūṣatalalāṭaḥ kāla iva kālalohadaṇḍakarkaśena bāhudaṇḍenāvalambya hastāmbuje rekhāmbujarathāṅgalāñchane rājaputraṃ sarabhasamācakarṣa /\nsa tu svabhāvadhīraḥ sarvapauruṣātibhūmiḥ sahiṣṇutaikapratikriyāṃ daivīmeva tāmāpadamavadhārya \"smara tasyā haṃsagāmini, haṃsakathāyāḥ /\nsahasva vāsu, māsadvayam'iti prāṇaparityāgarāgiṇīṃ prāṇasamāṃ samāśvāsyārivaśyatāmayāsīt /\natha viditavārtāvārtau mahādevīmālavendrau jāmātaramākārapakṣapātināvātmaparityāgopanyāsenāriṇā jighāṃsyamānaṃ rarakṣatuḥ /\nna śekatustu tamaparabhutvāduttārayitumāpadaḥ /\nsa kila caṇḍaśīlaścaṇjavarmā sarvamidamudantajātaṃ rājarājagirau tapasyate darpasārāya saṃdiśya sarvameva puṣpodbhavakuṭumbakaṃ sarvasvaharaṇapūrvakaṃ sadya eva bandhane kṣiptvā kṛtvā ca rājavāhanaṃ rājakesarikiśorakamiva dārupañjaranibaddhaṃ mūrdhajajālavalīnacūḍhāmaṇiprabhāvavikṣiptakṣutpipāsādikhedaṃ ca tamavadhūtaduhitṛprārthanasyāṅgarājasyoddharaṇāyāṅgānabhiyāsyannyaviśvāsānnināya /\nrurodha ca balabharadattakampaścampām /\ncampeśvaro 'pi siṃhavarmā siṃha ivāsahyavikramaḥ prākāraṃ bhedayitvā mahatā balasamudāyena nirgatya svaprahitadūtavrātāhūtānāṃ sāhāyyadānāyātisatvaramāpatatāṃ dharāpatīnāmacirakālabhāvinyapi saṃnidhāvadattāpekṣaḥsa sākṣādivāvalepo vapuṣmānakṣamāparītaḥ pratibalaṃ pratijagrāhaḥ /\njagṛhe ca mahati saṃparāye kṣīṇasakalasainyamaṇḍalaḥ pracaṇḍapraharaṇaśatabhinnamarmā siṃhavarmā kariṇaḥ kariṇamavaplutyātimānuṣaprāṇabalena caṇḍavarmaṇā /\nsa ca tadduhitaryambālikāyāmabalāratnasamākhyātāyāmatimātrābhilāṣaḥ prāṇairenaṃ na vyayūyujat /\navapi tvanīnayadapanītāśeṣaśalyamakalyasaṃdho bandhanam /\najīgaṇacca gaṇakasaṃghaiḥ \"adyaiva kṣapāvasāne vivāhanīyā rājaduhitā' iti /\nkṛtakautukamaṅgale ca tasminnekapiṅgācalātpratinivṛttyaiṇajaṅgho nāma jaṅghākarikaḥ prabhavato darpasārasya pratisaṃdeśamāvedayat--\"ayi mūḍha, kimasti kanyāntaḥpuradūṣake 'pi kaścitkṛpāvasāraḥ /\nsthaviraḥ sa rājā jarāviluptamānāvamānacitto duścaritaduhitṛpakṣapātī yadeva kiñcitpralapati tvayāpi kiṃ tadanumatyā sthātavyam /\navilambitameva tasya kāmonmattasya citravadhavārtāpreṣaṇena śravaṇotsavo 'smākaṃ vidheyaḥ /\nsā ca duṣṭakanyā sahānujena kīrtisāreṇa nigaḍitacaraṇā cārake niroddhavyā' iti /\ntaccākarṇya \"prātareva rājabhavanadvāre sa ca durātmā kanyāntaḥpuradūṣakaḥ saṃnidhāpayitavyaḥ /\ncaṇḍapotaśca mātaṅgapatirupacitakalpanopapannastatraiva samupasthāpanīyaḥ /\nkṛtavivāhakṛtyaścotthāyāhameva tamanāryaśīlaṃ tasya hastinaḥ kṛtvā krīḍanakaṃ tadadhirūḍha eva gatvā śatrasāhāyyakāya pratyāsīdato rājanyakasya sakośavāhanasyāvagrahaṇaṃ kariṣyāmi' iti pārśvacarānavekṣāñcakre /\nninye cāsāvahanyanyasminnunmiṣatyevoṣāroge rājaputro rājāṅgaṇaṃ rakṣibhiḥ /\nutasthe ca kṣaritagaṇḍaścaṇḍapotaḥ /\nkṣaṇe ca tasminmumuce tadaṅghriyugalaṃ rajataśṛṅkhalayā /\nsā cainaṃ candralekhācchaviḥ kācidapsarā bhūtvā pradakṣiṇīkṛtya prāñjalirṃvyajijñapat--\"deva, dīyatāmanugrahārdraṃ cittam /\nahamasmi somaraśmisaṃbhavā suratamañjarī nāma surasundarī /\ntasyā me nabhasi nalinalubdha mugdhakalahaṃsānubaddhavaktrāyāstannivāraṇakṣobhavicchinnavigalitā hārayaṣṭiryadṛcchayā jātu haimavate mandodake magnonmagnasya maharṣermārkaṇḍeyasya mastake maṇikiraṇadviguṇitapalitamapatat /\npātitaśca kopitena ko 'pi tena mayi śāpaḥ--\"pāpe, bhajasva lohajātimajātacaitanyā satī' iti /\nsa punaḥ prasādyamānastvatpādapadmadvayasya māsadvayamātraṃ saṃdānatāmetya nistaraṇīyāmimāmāpadamaparikṣīṇaśaktitvaṃ cendriyāṇāmakalpayat /\nanalpena ca pāpmanā rajataśṛṅkhalībhūtāṃ māmaikṣvākasya rājño vegavataḥ pautraḥ, putro mānasavegasya, vīraśekharo nāma vidyādharaḥ śaṅkaragirau samadhyagamat /\nātmasātkṛtā ca tenāhamāsam /\nathāsau pitṛprayuktavaire pravartamāne vidyādharacakravartini vatsarājavaṃśavardhane naravāhanadatte virasāśayastadapakārakṣamo 'yamiti tapasyatā darpasāreṇa saha samasṛjyata /\npratiśrutaṃ ca tena tasmai svasuravantisundaryāḥ pradānam /\nanyadā tu viyati vyavadāyamānacandrike manorathapriyatamāmavantisundarīṃ didṛkṣuravaśendriyastadindramandiradyuti kumārīpuramupāsarat /\nantaritaśca tiraskariṇyā vidyayā /\nsa ca tāṃ tadā tvadaṅkāpāśrayāṃ suratakhedasuptagātrīṃ tribhuvanasargayātrāsaṃhārasaṃbaddhābhiḥ kathābhiramṛtasyandinībhiḥ pratyānīyamānarāgapūrāṃ nyarūpayat /\nsa tu prakupito 'pi tvadanubhāvapratibaddhaniprahāntarādhyavasāyaḥ samāliṅgyetaretaramatyantasukhasuptayoryuvayordaivadattotsāhaḥ pāṇḍulohaśṛṅkhalātmanā mayā pādapadmayoryugalaṃ tava nigaḍayitvā saroṣarabhasamapāsarat /\navasitaśca mamādya śāpaḥ /\ntacca māsadvayaṃ tava pāratantryam /\nprasīdedānīm /\nkiṃ tava karaṇīyam' iti praṇipatantī \"vārtayānayā matprāṇasamāṃ samāśvāsaya' iti vyādiśya visasarja /\ntasminneva kṣaṇāntare \"hato hataścaṇḍavarmā siṃhavarmaduhiturambālikāyāḥ pāṇisparśarāgaprasārite bāhudaṇḍa eva balavadalambya sarabhasamākṛṣya kenāpi duṣkarakarmaṇā taskareṇa nakhaprahāreṇa rājamandiroddeśaṃ ca śavaśatamayamāpādayannacakitagatirasau viharati' iti vācaḥ samabhavan /\nśrutvā caitattameva mattahastinamudastādhoraṇo rājaputro 'dhiruhya raṃhasottamena rājabhavanamabhyavartata /\nstamberamarayāvadhūtapadātidattartmā ca praviśya veśyābhyantaramadabhrābhranirghoṣagambhīreṇa svareṇābhyadhāt--\"kaḥ sa mahāpuruṣo yainaitanmānuṣamātraduṣkaraṃ mahatkarmānuṣṭhitam /\nāgacchatu /\nmayā sahemaṃ mattahastinamārohatu /\nabhayaṃ madupakaṇṭhavartino devadānavairapi vigṛhṇānasya' iti /\nniśamyaivaṃ sa pumānupoḍhaharṣo nirgatya kṛtā ñjalirākramya saṃjñāsaṃkucitaṃ kuñjaragātramasaktamadhyarukṣat /\nārohantamevainaṃ nirvarṇyaharṣotphulladṛṣṭiḥ \"aye, priyasakho 'yamapahāravarmaiva' iti paścānniṣīdato 'sya bāhudaṇḍayugalamubhayabhujamūlapraveśitamagre 'valambya svamaṅgamāliṅgayāmāsa /\nsvayaṃ ca pṛṣṭhato valitābhyāṃ bhujābhyāṃ paryaveṣṭayat /\ntatkṣaṇopasaṃhṛtāliṅganavyatikaraścāpahāravarmā cāpacakrakaṇapakarpaṇaprāsapaṭṭiśamusalatomarādipraharaṇajātamupayuñjānān balāvaliptānpratibalavīrānbahuprakārāyodhinaḥ parikṣipataḥ kṣitau vicikṣepa /\nkṣaṇena cādrākṣīttadapisainyamanyena samantato 'bhimukhamabhidhāvatā balanikāyena parikṣiptam /\nanantaraṃ ca kaścitkarmikāragauraḥ kuruvindasavarṇakuntalaḥ kamalakomalapāṇipādaḥ karṇacumbidugdhadhavalasnigdhanīlalocanaḥ kaṭitaṭaniviṣṭaratnanakhaḥ paṭṭanivasanaḥ kṛśākṛśodaroraḥsthalaḥ kṛtahastatayā ripukulamiṣuvarṣeṇābhivarṣanpādāṅguṣṭhaniṣṭharāvaghṛṣṭakarṇamūlena prajavinā gajena saṃnikṛṣya pūrvopadeśapratyayāt \"ayameva sa devo rājavāhanaḥ' ti prāñjaliḥ praṇamyāpahāravarmaṇi niviṣṭadṛṣṭirācaṣṭatvadādiṣṭena mārgeṇa saṃnipātitametadaṅgarājasahāyyadānāyopasthitaṃ rājakam /\naribalaṃ ca vihitavidhvastaṃ strībālahāryaśastraṃ vartate /\nkimanyatkṛtyam' iti /\nhṛṣṭastu vyājahārāpahāraṃvarmā--\"deva, dṛṣṭidānenānugṛhyatāmayamājñākāraḥ /\nso 'yameva hyamunā rūpaṇe dhanamitrākhyayā cāntarito mantavyaḥ sa evāyaṃ nirgamapyabandhanādaṅgarājamapavarjitaṃ ca kośavāhanamekīkṛtyāsmadgṛhyeṇāmunā saha rājanyakenaikānte sukhopaviṣṭamiha devamupatiṣṭhatu yadi na doṣaḥ' iti /\ndevo 'pi \"yathā te rocate' iti tamābhāṣya gatvā ca tannirdiṣṭena mārgeṇa nagarādvahiratimahato rohiṇadrumasya kasyacitkṣaumāvadātasaikate gaṅgātaraṅgapavanapātaśītale tale dviradādavatatara /\nprathamasamavatīrṇenāpahāravarmaṇā ca svahastasatvarasamīkṛte mātaṅga iva bhāgīrathīpulinamaṇaaḍale sukhaṃ niṣasāda /\ntathā niṣaṇmaṃ ca tamupahāravarmārthapālapramatimitrraguptamantraguptaviśrutairmaithilena ca prahāravarmaṇā, kāśībhartrā ca kāmapālena campeśvareṇa siṃhavarmaṇā sahopāgataya dhanamitraḥ praṇipapāta /\ndevo 'pi harṣāviddhamabhyutthitaḥ \"kathaṃ samasta eṣa mitragaṇaḥ samāgataḥ ko nāmāyamabhyudayaḥ' iti kṛtayathocitopacārānnirbharataraṃ parirebhe /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "kāśapitimaithilāṅgarājāṃścasuhṛnniveditānpitṛvadapaśyat /"
                },
                {
                  "tag": "l",
                  "attributes": {},
                  "text": "taiśca harṣakampitapalitaṃ sarabhasopagūḍhaḥ paramabhinananda /"
                },
                {
                  "tag": "l",
                  "attributes": {},
                  "text": "tataḥ pravṛttāsu prītisaṃkathāsu priyavayamyagaṇānuyuktaḥ svasya ca somadattapuṣpodbhevayāścaritamanuvaraṇya suhṛdāmapi vṛttāntaṃ krameṇa śrotuṃ kṛtaprastāvastāṃśca taduktāvanvayuṅkta /"
                },
                {
                  "tag": "l",
                  "attributes": {},
                  "text": "teṣu prathamaṃ prāha sma kilāpahāravarmā-- // Dkc_2,1 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite rājavāhanacarita nāma prathama ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 2,2:"
        },
        {
          "tag": "p",
          "attributes": {},
          "text": "dvitīyocchvāsaḥ"
        },
        {
          "tag": "p",
          "attributes": {},
          "text": "\"deva, tvayi tadāvatīrṇe dvijopakārāyāsuravivaraṃ tvadanveṣaṇaprasṛte ca mitragaṇa ahamapi mahīmaṭannaṅgeṣu gaṅgātaṭe bahiścampāyāḥ \"kaścidasti tapaḥprabhāvotpannadivyacakṣurmarīcirnāma maharṣiḥ' iti /\nkutaścitsaṃlapato janasamājādupalabhyāmutobubhutsustvadgatiṃ tamuddeśamagamam /\nnyaśāmayaṃ ca tasminnāśrame kasyāciccūtapotakasya chāyāyāṃ kamapyudvignavarṇaṃ tāpasam /\namunā cātithivadupacaritaḥ kṣaṇaṃ viśrāntaḥ \"kvāsau bhagavānmaraciḥ, tasmādahamupalipsuḥ prasaṅgaproṣitasya suhṛdo gatima āścaryajñānavibhavo hi sa maharṣirmahyāṃ viśrutaḥ' ityavādipam /\nathāsāvuṣṇamāyataṃ ca niḥśvasyāśaṃsata-\"āsīttādṛśo munirasminnāśrame /\ntamekadā kāmamañjarī nāmāṅgapurīvataṃsasthānīyā bārayuvatiraśrubindutārakitapayodharā sanirvedamabhyetya kīrṇaśikhaṇḍāstīrṇabhūmirabhyavandiṣṭa /\ntasminneva ca kṣaṇe mātṛpramukhastadāptavargaḥ sānukrośamanupradhāvitastatraivāvicchinnapātamapatat /\nsa kila kṛpālustaṃ janamārdrayā girāśvāsyārtikāraṇaṃ tāṃ gaṇikāmapṛcchat /\nsā tu savrīḍeva sārvapādeva sagāraiveva cāvravīt /\n\"bhagavan! aihikasya sukhasyābhājanaṃ jano 'yamāmuṣmikāya śvovasīyāyārtābhyupapattivittayorbhagavatpādayormūlaṃ śaraṇamabhiprapannaḥ' iti /\ntasyāstu jananyudañjaliḥ paritaśāraśikhaṇḍabandhaspṛṣṭamuktabhūmirabhāṣata--\"bhagavan, asyā me doṣameṣā vo dāsī vijñāpayati /\ndoṣaśca mama svādhikarārānuṣṭhā panam /\neṣa hi gaṇikāmāturadhikāro yadduhiturjanmanaḥ prabhṛtyevāṅgakriyā, tejobalavarṇamedhāsaṃvardhanena doṣāgnidhātusāmyakṛtā mitenāhāreṇa śarīrapoṣaṇam, āpañcamādvarṣātpiturapyanatidarśanam, janmadine pumyadine cotsavottaro maṅgalavidhiḥ, adhyāpanamanaṅgavidyānāṃ sāṅgānām, nṛtyagītavādyanāṭyacitrāsvādyagandhapuṣpakalāsu lipijñānavacanakauśalādiṣu ca samyagvinayanam, śabdahetusamayavidyāsu vārtāmātrāvabodhanam, ājīvajñāne krīḍākauśale sajīvanirjīvāsu ca dyūtakalāsvabhyantarīkaraṇam, abhyantarakalāsu vaiśvāsikajanātprayatnena prayogagrahaṇam, yātrotsavādiṣvādaraprasādhitāyāḥ sphītaparibarhāyāḥ prakāśanam, prasaṅgavatyāṃ saṃgītādipriyāyāṃ pūrvasaṃgṛhītairgrāhyavāgbhiḥ sidvilambhanam, diṅmukheṣu tattacchilpavittakairyaśaḥprakhyāpanam, kārtāntikādibhiḥ kalyāṇalakṣaṇoddhoṣaṇam, pīṭhamardaviṭavidūṣakairbhikṣukyādibhiśca nāgarikapuruṣasamavāyeṣu rūpaśīlaśilpasaundaryamādhuryaprasthāvanā, yuvajanamanorathalakṣyabhūtāyāḥ prabhūtatamena śulkenāvasthāpanam svato rāgāndhāya tadbhāvadarśanonmāditāya vā jātirūpavayor'thaśaktiśaucatyāgadākṣiṇyaśilpaśīlamādhuryopapannāya svatantrāya pradānam, adhikaguṇāyāsvatantrāya prājñatamāyālpenāpi bahuvyapadeśenārpaṇam, asvatantreṇa vā gandharvasamāgamena tadgurubhyaḥ śulkāpahaṇam, alābher'thasya kāmasvīkṛte svāminyadhikaraṇe ca sādhanam, raktasya duhitraikacāriṇīvratānuṣṭhāpanam, nityanaimitikaprītidāyakatayā hṛtaśiṣṭānāṃ gamyadhanānāṃ citrairupāyairapaharaṇam, adadatā lubdhaprāyeṇa ca vigṛhyāsanam pratihastiprotsāhanena lubdhasya rāgiṇastyāgaśaktisaṃdhukṣaṇam, asārasya vāksaṃtakṣaṇairlokopakrośanairduhitṛnirodhanaivrīḍotpādanairanyābhiyogairavamānaiścāpavāhanam, arthadairanarthapratighātibhiścānindyairibhyairanubaddhārthānarthasaṃśayānvicārya bhūyobhūyaḥ saṃyojanamiti /\ngaṇikāyāśca gamyaṃ prati sajjataiva na saṅgaḥ /\nsatyāmapi prītau na māturmātṛkāyā vā śāsanātivṛttiḥ /\nevaṃ sthite 'nayā prajāpativihitaṃ svadharmamullaṅghya kvacidāgantukaṃ rūpamātradhane viprayūni svenaiva dhanavyayena ramamāṇayā māsamātramatyavāhi /\ngamyajanaśca bhūyānarthayogyaḥ pratyācakṣaṇayānayā prakopitaḥ /\nsvakuṭumbakaṃ cāvasāditam \"eṣā kumatirna kalyāṇo' iti nivārayantyāṃ mayi vanavāsāya kopāt prasthitā /\nsā cediyamahāryāniścayā sarva eṣa jano 'traivānanyagatiranaśanena saṃsthāsyate' ityarodīt /\natha sā vārayuvatistena tāpasena \"bhadre! nanu duḥkhīkare 'yaṃ vanavāsaḥ /\ntasya phalamapavargaḥ svargo vā /\nprathamastu tayoḥ prakṛṣṭajñānasādhyaḥ prāyo dussaṃpāda eva, dvitīyastu sarvamasyaiva sulabhaḥ kuladharmānuṣṭhāyinaḥ /\ntadaśakyārambhāduparamya māturmate vartasva' iti sānukampamabhihitā yadiha bhagavatpādamūlamaśaraṇam, śaraṇamastu mamama kṛpaṇāyā hiraṇyaretā deva eva ityudamanāyata /\nsa tu muniranuvimṛśya gaṇikāmātaramavadat--\"saṃprati gaccha gṛhān /\npratīkṣamva kāni cihināni yāvadiyaṃ sukumārā sukhopabhogasamucitā satyaraṇyavāsavyasanenodvejitā bhūyobhūyaścāsmābhirvibodhyamānā prakṛtāveva sthāmyati' iti /\n\"tathā' iti tasyāḥ pratiyāte svajane sā gaṇikā tamṛṣimalaghubhaktirdhautodgamanīyavāsinī nātyādṛtaśarīrasaṃskārā vanatarupotālavālapūraṇairdevatarcanakusumoccayāvacayaprayāsairnaikavikalpopahārakarmabhiḥ kāmaśāsanārthe ca gandhamālyadhūpadīpanṛtyagītavādyādibhiḥ kriyābhirekante ca trivargasaṃbandhanībhiḥ kathābhiradhyātmavādaiścānurūpairalpīyasaiva kālenānvarañjayat /\nekadā ca rahasi raktaṃ tamupalakṣya mūḍhaḥ khalu loko yatsaha dharmeṇārthakāmāvapi gaṇayati' iti kiñcidasmayata /\n\"kathaya vāsu, kenāṃśenārthakāmātiśāyī dharmastavābhipretaḥ' iti preritā marīcinā lajjāmantharamārabhatābhidhātum--\"itaḥ kima janādbhagavatastrivargabalābalajñānam /\nathavaitadapi prakārāntaraṃ dāsajanānugrahasya /\nbhavatu, śrūyatām /\nnanu dharmādṛter'thakāmayoranutpattireva /\ntadanapekṣa eva dharmo nivṛttisukhaprasūtiheturātmasamādhānamātrasādhyaśca /\nsor'thakāmavadbāhyasādhaneṣu nātyāyatate /\ntattvadarśanopabṛṃhitaśca yathākathañcidaṣyanuṣṭhīyamānabhyāṃ nārthakāmābhyāṃ bādhyate /\nbādhito 'pi cālpāyāsapratisamāhitastamapi doṣaṃ nirhṛtya śreyase 'nalpāya kalpate /\ntathāhi pitāmahasaya tilottamābhilāṣaḥ, bhavānīpatermunipatnīsahasrasaṃdrūṣaṇam, padmanābhasya ṣoḍaśamahasrāntaḥpuravihāraḥ, prajāpateḥ svaduhitaryapi praṇayapravṛttiḥ, śacīpaterahalyājāratā, śaśāṅkasya gurutalpagamanam, aṃśumālino vaḍavālaṅghanam, anilasya kesarikalatrasamāgamaḥ, bṛhaspaterutathyabhāryābhisaraṇam, parāśarasya dāśakanyādūṣaṇam, pārāśaryasya bhrātṛdārasaṃgatiḥ, atrermṛkagīsamāgama ti /\namarāṇāṃ ca teṣu teṣu kāryeṣvāsuravipralambhanāni jñānabalānna dharmapīḍāmāvahanti /\ndharmapūte ca manasi nabhasīva na jātu rajo 'nuṣajyate /\ntanmanye nārthakāmau dharmasya śatatamīmapi kalāṃ spṛśataḥ' iti /\nśrutvaitadṛṣirudīrṇarāgavṛttirabhyadhāt--\"ayi vilāsin, sādhu paśyasi na dharmastattvadarśināṃ viṣayopabhogenoparudhyata iti /\nkintu janmanaḥ prabhṛtyarthakāmavārtānabhijñā vayam /\njñeyau cemau kiṃrūpau kiṃparivārau kiṃphalau ca' iti /\nsātvavādati--\"arthastāvadarjanavardhanarakṣaṇātmakaḥ, kṛṣipāśupālyavāṇijyasaṃdhivigrahādiparivāraḥ tīrthapratipādanaphalaśca /\nkāmastu viṣayātisaktacetasoḥ strīpuṃsayorniratiśayasukhamparśaviśeṣaḥ /\nparivārastvasya yāvadiha ramyamujjavalaṃ ca /\nphalaṃ punaḥ paramāhlādanam paramparavimardajanma, smaryamāṇamadhuram, udīritābhimānamanuttamam lukhamaparokṣaṃ svasaṃvedyameva /\ntasyaiva kṛte viśiṣṭasthānavartinaḥ kaṣṭāni taṣāṃsi, mahānti dānāni, dāruṇāni yuddhāni, bhīmāni samudralaṅghanādīni ca narāḥ samācaranti' iti /\nniśasyaitanniyativalānnu tatpāṭavānnu svabuddhimāndyānnu svaniyamamanādṛtya tasyāmasau prāsajat /\nsā sudūraṃ mūḍhātmānaṃ ca taṃ pravahaṇena nītvā puramudāraśobhayā rājavīthyā svabhavanamanaipīt /\nabhūcca ghoṣaṇā \"śvaḥ kāmotsavaḥ' iti /\nuttare dyuḥ snātānulipramāracitamañjumālamārabdhakāmijanavṛttaṃ nivṛttasvavṛttābhilāṣaṃ kṣaṇamātre gate 'pi tayā vinā dūyamānaṃ tamṛddhimatā rājamārgeṇotsavasamājaṃ nītvā kvacidupavanoddeśe yuvatijanaśataparivṛtasya rājñaḥ saṃnidhau smitamukhena tena \"bhadre, bhagavatā saha niṣīda' ityādiṣṭā savibhramaṃ kṛtapraṇāmā sasmitaṃ nyaṣīdat /\ntatra kācidutthāya baddhāñjaliruttamāṅganā \"deva, jitānayāham, asyai dāsyamadyaprabhṛtyabhyupetaṃ mayā' iti prabhuṃ prāṇaṃsīt /\nvismayaharṣamūlaścakolāhalo lokasyodajihīta /\nhṛṣṭena ca rājñā mahārhai ratnālaṅkārermahatā ca paribarheṇānugṛhya visṛṣṭā vāramukhyābhiḥ pauramukhyaiśca gaṇaśaḥ praśasyamānā svabhavanamagatvaiva tamṛṣimabhāṣata--\"bhagavan, ayamañjaliḥ, ciramanugṛhīto 'yaṃ dāsajanaḥ, svārtha idānīmanuṣṭheyaḥ' iti /\nsa tu rāgādaśanihata ivodbhāmyābravīt--\"priye' kimetat /\nkuta idamaudāsīnyam /\nkva gatastava mayyasādhāraṇo 'nurāgaḥ' iti /\natha sā sasmitamavādīt--\"bhagavan, yayādya rājakale mattaḥ parājayo 'byupetastasyāśca mama ca kasmiṃścitsaṃgharṣe \"marīcimāvarjitavatīva ślāghase' iti tayāsmyahamadhikṣiptā /\ndāsyaṇṇabandhena cāsminnarthe prāvartiṣi /\nsiddhārthā cāsmitvatprasādāt' iti /\nsamasthā tathāvadhūto durmatiḥ kṛtānuśayaḥ śūnyavananyavartiṣṭa /\nyastayaivaṃ kṛtastapasvī tameva māṃ mahābhāga, manyasva /\nsvaśaktiniṣiktaṃ rāgamuddhṛtya tatyaiva banadhakyā mahadvairāgyamarpitam /\nacirādeva śakya ātmā tvadarthasādhanakṣamaḥ kartum /\nasyāmeva tāvadvasāṅgapuryāṃ campāyām' iti /\natha tanamanaścyutatamaḥsparśabhiyevāstaṃ raviragāt /\nṛṣimuktaśca rāgaḥ saṃdhyātvenāsphurat /\ntatkathādattavairāgyāṇīva kamalavanāni samakucan /\nanumatamuniśāsanastvamamunaiva sahopāsya saṃdhyāmanurūpābhiḥ kathābhistamanuśayya nītarātriḥ pratyunmiṣatyudayaprasthadāvakalpe kalpadrumakisalayāvadhīriṇyaruṇārciṣi taṃ namaskṛtya nagarāyodacalam /\nadraśaṃ ca mārgābhyāśavartinaḥ kasyāpi kṣapaṇakavihārasya bahirvivikte raktāśokaṣaṇḍe niṣaṇṇamaspṛṣṭasamādhimādhikṣīṇamagragaṇyamanabhirūpāṇāṃ kṛpaṇavarṇaṃ kamapi kṣapaṇakam /\nurasi cāsya śithilitamalanicayānmukhānnipatato 'śrubindūnalakṣayam /\naprākṣaṃ cāntikopaviṣṭaḥ--\"kva tapaḥ, kva ca ruditam /\nna cedrahasyamicchāmi śrotuṃ śokahetum' iti /\nso 'brūta-\"saumya, śrūyatām /\nahamasyāmeva campāyāṃ nidhipālitanāmnaḥ śroṣṭhino jyeṣṭhasūnurvasupālito nāma /\nvairūpyānmama nirūpaka iti prasiddhirāsīt /\nanyaścātra sundaraka iti yathārthanāmākalāguṇaiḥ samṛddho vasunā nātipuṣṭo 'bhavat /\ntasya ca mama ca vapurvasunī nimittīkṛtya vairaṃ vairopajīvibhiḥ pauradhūrtairudapādyata /\nta eva kadācidāvayorutsavasamāje svayamutpāditamanyonyāvamānamūlamadhikṣepavacanavyatikaramupaśamayya \"na vapurvasu vā puṃstvamūlam, api tu prakṛṣṭagaṇikāprārthyayauvano hi yaḥ sa pumān /\nato yuvatilalāmabhūtā kāmamañjarī yaṃ vā kāmayate sa haratu subhagapatakām' iti vyavāsthāpayan /\nabhyupetyāvāṃ prāhiṇuva tasyai dūtān /\nahameva kilāmuṣyāḥ smaronmādaheturāsam /\nāsīnayoścāvayormāmevāpagamya sā nīlotpalamayamivāpāṅgadāmāṅge mama muñcantī taṃ janamapatrapayādhomukhaṃ vyadhatta /\nsubhagaṃmanyena ca mayā svadhanasya svagṛhasya svagaṇasya svadehasya svajīvitasya ca saiveśvarīkṛtā /\nkṛścāhamanayā malamallakaśeṣaḥ hṛtasarvasvatayā cāpavāhitaḥ prapadya lokopahāsalakṣyatāmakṣamaśca soḍhuṃ dhikvṛ-tāni pauravṛddhānāmiha jaināyatane muninaikenopadiṣṭamokṣavartmā sukara eṣa veṣo veśanirgatānāmityudīrṇavairāgyastadapi kauṣīnamajahām /\natha punaḥ prakīrṇamalapaṅkaḥ prabalakeśaluñcanavyathaḥ prakṛṣṭatamakṣutpipāsādiduḥkhaḥ sthānāsanaśayanabhojaneṣvapi dvipa iva navagraho balavatībhiryantraṇābhirudvejitaḥ pratyavāmṛśam /\n\"ahamasmi dvijātiḥ /\nasvadharmo mamaiṣa pākhāṇḍipathāvatāraḥ /\nśrutismṛtivihitenaiva vartmanā mama pūrvajāḥ prāvartanta /\nmama tu mandabhāgyasya nindyaveṣamamandaduḥsvāyatanaṃ hariharahiraṇyagarbhādidevatāpavādakṣaśravaṇanairantaryātpretyāpi nirayaphalam aphalaṃ vipralambhaprāyamīdṛśamidamadharmavartma dharmavatsamācaraṇīyamāsīt' iti pratyākalitasvadurnayaḥ piṇḍīṣaṇḍaṃ viviktametadāsādya paryāptamaśrumuñcāmi' iti /\nśrutvā caitadanukampamāno 'bravam-\"bhadra, kṣamasva /\nkañcitkālamatraiva nivasa /\nnijena dyumnenāsāveva veśyā yathā tvāṃ yojayiṣyati tathā yatiṣye /\nsantyupāyāstādṛśāḥ' ityāśvāsya tamanutthito 'ham /\nnagaramāviśanneva copalabhya lokavādāllubdhasamṛddhapūrṇaṃ puramityarthānāṃ naśvaratvaṃ ca pradarśya prakṛtisthānamūnvidhāsyankarmīsutaprahite tathi matimakaravam /\nanupraviśya ca dyūtasabhāmakṣadhūrtaiḥ samagaṃsi /\nteṣāṃ ca pañcaviṃśatiprakārāsu sarvāsu dyūtāśrayāsu kalāsu kauśalamakṣabhūmihastādiṣu cātyantadurupalakṣyāṇi kūṭakarmāṇi tanmūlāni sāvalepānyadhikṣepavacanāni jīvitanirapekṣāṇi saṃrambhaviceṣṭitāni sabhikapratyayavyavahārānnyāyabalapratāpaprāyānaṅgīkṛtārthasādhanakṣamānbaliṣu sāntvanāni durbaleṣu bhartsitāni pakṣaracanānaipuṇamuccāvacāni pralobhanāni glahaprabhedavarṇanāni dravyasaṃvibhāgaudāryamantarāntarāśvīlaprāyānkalakalānityetāni cānyāni cānubhavanna tṛptimadhyagaccham /\nahasaṃ ca kiñcitpramādadattaśāre kvacitkitave /\npratikitavastu nirdahanniva krodhatāmrayā dṛśā māmabhivīkṣya \"śikṣayasi re dyūtavartma hāsavyājena /\nāstāmayamaśikṣito varākaḥ /\ntvayaiva tāvadvicakṣaṇena deviṣyāmi' iti dyūtādhyakṣānumatyā vyatyaṣajat /\nmayā jitaścāsau ṣoḍaśasahasrāṇi dīnārāṇām /\ntadardhaṃ sabhikāya sabhyebhyaśca dattvārdhaṃ svīkṛtyodatiṣṭham /\nudatiṣṭhaṃśca tatragatānāṃ harṣagarbhāḥ praśaṃsālāpāḥ /\nprārthayamānasabhikānurodhācca tadagāre 'tyudāramabhyavahāravidhimakaravam /\nyanmūlaśca me durodarāvatāraḥ sa me vimardako nāma viśvāsyataraṃ dvitīyaṃ hṛdayamāsīt /\ntanmukhena ca sārataḥ karmataḥ śīlataśca sakalameva nagaramavadhārya dūrjaṭikaṇṭhakalmāṣakālatame tamasi nīlanivasanārdhorukaparihito badadhatīkṣṇakaukṣeyakaḥ phaṇimukhakākalīsaṃdaṃśakapuruṣaśīrṣakayogacūrṇayogavartikāmānasūtrakarkaṭakarajjudīpabhājanabhramarakaraṇḍhakaprabhṛtyanekopakaraṇayukto gatvā kasyacillabdheśvarasya gṛhe saṃdhiṃ chittvā paṭabhāsasūkṣmācchidrālakṣitāntargṛhapravṛttiravyatho nijagṛhamivānupraviśya nīvīṃ sāramahatīmādāya niragām /\nnīlanīradanikarapīvaratamonibiḍitāyāṃ rājavīthyāṃ jhaṭiti śatahradāsaṃpātamiva kṣaṇamālokamalakṣayam /\nathāsau nagaradevateva nagaramoṣaroṣitā niḥsaṃbādhavelāyāṃ niḥsṛtā saṃnikṛṣṭā kācidunmiṣadbhūṣaṇā yuvatirāvirāsīt /\n\"kāsi vāsu, kvayāsi' iti sadayamuktā trāsagadgadamagādīt-\"ārya, paryusyāmaryavaryaḥ kuberadattanāmā vasati /\nāsmyahaṃ tasya kanyā /\nmāṃ jātamātrāṃ dhanamitranāmne 'tratyāyaiva kasmaicidibhyakumārāyānvajānādbhāryāṃ me pitā /\nsa pinarasminnatyudāratayā pitrorante vittairnijaiḥ krītvevārthivargāddāridṣaṃ daridrati satyathodāraka iti ca prītalokādhiropitāparaślādhyanāmani varayatyeva tasminmāṃ taruṇībhūtāmadhana ityadattvārthapatināmne kasmaiciditarasmai yathārthanāmne sārthavāhāya ditsati me pitā /\ntadamaṅgalamadya kila prabhāte bhāvīti jñātvā prāgeva priyatamadattasaṃketā vañcitasvajanā nirgatya bālyābhyastena vartmanā manmathābhisarātadagāramabhisarābhi tanmāṃ muñca /\ngṛhāṇaitadbhāṇḍam' ityunmucya mahyamarpitavatī /\ndayamānaścāhamabravam--\"ehi sādhvi, tvāṃ nayeyaṃ tvatpriyāvasatham' iti tricaturāṇi padānyudacalam /\nāpatacca dīpikālokaparilupyamānatimirabhāraṃ yaṣṭikṛpāṇapāṇi nāgārikabalamanalpam /\ndṛṣṭvaiva pravepamānāṃ kanyakāmavadam--\"bhedre, mā bhaiṣīḥ /\nastyayamasidvitīyo me bāhuḥ api tu mṛdurayamupāyastvadapekṣayā cintitaḥ /\nśaye 'haṃ bhāvitaviṣavegavikriyaḥ /\ntvayāpyamī vācyāḥ \"niśi vayamimāṃ purī praviṣṭāḥ /\ndaṣṭaśca mamaiṣa nāyako darvīkareṇāmuṣminsabhāgṛhakoṇe /\nyadi vaḥ kaścinmantravit kṛpāluḥ sa enamujjīvayanmama prāṇānāharedanāthāyāḥ' iti /\nsāpi bālā gatyantarābhāvādbhayagadgadasvarā bāpyadurdinākṣī baddhavepathuḥ kathaṅkathamapi gatvā maduktamanvatiṣṭhan, aśayiti cādaṃ bhāvitaviṣavikriyaḥ teṣu kaścannirendrābhimānī māṃ nirṇyaṃ mudrātantatramantradhyānādibhiścopakramyākṛtārthaḥ \"gata evāyaṃ kāladaṣṭaḥ /\ntathā hi stabdhaśyāvamaṅgam, ruddhā dṛṣṭiḥ, śānta evopmā /\nśucālaṃ vāsu, śvo 'gnisātkariṣyāmaḥ /\nko 'tivartate daivam' iti sahetaraiḥ prāyāt /\nutthitaścāhamudārakāya tāṃ nītvābravam--\"ahamasmi ko 'pi taskaraḥ /\ntvadgatenaiva cetasā sahāyabhūtena tvāmimāmabhisarantīmantaropalabhya kṛpayā tvatsamīpamanaiṣam /\nbhūṣaṇamidamasyāḥ' ityaṃśupaṭalapāṭitadhvāntajālaṃ tadapyarpitavān /\nudārakastu tadādāya salajjaṃ ca saharṣaṃ ca sasaṃbhramaṃ ca māmabhāṣata-\"ārya, tvayeveyamasyāṃ niśi priyā me dattā /\nvākpunarmamāpahṛtā /\ntathā hi na jāne vaktuṃ tvatkarmaitadadbhutamiti /\nna te svaśīlamadbhutavatpratibhāti /\nnaivamanyenāpi kṛtapūrvamiti pratiniyataiva vastuśaktiḥ /\nna hi tvayyanyadīyā lobhādayaḥ /\ntvayādya sādhutonmīliteti tatprāyastvatpūrvāvadānebhyo na rocate /\ntvayāmunā sukṛtena krīto 'yaṃ dāsajana ityasāramatigarīyasā krīṇāsīti sa te prajñādhikṣepaḥ /\npriyādānasya pratidānamidaṃ śarīramiti tadalābhe nidhanonmukhamidamapi tvayaiva dattam /\nathavaitāvadatra prāptarūpam /\nadyaprabhṛti bharatavyo 'yaṃ dāsajanaḥ' iti mama pādayorapat /\natthāpya cainamurasopaśliṣyābhāṣiṣi-\"bhadra, kādya te pratipattiḥ' iti /\nso 'bhyadhatta--\"na śaknomi caināmatra pitroranabhyanujñayopayamya jīvitum /\nato 'syāmeva yāminyāṃ deśamimaṃ jihāsāmi' ko vāham, yathā tvamājñapayasi' iti /\natha mayoktam-\"astyetat /\nsvadeśo deśāntaramiti neyaṃ gaṇanā vidagdhasya puruṣasya /\nkintu bāleyamanalpasaukumāryā /\nkaṣṭāḥ pratyavapāyabhūyiṣṭhāśca kāntārapathāḥ /\nśaithilyamiva kiñcitprajñāsattvayoranarthenedṛśena deśatyāgena saṃbhavyate /\ntatsahānayā sukhamihaiva vāstavyam /\nehi nayāvaināṃ svamevāvāsam' iti /\navicārānumatena tena sadya evaināṃ tadgṛhamupanīya tayaivāpasarpabhūtayā tatra mṛdbhāṇḍāvaśeṣamacorayāva /\ntato niṣpatya kvacinmuṣitakaṃ nidhāya samuccalantau nāgarikasaṃpāte mārgapārśvaśāyinaṃ kañcinmattavārayaṇamuparipuruṣamākṛṣyādhyārohāva /\ngraiveyaprotapādayugalena ca mayotthāpyamāna eva pātitādhoraṇapṛthuloraḥsthalapariṇataḥ purītallatāparīdantakāṇḍaḥ sa rakṣikabalamakṣiṇot /\nadhvaṃsayāva cāmunaivārthapatibhavanam /\napavāhya ca kvacana jīrṇodyāne śākhāgrāhikayā cāvātarāva /\nsvagṛhagatau ca snātau śayanamadhyīśaśriyāva /\ntāvadevodagādudadherudayācalendrapadmarāgaśṛṅgakalpaṃ kalpadrumahemapallavāpīḍapāṭalaṃ pataṅgamaṇḍalam /\nutthāya ca dhautavaktrau pragetanāni maṅgalānyanuṣṭhāyāsmatkarmatumulaṃ puramanuvicarantāvaśṛṇuva varavadhūgṛheṣu kolāhalam /\nathārthairarthapatiḥ kuberadattamāśvāsya kulapālikāvivāhaṃ māsāvadhikamakalpayat /\nupahvare punarityaśikṣayaṃ dhanamitram--\"upatiṣṭha sakhe, ekānta eva carmaratnabhastrikāmimāṃ puraskṛtyāṅgarājam /\nācakṣva ca jānātyeva devo naikakoṭisārasya vasumitrasya māṃ dhanabhi nāmaikaputram /\nso 'haṃ mūlaharatvametyārthivargādasmyavajñātaḥ /\nmadarthameva saṃvardhitāyāṃ kulapālikāyāṃ maddāridṣadoṣātpunaḥ kuberadattena duhitaryarthapataye ditsitāyāmudvegādujjhitumasūnupanagarabhavaṃ jaradvanamavagāhya kaṇṭhanyastaśastrikaḥ kenāpi jaṭādhareṇa nivāryaivamuktaḥ-\"kiṃ te sāhasasya mūlam' iti /\nmayoktam--\"avajñāsodaryaṃ dāridṣam' iti /\nsa punarevaṃ kṛpāluranvagrahīt--\"tāt, mūḍho 'si /\nnānyatpāpiṣṭhatamamātmatyāgāt /\nātmānamātmanānavasādyaivoddharanti santaḥ /\nsantyupāyā dhanārjanasya bahavaḥ naiko 'pi cchinnakaṇṭhapratisaṃdhānabūrvasya prāṇalābhasya /\nkimanena /\nso 'smyahaṃ mantrasiddhaḥ /\nsādhiteyaṃ lakṣagrāhiṇī carmaratnabhastrikā /\nciramahamasyāḥ prasādātkāmarūpeṣu kāmapradaḥ prajānāmavātsam /\nmatsariṇyāṃ jarasi bhūmisvargamatroddeśe pravekṣyannāgataḥ /\ntāmimāṃ pratigṛhāṇa /\nmadanyatra ceyaṃ vaṇigbhyo vāramukhyābhyo vā dugdhe iti hi tadgatā pratītiḥ /\nkintu yatsakāśādanyāyāpahṛtaṃ tattasmai pratyarpaṇīyam /\nnyāyārjitaṃ tu devabrāhmaṇebhyastyājyam /\natheyaṃ devateva śucau deśe niveśyārcyamānā prātaḥ prātaḥ suvarṇapūrṇava dṛśyate /\niyaṃ ca ratnabhūtā carmabhastrikā devāyānivedya nopajīvyetyānītā /\nparantu devaḥ pramāṇam' iti /\nrājā ca niyatamevaṃ vakṣyati--\"bhedra, prīto 'smi /\ngaccha /\nyatheṣṭamimāmupabhuṅkṣva' iti /\nbhūyaśca brūhi-\"yathā na kaścidenāṃ muṣṇāti tathānugṛhyatām' iti /\ntadapyavaśyamasāvabhyupaiṣyati /\ntataḥ svagṛhametya yathoktamarthatyāgaṃ kṛtvā dine dine varivasyamānāṃ steyalabdhairarthairnaktamāpūrya prāhṇe lokāya darśayiṣyasi /\ntataḥ kuberadattastṛṇāyamatvārthapatimarthalubdhaḥ kanyakayā svayameva tvāmupsatāsyāti /\natha kupitor'thapatirvyavahartumarthagarvādabhiyokṣyate /\ntaṃ ca bhūyaścitrairupāyaiḥ kaupīnāvaśeṣaṃ kariṣyāvaḥ /\nsvakaṃ cauryamanenaivābhyupāyena supracchannaṃ bhaviṣyati' iti /\nhṛṣṭaśca dhanamitro yathoktamanvatiṣṭhat /\ntadahareva manniyogādvimardakor'thapatisevābhiyuktastasyodārake vairamabhyavardhayat /\nathalubdhaśca kuberadatto nivṛttyārthapaterdhanamitrāyaiva tanayāṃ sānunayaṃ prāditsata /\npratyabadhnāccārthapatiḥ /\neṣveva divaseṣu kāmamañjaryāḥ svasā yavīyasī rāgamañjarī nāma pañcavīragoṣṭhe saṃgītakamanuṣṭhāsyatīti sāndrādaraḥ samāgamananāgarajanaḥ /\nsa cāhaṃ saha sakhyādhanamitreṇa tatra saṃnyadhiṣi /\npravṛttanṛtyāyāṃ ca tasyāṃ dvitīyaṃ raṅgapīṭhaṃ mamābhūnmanaḥ /\ntaddṛṣṭivibhramotpalavanasaccāpāśrayaśca pañcaśaro bhāvarasānāṃ sāmagryātsamuditabala iva māmatimātramavyathayat /\nathāsau nagaradevateva nagaramoṣaroṣitā līlākaṭākṣamālāśṛṅkhalābhirnīlotpalapalāśaśyāmalābhirmāmabadhnāt /\nnṛtyotthitā ca sā siddhilābhaśobhinī-\"kiṃ vilāsāt, kimabhilāṣāt, kimakasmādeva vā, na jāne,-asakṛtmāṃ sakhībhirapyanupalakṣitenāpāṅgaprekṣitena savibhramārecitabhrūlatamabhirvākṣya, sāpadesaṃ ca kiñcidāviṣkṛtadaśanacandrikaṃ smitvā, lokalocanamānasānuyātā prātiṣṭhata /\nso 'haṃ svagṛhametya durnivārayotkaṇṭhayā dūrīkṛtāhāraspṛhaḥ śiraḥśūlasparśanamapadiśanvivikte talpe muktairavayavairaśayiṣi /\natiniṣṇātaśca madanatantre māmabhyupetya dhanamitro rahasyakathayat-\"sakhe, saiva dhanyā gaṇikādārikā, yāmevaṃ bhanmano 'biniviśate /\ntasyāśca mayā sulakṣitā bhāvavṛttiḥ /\ntāmapyacirādayugmaśaraḥ śaraśayane śāyayiṣyati /\nsthānābiniveśinośca vāmayatnasādhyaḥ samāgamaḥ /\nkintu sā kila vārakanyakā gaṇikāsvadharmapratīpagāminā bhadrodāreṇāśayena samagirata-\"guṇaśulkāham, na dhanaśulkā /\nna ca pāṇigrahaṇādṛte 'nyabhogyaṃ yauvanam' iti /\ntacca muhuḥ pratiṣidhyākṛtārthā tadbhaginī kāmamañjarīmātā ca mādhavasenā rājānamaśrukaṇṭhyau vyajijñapatām-\"deva, yuṣmaddāsī rāgamañjaro rūpānurūpaśīlaśilpakauśalā pūrayiṣyati manorathānityāsīdasmākamatimahatyāśā sādya mūlacchinnā /\nyadiyamatikramya svakuladharmamarthanirapekṣā guṇebhya evaṃ svaṃ yauvanaṃ vicikrīṣate kulastrīvṛttamevācyutamanutiṣṭhāsati /\nsā cediyaṃ devapādājñayāpi tāvatprakṛtimāpadyeta tadā peśalaṃ bhavet' iti /\nrājñā ca tadanurodhāttathānuśiṣṭā satyapyanāśravaiva sā yadāsīt, tadāsyāḥ svasā mātā ca ruditanirbandhena rājñe samagiratām-\"yadi kaścidbhujaṅgo 'smadicchayā vinaināṃ bālāṃ vipralabhya nāśayiṣyati sa taskaravadvadhyaḥ' iti /\ntadevaṃ sthite dhanādṛtena tatsvatano 'numanyate /\nna tu dhanadāyāsāvabhyupagacchatīti vicintyo 'trābhyupāyaḥ' iti /\natha moyaktam-\"kimatra cintyam /\nguṇaistāmāvarjya gūḍhaṃ dhanaistatsvajanaṃ toṣayāvaḥ' iti /\ntataśca kāñcitkāmamañjaryāḥ pradhānadūtīṃ dharmarakṣitāṃ nāma śākyabhikṣukīṃ cīvarapiṇḍadānādinopasaṃgṛhya tanmukhena tayā bandhakyā paṇabandhamakaravam--\"ajinaratnamudārakānmuṣitvā mayā tubhyaṃ deyam, yadi pratidānaṃ rāgamañjarī' iti /\nso 'haṃsaṃpratipannāyāṃ ca tasyāṃ tathā tadarthaṃ saṃpādyamadguṇonmāditāyā rāgamañjaryāḥ karakisalayamagrahīṣam /\nyasyāṃ ca niśi carmaratnasteyavādastasyāḥ prārambhe kāryāntarāpadeśenāhūteṣu śṛṇvatsveva nāgaramukhyeṣu matpraṇidhirvimardakor'thapatigṛhyo nāmabhūtvā dhanamitramullaṅghya bahvartayat /\nuktaṃ ca dhanamitreṇa-\"bhedra, kastavārtho yatparasya hetormāmākrośasi /\nna smarāmi svalpamapi tavāpakāraṃ matkṛtam' iti /\nsa bhūyo 'pi tarjayannivābravīt--\"sa eṣa dhanagarvo nāma, yatparasya bhāryāṃ śulkakrītāṃ punastatpitarau dravyeṇa vilobhya svīcikīrṣasi /\nbravīṣi ca-\"kastavāpakāro matkṛtaḥ' iti, nanu pratītamevaitat \"sārthavāhasyārthapatervimardako bahiścarāḥ prāṇāḥ' iti /\nso 'haṃ tatkṛte prāṇānapi parityajāmi /\nbrahmahatyāmapi na pariharāmi /\n\"mamaikarātrajāgarapratīkārastavaiṣa carmaratnāhaṅkāradāhajvaraḥ' iti /\ntathā bruvāṇaśca pauramukhyaiḥ sāmarṣaṃ niṣidhyāpavāhito 'bhūt /\niyaṃ ca vārtā kṛtrimārtinā dhanamitreṇa carmaratnanāśamādāvevopakṣipya pārthivāya niveditā /\nsa cārthapatimāhūyopahvare pṛṣṭavān \"aṅga, kimasti kaścidvimardako nāmātrabhavataḥ' iti /\ntena ca mūḍhātmanā \"asti deva, paraṃ mitram' /\nkaśca tenārthaḥ' iti kathite rājñoktam-\"api śaknoṣi tamāhvātum' iti /\n\"bāḍhamasmi śaktaḥ' iti nirgatya svagṛhe veśavāṭe dyūtasabhāyāmāpaṇe ca nipuṇamanviṣyannopalabdhavān /\nkathaṃ vopalabhyeta sa varākaḥ /\nsa khalu vimardako madgrāhitatvadabhijñānacihno manniyogāttvadanveṣaṇāyojjayinīṃ tadahareva prātiṣṭhata /\narthapatistu tamadṛṣṭvā tatkṛtamaparādhamātmasaṃbaddhaṃ matvā mohādbhayādvā pratyākhyāya punardhanamitreṇa vibhāvite kupitena rājñā nigṛhya nigaḍabandhanamanīyata /\nteṣveva divaseṣu vidhinā kalpoktena carmaratnaṃ dogdhukāmā kāmamañjarī pūrvadugdhaṃ kṣaṇaṇībhūtaṃ virūpakaṃ rahasyupasṛtya tato 'pahṛtaṃ sarvamarthajātaṃ tasmai pratyarpya sapraśrayaṃ ca bahvanunīya pratyāgamat /\nso 'pi kathañcinnirgranthikagrahānmocitātmā madanuśiṣṭo hṛṣṭatamaḥ svadharmameva pratyapadyata /\nkāmamañjaryapi katipayairevāhobhiraśmantakaśeṣamajinaratnadohāśayā svamabhyudayamakarot /\natha matprayukto dhanamitraḥ pārthivaṃ bhitho vyajñāpayat-\"deva, yeyaṃ gaṇikā kāmamañjarī lobhotkarṣāllobhamañjarīti lokāvakrośapātramāsīt, sādya musaloḷkhalānyapi nirapekṣaṃ tyajati /\ntanmanye maccarmaratnālābhaṃ hetum /\ntasya khalu kalpastādṛśaḥ /\nvaṇigbhyo vāramukhyābhyaśca dugdhe nānyebhya iti hi tadgatā pratītiḥ /\nato 'muṣyāmasti me śaṅkā' iti /\nsā sadya eva rājñā saha jananyā samāhūyata /\nvyathitavarṇeneva mayopahvare kathitam-\"nūnamārye, sarvasvatyāgādatiprakāśādāśaṅkanīyacarmaratnalābhā /\ntadanuyogāyāṅgarājena samāhūyase /\nbhūyobhūyaśca nirbaddhayā tvayā niyatamasmi tadāgatitvenāhamapadeśyaḥ /\ntataśca me bhāvī citravadhaḥ /\nmṛte ca mayi na jīviṣyatyeva te bhaginī /\ntvaṃ ca niḥsvībhūtā /\ncamaratnaṃ ca dhanamitrameva pratibhajiṣyati /\ntadiyamāpatsamantato 'narthānubandhinī /\ntatkimatra pratividheyam' iti /\ntayā tajjananyā cāśrūṇi visṛjyoktam-\"astyevaitadasmadvāliśyānnirbhinnaprāyaṃ rahasyam /\nrājñaśca nirbandhāddviśtriścaturnihnutyāpi niyatamāgatirapadeśyaiva coritasya tvayi /\ntvayi tvapadiṣṭe sarvamasmatkuṭumbamavasīdet /\narthapatau ca tadapayaśo rūḍham /\naṅgapuraprasiddhaṃ ca tasya kīnāśasyāsmābhiḥ saṃgatam /\namunaiva tadasmabhyaṃ dattamityapadiśya varamātmā gopāyitum' iti māmabhyupagamayya rājakulamagamatām /\nrājñānuyukte ca \"naiṣa nyāyo veśakulasaya yaddāturapadeśaḥ /\nna hyarthairnyāyārjitaireva puruṣā veśamupatiṣṭhanti'ityasakṛtatipraṇudya karṇanāsācchedopakṣepabhīṣitābhyāṃ dagdhabandhakībhyāṃ sa eva tapasvī taskaratvenārthapatiragrāhyata /\nkupitena ca rājñā tasya prāṇeṣūdyato daṇḍaḥ /\nprāñjalinā dhanamitreṇaiva pratyaṣidhyata-\"ārya, mauryadatta eṣa varo vaṇijām ridṛśeṣvaparādheṣvasubhiraviyogaḥ /\nyadi kupito 'si hṛtasarvasvo nirvāsanīyaḥ pāpa eṣaḥ' iti /\ntanmūlā ca dhanamitrasya kīrtiraprathata /\naprīyata ca bhartā /\npaṭaccaracchedaśeṣor'thapatirarthamattaḥ sarvapaurajanasamakṣaṃ niravāsyata /\ntasyaiva dravyāṇāṃ tu kenacidavayavena sā varākī kāmamañjarī carmaratnamṛgatṛṣṇikāpaviddhasarvasvā sānukampaṃ dhanamitrābhinoditena bhūpenānvagṛhyata /\ndhanamitraścāhani guṇini kulapālikāmupāyaṃsta /\ntadevaṃ siddhasaṃkalpo rāgamañjarīgṛhaṃ hemaratnapūrṇamakaravam /\nasmiṃśca pure lubdhasamṛddhavargastathā muṣito yathā kapālapāṇiḥ svaireva dhanairmadviśrāṇitaiḥ samṛddhīkṛtasyārthavargasya gṛheṣu bhikṣārthamabhramat /\nna hyalamatinipuṇo 'pi puruṣo niyatilikhitāṃ lekhāmatikramitum /\nyato 'hamekadā rāgamañjaryāḥ pamāsvādamāsvādaṃ madenāspṛśye /\nśīlaṃ hi madonmādayoramārgeṇāpyucitakarmasveva pravartanam /\nyadahamupoḍhamadaḥ \"nagaramidamekayaiva śarvaryā nirdhanīkṛtya tvadbhavanaṃ pūrayeyam' iti pravyathitapriyatamāpraṇāmāñjaliśapathaśatātivartī mattavāraṇa iva rabhasacchinnaśṛṅkhalaḥ kayāpi dhātryā śṛgālikāṅkhyayānugamyamāno nātiparikaro 'siddhitīyo raṃhasā pareṇodacalam /\nabhipatato 'pi nāgarikapuruṣānaśaṅkameva vigṛhya taskara iti tairabhihanyamāno 'pi nātikupitaḥ krīḍanniva madāvasannahastapatitena nistriṃśena dvitrāneva hatvāvaghūrṇamānatāmradṛṣṭirapatam /\nanantaramārtaravānvisṛjantī śṛgālikā mamābhyāśamāgamat /\nabadhye cāhamaribhiḥ /\nāpadā tu madāpahāriṇyā sadya eva bodhitastatkṣaṇopajātayā pratibhayā vyacīcaram-\"aho, mameyaṃ mohamūlā mahatyāpadāpatitā /\nprasṛtataraṃ ca sakhyaṃ mayā saha dhanamitrasya, matparigrahatvaṃ ca rāgamañjaryāḥ /\nmadena sā ca tau prorṇutau śvo niyataṃ nigrahiṣyete /\ntadiyamiha pratipattiryayānuṣṭhīyamānayā manniyogatastau paritrāsyete /\nmāṃ ca kadācidanarthāditastārayiṣyati' iti kamapyupāyamātmanaiva nirṇīya śṛgālikāmargādiṣam-\"apehi jaratike, yā tāmarthalubdhāṃ dagdhagaṇikāṃ rājamañjarikāmajinaratnamattena śatruṇā me mitracachadmanā dhanamitreṇa saṃgamitavatī, sā hatāsi /\ntasya pāpasya carmaratnamoṣādduhituśca te sārābharaṇāpahārādahamadya niḥśalyamutsṛjeyaṃ jīvitam' iti /\nsā punaruddhaṭitajñā paramadhūrtā sāśrugadgadamudañjalistān puruṣānsapraṇāmamāsāditavatī sāmapūrvaṃ mama purastādayācata-\"bhadrakāḥ, pratīkṣyatāṃ kañcitkālaṃ yāvadasmādasmadīyaṃ sarvaṃ muṣitamarthajātamavagaccheyam' iti /\ntatheti taiḥ pratipanne punarmatsamīpamāsādya \"saumya, kṣamasvāsya dāsījanasyaikamaparādham /\nastu sa kāmaṃ tvatkalatrābhimarśī vairāspadaṃ dhanamitraḥ /\nsmaraṃstu cirakṛtāṃ te paricaryāmanugrahītumarhasi dāsīṃ rāgamañjarīm /\nākalpasāro hi rūpājīvājanaḥ /\ntadbrūhi kva nihitamasyāṃ bhūṣaṇam' iti pādayorapatat /\ntato dayamāna ivāhamavravam-\"bhavatu, mṛtyuhastavartinaḥ kiṃ mamāmupyā vairānubandhena' iti tadvruvanniva karṇa evaināmaśikṣayam-\"evamevaṃ pratipattavyam' iti /\nsā tu pratipannārtheva jīva ciram, prasīdantu te devatāḥ, devo 'pyaṅgarājaḥ pauruṣaprīto mocayatu tvām, ete 'pi bhadramukhāstava dayantām, iti kṣaṇādapāsarat /\nānīye cāhamārakṣakanāyakasya śāsanāccārakam /\nathottaredyurāgatya dṛptataraḥ subhagamānī sundaraṃmanyaḥ pituratyayādacirādhiṣṭhatādhikārastāruṇyamadādanatipakvaḥ kāntako nāma nāgārekaḥ kiñcidiva bhartsayitvā māṃ samabhyadhatta--\"na ceddhanamitrasyājinaratnaṃ pratiprayacchasi, na cedvā nāgarikebhyaścoritakāni paratyarpayasi, drakṣyasi pāramaṣṭādaśānāṃ kāraṇānāmante ca mṛtyumukham' iti mayā tu smayamānenābhihitam--\"saumya, yadyapi dadyāmājanmano mupitaṃ dhanaṃ na tvarthapatidārāpahāriṇaḥ śatrorme mitramukharaya dhananitrasya carmaratnapratyāśāṃ pūrayeyam /\nadattvaiva tadayutamapi yātanānāmanubhaveyam /\niyaṃ nesāthīyasī sandhā' iti /\ntenaiva krameṇa vartamāne sāntnatarjanaprāye pratidinamanuyogavyatikare 'nuguṇānnapānalābhātkatipayairevahobhirviropi tatraṇaḥ prakṛtistho 'hamāsam /\natha kadācidacyutāmbarapītātapatvipi kṣayiṇi vāsare hṛṣṭavarṇā śṛgālikojjvalena veṣeṇopasṛtya dūrasthānucarā māmupaśliṣyāvravīt--\"ārya, diṣṭyā vadhasa /\nphalitā tava sunītiḥ /\nyathā tvayādaśye tathā dhanamitrametyātravam-- ārya tavaivamāpannaḥ suhṛdityuvāca-\"ahamadya veśasaṃsargasulabhātpānadoṣādvaddhaḥ /\ntvayā punaraviśaṅkamadyaiva rājā vijñāpanīyaḥ--\"deva, devaprasādādeva purāpi tadajinaratnamarthapatimuṣitamāsāditam /\natha tu bhartā rāgamañjaryāḥ kaścidakṣadhūrtaḥ kalāsu kavitveṣu lokavārtāsu cātivaicakṣaṇyānmayā samasṛjyata tatsambandhācca vastrābharaṇapreṣaṇādinā tadbhāryāṃ pratidinamanvavarte /\ntadasāvaśaṅkiṣṭa nikṛṣṭāśayaḥ kitavaḥ /\ntena ca kupitena hṛtaṃ taccarmaratnamāmaraṇasamudgakaśca tasyāḥ /\nsa tu bhūyaḥ steyāya bhramannagṛhyata nāgarikapuruṣaiḥ /\nāpannaina cāmunānusṛtya rudatyai rāgamañjarīparicārikāyai pūrvapraṇayānuvartinā tadbhāṇjanidhānoddeśaḥ kathitaḥ /\nmamāpi carmaratnamupāyopakrānto yadi prayacchedaha deva pādaḥ prasādaḥ kāryaḥ iti /\ntathā niveditaśca narapatirasubhirmāmaviyojyopacchandanaireva saṃvaṃ te dāpayituṃ prayatiṣyate tannaḥ pathyam' iti /\nśrutvaiva ca tvadanubhāvapratyayādanatitrasnunā tena tattathaiva saṃpāditam /\nathāhaṃ tvadabhijñānapratyāyitāyā rāgamañjaryāḥ sakāśādyarthaṣsitāni vasūni labhamānā rājaduhiturambālikāyā dhātrīṃ māṅgalikāṃ tvadādiṣṭena mārgeṇānvarañjayam /\ntāmeva ca saṃkramīkṛtya rāgamañjaryāścāmbālikāyāḥ sakhyaṃ paramavīvṛdham /\naharaṅaśca navanavāni prābhṛtānyupaharantī kathāścitrāścittahāriṇīḥ kathayantī tasyāḥ paraṃ prasādapātramāsam /\nekadā ca harmyagatāyāstasyāḥ sthānasthitamapi karṇakuvalayaṃ srastamiti samādadhattī pramatteva pracyāvya punarutkṣiṣya bhūmestenopakanyāpuraṃ kāraṇena kenāpi bhavanāṅgaṇaṃ praviṣṭasya kāntakasyopari pravṛttikuharapārāvatatrāsanāpadeśātprahasantī prāhrṣam /\nso 'pi te dhanyaṃmanyaḥ kiñcidunmukhaḥ smayamāno matkarmaprahāsitāyārājaduhitārvilāsaprāyamākāramātmābhilāṣamūlamiva yathā saṃkalpayettathā mayāpi saṃjñayaiva kimapi caturamāceṣṭitam /\nākṛṣṭadhanvanā ca manasijena viddhaḥ sandigdhaphalena patriṇātimugdhaḥ kathaṅkathamapyapāsarat /\nsāyaṃ ca rājakanyāṅgulīyakamudritāṃ vāsatāmbūlapaṭṭāṃśukayugalabhūṣaṇāvayavagarbhāṃ ca vaṅgerikāṃ kayācidvālikayā grāhayitvā rāgamañjaryā iti nītvā kāntakasyāgāramagām /\nagādhe ca rāgasāgare magno nāvamiva māmupalabhya paramahṛṣyat avasthāntarāṇi ca rājaduhituḥ sudāruṇāni vyāvarṇayantyā mayā sa durmatiḥ sudūramudamādyata /\ntatprārthitā cāhaṃ tvatpriyāprahitamiti mamaiva mukhatāmbūlocchiṣṭānulepanaṃ nirmālyaṃ malināṃśukaṃ cānyedyurupāharam /\ntadīyāni ca rājakanyārthamityupādāya cchannamevāpoḍhāni /\nitthaṃ ca sandhukṣitamanmathāgniḥ sa evaikānte mayopamantrito 'bhūt--\"ārya, lakṣaṇānyeva tavāvisaṃvādīni /\ntathā hi matprātiveśyaḥ kaścitkārtāntikaḥ \"kāntakasya ca tvāmiyaṃ rājakanyakā kāmayate /\ntadekāpatyaśca rājā tayā tvāṃ samāgatamupalabhya kupito 'pi duhiturmaraṇabhayānnocchetsyati /\npratyuta prāpayiṣyatyeva yauvarājyam /\nitthaṃ cāyamarthor'thānubandhī /\nkimiti tāt, nārādhyate /\nyadi kumārīpurapraveśābhyupāyaṃ nāvabudhyase /\nnanu bandhanāgārabhittevyamitrayamantarālamāramaprākārasya kenacittu hastavataikāgārikeṇa tāvatīṃ suraṅgāṃ kārayitvā praviṣṭasyopavanaṃ tavopariṣṭādasmadāyattaiva rakṣā /\n\"raktataro hi tasyāḥ parijano na rahasyaṃ bhetsyati' iti /\nso 'vravīt--\"sādhu bhedra, darśitam /\nasti kaścittaskaraḥ khananakarmaṇi sagarasutānāmivānyatamaḥ sa cellabdhaḥ kṣaṇenaitatkarma sādhayiṣyati' iti /\n\"katamo 'sau, kimiti labhyate iti mayokta \"yena taddhanamitrasya carmaratnaṃ muṣitam' iti tvāmeva niradikṣat /\nyadyevamehi, tvayāsminkarmaṇi sādhita citrairupāyaistvāmahaṃ mocayiṣyāmīti śapathapūrvaṃ tenābhisandāya siddher'the bhūyo 'pi nigaḍiyitvā \"yo 'sau cāreḥ sa sarvathopakrāntaḥ na tu dhārṣṭyabhūmiḥ prakṛṣṭavairastadajinaratnaṃ darśayiṣyati' iti rājñe vijñāpya \"citramenaṃ hanipyasi, tathā ca satyarthaḥ siddhyati, rahasyaṃ ca na sravati' iti mayokte so 'tihṛṣṭaḥ pratipadya māneva tvadupapralobhane niyujya bariravasthitaḥ prāptamitaḥ paraṃ cintyatām' iti prītena ca mayoktam, \"maduktamalpam, tvannaya evātra bhūyān ānayainam' iti /\nathānītenāmunāmanmocanāya śapathaḥ kṛtaḥ, ahaṃ ca rahasyānirbhedāya vinigajīkṛtaśca snānabhojanavilopanānyanubhūya nityāndhakārādbhittikoṇādārabhyoragāsyena suraṅgāmakaratram /\nacintayaṃ caim-\"hantumanasaivāmunā manmocanāya śapathaḥ kṛtaḥ tadenaṃ hatvāpi nāsatyavādadoṣeṇa spṛśye' iti /\nniṣpatataśca me nigajanāya prasāryamāṇapāṇestasya pādenorasi nihatya patitasaya tasyaivāsidhenvā śiro nyakṛntam /\nakathayaṃ ca śṛgālikām-\"bhaṇa bhadre, kathaṃbhūtaḥkanyāpurasaṃniveśaḥ? mahānayaṃ prayāso mā vṛthaiva bhūt /\namutra kiñciccorayitvā nivartiṣye' iti /\ntadupadarśitavibhāge cāvagāhya kanyāntaḥpuraṃ prajvalatsu maṇipradīpeṣu naikakrīḍākhedasuprasya parajanasya madhye mahitamahārgharatnapratyuptasiṃhākāradantapāde haṃsatūlagarbhaśayyopadhānaśālini kusumavicchuritaparyante paryaṅkagale dakṣiṇapādapārpṇyadhobhāgānuvalitetaracaraṇāgrapṛṣṭam riṣadvivṛttamadhuragulaphasaṃdhi, parasparāśliṣṭajaṅghākāṇḍam, ākuñcitakomalobhayajānukiñcidvellitorudaṇḍayugalam, adhinitambasrastamuktaikabhujalatāgrapeśalam, apāśrayāntanimitākuñcitetarabhujalatottānatalakarakisalayam, āmugnaśroṇimaṇḍalam, atiśliṣṭacīnāṃśukāntarīyam, anativalitatanutarodaram, atanutaraniḥśvāsārambhakampamānakaṭhorakucakuṅmalam, atiraścīnabandhuraśirodharoddeśadṛśyāmānaniṣṭaptatapanīyasūtraparyastapadmarāgarucakam, ardhalakṣyādharakarṇapāśanibhṛtakuṇḍalam, upariparāvṛttaśravaṇapāśaratnakarṇikākiraṇamañjarīpiñjaritaviṣayavyāviddhāśithilaśikhaṇḍabandham, ātmaprabhāpaṭaladurlakṣyapāṭalottarādharavivaram, gaṇḍasthalīsaṃkrāntahastapallavadarśitakarṇāvataṃsakṛtyam, uparikapolādarśatalaniṣaktacitravitānapatrajātajanitaviśeṣakakriyam, āmīlitalocanendīvaram, avibhrāntabhrūpatākam, udbhidyamānaśramajalapulakabhinnaśithilacandanatilakam, ānanendusaṃmukhālakalataṃ ca viśrabdhaprasuptāmatidhavalottaracchadanimagnaprayaikapārśvatayā ciravilasanakhedaniścalāṃ śaradambhodharotsaṅgaśāyinīmiva saudāminīṃ rājakanyāmapaśyam /\ndṛṣṭvai sphuradanaṅgarāgaścakitaścorayitavayanispṛhastayaiva tāvacchoryamāṇahṛdayaḥ kiṅkartavyatāmūḍhaḥ kṣaṇamatiṣṭham /\natarkayaṃ ca-\"na cedimāṃ vāmalocanāmāpnuyāṃ na mṛṣyati māṃ jīvitu vasantabandhuḥ asaṃketitaparāmṛṣṭā ceyamatibālā vyaktamārtasvareṇa nihanyānme manoratham /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tato 'hamevāhanyeya /"
                },
                {
                  "tag": "l",
                  "attributes": {},
                  "text": "tadiyamatra pratipattiḥ' iti /"
                },
                {
                  "tag": "l",
                  "attributes": {},
                  "text": "nāgadantalagnaniryāsakalkavarṇitaṃ phalakamādāya maṇisamudgakādvarṇavartikāmuddhṛtya tāṃ tathāśayānāṃ tasyāśca māmāvaddhañjāliṃ caraṇalagnamālikhamāryāṃ caitām- \"tvāmayamābaddhāñjali dāsajanastamimamarthamarthayate /"
                },
                {
                  "tag": "l",
                  "attributes": {},
                  "text": "svapihi mayā saha suratavyatikarakhinneva mā maivam' //"
                }
              ]
            }
          ]
        },
        {
          "tag": "p",
          "attributes": {},
          "text": "hemakaraṇḍakāccavāsatāmbūlavīṭikāṃ kapūrasphuṭikāṃ pārijātakaṃ copayujyālaktakapāṭalena tadrasena sudhābhitau cakravākamithunaṃ niraṣṭhīvam /\naṅgulīyakavinimayaṃ ca kṛtvā kathaṅkathamapi niragām /\nsuraṅgayā ca pratyetya bandhāgāraṃ tatra baddhasya nāgarikavarasya siṃhaghoṣanāmnasteṣveva dineṣu mitratvenopacaritasya \"evaṃ mayā hatastapasvī kāntakaḥ, tattvayā pratibhidya rahasyaṃ labdhavyo mokṣaḥ' ityupadiśya saha śṛgālikayā nirakrāmiṣam /\nnṛpatipathe ca samāgatya rakṣikapuruṣairagṛhye /\nacintayaṃ ca-\"alamasmi javenāpasartumanāmṛṣṭa evaibhiḥ /\neṣā punarvarākī gṛhyeta /\ntadidamatra prāptarūpam' iti tāneva capalamabhipatya svapṛṣṭhasamarpitakūrparaḥ parāṅmukhaḥ sthitvā \"bhadrāḥ, yadyahamasmi taskaraḥ badhnīta mām /\nyuṣmākamayamadhikāraḥ, na punarasyā varṣiyasyāḥ' ityavādiṣam /\nsā tu tāvataivonnītamadabhiprāyā tānsapraṇāmamabhyetya \"bhadramukhāḥ, mamaiṣa putro vāyugrastaściraṃ cikitsitaḥ /\npūrvedyaḥ prasannakalpaḥ prakṛtiśtha eva jātaḥ /\njātāsthayā mayā bandhanānniṣkramayya snāpito 'nulepitaścaparidhāpyaniṣpravāṇiyugalamabhyavahārya paramānnamauśīre 'dyakāmacāraḥ kṛto 'bhūt /\natha niśīthe bhūya eva vāyunighnaḥ \"nihatya kāntakaṃ nṛpatiduhitrā rameya' iti raṃhasā pareṇa rājapathamabhyapatat /\nnirūpya cāhaṃ putramevaṅgatamasyāṃ velāyāmanudhāvāmi /\ntatprasīdata /\nbaddhvainaṃ mahyamarpayata' iti yāvadasaukrandati tāvadahaṃ \"sthavire, kena devo mātariśvā baddhapūrvaḥ /\nkimete kākāḥśauṅgeyasya me nigrahītāraḥ /\nśāntaṃ pāpam' ityabhyadhāvam /\nasāvapyamībhiḥ \"tvamevonmattā yānunmatta ityunmattaṃ muktadavatī /\nkastamidānīṃ badhnāti' iti ninditā kadarthitā rudatyevamāmanvadhāvat /\ngatvā ca rāgamañjarīgṛhaṃ ciravirahakhedavihvalāmimāṃ bahuvidhaṃ samāśvāsya taṃ niśāśeṣamanayam /\npratyūṣe punarudārakeṇa ca samagacche /\natha bhagavantaṃ marīciṃ veśakṛcchudutthāya punaḥ pratitaptatapaḥprabhāvapratyāpannādivyacakṣuṣamupasaṃgamya tenāsmyevaṃbhūtatvaddarśanamavagamitaḥ /\nsiṃhaghoṣaśca kāntakāpacāraṃ nirbhidya tatapade prasannena rājñā pratiṣṭhāpitaḥ tenaiva cārakasuraṅgāpathena kanyāpurapraveśaṃ bhūyo 'pi me samapādayat /\nsamagaṃsi cāhaṃ śṛgālikāmukhaniḥsṛtavārtānuraktayā rājaduhitrā /\ntaṣveve divaseṣu caṇḍavarmā siṃhavarmāvadhūtaduhitṛprārthanaḥ kupito 'bhiyujya puramavāruṇat /\namarṣaṇaścāṅgarājo yāvadariḥ pāragrāmikaṃ vidhimācikīrṣati tāvatsvayameva prākāraṃ nirbhidya pratyāsannānapi sahāyānapratīkṣamāṇo nirgatyābhyadhikabalena vidviṣā mahati saṃparāye bhinnavarmā siṃhavarmā balādagṛhyata /\nambālikā ca balavadabhigṛhya caṇḍavarmaṇā haṭhātpariṇetumātmabhavanamanīyat /\nkautukaṃ ca sa kila kṣapāvasāne vivāha ityabadhnāt /\nahaṃ ca dhanamitragṛhe tadvivāhāyaiva pinaddhamaṅgalapratisarastamevamavocam-\"sakhe, samāpatitamevāṅgarājābhisaraṃ rājamaṇḍalam /\nsugūḍhameva saṃbhūya pauravṛddhaistadupāvartaya /\nupāvṛttaśca kṛttaśirasameva śutruṃ drakṣyasi' iti /\n\"tathā' iti tenābhyupagate gatāyuṣo 'muṣya bhavanamutsavākulamupasamādhīyamānapariṇayopakaraṇamistataḥ praveśanirgamapravṛttalokasaṃbādhamalakṣyaśastrikaḥ saha praviśya maṅgalapāṭhakairambalikāpāṇipallavamagnau sākṣiṇyātharvaṇena vidhinārpyamāṇamāditsamānasyāyāminaṃ bāhuduṇḍamākṛṣya cchurikayorasi prāharṣam /\nsphurataśca katipayānanyānapi yamaviṣayamagamayam /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "hatavidhvastadaṃ ca tadgṛhaman vicaranvepamānamadhuragātrīṃ viśālalocanāmabhiniśāmya tadāliṅganasukhamanububhūṣustāmādāya garbhagṛhamavikṣam /"
                },
                {
                  "tag": "l",
                  "attributes": {},
                  "text": "asminneva kṣaṇe tavāsmi navāmbuvāhastanitagambhīreṇa svareṇānugṛhītaḥ' iti /"
                },
                {
                  "tag": "l",
                  "attributes": {},
                  "text": "śrutvā ca smitvā ca devo 'pi rajavāhanaḥ \"kathamasi kārkasyena karṇīsutamapyatikrāntaḥ' ityabhidhāya punaravekṣyopahāravarmāṇam ācakṣva, tavedānīmavasaraḥ' ityabhāṣata /"
                },
                {
                  "tag": "l",
                  "attributes": {},
                  "text": "so 'pi sasmitaṃ praṇasyārabhatābhidhātum // Dkc_2,2 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite 'pahāravarmacaritaṃ nāma dvitīya ucchvāsaḥ\n __________________________________________________________________________________"
        },
        {
          "tag": "p",
          "attributes": {},
          "text": "START Dkc 2,3:"
        },
        {
          "tag": "p",
          "attributes": {},
          "text": "tṛtīyocchvāsaḥ"
        },
        {
          "tag": "p",
          "attributes": {},
          "text": "eṣo 'smi paryaṭannekadā gato videheṣu /\nmitilāmapraviśyaiva bahiḥ kvacinmaṭhikāyāṃ viśramitumetya kayāpi vṛddhatāpasyā dattapādyaḥ kṣaṇamalindabhūmāvavāsthiṣi /\ntasyāstu maddarśanādeva kimapyābaddhadhāramaśru prāvartata /\n\"kimetadamba, kathaya kāraṇam' iti pṛṣṭā sakaruṇamācaṣṭa--\"jaivātṛka, nanu śrūyate pātirasyā mithilāyāḥ prāharavarmā nāmāsīt /\ntasya khalu magadharājo rājahaṃsaḥ paraṃ mitramāsīt /\ntayośca vallabhe balaśambalayoriva vasumatīpriyaṃvade sakhyamapratimamadhattām /\natha prathamagarbābhinanditāṃ tāṃ ca priyasakhīṃ didṛkṣuḥ priyaṃvadā vasumatīṃ saha bhartrā puṣpapuramagamat /\ntasminneva ca samaye mālavena magadharājasya mahajjanyamajani /\ntatra leśato 'pi durlakṣyāṃ gatimagamanmagadharājaḥ, maithilendrastu mālavendraprayatnaprāṇitaḥ svaviṣayaṃ pratinivṛtto jyeṣṭhasya saṃhāravarmaṇaḥ sutairvikaṭavarmaprabhṛtibhirvyāptaṃ rājyamākarṇya svasrīyātsuhyapaterdaṇḍāvayavamāditsuraṭavīpadamavagāhyalubdhakaluptasarvasvo 'bhūt /\ntatsutena ca kanīyasā hastavartinā sahaikākinā vanacaraśaravarṣabhayapalāyitā vanamagāhiṣi /\ntatra ca me śārdūlanakhāvalījhanipatitāyāḥ pāṇibhraṣṭaḥ sa bālakaḥ kasyāpi kapilāśavasya kroḍamabhyalīyata /\ntacchavākarṣiṇaśca vyāghrasyāsūniṣuriṣvasanayantramuktaḥ kṣaṇādalikṣat /\nbhilladārakaiḥsa bālo 'pāhāri /\nsātvahaṃ mohasuptā kenāpi vṛṣṇipālenopanīya svaṃ kuṭīramāveśyakṛpayopakrāntavraṇā svasthībhūya svabharturantikamupatiṣṭhāsurasahāyatayā yāvadvyākulībhavāmi tāvanmamaiva duhītā saha yūnā kenāpi tamevoddeśamāgamat /\nsā bhṛśaṃ rūroda /\nruditānte ca sā sārthaghāte svahastagatasya rājaputrasya kirātabhartṛhastagamanam, ātmanaśca kenāpi vanacareṇa vraṇaviropaṇam, svasthāyāśca punastenopayantuṃ cintitāyā nikṛṣṭajātisaṃsargavaiklavyātpratyākhyānapāruṣyam, tadakṣaṇeṇa cāmunā vivikte vipine svaśiraḥ- kartanodyamam, anena yūnā yadṛcchayā dṛṣṭena tasya durātmano hananam, ātmanaścopayamanamityakathayat /\nsa tu pṛṣṭo maithilendrasyaiva ko 'pi sevakaḥ kāraṇavilambī tanmārgānusāri jātaḥ /\nsaha tena bharturantikamupasṛtya putravṛttāntena śrotramasya devyāḥ priyaṃvadāyāścādahāva /\nsa ca rājā diṣṭadoṣājjyeṣṭhaputraiściraṃ vigṛhya punarasahiṣṇutayātimātraṃ ciraṃ prayudhya baddhaḥ /\ndevī ca bandhanaṃ gamitā /\ndagdhā punarahamasminnapivārdhake hatajīvitamapārayantī hātuṃ pravrajyāṃ kilāgrahīpam /\nduhītā tu mama hatajīvitākṛṣṭā vikaṭavarmamahādevī kalpasundarī kilāśiśriyat /\ntau cedrājaputraunirupadravāvevāvardhiṣyetām, iyatā kālena tavemāṃ vayovasthāmamprakṣyetām /\ntayośca satorna dāyādā narendrasya prasahyakāriṇo bhaveyuḥ' iti pramanyurabhiruroda /\nśrutvā ca tāpasīgiramahamapi pravṛddhavāppo nigṛḍhamabhyadhām-\"yadyevamamba, samāśvasihi /\nnanvanti kaścinmunistvayā tadavasthayā putrābhyupapādanārthaṃ yācitastena sa labdho vardhataśca /\nvārteyamatimahatī /\nkimanayā /\nso 'hamasmi /\nśakyaśca mayāsau vikaṭavarmā yatākathañcidupaśliṣya vyāpādayitum /\nanujāḥ punaratibahavaḥ, tairapi ghaṭante paurajānapadāḥ /\nmāṃ tu na kaścidihatyarḥ idṛktayā jano jānāti /\npitarāvapi tāvanmāṃ na saṃvidāte, kimutetare tamenamarthamupāyena sādhayiṣyāmi' ityagādipam /\nsā tu harṣanirbharanipīḍitā ciraṃ prarudya bahuṃ vilapya śāntā punaḥ svamātrā rājāntaḥpuravṛttāntākhyāne nyayujyata /\nuktaṃ ca tayā-\"kumāra,kāmarūpeśvarasya kalindavarmanāmnaḥ kanyā kalpasundarī kalāsu rūpe cāpsaraso 'payatikrāntā patimabhibhūya vartate /\ntadekavallabhaḥ, sa tu bahvavarodho 'pi vikaṭavarmā' iti /\ntāmavocam-\"upasarpaināṃ matprayuktairgandhamālyaiḥ /\nupajanayacāsamānadoṣanindādinā svabhartari dveṣam /\nanurūpabhartṛgāminīnāṃ ca vāsavadattādīnāṃ varṇanena grāhayānuśayam /\navarodhanāntareṣu ca rājño vilasitāni sugūḍhānyapi prayatnenānvipya prakāśayantī mānasasyā vardhaya' iti /\npunaridamambāmavocam-\"itthameva tvayāpyananyavyāpārayā nṛpāṅganāsāvupasthātavyā /\npratyahaṃ ca yadyatra vṛttaṃ tadasmi tvayaiva bodhyaḥ, maduktā punariyamudarkasvāduno 'smatkarmaṇaḥ prasādhanāya cchāyevānayāyinī kalpasundarīmanuvartatām' iti /\ntena ca tamarthaṃ tathaivānvatiṣṭhatām /\nkeṣuciddineṣu gateṣvācaṣṭa māṃ madambā \"vatsa, mādhavīva picumandāśleṣiṇī yathāsau śocyamātmānaṃ manyeta tathopapādya sthāpitā /\nkiṃ bhūyaḥ kṛtyam' iti /\npunarahamabhilikhyātmanaḥ pratikṛtam \"ityamamuṣyai neyā /\nnītāṃ caināṃ nirvarṇya sā niyatamevaṃ vakṣyati /\n\"nanvasti kaścidīdṛśākāraḥ pumān' iti /\npratibrūhyenām-\"yadi syāttataḥ kim' iti /\ntasya yaduttaraṃ sā dāsyati \"tadahamasmi pratibodhanīyaḥ' iti /\nsā \"tathā iti rājakulamupasaṃkramya pratinivṛttā māmekānte nyavedayat-\"vatsa, darśito 'sau citrapaṭastasyai mattakāśinyai /\ncitrīyamāṇā cāsau bhuvanamidaṃ sanāthīkṛtaṃ yaddeve 'pi kusumadhanvani nedṛśī vapuḥśrīḥ saṃnidhatte /\ncitrametaccitrataram /\nna ca tamavaimi yar idṛśamidamihatyo nirmimīte /\nkenedamālikhitam, ityādṛtavatī vyāhṛtavatī ca /\nmayā ca smerayodīritam-\"devi, sadṛśamājñāpayasi /\nbhagavānmakaraketurapyevaṃsundaraṃ iti na śakyameva saṃbhavāyitum /\natha ca vistīrṇeyamarṇavanemiḥ /\nkvacidīdṛśamapi rūpaṃ daivaśaktyā saṃbhavet /\natha tu yadyevaṃrūpo rūpānurūpaśilpaśīlavidayājñānakauśalo yuvā mahākulīnaśca kaścitsaṃnihitaḥ syāt, sa kiṃ lapsyate' iti /\ntayoktam-\"amba, kiṃ bravīmi /\nśarīraṃ hṛdayaṃ jīvitamiti sarvamidamalpamanarhaṃ ca /\ntato na kiñcillapsyate na cedayaṃ vipralambhastasyāmupya darśanānubhavena yathedaṃ cakṣuścaritārthaṃ bhavettathānugrahaḥ kāryaḥ' iti /\nbhūyo 'pi mayā dṛḍhatarīkartumupanyastam-\"asti ko 'pi rājasūnurnigūḍhaṃ caran /\namupya vasantotsave sahasakhībhirnagaropavanavihāriṇīratiriva vigrahiṇī yadṛcchayā darśanapathaṃ gatāsi /\ngataścāsau kāmaśaraikalakṣyatāṃ māmanvavartiṣṭa /\nmayā ca vāmanyonyānurūpairanyadurlabhairākārādibhirguṇātiśayaiśca preryamāṇayā tadracitaireva kusumaśekharasraganulepanādibhiściramupāsitāsi /\nsādṛśyaṃ ca svamanena svayamevābhilikhya tvatsamādhigāḍhatvadarśanāya preṣitam /\neṣa cedartho niścitastasyāmupyātimānuṣaprāṇasattavaprajñāprakarṣasya na kiñcidduṣkaraṃ nāma /\ntamadyaiva darśayeyam /\nsaṃketo deyaḥ' iti /\ntayā tadu kiñcidiva dhyātvā punarabhihitam--\"amba, tava naitadidānīṃ gopyatam /\nataḥ kathayāmi /\nmama tātasya rājña prahāravarmaṇā saha mahatī prītirāsīt /\nmātuśca me mānavatyāḥ priyavayasyā devī priyaṃvadāsīt /\ntābhyāṃ punarajātāpatyābhyāmevakṛtaḥ samayo 'bhūt--\"āvayoḥ putramatyāḥ putarāya duhitṛmatyā duhitā deyā' iti /\ntātastu māṃ jātāṃ pranaṣṭāpatyā priyaṃvadeti prārthayamānāya vikaṭavarmaṇe daivāddattavān /\nayaṃ ca niṣṭhuraḥ pitṛdrohī nāpyupapannasaṃsthānaḥ kāmopacāreṣvalabdhavaicakṣaṇyaḥ kalāsu kāvyanāṭakādiṣu mandābhiniveśaḥ sauryonmādī durvikatthano 'nṛtavādī cāsthānavarpī /\nnātirocate ma eṣa bhartā viśeṣataścaiṣu vāsareṣu yadayamudyāne madantaraṅgabhūtāṃ puṣkarikāmapyupāntavartinīmanādṛtya mayi baddhasāpatnyamatasarāmanātmajñāmātmanāṭakīyāṃ ramayantikāṃ nāmāpatyanirviśeṣaṃ matsaṃvardhitāyāścampakalatāyāṃ svayamavacitābhiḥ sumanobhiralamakārṣit /\nmadupabhuktamukte citrakūṭagarbhavedikāgate ratnatasya tayā saha vyahārṣit /\nayogyaśca pumānavajñātaṃ ca pravṛttaḥ /\ntatkimityapekṣyate paralokabhayaṃ caihikena duḥkhenāntaritam /\naviṣahyaṃ hi yoṣitāmanaṅgaśaraniṣaṅgībhūtacetasāmaniṣṭajanasaṃvāsayantraṇāduḥkham /\nato 'munā puruṣeṇa mamādyodyānamādhavīgṛhe samāgamaya /\ntadvārthāśravaṇamātreṇaiva hi mamātimātraṃ mano 'nuraktam /\nasti cāyamartharāśiḥ /\nanenāmupya pade pratiṣṭhāpya tamevātyantamupacarya jīviṣyāmi' iti /\nmayāpi tadabhyupetya pratyāgatam /\nataḥ paraṃ bhartṛdārakaḥ pramāṇam' iti /\ntatastasyā eva sakāśādantaḥpuraniveśamantarvaṃśikapuruṣasthān pramadavanapradeśānapi vibhāgenāvagamya, astagirikūṭapātakṣubhitaśoṇita iva śoṇībhavati bhānubimbe, paścimāmbudhiṣayaḥpātanirvāpitapataṅgāṅgāradhūmasaṃbhāra iva bharitanabhasitamasi vijṛmbhate, paradāraparāmarśonmukhasya mamācāryakamiva kartumutthite guruparigrahaślāghini grahāgresare kṣapākare, kalpasundarīvadanapuṇḍarīkeṇeva maddarśanātirāgaprathamopanatena smayamānena candramaṇḍalena saṃdhukṣyamāṇatejasi bhuvanavijigīṣodyate deve kusumadhanvani, yatocitaṃ śayanīyamabhaje /\nvyacīcaraṃ ca-\"siddhaprāya evāyamarthaḥ /\nkintu parakalatralaṅghānāddharmapīḍā bhavet, sāpyarthakāmayordvayorupalambheśāstrakārairanumataiveti /\ngurujanabandhamokṣopāyasaṃdhinā mayā caipa vyatikramaḥ kṛtaḥ, tadapi pāpaṃ nirhṛtya kiyatyāpi dharmakalayā māṃ samagrayediti /\napi tvetadākarṇya devo rājavāhanaḥ suhṛdo vā kiṃ nu vakṣyanti' iti cintāparādhīna eva nidrayā parāmṛśye /\nadṛsyata ca svapno hastivakro bhagavān /\nāhasma ca-\"saumya upahāravarman, mā sma te durvikalpo bhūt /\nyatastvamasi madaṃśaḥ /\nśaṅkarajaṭābhāralālanocitā surasaridasau varavarṇinī /\nsā ca kadācinmadviloḍanāsahiṣṇurmāmaśapat-\"ehi martyatvam' iti /\naśapyata mayā ca-\"yatheha bahubhogyā tathā prāpyāpi mānupyakamanekasādhāraṇī bhava' iti /\nabyarthitaścānayā \"ekapūrvā punastvāmevopacarya yāvajjīvaṃ rameyam' iti /\ntadayamartho bhavya eva bhavatā nirāśaṅkyaḥ' iti /\npratibudhya ca prītiyuktastadaharapi priyāsaṃketavyatikarādismaraṇenāhamanaiṣam /\nanyedyurananyathāvṛttiranaṅgo mayyeveṣuvarṣamavarṣat /\naśuṣyacca jyotiṣmataḥ prabhāmayaṃ saraḥ /\nprāsaracca timiramayaḥ kardamaḥ /\nkārdamikanivasanaśca dṛjhataraparikaraḥ khaṅgapāṇirupahṛtaprakṛtopaskaraḥ /\nsmaranmātṛdattānyabhijñānāni rājamandiraparikhāmudambhasamupātiṣṭham /\nathopakhātaṃ mātṛgṛhadvāre puṣkarikayā prathamasaṃnidhāpitāṃ vemuyaṣṭimādāya tayā śāyitayā ca parikhām, sthāpitayā ca prākārabhittimalaṅghayam /\nadhiruhya pakveṣṭakacitena gopuroparitalādhiroheṇa sopānapathena bhuvamavātaram /\navatīrṇaśca bakulavīthīmatikramya campakāvalivartmanā manāgivopasṛtyottarāhi karuṇaṃ cakravākamithunaravamaśṛṇavam /\npunarudīcā pāṭalipathena sparśalabhyaviśālasaudhakuḍyodareṇa śarakṣepamiva gatvā punaḥ prācā piṇḍībhāṇḍīraṣaṇḍamaṇḍitobhayapārśvena saikatapathena kiñcidunttaramatikramya punaravācīṃ cūtavīthīmagāhiṣi /\ntataśca gahanataramudaropacitaratnavedikaṃ mādhavīlatāmaṇḍapamīṣadvivṛtasamudgakonmiṣitabhāsā dīpavartyā nyarūpayam /\npraviśya caikapārśve phullapuṣpanirantarakuraṇṭapotapaṅktibhittiparigataṃ garbhagṛham, avanipatitāruṇāśokalatāmayamabhinavakusumakorakapulakalāñchitaṃ pratyagrapravālapaṭalapāṭalaṃ kapāṭamuddhāṭya prāvikṣam, tatra cāsītsvāstīrṇaṃ kusumaśayanam, suratopakaraṇavastugarbhāścabhṛṅgārakaḥ /\nsamupaviśya muhūrtaṃ viśrāntaḥ parimalamatiśayavantamāghrāsiṣam /\naśrauṣaṃ ca mandamandaṃ padaśabdam /\nśrutvaiva saṃketagṛhānnirgatya raktāśokaskandhapārśvavyavahitāṅgayaṣṭiḥ sthito 'smi /\nsā ca subhrūḥ suṣīmakāmā śanairupetya tatra māmadṛṣṭvā balavadavyathiṣṭa /\nvyasṛjacca mattarājahaṃsavi kaṇṭharāgavalgugadgadāṃ giram-\"vyaktamasmi vipralabdhā /\nnāstyupāyaḥ prāṇitum /\nayi hṛdaya, kimidamakāryaṃ kāryavadadhyavasāya tadasaṃbhavena kimevamuttāmyasi /\nbhagavanpañcabāṇa, kastavāparādhaḥ kṛto mayā yadevaṃ dahasi, na ca bhasmīkaroṣi' iti /\nathāhamāvirbhūya vivṛtadīpabhājanaḥ \"bhāmini, nanu bahvaparāddhaṃ bhavatyā cittajanmano yadamuṣya jīvitabhūtā ratirākṛtyā kadarthitā, dhanuryaṣṭirbhrūlatābhyām, bhramaramālāmayī jyā nīlālakadyutibhiḥ, astrāṇyapāṅgavīkṣitavṛṣṭibhiḥ, mahārajanarañjitadhvajapaṭāṃśukaṃ dantacchadamayūkhajālaiḥ, prathamasuhṛnmalayamārutaḥ parimalapaṭīyasā niḥśvāsapavanena, parabhṛto 'timañjulaiḥ pralāpaiḥ, puṣpamayī patākā bhujayaṣṭibhyām, digvijayārambhapūrṇakumbhamithunamurojakumbhayugalena, krījāsaro nābimamḍalena, saṃnāhyarathaḥ śroṇimaṇḍalena, bhavanaratnatoraṇastambhayugalamūruyugalena, līlākarṇakisalayaṃ caraṇatalaprabhābhiḥ /\nataḥ sthāna eva tvāṃ dunoti mīnaketuḥ /\nmāṃ punaranaparādhamadhikamāyāsayatītyeṣa eva tasya doṣaḥ /\ntatprasīda sundari, jīvaya māṃ jīvanauṣadhibhiravāpāṅgairanaṅgabhujaṅgadaṣṭam' ityāśliṣṭavān /\narīramaṃ cānaṅgarāgapeśalaviśālalocanām /\navasitārthāṃ cāraktavalitekṣaṇāmīṣatsvedarekhodbhedajarjaritakapolamūlāmanargalakalakalapralāpinīmakaruṇadaśanakararuhārpaṇavyatikarāmatyarthapariślathāṅgīmārtāmiva lakṣayitvā mānasīṃ śārīrīṃ ca dhāraṇāṃ śithilayannātmānamapi tayā samānārthamāpādayam /\ntatkṣaṇavimuktasaṃgatau ratāvasānakaṃ vidhimanubhavantau ciraparicitāvivātirūḍhaviśrambhau kṣaṇamavātiṣṭhāvahi /\npunarahamuṣṇamāyataṃ ca niḥśvasya kiñciddīna dṛṣṭiḥ sacakitaprasāritābhyāṃ bhujābhyāmenāmanatipīḍaṃ pariṣvajya nātiviśadamacumbiṣam /\naśrumukhī tu sā \"yadi prāyāsi nātha, prayātameva me jīvitaṃ gaṇaya /\nnaya māmapi /\nna cedasau dāsajano niṣprayojanaḥ' ityañjalimavataṃsatāmanaiṣīt /\navādiṣaṃ ca tām--\"ayi mugdhe, kaḥ sacetanaḥ striyamabhikāmayamānāṃ nābhinandati /\nyadi madanugrahaniścalastavābhisaṃdhirācarāvicāraṃ madupadiṣṭam /\nādarśaya rahasi rājñe matsādṛśyagarbhaṃ citrapaṭam /\nācakṣva ca kimiyamākṛtiḥ puruṣasaundaryasya pāramārūḍhā na vā' iti /\n\"bāḍhamārūḍhā' iti nūnamasau vakṣyati /\nbrūhi bhūyaḥ--\"yadyevam, asti kāpi tāpasī deśāntarabhramaṇalabdhaprāgalbhyā mama ca mātṛbhūtā' /\ntayedamālekhyarūpaṃ puraskṛtyāhamuktā-\"so 'sti tādṛśo mantro yena tvamupoṣitā parvaṇi viviktāyāṃ bhūmau purohitairhutamukte saptārciṣi naktamekākinī śataṃ candanasamidhaḥ, śatamagurusamidhaḥ karpūramuṣṭhiḥ paṭṭavastrāṇi ca prabhūtāni hutvā bhaviṣyasyevamākṛtiḥ /\natha cālayiṣyasi ghaṇṭām /\nghaṇṭāpuṭakvaṇitāhūtaśca bhartā bhavatyai sarvarahasyamākhyāya nimīlitākṣo yadi tvāmāliṅget, iyamākṛtiramumupasaṃkrāmet /\ntvaṃ tu bhaviṣyasi yathāpurākāraiva yadi bhavatyai bhavatpriyāya caivaṃ roceta, na cāsminvidhau visaṃvādaḥ kāyaḥ' iti /\n\"vapuścodidaṃ tavābhimataṃ saha suhṛnmantribhiranujaiḥ paurajānapadaiśca saṃpradhārya teṣāmapyanumate karmaṇyabhimukhena steyam' iti /\nsa niyatamabhyupaiṣyati /\npunarasyāmeva pramadavanavāṭīśṛṅgāṭikāyāmātharvaṇikena vidhinā saṃjñapitapaśunābhihutya mukte hiraṇyaretasi dhūmapaṭena saṃpraviṣṭena mayāsminneva latāmaṇḍape sthātavyam /\ntvaṃ punaḥ pragāḍhāyāṃ pradoṣavelāyāmālapiṣyasi karṇe kṛtanarmasmitā vikaṭavarmāṇam--\"dhūrto 'si tvamakṛtajñaśca /\nmadanugrahalabdhenāpi rūpeṇa lokalocanotsavāyamānena matsapatnīrabhiramayiṣyasi /\nnāhamātmavināśāya vetālotthāpanamācareyam' iti /\nśrutvedaṃ tvadvacaḥ sa yadvadiṣyati tanmahyamekākinyupāgatya nivedayiṣyasi tataḥ paramahameva jñāsyāmi /\nmatpadacihnāni copavane puṣkarikayā pramārjaya' iti /\nsā \"tathā' iti śāstropadeśamiva maduktamādṛtyātṛptasuratarāgaiva kathaṅkathamapyagādantaḥpuram /\nahamapi yathāpraveśaṃ nirgatya svamevāvāsamayāsipam /\natha sā mattakāśinī tathā tamarthamanvatiṣṭhat /\natiṣṭhacca tanmate sa durmatiḥ /\nabhramacca paurajānapadeṣviyamadbhutāyamānā vārtā-\"rājā kila vikaṭavarmā devīmantrabalena devayogyaṃ vapurāsādayiṣyati /\nnūnameṣa vipralambho nātikalyāṇa) /\nkaiva kathā pramādasya /\nsvasminnevāntaḥpuropavane svāgramahiṣyaiva saṃpādyaḥ kilāyamarthaḥ /\ntathāhi bṛhaspatipratimabuddhibhirmantribhirapyabhyūhyānumataḥ /\nyadyevaṃ bhāvi nānyadataḥ paramasti kiñcidadbhutam /\nacintyo hi maṇimantraupadhīnāṃ prabhāvaḥ iti prasṛteṣu lokapravādeṣu prāpte parvadivase, pragāḍhāyāṃ prauḍhatamasi pradoṣavelāyāmantaḥpurodyānādudairayaddhūrjaṭikaṇṭhadhūmro dhūmodgamaḥ /\nkṣīrājyadadhitilagaurasarpapavasāmāṃsarudhirāhutīnāṃ ca parimalaḥ pavanānusārī diśidiśi prāvātsīt /\npraśānte ca sahasā dhūmodgame tasminnahamaviśam /\nniśāntodyānamagācca gajagāminī /\nāliṅgya ca māṃ sasmitaṃ samabhyadhatta--\"dhūrta, siddhaṃ te samīhetam /\navasitaśca paśurasau /\namuṣya pralobhanāya tvadādiṣṭayā diśā mayoktam-\"kitava, na sādhayāmi te saundaryam /\nevaṃ sundaro hi tvamapsarasāmapi spṛhaṇīyo bhaviṣyasi, kimuta mānuṣīṇām /\nmadhukara iva nisargacapalo yatra kvacidasajjati bhavādṛśo nṛśaṃsaḥ' iti /\ntena tu me pādayornipatyābhihitam-\"rambhoru, sahasva matkṛtāni duścaritāni /\nmanasāpi na cintayeyamitaḥparamitaranāram /\ntvarasva prastute karmaṇi' iti /\ntadahamīdṛśenavaivāhikenanepathyena tvāmabhisṛtavatī /\nprāgapi rāgāgnisākṣikamanaṅgena guṇarūpā dattaiva tubhyameṣā jāyā /\npunarapīmaṃ jātavedasaṃ sākṣīkṛtya svahṛdayena dattā iti prapadena caraṇapṛṣṭhe niṣpīḍyotkṣiptapādapārpṇiritaretaravyatiṣaktakomalāṅgulidalena bhujalatādvayena kandharāṃ mamāveṣṭya salīlamānanamānamayya svayamunnamitamukhakamalā vibhrāntaviśāladṛṣṭirasakṛdabhyacumbat /\nathainām \"ihaiva kuraṇṭakagulmagarbhe tiṣṭha yāvadahaṃ nirgatya sādhayeyaṃ sādhyaṃ samyak' iti visṛjya tāmupasṛtya homānalapradeśamaśokaśākhāvalambinīṃ ghaṇṭāmacālayam /\nakūjacaca sā taṃ janaṃ kṛtāntadṛtīvāhvayantī /\nprāvartiṣi cāhamagurucandanapramukhāni hotum /\nāyāsīcca rājā yathoktaṃ deśam /\nśaṅkāpannamiva kiñcitsavismayaṃ vicārya tiṣṭhantamabravam--\"brūhi satyaṃ bhūyo 'pi me bhagavantaṃ citrabhānumeva sākṣīkṛtya /\nna cedanena rūpeṇa matsapatnīrabhiramayiṣyasi, tatastvayīdaṃ rūpaṃ saṃkrāmayeyam' iti /\nsa tadaiva \"devyaiveyam, nopadhiḥ' iti sphuṭopajātasaṃpratyayaḥ prāvartata śapathāya /\nsmitvā punarmayoktam--\"kiṃ vā śapathena /\nkaiva hi mānupī māṃ paribhaviṣyati /\nyadyapsarobhiḥ saṃgacchase, saṃgacchasva kāmam /\nkathaya kāni te rahasyāni /\ntatkathanānte hi tvatsvarūpabhraṃśaḥ' iti /\nso 'bravīt--\"asti baddho matpituḥ kanīyānbhrātā prahāravarmā /\ntaṃ viṣānnena vyāpādyājīrṇadoṣaṃ khyāpayeyamiti mantribhiḥ sahā dhyavasitam /\nanujāya viśālavarmaṇe daṇḍacakraṃ puṇḍradeśābhikramaṇāya ditsitam /\npauravṛddhaśca pāñcālikaḥ paritrātaśca sārthavāhaḥ svanatināmno yavanādvajramekaṃ vasuṃdharāmūlyaṃ ladhīyasārdheṇa labhyamiti mamaikānte 'mantrayetām /\ngṛhapatiśca mamāntaraṅgabhūto janapadamahattaraḥ śatahaliralīkavādaśīlamavalepavantaṃ duṣṭagrāmaṇyamanantasīraṃ janapadakopena ghātayeyamiti daṇḍadharānuddhārakarmaṇi matprayogānniyoktumabhyupāgamat /\nitthamidamaciraprastutaṃ rahasyam' /\nityākarṇya-tam \"iyattavāyuḥ /\nupapadyasva svakarmocitāṃ gatim' iti cchurikayā dvidhākṛtya kṛttamātraṃ tasminneva pravṛttasphītasarpiṣi hiraṇyaretasyajūhavam /\nabhūccāsau bhasmasāt /\natha strīsvabhāvādīṣadvihvalāṃ hṛdayavallabhāṃ samāśvāsya hastakisalaye 'valambya gatvā tadgṛhamanujñayāsyāḥ sarvāṇyantaḥpurāṇyāhūya sadya eva sevāṃ dattavān /\nsavismitavilāsinīsārthamadhye kañcidvihṛtya kālaṃ visṛṣṭāvarodhamaṇḍalastāmeva saṃhatorūmūrūpapīḍaṃ bhujopapīḍaṃ copaguhya talpe 'bhiramayannalpāmiva tāṃ niśāmatyanaiṣam /\nalabhe ca tanmukhāttadrājakulasya śīlam /\nuṣasi snātvā kṛtamaṅgalo mantribhiḥ saha samagacche /\ntāṃścābravam--\"āryāḥ, rūpeṇaiva saha parivṛttau mama svabhāvaḥ /\nya eva viṣānnena hantu cintitaḥ patā me sa muktvā svametadrājyaṃ bhūya eva grāhayitavyaḥ /\npitṛvadamuṣminvayaṃ śuśrūṣayaiva vartāmahe /\nna hyasti pitṛvadhātparaṃ pātakam' iti /\nbhrātaraṃ ca viśālavarmāṇamāhūyoktavān--\"vatsa, na subhikṣāḥ sāṃprataṃ puṇḍrāḥ te duḥkhamohopahatāstyaktātmāno rāṣṭraṃ no na samṛddhamabhidraveyuḥ /\nato muṣṭivadhaḥ sasyavadho vā yadotpadyate tadābhiyāsyasi, nādya yātrā yuktā' iti /\nnagaravṛddhāvapyavalāpiṣam--\"alpīyasā mūlyena mahārhaṃ vastu māstu me labhyaṃ dharmarakṣāyai, tadanuguṇenaiva mūlyenādaḥ krīyatām' iti /\nśatahaliṃ ca rāṣṭramukhyamāhūyākhyātavān--\"yo 'sāvanantasīraḥ prahāravarmaṇaḥ pakṣa iti nināśayiṣitaḥ, so 'pi pitari me prakṛtisthi kimiti nāśyeta, tattvayāpi tasminsaṃrambho na kāryaḥ' iti /\nta ime sarvamābhijñānikamupalabhya \"sa evāyam' iti niścinvānā vismayamānāśca māṃ mahādevīṃ ca praśaṃsanto mantrabalāni coddhopayanto bandhanātpitarau niṣkrāmayya svaṃ rājyaṃ pratyapādayan /\nahaṃ ca tayā me dhātryā sarvamidaṃ mamāceṣṭitaṃ rahasi pitroravagamayya praharṣakāṣṭhādhirūḍhayostayoḥ pādamūlamabhaje /\nabhajye ca yauvarājyalakṣmyā tadanujñātayā /\nprasādhitātmā devapādavirahṛduḥkhadurbhagānbhogānnirviśanbhūyo 'sya pitṛsakhasya siṃhavarmaṇo lekhyāccaṇḍavarmaṇaścampābhiyogamavagamya \"śatruvadho mitrarakṣā cobhayamapi karaṇīyameva' ityalaghunā laghusamutthānena sainyacakreṇābhyasaram /\nabhavaṃ ca bhūmitsvatpādalakṣmīsākṣātkriyāmahotsavānandarāśeḥ' iti /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "śrutvaitaddevo rājavāhanaḥ sanmitamavādīt--\"paśyata pāratalpikamupadhiyuktamapi gurujanūndhavyasanamuktihetutayā duṣṭāmitrapramāpaṇābhyupāyatayā rājyopalabdhimūlatayā ca puṣkalāvarthadharmāvapyarīradhat /"
                },
                {
                  "tag": "l",
                  "attributes": {},
                  "text": "kiṃ hi buddhimatprayuktaṃ nābhyupaiti śobhām' iti /"
                },
                {
                  "tag": "l",
                  "attributes": {},
                  "text": "arthapālamukhe nidhāya snigdhadīrghāṃ dṛṣṭim \"ācaṣṭāṃ bhavānātmīyacaritam' ityādideśa /"
                },
                {
                  "tag": "l",
                  "attributes": {},
                  "text": "so 'pi baddhāñjalirabhidadhe // Dkc_2,3 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ katau daśakumāracarite upahāravarmacaritaṃ nāma tṛtīya ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 2,4:"
        },
        {
          "tag": "p",
          "attributes": {},
          "text": "caturthocchvāsaḥ"
        },
        {
          "tag": "p",
          "attributes": {},
          "text": "deva, so 'hamapyobhireva suhṛdbhirekakarmormimālinemibhūmivalayaṃ paribhramannupāsaraṃ kadācitkāśīpurīṃ vārāṇasīm /\nupaspṛśya maṇibhaṅganirmalāmbhasi maṇikarṇikāyāmavimukteśvaraṃ bhagavantamandhakamathanamabhipraṇamya pradakṣiṇaṃ paribhramanpuruṣamekamāyāmavantamāyasapari ghapīvarābhyāṃ bhujābhyāmābadhvamānaparikaramavirataruditocchūnatāmradṛṣṭimadrākṣam /\natarkayaṃ ca-\"karkaśo 'yaṃ puruṣaḥ kārpaṇyamiva varṣapi kṣīṇatāraṃ cakṣuḥ, ārambhaśca sāhasānuvādī, nūnamasau prāṇaniḥspṛhaḥ kimapi kṛcchraṃ priyajanavyasanamūlaṃ pratipatsyate /\ntatpṛccheyamenam /\nasti cenmamāpi ko 'pi sāhāyyadānāvakāśastamenamabhyupetyetyapṛccham-\"bhadra, saṃnāho 'yaṃ sāhasamavagamayati /\nna cedgopyamicchāmi śrotuṃ śokahetum' iti /\nsa māṃ sabahumānaṃ nirvarṇya \"ko doṣaḥ, śrūyatām' iti /\nkvacitkaravīratale mayā saha niṣaṇṇaḥ kathāmakāraṣit-\"mahābhāga, so 'hamasmi pūrveṣu kāmacaraḥ pūrṇabhadro nāma gṛhapatiputraḥ /\nprayatnasaṃvardhito 'pi pitrā daivacchandānuvartī cauryavṛttirāsam /\nathāsyāṃ kāśīpuryāmaryavaryasya kasyacidgṛhe corayitvā rūpābhigrāhito baddhaḥ /\nvadhye ca mayi mattahastī mṛtyuvijayo nāma hiṃsāvihārī rājagopuroparitalādhirūḍhasya paśyataḥ kāmapālanāmna uttamāmātyasya śāsanājjanakaṇṭharavadviguṇitaghaṇṭāravo maṇḍalitahastakāṇḍaṃ samabhyadhāvat /\nabhipatya ca mayā nibhayana nirbhartsitaḥ pariṇamandārukhaṇḍasuṣirānupraviṣṭobhayabhujadaṇḍaghaṭitapratimāno bhītavannyavartiṣṭa /\nbhūyaśca netrā jātasaṃrambheṇa nikāmadāruṇairvāgaṅkuśapādapātairabhimukhīkṛtaḥ /\nmayāpi dviguṇābaddhamanyunā nirbhartsyābhihato nivṛtyāpādravat /\natha mayopetya sarabhasamākruṣṭo ruṣṭaśca yantā \"hanta, mṛto 'si kuñjarāpasada' iti niśitena vāraṇena vāraṇaṃ muhurmuhurabhighnanniryāṇabhāge kathamapi madabhimukhamakarot /\nathāvocyam--\"apasaratu dvikakīṭa eṣaḥ /\nanyaḥ kaścinmātaṅgaphatirānīyatām /\nyenāhaṃ muhūrtaṃ vihṛtya gacchāmi gantavyāṃ gatim' iti /\ndṛṣṭaiva sa māṃ ruṣṭamudgarjantamutkrāntayantṛniṣṭhurājñaḥ palāyiṣṭa /\nmantriṇā punarahamāhūyābhyadhāyiṣi--\"bhadra, mṛtyurevaiṣa mṛtyuvijayo nāma hiṃsāvihārī /\nso 'yamapi tāvattvayaivaṃbhūtaḥ kṛtaḥ /\ntadviram karmaṇo 'smānmalīmasātkimalamasi pratipadyāsmānāryavṛttyā vartitum' iti /\n\"yathājñāpito 'smi' iti vijñāpito 'yaṃ mayā mitravanmayyavartiṣṭa /\npṛṣṭaśca mayaikadā rahasi jātaviśrambheṇābhāṣata svacaritam--\"āsītkusumapure rājño ripuñjayasya mantrī dharmapālo nāma viśrutadhīḥ śrutaṛṣiḥ /\namuṣya putraḥ sumitro nāma pitraiva samaḥ prajñāguṇeṣu /\ntasyāsmi dvaimāturaḥ kanīyanbhrātāham /\nveśeṣu vilasantaṃ māmasau vinayaruciravārayat /\navāryadurnayaścāhamapasṛtya diṅmukheṣu bhramanyadṛcchayāsyāṃ vāraṇasyāṃ pramadavane madanadamanārādhanāya nirgatya sahasakhībhiḥ kandukenānukrīḍamānāṃ kāśībhartuścaṇḍasiṃhasya kanyāṃ kāntimatīṃ nāma cakame /\nkathamapi samagacche ca /\natha channaṃ ca viharatā kumārīpure sā mayāsīdāpannasattvā /\nkañcitsutaṃ ca prasūtavatī /\nmṛtajāta iti so 'paviddho rahasyanirbhedabhayātparijanena krīḍāśaile /\nśabaryā ca smaśānābhayāśaṃ nītaḥ /\ntayaiva nivartamānayā niśīthe rājyavidhyamārakṣikapuruṣairabhigṛhaṃya tarjitayā daṇḍapārupyabhītayā nirbhinnaprāyaṃ rahasyam /\nrājajñayā niśīthe 'hamākrījanagiridarīgṛhe viśrabdhaprasuptastayopadaraśito yathopapannarajjubaddhaḥ śmaśānamupanīya mātaṅgodyatena kṛpāṇena prājihīrṣye niyatibalāllūnabandhastamasimācchidyāntyajaṃ tamanyāṃśca kāṃścitprahṛtyāpāsaram /\naśaraṇśca bhramannaṭavyāmekadāśrumukhyā kayāpi divyākārayā saparicārayā kanyayopāsthāyipi /\nsā māmañjalikisalayottaṃsitena mukhavilolakuntalena mūrdhnā praṇamya mayā saha vanavaṭadrumasya kasyāpi mahataḥ pracchāyaśītale tale niṣaṇṇā, \"kāsi vāsu, kuto 'syāgatā, kasya hetorasya me prasīdasi' iti sābhilāṣamābhāṣitā mayā vāṅmayaṃ madhuvarṣamavarṣat-\"ārya, nāthasya yakṣāṇāṃ maṇibhadrasyāsmi duhitā tārāvalī nāma /\nsāhaṃ kadācidagastyapatnīṃ lopāmudrāṃ namaskṛtyāpāvartamānā malayagireḥ paretāvāse vārāṇasyāḥ kamapi dārakaṃ rudantamadrākṣam /\nādāya cainaṃ tīvrasnehānmamapitroḥ saṃnidhimanaiṣam /\nanaipīcca me pitā devasyālakeśvarasyāsthānīm /\nathāhamāhūyājñaptā harasakhena, \"bāle bāle 'sminkīdṛśaste bhāvaḥ' iti /\n\"aurasa ivāsminvatse vatsalatā' iti mayā vijñāpitaḥ \"satyamāha varākī' iti tanmūlāmatimahatīṃ kathāmakarot /\ntatraitāvanmayāvagatam \"tvaṃ kila śaunakaḥ śūdrakaḥ kāmapālaścābhinnaḥ /\nbandhumatī vinayavatī kāntimatī cābhinnā /\nvedimatyāryadāsī somadevī vaikaiva /\nhaṃsāvalī śūrasenā sulocanā cānanyā /\nnandinī raṅgapatākendrasenā cāpṛthagbhūtā /\nyā kila śaunakāvasthāyāmagnisākṣikamātmasātkṛtā gopakanyā saiva kilāryadāsī punaścādya tārāvalītyabhūvam /\nbālaśca kilaśūdrakāvasthe tvayyāryadāsyavasthāyāṃ mayyudabhūt /\navardhyata ca vinayavatyā snehavāsanayā /\nsa tu tasyāṃ kāntimatyavasthāyāmadyodabhūt /\nevamanekamṛtyumukhaparibhraṣṭaṃ daivānmayopalabdhaṃ tamekapiṅgādeśādvane tapasyato rājahaṃsasya devyai vasumatyai tatsutasya bhāvicakravartino rājavāhanasya paricaryārthaṃ samarpya gurubhirabhyanujñātā kṛtāntayogātkṛtāntamukhabhraṣṭasya te pādapadmaśuśrūṣārthamāgatāsmi' iti /\nśrutvā tāmanekajanmaramaṇīmasakṛdāśliṣya harṣāśrumukho muhurmuhuḥ sāntvayitvā tatprabhāvadarśite mahati mandire 'harniśaṃ bhūmidurlabhānbhogānanvabhūvam /\ndvitrāṇi danānyatikramya mattakāśinīṃ tāmavādiṣam-\"priye, pratyapakṛtya matprāṇadgohiṇaścaṇḍasiṃhasya vairaniryātanasukhamanububhūṣāmi' iti tayā sasmitamabhihitam-\"ehi kānta, kāntimatīdarśanāya nayāmi tvām' iti /\nsthiter'dharātre rājño vāsagṛhanīye /\ntatastacchirobhāgavartinīmādāyāsiyaṣṭiṃ prabodhyainaṃ prasphurantamabravam--\"ahamasmi bhavajjāmātā /\nbhavadanumatyā vinā tava kanyābhimarśī /\ntamaparādhamanuvṛttyā pramārṣṭumāgataḥ' iti /\nso 'tibhītomāmabhipraṇamyāha-\"ahameva mūḍho 'parāddhaḥ yastava duhitṛsaṃsargānugrāhiṇo grahagrasta ivotkrāntasīmā bhavadadhīnam' ityavādīt /\nathāparedyuḥ prakṛtiṇḍalaṃ saṃnipātya vidhivadātmajāyāḥ pāṇimagrāhayat /\naśrāvayacca tanayavārtāṃ tārāvalī kāntimatyai, somadevīsulocanendrasenābhyaśca pūrvajātivṛttāntam /\nitthamahaṃ mantripadāpadeśaṃ yauvarājyamanubhavanviharāmi vilāsinībhiḥ' iti /\nsa evaṃ mādṛśe 'pi jantau paricaryānubandhī bandhurekaḥ sarvabhūtānāmalasakena svargate śvaśure, jyāyasi jantau paricaryānubandhī bandhurekaḥ sarvabhūtānāmalasakena svargate śvaśure, jyāyasi ca śyāle caṇḍaghoṣanāmni strīṣvatiprasaṅgātprāgeva kṣayakṣīṇāyuṣi, pañcavarṣadeśīyaṃ sihaghoṣanāmānaṃ paiśunyavādināṃ durmantriṇaḥ katicidāsannantaraṅgabhūtāḥ /\ntaiḥ kilāsāvitthamagrāhyata-\"prasaṅyaiva svasā tavāmunā bhujaṅgena saṃgṛhītā /\npunaḥ prasupte rājani prāhartumadyutāsirāsīt /\ntenāsmai talkṣaṇapravṛddhena bhītyānunīya dattā kanyā /\ntaṃ ca devajyeṣṭhaṃ caṇḍaghoṣaṃ viṣeṇa hatvā bālo 'yamasamartha iti tvamadyāpi prakṛtiviśrambhaṇāyopekṣitaḥ /\nkṣiṇoti ca purā sa kṛtaghno bhavantam /\ntamevāntakapuramabhigamayituṃ yatasva' iti /\nsa tathā dūṣito 'pi yakṣiṇībhayānnāmuṣminpāpamācaritumaśakat /\neṣu kila divaseṣvayathāpūrvamākṛtau kāntimatyāḥ samupalakṣya rājamahiṣī sulakṣaṇā nāma sapraṇayamapṛcchat-\"devi, nāhamāyathātathyena vipralambhanīyā /\nkathaya tathyaṃ kenedamayathāpūrvamānanāravinde tavaiṣu vāsareṣu' iti /\nsā tvavadīt-\"bhadre, smarasi kimadyāpyāyathātathyena kiñcinmayoktapūrvam /\nsakhī me tārāvalī sapatnī ca kimapi kaluṣitāśayā rahasi bhartrā madgotrāpadiṣṭā praṇayamapyupekṣya praṇamyamānāpyasmabhirupoḍhamatsarā prāvasat /\navasīdati ca naḥ patiḥ /\nato me daurmanatyam' iti /\ntatprāyeṇaikānte sulakṣaṇayā kāntāya kathitam /\n\"athāsau nirbhayo 'dya priyatamāvirahapāṇḍubhiravayairghairyastambhitāśruparyākulena cakṣuṣoṣmaśvāsaśoṣitābhirivānatipeśalābhirvāgbhirviyogaṃ darśayantam, kathamapi rājakule kāryāṇi kārayantam, pūrvasaṃketitaiḥ puruṣairabhigrāhyābandhayat /\ntasya kila sthāne sthāne doṣānuddhoṣya tathoddharaṇīye cakṣuṣī yathā tanmūlamevāsya maraṇaṃ bhavet' iti /\nato 'traikānte yatheṣṭamaśru muktvā tasya sādhoḥ puraḥ prāṇānmoktukāmo badhnāmi parikaram' iti /\nmayāpi tatpitṛvyasanamākarṇya paryaśruṇā so 'bhihitaḥ-\"saumya, kiṃ tava gopāyitvā /\nyastasya suto yakṣakanyayā devasya rājavāhanasya pādaśuśrūṣārthaṃ devyā vasumatyā hastanyāsaḥ kṛtaḥ so 'hamasmi /\nśakṣyāmi sahasramapi subhaṭānāmudāyudhānāṃ hatvā pitaraṃ mocayitum /\napi tu saṃkule yadi kaścitpātayettadaṅge śastrikāṃ sarva eva me yatno bhasmāni hutamiva bhavet' iti /\nanavasitavacana eva mayi mahānāśīviṣaḥ prākārarandhreṇodairayacchiraḥ /\ntamahaṃ mantrauṣadhabalenābhigṛhya pūrṇabhadramabravam-\"bhadra, siddhaṃ naḥ samīhitam /\nanena tātamalakṣyamāṇaḥ saṃkule yadṛcchayā patitena nāma daṃśayitvā tathā viṣaṃ stambhavevaṃ yathā mṛta ityudāsyeta /\ntvayā tu muktasādhvasena mātā me bodhayitavyā-\" yā yakṣyā vane devyā vasumatyā hastārpito yuṣmatsūnuḥ so 'nuprāptaḥ pituravasthāṃ madupalabhya buddhibalāditthāmācariṣyati /\ntvayā tu muktatrāsayā rājñe preṣaṇīyam-\"eṣa khalu kṣātradharmo yadbandhurabandhurvā duṣṭaḥ sa nirapekṣaṃ nirgrāhya iti /\nstrīdharmaścaiṣa yadaduṣṭasya duṣṭasya vā bharturgatirgantavyeti /\ntadahamamunaiva saha citāgnimārokṣyāmi /\nyuvatijanānukūlaḥ paścimo vidhiranujñātavyaḥ' iti /\nsa eva nivedito niyatamanujñāsyati /\ntataḥ svamevāgāramānīya kāṇḍapaṭīparikṣipte viviktodderśe darbhasastaraṇamadhiśāyya svayaṃ kṛtānumaraṇamaṇḍanayā tvayā ca tatra saṃnidheyam /\nahaṃ ca bāhyakakṣāgatastvayā praveśayiṣye /\ntataḥ pitaramujjīvya tadabhirucitenābhyupāyena ceṣṭiṣyāmahe' iti /\nsa \"tathā' iti hṛṣṭatarastūrṇamagamat /\nahaṃ tu ghoṣaṇasthāne ciñcāvṛkṣaṃ ghanataravipulaśākhamāruhya gūḍhatanuratiṣṭham /\nārūḍhaśca loko yathāyathamuccaisthānāni /\nuccāvacapralāpāḥ prastutāḥ /\ntāvanme pitaraṃ taskaramiva paścādbaddhabhujamuddhuradhvani mahājanānuyātamānīya madabhyāśa eva sthāpayitvā mātaṅgastriraghoṣayat-\"eṣa mantrī kāmapālo rājyalobhadbhartāraṃ caṇḍasiṃham, yuvarājaṃ caṇḍaghoṣaṃ ca viṣānnenopāṃśu hatvā punardevo 'pi siṃhaghoṣaḥ pūrṇayauvana ityamuṣminpāpamācariṣyanviśvāsādrahasyabhūmau punaramātyaṃ śivanāgamāhūya sthūṇamaṅgāravarṣaṃ ca rājavadhāyopajapya taiḥ svāmibhaktyā vivṛtaguhyo rājyakāmukasyāsya brāhmaṇasyāndhatamasapraveśo nyāyya iti prāṅvivākavākyādakṣyuddharaṇāya nīyate /\npunaranyo 'pi yadi syādanyāyavṛttistamaṣyevameva yathārheṇa daṇḍena yojayiṣyati devaḥ' iti /\nśrutvaitadbhaddhakalakale mahājane pituraṅge pradīptaśirasamāśīviṣaṃ vyakṣipam /\nahaṃ ca bhīto nāmāvaplutya tatraiva janādanulīnaḥ kruddhvayāladaṣṭasya tātasya vihitajīvarakṣo viṣakṣaṇādastambhayam /\napataccaiṣa bhūmau mṛtakalpaḥ /\nprālapaṃ ca \"satyamidaṃ rājāvamāninaṃ daivo daṇḍa eva spṛśatīti /\nyadayamakṣibhyāṃ vināvanipena cikīrṣitaḥ, prāṇaireva viyojito vidhinā' iti /\nmaduktaṃ ca kecidanvamanyanta, apare punarnininduḥ /\ndarvīkarastu tamapi caṇḍālaṃ daṣṭvā rūḍhatrāsadrutalokadattamārgaḥ prādravat /\natha madambā pūrṇabhadrabodhitārthā tādṛśe 'pi vyasane nātivihvalā kulaparijanānuyātā padbhyāmeva dhīramāgatya matpituruttamāṅgamutsaṅgena dhārayantyāsitvā rājñe samādiśat-\"eṣa me patistavāpakartā na veti daivameva jānāti /\nna me 'nayāsti cintayā phalam /\nasya tu pāṇigrāhakasya gatimananuprapadyamānā bhavatkulaṃ kalaṅkayeyam' ato 'numantumarhasi bhartrā saha citādhirohaṇāya mām' iti /\nśrutvā caitatprītiyuktaḥ samādikṣatkṣitīśvaraḥ-\"kriyatāṃ kulocitaḥ saṃskāraḥ /\nutsavo ttaraṃ ca paścimaṃ vidhisaṃskāramanubhavatu me bhaginīpatiḥ' iti caṇḍāle tu matpratiṣiddhasakalamantravādiprayāse saṃsthite \"kāmapālo 'pi kāladaṣṭa eva' iti svabhavanopanayanamamuṣya svamāhātmyaprakāśanāya mahīpatiranvamaṃsta /\nānītaśca pitā me viviktāyāṃ bhūmau darbhaśayyāmadhiśāyya sthito 'bhūt /\natha madambā maraṇamaṇḍanamanuṣṭhāya sakaruṇaṃ sakhīrāmantrya, muhurabhiprāṇamya bhava nadevatā yatnanivāritaparijanākranditā piturme śayanasthānamekākinī prāvikṣat /\ntatra ca pūrvameva pūrṇabhadropasthāpitena ca mayā vainateyatāṃ gatena nirviṣīkṛtaṃ bhartāramaikṣata /\nhṛṣṭatamā patyuḥ pādayoḥ paryaśrumukhī praṇipatya māṃ ca muhurmuhuḥ prasnutastanī pariṣvajya saharṣabāṣpagadgadamagadat-\"putra, yo 'si jātamātraḥ pāpayā mayā parityaktaḥ, sa kimarthamevaṃ māmatinirghṛṇāmanugṛhṇāsi /\nathavaipaniraparādha eva te jagayitā /\nyuktamasya pratyānayanamantakānanāt /\nkrūrā khalu tārāvalī yā tvāsupalabhyāpi tattvataḥ kuberādasamarpya mahyamarpitavatī devyai vasumatyai saiva vā sadṛśakāriṇī /\nnahi tādṛśādbhāgyarāśervinā mādṛśo jano 'lpapuṇyastavarhati kalapralāpāmṛtāni karṇābhyāṃ pātum /\nehi, pariṣvajasva' iti bhūyobhūyaḥ śirasi jighranyaṅkamāropayantī, tārāvalīṃ garhayantyāliṅgayantyaśrubhirabhiṣiñcatī cotkampitāṅgayaṣṭiranyādṛśīva kṣaṇamajaniṣṭa /\njanayitāpime narakādiva svargam, tādṛśādavyasanāttathābūtamabhyudayamārūḍhaḥ pūrṇabhadreṇa vistareṇa yathāva-ttāntamāvedito bhagavato maghavato 'pi bhāgyavantamātmānamajīgaṇat /\nmanagiva ca matsaṃbandhamākhyāya harpavismitātmanoḥ pitrorakathayam-\"ājñāpayataṃ kādya naḥ pritapattiḥ' iti /\npitā me prābravīt-\"vatsa, gṛhamevedamasmadīyamativiśālaprākārabalayamakṣayyānudhasthānam /\nalaṅghyatamā ca guptiḥ /\nupakṛtāścamayātibahavaḥ santi sāmantāḥ /\nprakṛtayaśca bhūyasyo na me vyasanamanurudhyante /\nsubhaṭānāṃ cānekasahasramastyeva samuhṛtputradāram /\nato 'traiva katapayānyahāni sthitvā bāhyabhyantaraṅgānkopānutpādayiṣyāmaḥ /\nkupitāṃśañca saṃgṛhya protsāhyāsya prakṛtyamitrānutthāpya sahajāṃśca dviṣaḥ, durdāntamenamucchetsyāmaḥ' iti /\n\"ko doṣaḥ, tathāstu' iti tātasya matamanvamaṃsi /\ntathāsmāsu pratividhāya tiṣṭhatsu rājāpi vijñāpitodanto jātānutāpaḥ pāraprāmikānprayogānprāyaḥ prāyuṅka /\nte cāsmābhiḥ pratyahamahanyanta /\nasminnevāvakāśa pūrṇabhadramukhācca rājñaḥ śayyāsthānamavagasya tadaiva svodavasitabhittikoṇādārabhyoragāsyena suraṅgāmakārṣam /\ngatā ca sā bhūmisvargakalpamanalpakanyakājanaṃ kamapyuddeśam /\navyathiṣṭa ca dṛṣṭaiva sa māṃ nārījanaḥ /\ntatra kācidindukaleva svalāvaṇyena rasātalāndhakārāṃnahnuvānā vigrahiṇīva devī viśvaṃbharāḥharagṛhiṇīvāsuravijayāyāvatīrṇā, pātālamāgatā gṛhiṇīva bhagavataḥ kusumadhanvanaḥ gatalakṣmīrivānekadurnṛpadarśanaparihārāya mahīvivaraṃ praviṣṭā, niṣṭaptakanakaputrikevāvadātakāntiḥ kanyakā, candanalateva malayamārutena, maddarśanenodrakampatra /\ntathā bhūte ca tasminnaṅganāsamāje, kusumiteva kāśayaṣṭiḥ, pāṇḍuśirasijñā nyavigakāciccaraṇayorme nipatya trāsadīnamabrūta-\"dīyatāmabhayadānamasmā ananyaśaraṇāya strījanāya /\nkimasi devakumāro danujayuddhatṛṣṇayā rasātalaṃvivikṣuḥ /\nājñāpayako 'si /\nkasya hetorāgato 'si' iti /\nsātu mayā pratyavādi--\"sudatyaḥ, māsma bhavatyo bhaiṣuḥ /\nahamasmi dvijātivṛṣātkāmapālāddevyāṃ kāntimatyāmutpannor'tha pālo nāma /\nsatyarthe nijagṛhānnṛpagṛhaṃ suraṅgayopasarasannihāntare vo dṛṣṭavān /\nkathayata ka stha yūyam /\nkathamiha nivasatha' iti /\nsodañjalirudīritavatī-\"bhartṛdāraka, bhāgyavatyo vayam, yāstvāmebhireva cakṣurbhiranaghamadrākṣma /\nśrūyatām /\nyastavamātāmahaścaṇaaḍasihaḥ, tenāsyāṃ devyāṃ līlāvatayāṃ caṇḍaghoṣaḥ kāntimatītyapatyadvayamudapādi /\ncaṇḍaghopastu yuvarājo 'tyāsaṅgādaṅganāsu rājayakṣmaṇā surakṣayamagādantarvartnyāṃ devyāmācāravatyām /\namuyā ceyaṃ maṇikarṇikā nāma kanyā prasṛtā /\natha prasavavedanayā muktajīvitācāravatī patyurantikamagamat /\natha devaścaṇḍasiho māmāhūyopahvare samājñāpayat-\"ṛddhimati, kanyakeyaṃ kalyāṇalakṣaṇā /\ntāmimāṃ mālavendranandanāya darṣasārāya vidhivadvardhayitvā ditsāmi /\nbibhemi ca kāntimatībṛttāntādārabhya kanyakānāṃ prakāśāvasthāpanāt /\nata iyamarātivayasanāya kārite mahati bhūmigṛhe kṛtrimaśailagarbhotkīrṇanānāmaṇaaḍapaprekṣāgṛhe pracuraparibarhayā bhavatyā saṃvardhyatām /\nastyatira bhogyavastu varpaśatenāpyakṣayyam' iti /\nsa tathoktvā nijavāsagṛhasya dvyaṅgulabhittāvardhapādaṃ kiṣkuviṣkambhamuddhṛtya tenaiva dvāreṇa tthānābhidamasmānavīviśat /\niha ca no vasantīnāṃ dvādaśasamāḥ samatyayuḥ /\niyaṃ ca vatsā taruṇībūtā /\nna cādyāpi smarati rājā /\nkāmamiyaṃ pitāmahena darpasārāya saṃkagalpitā /\ntvadambayā kāntimatyā ceyaṃ garbhasthaiva dyṛtajitā svamātrātavaiva jāyātvena samakalpyata /\n\"tadatra prāptarūpaṃ cintyatāṃ kumāreṇaiva' iti /\ntāṃ punaravocam-\"adyaiva rājagṛhe kimapi kāryaṃ sādhayitvā pratinivṛtto yuṣmāsu yathārhaṃ pratipatsye' iti /\ntenaiva dīpadarśitabilapathena gatvā sthiter'dharātre tadardhapādaṃ pratyuddhṛtya vāsagṛhaṃ praviṣṭo visrabdhasuptaṃ sihaghoṣaṃ jīvagrāhamagrahīṣam /\nākṛṣya ca tamahimivāhiśatruḥ sphurantamamunaiva bhittirandhrapathena straiṇasaṃnidhimanaiṣam /\nānīya ca svabhavanamāyasanigaḍasaṃditacaraṇayugalamavanāmitamalinavanamaśrubahularaktacakṣuṣamekānte janayitroradarśayam /\nakathayaṃ ca bilakathām /\natha pitarau prahṛṣṭatarau taṃ nikṛṣṭāśayaṃ niśamya bandhane niyamya tasyā dārikāyā yathārheṇa karmaṇā māṃ pāṇimagrāhayetām /\nanāthakaṃ ca tadrājyamasmadāyattameva jātam /\nprakṛtikopabhayāttu manmātrā mumukṣito 'pi na mukta eva siṃhaghoṣaḥ /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tathāsthitāśca vayamaṅgarājaḥ siṃhavarmā devapādānāṃ bhaktimānkṛtakarmā cetyamitrābhiyuktamenamabhyasarāma /"
                },
                {
                  "tag": "l",
                  "attributes": {},
                  "text": "abhūvaṃ ca bhavatpādapaṅkajarajo 'nugrāhyāḥ sa cedānīṃ bhavaccaraṇapraṇāmaprāyaścittamanutiṣṭhatu sarvaduścaritakṣālanamanāryaḥ siṃhaghoṣaḥ' ityarthapālaḥ prāñjaliḥ praṇanāma /"
                },
                {
                  "tag": "l",
                  "attributes": {},
                  "text": "devo 'pi rājavāhanaḥ \"bahu parākrāntam /"
                },
                {
                  "tag": "l",
                  "attributes": {},
                  "text": "bahūpayuktā ca buddhiḥ, muktabandhaste śvaśuraḥ paśyatu mām' ityabhidhāya bhūyaḥ pramatimeva paśyanprītismeraḥ \"prastūyatāṃ tāvadātmīyaṃ caritam' ityājñāpayat // Dkc_2,4 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracariter'thapālacaritaṃ nāma caturtha ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 2,5:"
        },
        {
          "tag": "p",
          "attributes": {},
          "text": "pañcamocchvāsaḥ"
        },
        {
          "tag": "p",
          "attributes": {},
          "text": "so 'pi praṇamya vijñāpayāmāsa-\"deva devasyānveṣaṇāyadikṣu bhramannabhraṅkapasyāpi vindhyapārśvarūḍhasya vanaspateradhaḥ, pariṇatapataṅgabālapallavāvataṃsite paścimadigaṅganāmukhe palvalāmbhasyupaspupaspṛśyopāsaya saṃdhyām, tamaḥsamīkṛteṣu nimnonnateṣugantumakṣamaḥ kṣamātale kisalayairuparacayya śayyāṃ śiśayiṣamāṇaḥ, śirasi kurvannañjalim, \"yasminvanaspatau vasati devatā saiva ma śaraṇamastu śarārucakracārabhīṣaṇāyāṃ śarvagalaśyāmaśārvarāndhakārapūrādhmātagabhīragahvarāyāmasyāṃ mahāṭavyāmekakasya prasuptasya' ityupadhāya vāmabhujamaśayiṣi /\ntataḥ kṣaṇādevāvanidurlabhena sparśenāsukhāyiṣata kimapi gātrāṇi, āhlādayiṣatendriyāṇi, abhyamanāyiṣṭa cāntarātmā, viśeṣataśca hṛṣitāstanūruhāḥ, paryasphuranme dakṣiṇabhujaḥ /\n\"kathaṃnvidam' iti mandamandamunmiṣannuparyacchacandrātapacchedakalpaṃ śuklāṃśukavitānamaikṣiṣi /\nvāmataścalitadṛṣṭiḥ samayā saudhabhittiṃ citrāstarayaṇaśāyinamativiśrabdhaprasupatamaṅganājanamalakṣayam /\ndakṣiṇato dattacakṣurāgalitastanāṃśukām, amṛtaphenapaṭalapāṇḍuraśayanaśāyinīm, ādivarāhadaṃṣṭrāṃśujālalagnām, aṃsasrastadugdhasāgaradukūlottarīyām, bhayasādhvasamūrcchitāmiva dharaṇim, aruṇādharakiraṇabālakisalayalāsyahetubhirānanāravindaparimalodvāhibhi rniḥśvāsamātariśvabhirīśvarekṣaṇadahanadagdhaṃ sphuliṅgaśeṣamanaṅgamiva saṃdhukṣayantīm, antaḥsuptaṣaṭūpadamambujamiva jātinidramāmīlitalocanendīvaramānanaṃ dadhānām, airāvatamadāvalepalūnāpaviddhāmiva nandanavanakalpavṛkṣaratnavallarīṃ kāmapi taruṇīmālokayam /\natarkayaṃ ca--\"ka gatā sā mahāṭavī, kuta idamūrdhvāṇḍasaṃpuṭollekhi śaktidhvajaśikharaśūlotsedhaṃ saudhamāgatam, kva ca tadaraṇyasthalīsamāstīrṇaṃ pallavaśayanam, kutastyaṃ cedamindugabhastisaṃbhārabhāsuraṃ haṃsatūladukūlaśayanam, eṣa ca ko nu śītaraśmikiraṇarajjudolāparibhraṣṭamūrcchita ivāpsarogaṇaḥ svairasuptaḥ sundarījanaḥ, kā ceyaṃ devīvāravindahastā śāradaśaśāṅkamaṇḍalāmaladukalottaracchadamadhiśete śayanatalam /\nna tāvadeṣā devayoṣā, yato mandamandamindukiraṇaiḥ saṃvāhyamānā kamalinīva saṃkucati /\nbhagnavṛntacyutarasabinduśabalitaṃ pākapāṇḍu cūtaphalamivodbhinnasvedarekhaṃ gaṇḍasthalamālakṣyate, abhinavayauvanavidāhanirbharoṣmaṇi kucataṭe vaivarṇyamupaiti vaṇakam /\nvāsasī ca parībhogānurūpaṃ dhūsarimāṇamadarśayataḥ, tadeṣā mānuṣyeva /\ndiṣṭyā cānucchiṣṭayauvanā, yataḥ saukumāryamāgatāḥ santo 'pi saṃhatā ivāvayavāḥ, prasnigdhatamāpi pāṇḍutānuvaddheva dehacchaviḥ, smarapīḍānabhijñatayā nātiviśadarāgo mukhe, vidrumadyutiradharamaṇichaḥ anatyāpūrṇamāraktamūlaṃ campakakuṅmaladalamiva kaṭhoraṃ kapolatalam, anaṅgabāṇapātamuktāśaṅkaṃ ca visrabdhamadhuraṃ supyate, na caitadvakṣaḥsthalaṃ nirdayavimardavistāritamukhastanayugalam, asti cānatikrāntaśiṣṭamaryādacetaso mamāsyāmāsaktiḥ /\nāsattyanurūpaṃ punarāśliṣṭā yadi, spaṣṭamārtaraveṇaiva saha nidrāṃ mokṣyati /\nathāhaṃ na śakṣyāmi cānupaśliṣya śayitum /\nato yadbhāvi tadbhavatu /\n\"bhāgyamatra parīkṣiṣye' iti spaṣṭāspṛṣṭameva kimapyāviddharāgasādhvattaṃlakṣasuptaḥ sthito 'smi /\nsāpa kimaṣyutkampinā romodbedavatā vāmapārśvena sukhāyamānena mandamandajṛmbhikārambhamantharāṅgī, tvaṅgadagrapakṣmaṇoścakṣuṣoralasatāntatārakeṇānatipakvanidrākaṣāy itāpāṅgaparabhāgena yugaleneṣadunmiṣantī, trāsavismayaharṣarāgaśaṅkāvilāsavibhramavyavahitāni vrīḍāntarāṇi kāni kānyapi kāmenādbhutānubhāvenāvasthāntarāṇi kāryamāṇā, parijanaprabodhanodyatāṃ giraṃ kāmāvegaparavaśaṃ hṛdayamaṅgāni ca sādhvasāyāsasaṃbadhyamānasvedapulakāni kathaṅkathamapi nigṛhya, saspṛheṇa madhurakūṇitatribhāgena mandamandapracāritena cakṣuṣā madaṅgāni nirvarṇya, dūrotsarpitapūrvakāyāpi tasminneva śayane sacakitamaśayiṣṭa /\najaniṣṭa me rāgāviṣṭacetaso 'pi kimapi nidrā /\npunarananukūlasparśaduḥkhāyattagātraḥ prābudhye /\nprabuddhasya ca save me mahāṭavī, tadeva tarutalam, sa eva patrāstaraḥ mamābhūt /\nvibhāvarī ca vyayāsīt /\nabhūcca me manasi kimayaṃ svapnaḥ kiṃ vipralambho vā, kimiyamāsurī daivī vā kāpi māyā /\nyadbhāvi tadbhavatu /\nnāhamidaṃ tattvato nāvabudhyamokṣyāmi bhūmiśayyām /\nyāvadāyuratratyāyai devatāyai pratiśayito bhavāmi' iti niścitamatiratiṣṭham /\nathāvirbhūya kāpi ravikarābhitaptakuvalayadāmatāntāṅgayaṣṭiḥ, kliṣṭanivasanottarīyā, niralaktakarūkṣapāṭalena niḥśvāsoṣmajarjaritatviṣā dantacchadena vamantīva kapiladhūmadhūmraṃ virahānalam, anavaratasaliladhārāvisarjanādrudhirāvaśeṣamiva lohitataraṃ dvitayamakṣṇorudvahantī, kulacāritrabandhanapāśavibhrameṇaikaveṇībhūtena keśapāśena, nīlāṃśukacīracūḍikāparivṛtā pativratāpatākeva saṃcarantī, kṣāmakṣāmāpi devatānubhāvādanatikṣīṇavarmaāvakāśā sīmantinī, praṇipatantaṃ māṃ praharṣetkampitena bhujalatādvayenotthāpya putravatpariṣvajya śirasyupaghrāya vātsalyamiva stanayugalena stanyacchalātprakṣarantī, śiśireṇāśruṇā nirudvakaṇṭhī snehagadgadaṃ vyāhārṣīt--\"vatsa, yadi vaḥ kathitavatī magadharājamahiṣī vasumatī mama haste vālamarthapālaṃ nidhāya kathāṃ ca kāñcidātmabhartṛputrasakhījanānubaddhāṃ rājarājapravartitāṃ kṛtvāntardhānamagādātmajā maṇbhadrasyeti' sāhamasmi vo jananī /\npiturvo dharmapālasūnoḥ sumantrānujasya kāmapālasya pādamūlānniṣkāraṇakopakaluṣitāśayā proṣyānuśayavidhurā svapne kenāpi rakṣorupeṇopetya śaptāsmi--\"caṇḍikāyāṃ tvayivarṣamātraṃ vasāmi pravāsaduḥkhāya' iti vruvataivāhamāviṣṭā prābudhye /\ngataṃ ca tadvarṣaṃ varṣasahasradīrgham /\natītāyāṃ tu yāminyāṃ devadevasya tryambakasya śrāvastyāmutsavasamājamanubhūya bandhujanaṃ ca sthānasthānebhyaḥ saṃnipātitamabhisamīkṣya muktaśāpāpatyuḥ pārśvamabhisarāmīti prasthitāyāmeva mayi, tvamatrābhyupetya \"pratipanno 'smiśaraṇamihatyāṃ devatām' iti prasupto 'si /\nevaṃ śāpaduḥkhāviṣṭayā tu mayā tadā na tattvataḥ paricchinno bhavān api tu śaraṇāgatastvaviralapramādāyāmasyāṃ mahāṭavyāmayuktaṃ parityajya gantumiti mayā tvamapi svapannevāsi nītaḥ /\npratyāsanne ca tasmindevagṛhe punaracintayam--\"kathamiha taruṇenānena saha samājaṃ gamiṣyāmi' iti /\natha rājñaḥ śrāvastīśvarasya yathārthanāmno dharmavardhanasya kanyāṃ navamālikāṃ gharmakālasubhage kanyāpuravimānaharmyatale viśālakomalatalaṃ śayyātalamadhiśayānāṃ yadṛcchayopalabhya \"diṣṭyeyaṃ suptā, parijanaśca gāḍhanidraḥ /\nśetāmayamatra muhūrtamātraṃ brāhmaṇakumāro yāvatkṛtakṛtyā nivarteya' iti tvāṃ tatra śāyayitvā tamuddeśamagamam /\ndṛṣṭvā cotsavaśriyam, nirviśya ca svajanadarśanasukhamabhivādya ca tribhuvaneśvaramātmālīkaparatyākalanopārūḍhasādhvasaṃ ca namaskṛtya bhaktipraṇatahṛdayāṃ bhagavatīmbikām, tayā giriduhitrā devyā sasmitam ayi bhadre, mā bhaiṣīḥ /\nbhavedānīṃ bhartṛṣārśvagāminī /\ngataste śāpaḥ' ityanugṛhītā sadya eva pratyāpannamahimā pratinivṛttya dṛṣṭvaiva tvāṃ yathāvadabhyajānām--\"kathaṃ matsuta evāyaṃ vatsasyārthapālasya prāṇabhūtaḥ sakhā pramatiriti pāpayā mayāsminnajñānādaudāsīnyamācaritam /\napi cāyamasyāmāsaktabhāvaḥ /\nkanyā cainaṃ kāmayate /\nyuvānam /\nubhau cemau lakṣasuptau trapayā sādhvasena vānyonyamātmānaṃ na vivṛṇvāte /\ngantavyaṃ ca mayā /\nkāmāghrātayāpyanayā kanyayā rahasyarakṣaṇāya na samābhāṣitaḥ sakhījanaḥ parijano vā /\nnayāmi tāvatkumāram /\npunarapīmamarthaṃ labdhalakṣo yathopapannairupāyaiḥ sādhayiṣyati' iti matprabhāvaprasvāpitaṃ bhavantametadeva patraśayanaṃ pratyanaiṣam /\nevamidaṃ vṛttam /\n\"eṣā cāhaṃ pituste pādamūlaṃ pratyupasarpeyam' iti prāñjaliṃ māṃ bhūyobhūyaḥ pariṣvajya śirasyupāghrāya kapolayoścumbitvā snehavihvalāgatāsīt /\nahaṃ ca pañcabāṇavaśyaḥ śrāvastīmabhyavartiṣi /\nmārge ca mahati nigame naigamānāṃ tāmracūḍanuddhakolāhalo mahānāsīt /\nahaṃ ca tatra saṃnihitaḥ kiñcidasmeṣi /\nsaṃnidhiniṣaṇṇastu me vṛddhaviṭaḥ ko 'pi brāhmaṇacha śanakaiḥ smatahatemapṛcchat /\navravaṃ ca-\"kathamiva nārikelajāteḥ prācyavāṭakukkuṭasya pratīcyavāṭaḥ puruṣairasamakṣyi balākājātistāmracūḍo balapramāṇādhikasyaivaṃ prativisṛṣṭaḥ' iti /\nso 'pi tajjñaḥ\"kimajñairebhirvyutpāditaiḥ /\ntūṣṇīmāssva'ityupahastikāyāstāmbūlaṃ karpūrasahitamuddhṛtya mahyaṃ dattvā citrāḥ kathā kathayankṣaṇamatiṣṭhat /\nprāyudhyata cātisaṃrabdhamanuprahārapravṛttasvapakṣamuktakaṇṭhīravaravaṃ vihaṅgamadvayam /\njitaścāsau pratīcyavāṭakukkuṭaḥ /\nso 'pi viṭaḥ svavāṭakukkuṭavijayahṛṣṭaḥ, mayi vayoviruddhaṃ sakhyamupetya tadahareva svagṛhe snānabhojanādi kārayitvottaredyuḥ kṣāvastīṃ prati yāntaṃ māmanugamya \"smartavyo 'smi satyarthe' iti mitravadvisṛjya pratyayāsīt /\nahaṃ ca gatvā śrāvastīmadhvaśrānto bāhmodyāne latāmaṇḍape śayito 'smi /\nhaṃsaravaprabodhitaścotthāya kāmapi kvaṇitanūpuramukharābhyāṃ caraṇābhyāṃ madantikamupasantīṃ yuvatīmadrākṣam /\nsā tvāgatya svahastavartini citrapaṭe likhitaṃ matsadṛśaṃ kamapi puṃrūpaṃ māṃ ca paryāyeṇa nirvarṇayantī savismayaṃ savitarkaṃ saharṣaṃ ca kṣaṇamavātiṣṭhat /\nmayāpi tatra citrapaṭe matsādṛśyaṃ paśyatā taddṛṣṭiceṣṭitamanākasmikaṃ manyamānena \"nanu sarvasādhāraṇo 'yaṃramaṇīyaḥ puṇyārāmabhūmibhāgaḥ /\nkimiti cirasthitikleśo 'nubhūyate /\nnanūpaveṣṭavyam' ityabhihitā sā sasmitam \"anugṛhītāsmi' iti nyapīdat /\nsaṃkathā ca deśavārtānuviddhā kācanāvayorabhūt /\nkathāsaṃśritā ca sā \"deśātithirasi /\ndṛśyante ca te 'dhvaśrāntānīva gātrāṇi /\nyadi na doṣo madgṛhe 'dya viśramitumanugrahaḥ kriyatām' ityasaṃsat /\nahaṃ ca \"ayi mugdhe, naiṣa doṣaḥ, guṇa eva' iti tadanumārgagāmī tadgṛhagato rājārheṇa snānabhojanādinopacaritaḥ, sukhaṃ niṣaṇṇo rahasi paryapṛcchye-mahābhāga, digantarāṇi bhramatā kaccidasti kiñcidadbhutaṃ bhavatopalabdham' iti /\nmamābhavanmanasi \"mahadidamāśāspadam /\neṣā khalu nikhilaparijanasaṃbādhasaṃlakṣitāyāḥ sakhī rājadārikāyāḥ /\ncitrapaṭe cāsminnapi tadupari viracitasitavitānaṃ harmyatalam, tadgataṃ ca prakāmavistīrṇaṃ śaradabhrapaṭalapāṇḍuraṃ śayanam, tadadhiśāyinī ca nidrālīḍhalocanā mamaiveyaṃ pratikṛtiḥ ato nūnamanaṅgena sāpi rājakanyā tāvatīṃ bhūmimāropitā /\nyasyāmasahyamadanajvaravyathitonmāditā satī sakhīnarbandhapṛṣṭavikriyānimittā cāturyeṇaitadrūpanirmāṇenaiva samarthamuttaraṃ dattavatī /\nrūpasaṃvādācca saṃśayādanayā pṛṣṭo bhindyāmasyāḥ saṃśayaṃ yathānubhavakathanena' iti jātaniścayo 'bravam-\"bhadre, dehi citrapaṭam' iti /\nsā tvarpitavatī maddhaste /\npunastamādāya tāmapi vyājasuptāmullasanmadanarāgavihvalāṃ vallabhāṃ tatraivābhilikhya \"kācidevaṃbhūtā yuvatirīdṛśasya puṃsaḥ pārśvaśāyinyaraṇyānīprasuptena mayopalabdhā /\nkilaiṣa svapnaḥ' ityālapaṃ ca /\nhṛṣṭayā tu tayā vistarataḥ pṛṣṭaḥ sarvameva vṛttāntamakathayam /\nasau ca sakhyā mannimittānyavasthāntarāṇyavarṇayat /\ntadākarṇya ca yadi tatra sakhyā madanugrahonmukhaṃ mānasam /\ngamaya kānicidahāni /\nkamapi kanyāpure nirāśaṅkanivāsakaraṇamupāyamāracayyāgamiṣyāmi' iti kathañcidenāmabhyupagamayya gatvā tadeva kharvaṭaṃ vṛddhaviṭena samagaṃsi /\nsasaṃbhramaṃ so 'pi viśramayya tathaiva snānabhojanādi kārayitvā rahasyapṛccham-\"ārya, kasya hetoracireṇaivapratyāgato 'si' /\npratyavādiṣamenam-\"sthāna evāhamāryeṇāsmi pṛṣṭaḥ /\nśrūyatām /\nasti hi śrāvastīnāma nagarī /\ntasyāḥ patirapara iva dharmaputro dharmavardhano nāma rājā /\ntasya duhitā, pratyādeśa iva śriyaḥ, prāṇā iva kusumadhanvanaḥ saukumāryāviḍambitanavamālikā, navamālikā nāma kanyakā /\nsā mayā samāpattidṛṣṭā kāmanārācapaṅktimiva kaṭākṣamālāṃ mama marmaṇi vyakirat /\ntacchalyoddharaṇākṣamaśca dhanvantarisadṛśastvadṛte netaro 'sti vaidya iti pratyāgato 'smi /\ntatprasīda kañcidupāyamācaritum /\nayamahaṃ parivartitastrīveṣaste kanyā nāma bhaveyam /\nanugataśca mayā tvamupagamya dharmāsanagataṃ dharmavardhanaṃ vakṣyasi--\"mameyamekaiva duhitā /\njātamātrāyāṃ tvasyāṃ jananyasyāḥ saṃsthitā /\nmātā ca pitā ca bhūtvāhameva vyavardhayam /\netadarthameva vidyāmayaṃ śulkamarjituṃ gato 'būdavantinagarīmajjayinīmasmadvaivāhyakulajaḥ ko 'pi vipradārakaḥ /\ntasmai ceyamanumatā dātumitarasmai na yogyā /\ntaruṇībhūtā ceyam /\nsa ca vilambitaḥ /\ntena tamānīya pāṇimasyā grāhayitvā tasmin nyastabhāraḥ saṃnyasiṣye /\ndurabhirakṣatayā tu duhitṝṇāṃ muktaśaiśavānām, viśeṣataścāmātṛkāṇām, iha devaṃ mātṛpitṛsthānīyaṃ prajānāmāpannaśaraṇamāgato 'smi /\nyadi vṛddhaṃ brāhmaṇamadhītinamagatimatithiṃ ca māmanugrāhyapakṣe gaṇayatyādirājacaritadhuyo devaḥ, saiṣā bhavadbhujatarucchāyāmakhaṇḍitacāritrā tāvadadhyāstāṃ yāvadasyāḥ pāṇigrāhakamānayeyam' iti /\nsa evamukto niyatamabhimanāyamānaḥ svaduhitṛsaṃnidhau māṃ vāsayiṣyati /\ngatastu bhavānāgāmini māsi phālgune phalgunīṣūttarāsu rājāntaḥpurajanasya tīrthayātrotsavo bhaviṣyati /\ntīrthasthānātprācyāṃ diśigorutāntaramatikramya, vānīravalayamadhyavartini kārttikeyagṛhe karatalagatena śuklāmbarayugalena sthāsyasi /\nsa khalvahamanabhiśaṅka evaitāvantaṃ kālaṃ sahābhivihṛtya rājakanyayā bhūyastasminnutsave gaṅgāmbhasi viharanvihāravyākule kanyakāsamājemagnopasṛtastvadabhyāśa evonmaṅkṣyāmi /\npinastvadupahṛte vāsasī paridhāyāpanītadārikāveṣo jāmātā nāma bhūtvā tvāmevānugaccheyam /\nnṛpātmajā tu māmitastato 'nviṣyānāsādayantī \"tayā vinā na bhokṣye' iti rudantyevāvarodhane sthāsyati /\ntanmūle ca mahati kolāhale, krandatsu parijaneṣu, rudatsu sakhījaneṣu, śocatsu paurajaneṣu, kiṅkartavyatāmūḍhe sāmātye pārthive, tvamāsthānīmetya māṃ sthāpayitvā vakṣyasi-\"deva, sa eṣa me jāmātā tavārhati śrībhujārādhanam /\nadhīti caturṣvāmnāyeṣu, gṛhītī ṣaṭsvaṅgeṣu, ānvīkṣikīvicakṣaṇaḥ, catuḥṣaṣṭikalāgamaprayogacaturaḥ, viśeṣeṇa gajarathaturaṅgatantravit, iṣvasanāstrakarmaṇi gadāyuddhe ca nirūpamaḥ, purāṇetihāsakuśalaḥ, kartā kāvyanāṭakākhyāyikānām, vettā sopaniṣador'thaśāstrasya, nirmatsaro guṇeṣu, viśrambhī suhṛtsu, śaklaḥ, saṃvibhāgaśīlaḥ, śrutadharaḥ, gatasmayaśca /\nnāsya doṣamaṇīyāṃsamapyupalabhe /\nna ca guṇeṣvavidyamānam /\ntanmādṛśasya brāhmaṇamātrasya na labhya eva sambandhī /\nduhitaramasmai samarpya bārdhakocitamantyamāśramaṃ saṃkrameyam, yadi devaḥ sādhu manyate' iti /\nsa idamākarṇya vaivarṇyākrāntavakraḥ paramupeto vailakṣyamārapsyate 'nunetumanityatādisaṃkīrtanenaitrabhavantaṃ mantribhiḥ saha /\ntvaṃ tu teṣāmadattaśrotro muktakaṇṭhaṃ ruditvā cirasya bāppākuṇṭhakaṇṭhaḥ kāṣṭhānyāhṛtyāgniṃ saṃdhukṣya rājamandiradvāre citādhirohaṇāyopakramiṣyase /\nsa tāvadeva tvatpādayornipatya sāmātyo narapatiranūnairthaistvāmupacchandya duhitaraṃ mahyaṃ dattvā madyogyatāsamārādhitaḥ samastameva rājyabhāraṃ mayi samarpayiṣyati /\nso 'yamabhyupāyo 'nuṣṭheyo yadi tubhyaṃ rocate' iti /\nso 'pi paṭurviṭānāmagraṇīrasakṛdabhyastakapaṭaprapañcaḥ pāñcālaśarmā yathoktamabhyadhikaṃ ca nipuṇamupakrāntavān /\nāsīcca mama samīhitānāmahīnakālasiddhiḥ /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "anvabhavaṃ ca madhukara iva navamālikāmārdrasumanasam /"
                },
                {
                  "tag": "l",
                  "attributes": {},
                  "text": "asya rājñaḥ siṃhavarmaṇaḥ sāhāyyadānaṃ suhṛtsaṃketabhūmigamanamityubhayamapekṣya sarvabalasaṃdohena campāmimāmupagato daivāddevadarśanasukhamanubhavāmi' iti /"
                },
                {
                  "tag": "l",
                  "attributes": {},
                  "text": "śrutvaitatapramaticaritaṃ smitamukulitamukhanalinaḥ vilāsaprāyamūrjitam, mṛduprāyaṃ ceṣṭitam, iṣṭa eṣa mārgaḥ prajñāvatām /"
                },
                {
                  "tag": "l",
                  "attributes": {},
                  "text": "\"athedānīmatrabhavānpraviśatu' iti mitraguptamaikṣata kṣitīśaputraḥ // Dkc_2,5 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracaritaṃ nāma pañcama ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 2,6:"
        },
        {
          "tag": "p",
          "attributes": {},
          "text": "ṣaṣṭhocchvāsaḥ"
        },
        {
          "tag": "p",
          "attributes": {},
          "text": "so 'pyācacakṣe-deva, so 'hamapi suhṛtsādhāraṇabhramaṇakāraṇaḥ suhmeṣu dāmaliptāhvayasya nagarasya bāhmodyāne mahāntamutsavasamājamālokayam /\ntatra kvacidatimuktakalatāmaṇḍape kamapi vīṇāvādenātmānaṃ vinodayantamutkaṇṭhitaṃ yuvānamadrākṣam /\naprākṣaṃ ca-\"bhadra, ko nāmāyamutsavaḥ, kimarthaṃ vā samārabdhaḥ, \"kena vā nimittenotsavamanādṛtyaikānte bhavānutkaṇṭhita iva parivādinīdvitīyastiṣṭhati' iti /\nso 'bhyadhatta-\"saumya, suhyapatistuṅgadhanvanāmānapatyaḥ pārthitavānamuṣminnāyatane vismṛtavindhyavāsarāgaṃ vasantyā vindhyavāsinyāḥ pādamūlādapatyadvayam' /\nanayā ca kilāsmai pratiśayitāya svapne samādiṣṭam-\"samutpatsyate tavaikaḥ putraḥ, janiṣyate caikā duhitā /\nsa tu tasyāḥ pāṇigrāhakamanujīviṣyati /\nsā tu saptamādvarṣādarabhyāpariṇayanātpratimāsaṃ kṛttikāsu kandukanṛtyena guṇavadbhartṛlābhāya māṃ samārādhayatu /\nyaṃ cābhilaṣetsāmuṣmai deyā /\nsa cotsavaḥ kandukotsavanāmāstu' iti /\ntato 'lpīyasā kālena rājñaḥ priyamahiṣī medinī nāmaikaṃ putramasūta /\nsamutpannā caikā duhitā /\nsādya nāma kanyā kandukāvatī somāpīḍāṃ devīṃ kandukavihāreṇārādhayiṣyati /\ntasyāstu sakhī candrasenā nāma dhātreyikā mama priyāsīt /\nsā caiṣu divaseṣu rājaputreṇa bhīmadhanvanā balavadanuruddhā /\ntadahamutkaṇṭhito manmathaśaraśalyaduḥ khodvignacetāḥ kalena vīṇāravemātmānaṃ kiñcidāśvāsayanviviktamadhyāse' iti /\nasminneva ca kṣaṇe kimapi nūpurakvaṇitamupātiṣṭhat /\nāgatā ca kācidaṅganā dṛṣṭaiva sa enāmutphulladṛṣṭirutthāyopagūḍhakaṇṭhaśca tayā tatraivopāviśat /\naśaṃsacca-\"saiṣā me prāṇasamā, yadviraho dahana iva dahati mām /\nidaṃ ca me jīvitamapaharatā rājaputreṇa mṛtyuneva niruṣmatāṃ nītaḥ /\nna ca śakṣyāmi rājasūnurityamuṣmin pāpamācaritum /\nato 'nayātmānaṃ sudṛṣṭaṃ kārayitvā tyakṣyāmi niṣpratikriyān prāṇān' iti /\nsā tu paryaśrumukhī samabhyadhāt-\"mā sma nātha, matkṛte 'dhyavasyaḥ sāhasam /\nyastvamuttamātsārthavāhādarthadāsādutpadya kośadāsa iti gurubhirabhihitanāmadheyaḥ punarmadatyāsaṅgādveśadāsa iti dviṣadbhiḥ prakhyāpito 'su, tasmiṃstvayyuparate yadyahaṃ jīveyaṃ nṛśaṃso veśa iti samarthayeyaṃ lokavādam /\nato 'dyaiva naya māmīpsitaṃ deśam' iti /\nsa tu māmabhyadhatta-\"bhadra, bhavaddṛṣṭeṣu rāṣṭreṣu katamatsamṛddhaṃ saṃpannasasyaṃ satpuruṣabhūyiṣṭaṃ ca' iti /\ntamahamīṣadvihasyābravam-\"bhadra, vistīrṇeyamarṇavāmbarā /\nna paryanto 'sti sthānasthāneṣu ramyāṇāṃ janapadānām /\napitu na cehide yuvayoḥ sukhanivāsakāraṇaṃ kamaṣyupāyamutpādayituṃ śaknuyām /\ntato 'hameva bhaveyamadhvadarśī /\ntāvatodairata raṇitāni maṇinūpurāṇām /\nathāsau jātasaṃbhramā \"prāptaiveyaṃ bhartṛdārikā kandukāvatī kandukakrīḍitena devīṃ vindhyavāsinīmārādhayitum /\naniṣiddhadarśanā ceyamasminkandukotsave /\nsaphalamastu yuṣmaccakṣuḥ /\nāgacchataṃ draṣṭum /\nahamasyāḥ sakāśavartinī bhaveyam' ityayāsīt /\ntāmanvayāva cāvām /\nmahati ratnaraṅgapīṭhe sthitāṃ prathamaṃ tāmroṣṭhīmapaśyam /\natiṣṭhacca sā sadya eva mama hṛdaye /\nna mayānyena vāntarāle dṛṣṭā /\ncitrīyāviṣṭhacittaścācintayam-\"kimiyaṃ lakṣmīḥ /\nnahi nahi /\ntasyāḥ kila haste vinyastaṃ kamalam, asyāstu hasta eva kamalam /\nabhuktapūrvā cāsau purātanena puṃsā pūrvarājaiśca, asyāḥ punaranavadyamayātayāmaṃ ca yauvanam' iti cintayatyeva mayi, sānaghasarvagātrī vyatyastahastapallavāgraspṛṣṭabhūmirālolanīlakuṭilālakā savibhramaṃ bhagavatīmabhivandya kandukamamandarāgarūṣitākṣamanaṅgamivālambata /\nlīlāśithilaṃ ca bhūmau muktavatī /\nmandotthitaṃ ca kiñcitkuñcitāṅguṣṭhena prasṛtakomalāṅgulinā pāṇipallavena samāhataya hastapṛṣṭena connīya, caṭuladṛṣṭilāñchataṃ stabakamiva bhramaramālānuviddhamavapatantamākāśa evāgrahīt /\namuñcacca /\nmadhyavilambitadrutalaye mṛdumudu ca praharantī tatkṣaṇaṃ cūrṇapadamadarśayat /\npraśāntaṃ ca taṃ nirdayaprahārairudapātayat /\nviparyayeṇa ca prāśamayat /\npakṣamṛjvāgataṃ ca vāmadakṣiṇābhyāṃ karābhyāṃ paryāyeṇābhighnatī śakuntamivodasthāpayat /\ndūrotthitaṃ ca prapatantamāhṛtya gītamārgamāracayat /\npratidiśaṃ ca gamayitvā pratyāgamayat /\nevamanekakaraṇamadhuraṃ viharantī raṅgagatasya raktacetaso janasya pratikṣaṇamuccāvacāḥ praśaṃsāvācaḥ pratigṛhṇatī, pratikṣaṇārūḍhavibhramaṃ kośadāsamaṃse 'valambya kaṇṭakitagaṇḍamutphullekṣaṇaṃ ca mayyabhimukhībhūya tiṣṭhati tatprathamāvatīrṇakandarpakāritakaṭākṣadṛṣṭistadanumārgavilasitalīlāñcitabhrūlatā, śvāsānilavegāndolitairdantacchadaraśmijālairlīlāpallavairiva mukhakamalaparimalagrahaṇalolānalinastāḍayantī, maṇḍalabhramaṇeṣu kandukasyātiśīghrapracāratayā viśantīva maddarśanalajjayā puṣpamaya pañjaram, pañcabinduprasṛteṣu pañcāpi pañcabāṇabāṇaānyugapadivābhipatatastrāsenāvaghaṭṭayantī, gomūtrikāpracāraṣu ghanadarśitarāgavibhramā vidyullatāmiva viḍambayantī, bhūṣaṇamaṇiraṇitadattalasaṃvādipādacāram, apadeśasmitaprabhāniṣiktabimbādharam, aṃsasraṃsitapratisamāhitaśikhaṇḍhabhāram, samāghaṭṭitakvaṇitaratnamekhalāguṇam, añcitotthitapṛthunitambavilambitavicaladaṃśukojjvalam, ākuñcitaprasṛtavellitabhujalatābhihatalalitakandukam, āvarjitabāhupāśam, upariparivartitatrikavilagnalolakuntalam, avagalitakarṇapūrakanakapatrapratisamādhānaśīghratānatikramitaprakṛtakrīḍanam, asakṛdutkṣiṣyamāṇahastapādabāhmābhyantarabhrāntakandukam, avanamanonnamananairantaryanaṣṭadṛṣṭamadhyayaṣṭikam, avapatanotpatananirvyavasthamuktāhāram, aṅkuritagharmasaliladūṣitakapolapatrabhaṅgaśoṣaṇādhikṛtaśravaṇapallavānilam, āgalitastanataṭāṃśukaniyamanavyāpṛtaikapāṇipallavaṃ ca niṣadyotthāya nimīlyonmīlya sthitvā gatvā caivāticitraṃ paryakrīḍata rājakanyā /\nabhihatya bhūtalākāśayorapi krījāntarāṇi darśanīyānyekenaiva vānekenaiva kandukenādarśayat /\ncandrasenādibhiśca priyasakhībhiḥ saha vihṛtya vihṛtānte cābhivandya devīṃ manasā me sānurāgeṇeva parijanenānugamyamānā, kuvalayaśaramiva kusumaśarasya mayyapāṅgaṃ samarpayantī, sāpadeśamasakṛdārtyamānavadanacandramaṇḍalatayā svahṛdayamiva matsamīpe preritaṃ pratinivṛttaṃ na vetyālokayantī, saha sakhībhiḥ kumārīpuramagamat /\nahaṃ cānaṅgavihvalaḥ svaveśma gatvā kośadāsena yatnavadatyudāraṃ snānabhojanādikamanubhāvito 'smi /\nsāyaṃ copasṛtya candrasenā rahasi māṃ praṇipatya patyuraṃsamaṃsena praṇayapeśalamāghaṭṭayantyupāviśat /\nācaṣṭa ca hṛṣṭaḥ kośadāsaḥ-\"bhūyāsamevaṃ yāvadāyurāyatākṣi, tvatprasādasya pātram' iti /\nmayā tu sasmitamabhihitam--\"sakhe, kimetadāśāsyam /\nasti kiñcidañjanam /\nanayā tadaktanetrayā rājasūnurupasthito vānarīmivaināṃ drakṣyati, viruktaścaināṃ punastyakṣyati' iti /\ntayā tu smerayāsmi kathitaḥ-\"so 'yamāryeṇājñākaro jano 'tyarthamanugṛhītaḥ, yadasminmanneva janmani mānuṣaṃ vapurapanīya vānarīkariṣyate /\ntadāstāmidam /\nanyathāpi siddhaṃ naḥ samīhitam /\nadya khalu kandukotsave bhavantamapahasitamanobhavākāramabhilaṣantī roṣādiva śambaradviṣātimātramāyāsyate rājaputrī /\nso 'yamartho viditabhāvayā mayā svamātre tayā ca tanmātre, mahiṣyā ca manujendrāya, nivedayiṣyate /\nviditārthastu pārthivastvayā duhituḥ pāṇiṃ grāhayiṣyati /\ntataśca tvadanujīvinā rājaputreṇa bhavitavyam /\neṣa hi devatāsamādiṣṭo vidhiḥ /\ntvadāyatte ca rājye nālameva tvāmatikramya māmavaroddhuṃ bhīmadhanvā /\ntatsahatāmayaṃ tricaturāṇi dināni' iti māmāmantrya priyaṃ copagūhya pratyayāsīt /\nmama ca kośadāsasya ca taduktānusāreṇa bahuvikalpayatoḥ kathañcidakṣīyata kṣapā /\nkṣapānte ca kṛtayathocitaniyamastameva priyādarśanasubhagamudyānoddeśamupāgato 'smi /\ntatraiva copasṛtya rājaputro nirabhimānamanukūlābhiḥ kathābhirmāmanuvartamāno muhūrtamāsta /\nnītvā copakāryāmātmasamena snānabojanaśayanādivyatikareṇopācaram /\ntalpagataṃ ca svapnenānubhūyamānapriyādarśanāliṅganasukhamāyasena nigaḍenātibalavadbahupuruṣaiḥ pīvarabhujadaṇḍoparuddhamabandhayanmām /\npratibuddhaṃ ca sahasā samabhyadhāt--\"ayi durmate, śrutamālapitaṃ hatāyāścandrasenāyā jālarandhraniḥsṛtaṃ tacceṣṭāvabodhaprayuktayānayā kubjayā tvaṃ kilābhilaṣito varākyā kandukāvatyā tava kilānujīvinā mayā sthadheyam, tvadvacaḥ kilānatikramatā mayā candrasenā kośadāsāya dāsyate' ityuktvā pārśvacaraṃ puruṣamekamālokyākathayat--\"prakṣipainaṃ sāgare' iti /\nsa tu labdharājya ivātihṛṣṭaḥ \"deva, yadājñāpayasi' iti yathādiṣṭamakarot /\nahaṃ tu nirālambano bhujābhyāmitastataḥ spandamānaḥ kimapi kāṣṭaṃ daivadattamurasopaśliṣya tāvadaploṣi, yāvadapāsaradvāsaraḥ śarvarī ca sarvā /\npratyuṣasyadṛsyata kimapi vahitram /\namutrāsanyavanāḥ te māmuddhṛtya rāmeṣunāmre nāvikānāyakāya kathitavantaḥ-\"ko 'ṣyayamāyasanigalabaddha eva jale labdhaḥ puruṣaḥ /\nso 'yamapi siñcetsahasaraṃ drākṣāṇāṃ kṣaṇenaikena' iti /\nasminneva kṣaṇe naikanaukāparivṛtaḥ ko 'pi madgurabhyadhāvat /\nabhibhayuryavanāḥ /\ntāvadatijavānaukāḥ śvāna iva varāhamasmatpotaṃ paryarutsata /\nprāvartata saṃprahāraḥ /\nparājayiṣata yavanāḥ /\ntānahamagatīnavasīdataḥ samāśvāsyālapiṣam-\"apanayata me nigalabandhanam /\nayamahamavasādayāmi vaḥ sapatnān' iti /\namī tathākurvan sarvāṃśca tānpratibhaṭānbhallavarṣiṇā bhīmaṭaṅkṛtena śārṅgeṇa lavalavīkṛtāṅgānakārṣam /\navaplutya hatavidhvastayodhamasmatpotasaṃsaktapotamamutra nāvikanāyakamanabhisaramabhipatya jīvagrāhamagrahīṣam /\nasau cāsītsa eva bhīmadhanvā /\ntaṃ cāhamavabudhya jātavrīḍamabravam-\"tāta, kiṃ dṛṣṭāni kṛtāntavilasitāni' iti /\nte tu sāṃyātrikā madīyenaiva śṛṅkhalena tamatigāḍhaṃ baddhvā harṣikalakilāravamakurvanmāṃ cāpūjayan /\ndurvārā tu sā naurananukūlavātanunnā dūramabhipatya kamapi dvīpaṃ nibiḍhamāśliṣṭavatī /\ntatra ca svādu pānīyamedhāṃsi kandamūlaphalāni saṃjighṛkṣavo gāḍhapātitaśilāvalayamabātarāma /\ntatra casīnmahāśailaḥ /\nso 'ham \"aho ramaṇīyo 'yaṃ parvatanitambabhāgaḥ, kāntatareyaṃ gandhapāṣāṇavatyupatyakā, śiśiramidamindīvarāravindamakarandabinducandrakottaraṃ gotravāri, ramyo 'yamanekavarṇakusumamañjarībharastaruvanābhogaḥ' ityatṛptatarayā dṛśā bahubahu paśyannalakṣitādhyārūḍhakṣoṇīdharaśikharaḥ śoṇībhūtamutprabhābhiḥ padmarāgasopānaśilābhiḥ kimapi nālīkaparāgadhūsaraṃ saraḥ samadhyagām /\nsnātaśca kāṃścidamṛtasvādūnbisabhaṅgānāsvādya, aṃsalagnakahlārastīravartinā kenāpi bhīmarūpeṇa brahmārākṣasenābhipatya \"ko 'si, kutastyo 'si' iti nirbhartsayatābhyadhīye /\nnirbhayena ca mayā so 'byadhīyata-\"saumya, so 'hamasmi dvijanmā /\nśutrahastādarṇavam, arṇavādyavananāvam, yavananāvaścitragrāvāṇamenaṃ parvatapravaraṃ gataḥ, yadṛcchayāsminsarasi viśrāntaḥ, bhadraṃ tava' iti /\nso 'brūta-\"na cedbravīṣi praśnān, aśnāmitvām' iti /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "mayoktam-\"pṛccha tāvat /"
                },
                {
                  "tag": "l",
                  "attributes": {},
                  "text": "bhavatu' iti /"
                },
                {
                  "tag": "l",
                  "attributes": {},
                  "text": "athāvayorekayāryayāsītsaṃlāpa:- \"kiṃ krūraṃ strīhṛdayaṃ kiṃ gṛhiṇaḥ priyahitāya dāraguṇāḥ /"
                },
                {
                  "tag": "l",
                  "attributes": {},
                  "text": "kaḥ kāmaḥ saṃkalpaḥ kiṃ duṣkarasādhanaṃ prajñā //"
                }
              ]
            }
          ]
        },
        {
          "tag": "p",
          "attributes": {},
          "text": "tatra dhūminīgominīnimbavatīnitambavatyaḥ prāmāṇam' ityupadiṣṭo mayā so 'brūta-\"kathaya, kīdṛśyastāḥ' iti /\natrodāharaṇam-\"asti trigarto nāma janapadaḥ /\ntatrāsangṛhiṇastrayaḥ' sphītasāradhanāḥ sodaryā dhanakadhānyakadhanyakākhyāḥ /\nteṣu jīvatsu na vavarṣa varṣāṇi dvādaśa daśaśatākṣaḥ, kṣīṇasāraṃ sasyam, oṣadhyo bandhyāḥ, na phalavanto vanaspatayaḥ, klīvā medhāḥ kṣīṇasrotasaḥ sravantyaḥ, paṅkaśeṣāṇi palvalāni, nirnisyandānyutsamaṇḍalāni, viralībhūtaṃ kandamūlaphalam, avahīnāḥ kathāḥ, galitāḥ kalyāṇotsavakriyāḥ, bahulībhūtāni taskarakulāni, anyonyamabhakṣayanprajāḥ, paryaluṭhannitastato balākāpāṇḍurāṇi naraśiraḥkapālāni, paryahiṇḍanta śuṣkāḥ kākamaṇḍalyaḥ, śūnyībhūtāni nagaragrāmakharvaṭapuṭabhedanādīni /\nta ete gṛhapatayaḥ sarvadhānyanicayamupayujyājāvikaṭaṃ gavalagaṇaṃ gavāṃ vṛthaṃ dāsīdāsajanamapatyāni jyeṣṭhamadhyamabhārye ca krameṇa bhayitvā \"kaniṣṭhabhāryā dhūminā śvo bhakṣaṇīyā' iti samakalpayan /\natha kaniṣṭho dhanyakaḥ priyāṃ svāmattumakṣamastayā saha tasyāmeva niśyapāsarat /\nmārgaklāntāṃ codvahanvanaṃ jagāhe /\nsvamāṃsāsṛgapanītakṣutpipāsāṃ tāṃ nayannantare kamapi nikṛttapāṇipādakarṇanāsikamavanipṛṣṭe viceṣṭamānaṃ puruṣamadrākṣīt /\ntamapyārdrāśayaḥ skandhenodvahankandamūlamṛgabahule gahanoddeśe yatnaracitaparṇaśālaściramavasat /\namuṃ ca ropitavraṇamigudītailādibhirāmiṣeṇa śākenātmanirviśeṣaṃ pupoṣa /\npuṣṭaṃ ca tamudriktadhātumekadāmṛgānveṣaṇāya ca prayāte dhanyake sā dhūminī riraṃsayopātiṣṭhata /\nbhartsitāpi tena balātkāramarīramat /\nnivṛttaṃ ca patimudakābhyarthinam \"uddhṛtya kūpātpiba, rujāti me śiraḥ śirorogaḥ' ityudañcanaṃ sarajjuṃ puraścikṣepa /\nudañcayantaṃ ca taṃ kūpādapaḥ, kṣaṇātpṛṣṭhato gatvā praṇunoda /\ntaṃ ca vikalaṃ skandhenoduhya deśāddeśāntaraṃ paribhramantī pativratāpratītiṃ lebhe, bahuvidhāśca pūjāḥ /\npunaravantirājānugrahādatimahatyā bhūtyā nyavasat /\natha pānīyārthisārthajanasamāpattidṛṣṭoddhṛtamavantiṣu bhramantamāhārārthinaṃ bhartāramupalabhya sā dhūminī yena me patirvikalīkṛtaḥ sa durātmāyam' iti tasya sādhościtravadhamajñena rājñā samādeśayāñcakāra /\ndhanyakastu dattapaścādbando badhyabhūmiṃ nīyamānaḥ saśeṣatvādāyuṣaḥ \"yo mayā vikalīkṛto 'bhimato bhikṣuḥ, sa cenme pāpamācakṣīta, yukto me daṇḍa' ityadīnamadhikṛtaṃ jagāda /\n\"ko doṣaḥ' ityupanīya darśite 'muṣminsa vikalaḥ paryaśruḥ pādapatitastatasya sādostatsukṛtamasatyāśca tasyāstathābhūtaṃ duścaritamāryabuddhirācacakṣe /\nkupitena rājñā virūpitamukhī sā duṣkṛtakārimī kṛtā śvabhyaḥ pācikā /\nkṛtaśca dhanyakaḥ prasādabhūmiḥ tadbravīmi-\"strīhṛdayaṃ krūram' iti /\npinaranuyukto gominīvṛttāntamākhyātavān-\"asti draviḍeṣu kāñco nāmanagarī /\ntasyāmanekakoṭisāraḥ śreṣṭhiputraḥ śaktikumāro nāmāsīt /\nso 'ṣṭādaśavarṣadeśīyaścintāmāpede-\"nāstyadārāṇāmanuguṇadārāṇāṃ vā sukhaṃ nāma /\ntatkathaṃ nu guṇavadvindeyaṃ kalatram' ti /\natha varapratyayāhṛteṣu dāreṣu yādṛcchikīṃ saṃpattimanabhisamīkṣya kārtāntiko nāma bhūtvā vastrāntapinaddhaśāliprastho bhuvaṃ babhrāma /\n\"lakṣaṇajño 'yam' ityamuṣmai kanyāḥ kanyāvantaḥ pradarśayāṃbabhūvuḥ /\nyāṃ kācillakṣaṇavatīṃ savarṇāṃ kanyāṃ dṛṣṭvā sa kila sma bravīti-\"bhadre, śaknopi kimanena śāliprasthena guṇavadannamasmānabhyavahārayitum' iti /\nsa hasitāvadhūto gṛhādgṛhaṃ praviśyābhramat /\nekadā tu śibiṣu paṭṭane saha pitṛbyāmavasitamahardhimavaśīrṇabhavanasārāṃ dhātryā pradarśyamānāṃ kācana viralabhūṣaṇāṃ kumārīṃ dadarśa /\nasyāṃ saṃsaktacakṣuścātarkayat-\"asyāḥ khalu kanyakāyāḥ sarva evāvayavā nātisthūlā nātikṛśā nātihrasvā nātidīrghā na vikaṭā mṛjāvantaśca /\nraktatalāṅgulīyavamatsyakamalakalaśādyanekapuṇyalekhālāñchitau karau, samagulphasaṃdhī māṃsalāvaśirālau cāṅghrī, jaṅghe cānupūrvavṛtte, pīvarorugraste iva durupalakṣye jānunī, sakṛdvibhaktaścaturasraḥ kakundaravibhāgaśobhī rathāṅgākārasaṃsthitaśca nitambabhāgaḥ tanutaramīṣannimnaṃ gambīraṃ nābhimaṇḍalam, valitrayeṇa cālaṅkṛtamudaram, urobhāgavyāpināvunmagnacūcukau viśālārambhaśobhinau payodharau, dhanadhānyaputrabhūyastvacihnalekhālāñchitatale snigdhodagrakomalanakhamaṇī ṛjvanupūrvavṛttatāmrāṅgulī saṃnnatāṃsadeśesaukumāryavatyau nimagnaparvasaṃdhī ca bāhulate, tanvī kambuvṛttabandhurā ca kandharā, vṛttamadhyavibhaktarāgādharam, asaṃkṣiptacārucibukam, āpūrṇakaṭhinagaṇḍamaṇḍalam, saṃgatānuvakranīlasnigdhabhrūlatam, anatiprauḍhatilakusumasadṛśanāsikam, atyasitadhavalaraktatribhāgabhāsuramadhurādhīrasaṃcāramantharāyatekṣaṇam, induśakalasundaralalāṭam, indranīlaśilākāraramyālakapaṅkti dviguṇakuṇḍalitamlānanālīkanālalalitalambaśravaṇapāśayugalamānanakamalam, anatibhaṅguro bahulaḥ paryante 'pyakapilarucirāyāmavānekaikanisargasamasnigdhanīlo gandhagrāhī ca mūrdhajakalāpaḥ /\nseyamākṛtirna vyabicarati śīlam /\nāsajjati ca me hṛdayamasyāmeva /\ntatparīkṣyaināmudvaheyam /\navimṛśyakāriṇāṃ hi niyatamanekāḥ patantyanuśayaparamparāḥ' iti snigdhadṛṣṭirācaṣṭa-\"bhadre, kaccidasti kauśalaṃ śāliprasthenānena saṃpannamāhāramasmānabhyabahārayitum' iti /\ntatastayā vṛddhadāsī sākūtamālokitā /\ntasya hastātprasthamātraṃ dhānyamādāya kvacidalindoddeśe susiktasaṃmṛṣṭe dattapādaśaucamupāveśayat /\nsākanyā tān gandhaśālīnsaṃkṣudya mātrayā viśoṣyātape muhurmuhuḥ parivartya sthirasamāyā bhūmau nālīpṛṣṭena mṛdumṛdu ghaṭṭayantī tuṣairakhaṇḍaistaṇḍulānpṛthakcakāra /\njagāda ca dhātrīm-\"mātaḥ, ebhistuṣairarthino bhūṣaṇamṛjākriyākṣamaiḥ svarṇakārāḥ /\njagāda ca dhātrīm-\"mātaḥ, ebhistuṣairarthino bhūṣaṇamṛjākriyākṣamaiḥ svarṇakārāḥ /\ntebhya imāndattvā labdhābhiḥ kākiṇībhiḥ sthiratarāṇyanatyārdrāṇi nātiśuṣkāṇi kāṣṭhāni mitaṃpacāṃ sthālīmubhe śarāve cāhara' iti /\ntathākṛte tayā tāṃstaṇḍulānanatinimnottānavistīrṇakukṣau kakubholūkhale lohapatraveṣṭitamukhena samaśarīreṇa vibhāvyamānamadhyatānavena vyāyatena guruṇā khādireṇa musalena caturalalitakṣepapaṇotkṣepaṇāyāsitabhujamasakṛdaṅgulībhiruddhṛtyoddhṛtyāvahatya śūrpaśodhitakaṇakiṃśārukāṃstaṇḍulānasakṛdadbhiḥ prakṣālya kvathitapañcaguṇe jale dattacullīpūjā prākṣipat /\npraślathāvayaveṣu prasphuratsu taṇḍuleṣu mukulāvasthāmativaratamāneṣu saṃkṣipyānalamupahitamukhapidhānayā sthālyānnamaṇḍamagālayat /\ndarvyā cāvaghaṭya mātrayā parivartya samapakveṣu siktheṣu tāṃ sthālīmadhomukhīmavātiṣṭhipat /\nindhanānyantaḥsārāṇyambhasā samabhyukṣya praśamitāgnīni kṛṣṇāṅgārīkṛtya tadarthibhyaḥ prāhiṇot /\n\"ebhirlabdhāḥ kākiṇīrdattvā śākaṃ dhṛtaṃ dadhi tailamāmakalaṃ ciñcāphalaṃ ca yathālābhamānaya' iti /\ntathānuṣṭhite ca tayā dvitrānupadaṃśānupapādya tadannamaṇḍamārdra vālukopahitanavaśarāvagatamiti mṛdunā tālavṛntānilena śītalīkṛtya salavaṇasaṃbhāraṃ dattāṅgāradhūpavāsaṃ ca saṃpādya, tadapyāmalakaṃ ślakṣṇapiṣṭamutpalagandhi kṛtvā dhātrīmukhena snānāya tamacodayat /\ntayā ca snānaśuddhayā dattatailāmalakaḥ krameṇa sasnau /\nsnātaḥ siktamṛṣṭe kuṭṭime phalakamāruhya pāṇḍuharatasya tribhāgaśeṣalūnasyāṅgaṇakadalīpalāśasyopari dattaśarāvadvayamārdramabhimṛśannatiṣṭhat /\nsā tu tāṃ peyāmevāgre samupāharat /\npītvā cāpanītādhvaklamaḥ prahṛṣṭaḥ praklinnasakalagātraḥ sthito 'bhūt /\ntatastasya śālyodanasya darvīdvayaṃ dattvā sarpirmātrāṃ sūpamupadaṃśaṃ copajahāra /\nimaṃ ca dadhnā ca trijātakāvacūrṇitena surabhiśītalābhyāṃ ca kālaśeyakāñjikābhyāṃ śeṣamannamabhojayat /\nsaśeṣa evāndhasyasāvatṛṣyat /\nayācata ca pānīyam /\natha navabhṛṅgārasaṃbhṛtamagurudhūpadhūpitamabhinavapāṭalākusumavasitamutphullotpalagrathitasaurabhaṃ vāri nālīdhārātmanā pātayāṃbabhūva /\nso 'pi mukhopahitaśarāveṇa himaśiśirakaṇakarālitāruṇāyamānākṣipakṣmā dhārāravābhinanditaśravaṇaḥ sparśasukhodbhinnaromāñcakarkaśakapolaḥ pravālotpīḍaparimalaphullaghrāṇārandhro mādhuryaprakarṣāvarjitarasanendriyastadacchaṃ pānīyamākaṇṭhaṃ papau /\nśiraḥkampasaṃjñāvāritā ca punaraparakarakeṇācamanamadatta kanyā /\nvṛddhayā tu taducchiṣṭamapohya haritagomayopalipte kuṭṭime svamevottarīyakarpaṭaṃ vyavadhāya kṣaṇamaśeta /\nparituṣṭaśca vidhivadupayamya kanyāṃ ninye /\nnītvaitadanapekṣaḥ kāmapi gaṇikāmavarodhamakarot /\ntāmapayasau priyasakhīmivopācarat /\npatiṃ ca daivatamiva muktatanadrā paryacarat /\ngṛhakāryāṇi cāhīnamanvatiṣṭhat /\nparijanaṃ ca dākṣiṇyanidhirātmādhīnamakarot /\ntadguṇavaśīkṛtaśca bhartā sarvameva kuṭumbaṃ tadāyattameva kṛtvā tadekādhīnajīvitaśarīrastrivargaṃ nirvaveśa /\ntadbravīmi-\"gṛhiṇaḥ priyahitāya dāraguṇāḥ' iti /\ntatastenānuyukto nimbavatavṛttamākhyātavān-\"asti saurāṣṭreṣu valabhī nāma nagarī /\ntasyāṃ guhaguptanāmno guhyakendratulyavibhavasya nāvikapaterduhitā ratanavatī nāma /\ntāṃ kila madhumatyāḥ samupāgamya balabhadro nāma sārthavāhaputraḥ paryaṇaiṣīt /\ntayāpi navavadhvā rahasi rabhasavighnitasuratasukho jhaṭiti dveṣamalpetaraṃ babandha /\nna tāṃ punardraṣṭumiṣṭavān /\ntadgṛhāgamanamapi suhṛdvākyaśatātivartī lajjayā parijahāra /\ntāṃ ca durbhagāṃ tadāprabhṛtyeva \"neyaṃ ratnavatī, nimbavatī ceyam' iti svajanaḥ parijanaśca paribabhūva /\ngate ca kasmiṃścitkālāntare sā tvanutapyamānā \"kā me gatiḥ' iti vimṛśantī kāmapi vṛddhapravrājikāṃ mātṛsthānīyāṃ devaśeṣakusumairupasthitāmapaśyat /\ntasyāḥ puro rahasi sakaruṇaṃ ruroda /\ntayāpyaśrumukhyā bahuprakāramanunīya ruditakāraṇaṃ pṛṣṭā trapamāṇāpi kāryagauravātkathaṃvivravīt-\"amba, kiṃ bravīmi daurbhāgyaṃ nāma jīvanmaraṇamevāṅganānām, viśeṣataśca kulavadhūnām /\ntasyāhamasmyudāharaṇabhūtā /\nmātṛpramukho 'pi jñātivargo māmavajñayaiva paśyati /\ntena sudṛṣṭāṃ māṃ kuru /\nna cettyajeyamadyaiva niṣprayojanānprāṇān /\nāvirāmācca me rahasyaṃ nāśrāvyam' iti pādayoḥ papāta /\nsaināmutthāpyodvāṣpovāca-\"vatse, mādhyavasya sāhasam /\niyamasmi tvannideśavartinī /\nyāvati mayopayogastāvati bhavāmyananyādhīnā /\nyadyevāsi nirviṇṇā tapaścara tvaṃ madadhiṣṭhitā pālalaukikāya kalyāṇāya /\nnanvayamudarkaḥ prāktanasya duṣkṛtasya, yadanenākāreṇedṛśena śīlena jātyā caivaṃbhūtayā samanugatā satī asmādeva bhartṛdveṣyatāṃ gatāsi /\nyadi kaścidastyupāyaḥ patadrohapratikriyāyai darśayāmum, matirhi te paṭīyasī' iti /\nathāsau kathañcitkṣaṇamadhomukhī dhyātvā dīrghoṣṇaśvāsapūrvamavocat-\"bhagavati, patirekadaivataṃ vanitānām, viśeṣataḥ kulajānām /\natastacchuśrūṣaṇābhyupāyahetubhūtaṃ kiñcidācaraṇīyam /\nastyasmatprātiveśyo vaṇigabhijanena vibhavena rājāntaraṅgabhāvena ca sarvapaurānatītya vartate /\ntasya kanyā kanakavatī nāma matsamānarūpāvayavayā mamātisnigdhā sakhī /\ntayā saha tadvimānaharmyatale tato 'pi dviguṇamaṇḍitā vihariṣyāmi /\ntvayā tu tanmātṛprārthanaṃ sakaruṇamabhidhāya matpatiretadgṛhaṃ kathañcanāveyaḥ /\nsamīpagateṣu ca yuṣmāsu krīḍāmattā nāma kandukaṃ bhraṃśayeyam /\natha tamādāya tasya haste dattvā vakṣyasi-\"putra, taveyaṃ bhāryāsakhī nidhipatidattasya sarvaśreṣṭhimukhyasya kanyā kanakavatī nāma /\ntvāmiyamanavastho niṣkaruṇaśceti ratnavatīnimittamatyarthaṃ nindati /\ntadeṣa kanduko vipakṣadhanaṃ pratyarpaṇīyam' iti /\nsa tathokto niyatamunmukhībhūya tāmeva priyasakhīṃ manyamāno māṃ baddhāñjali yācamānāyai mahyaṃ bhūyastvatprārthitaḥ sābhilāṣamarpayiṣyati /\n\"tena randhreṇopaśliṣya rāgamujjvalīkṛtya yathāsā kṛtasaṅketo deśāntaramādāya māṃ gamiṣyati tathopapādanīyam' iti /\nharṣābhyutepayā cānayā tathaiva saṃpāditam /\nathaitāṃ kanakavatīti vṛddhatāpasīvipralabdho balabhadraḥ saratnasārābharaṇāmādāya niśi nīrandhre tamasi prāvasat /\nsā tu tāpasī vārtāmāpādayat-\"mandena mayā nirnimittamupekṣitā ratnavatī, śvaśurau ca paribhūtau, suhṛdaścātivartitāḥ /\ntadatraiva saṃsṛṣṭo jivituṃ jihnemīti balabhadraḥ pūrvedyurmāmakathayat /\nnūnamasau tena nītā vyaktiścācirādbhaviṣyati' iti /\ntacchrutvā tadbāndhavāstadanveṣaṇāṃ prati śithilayatnāstasthuḥ /\nratnavatī tu mārge kāñcitpaṇyadāsīṃ saṃgṛhya tayohyamānapātheyādyupaskarā khaṭakapuramagamat /\namutra ca vyavahārakuśalo balabhadraḥ svalpenaiva mūlena mahadvanamupārjayat /\npaurāgragaṇyaścāsīt /\nparijanaśca bhūyānarthavaśātsamājagāma /\ntatastāṃ prathamadāsīm \"na karma karoṣi, dṛṣṭaṃ muṣṇāsi, apriyaṃ bravīṣi' iti paruṣamuktvā bahvatāḍayat /\nceṭī tu prasādakālopākhyātarahasyasya vṛttāntaikadeśamāttaroṣā nirbibheda /\ntacchutvā lubdhena tu daṇḍavāhinā pauravṛddhasaṃnidhau nidhipatidattasya kanyāṃ kanakavatīṃ moṣeṇāpahṛtyāsmatpure nivasatyeṣa durmatirbalabhadraḥ /\ntasya sarvasvaharaṇaṃ na bhavadbhiḥ pratibandhanīyam' iti nitarāmabhartsyata /\nbhītaṃ ca balabhadramabhijagāda ratnavatī-\"na bhetavyam /\nbrūhi, neyaṃ nidhipatidattakanyā kanakavatī /\nbalabhyāmeva gṛhagupataduhitā ratnavatī nāmeyaṃ dattā pitṛbhyāṃ mayā ca nyāyoḍhā /\nna cetpratītha praṇidhiṃ prahiṇutāsyā bandhupārśavam' iti /\nbalabhadrastu tathoktvā śreṇīprātibhāvyena tāvadavātiṣṭhata yāvattatpuravṛddhalekhyalabdhavṛttānto gṛhaguptaḥ kheṭakapuramāgatya saha jāmātrā duhitaramatiprītaḥ pratyanaiṣīt /\ntathā dṛṣṭvā ratnavatīṃ kanakavatīti bhāvayatastasyaiva balabhadrasyātivallabhā jātā /\ntadvravīmi-\"kāmo nāma saṃkalpaḥ' iti /\ntadanantaramasau nitambavatavṛttāntamaprākṣīt /\nso 'hamabravam-\"asti śūraseneṣu mathurā nāma nagarī /\ntatra kaścitkulaputraḥ kalāsu gaṇikāsu cātiraktaḥ mitrārthaṃ svabhujamātranirvyūḍhānekakalahaḥ, kalahakaṇṭaka iti karkaśairabhikhyāpitākhyaḥ pratyavātsīt /\nsa caikadā kasyacidāgantościtrakarasya haste citrapaṭaṃ dadarśa /\ntatra kācidalekhyagatā yuvatirālokamātreṇaiva kalahakaṇṭhakasya kāmāturaṃ cetaścakāra /\nsa ca tamabravīt-\"bhadra, viruddhamivaitatpratibhāti yataḥ kulajādurlabhaṃ vapuḥ, ābhijātyaśaṃsinī ca namratā, pāṇaaḍurā ca mukhacchaviḥ, anatiparibhuktasubhagā ca tanuḥ, prauḍhatānuviddhā ca dṛṣṭiḥ /\nna caiṣā proṣitabhartṛkā, pravāsacihnasya veṇyāderadarśanāt /\nlakṣma caitaddakṣiṇapārśvavarti /\ntadiyaṃ vṛddhasya kasyacidvaṇijo nātipuṃstvasya yathārhasaṃbhogālābhapīḍitā gṛhiṇī tvayātikauśalādyathādṛṣṭamālikhitā bhavitumarhati' iti /\nsa tamabhipraśasyāśaṃsat-\"satyamidam /\navantipuryāmujjayinyāmanantakīrtināmnaḥ sārthavāhasya bhāryā yathārthanāmā nitambavatī nāmaiṣā saundaryavismitena mayaivamālikhitā' iti /\nsa tadaivonmanāyamānasatadarśanāya parivavrājojjayinīm /\nbhārgavo nāma bhūtvā bhikṣānibhena tadgṛhaṃ praviśya tāṃ dadarśa /\ndṛṣṭvā cātyārūḍhamanmatho nirgatya pauramukhyebhyeḥ śmaśānarakṣāmayācata /\nalabhata ca /\ntatra labdhaiśca śavāvaguṇṭhanapaṭādibhiḥ kāmapyarhantikāṃ nāma śramaṇikāmupāsāṃcakre /\ntanmukhena ca nitambavatīmupāṃśu mantrayāmāsa /\nsā caināṃ nirbhartsayantī pratyācacakṣe /\nśramaṇikāmukhācca duṣkaraśīlabhraṃśāṃ kulastriyamupalabhya rahasi dūtikāmaśikṣayat-\"bhūyo 'pyupatiṣṭha sārvāhabhāryām /\nbrūhi copahvare saṃsāradoṣadarśanātsamādhimāsthāya mumukṣamāṇo mādṛśo janaḥ kulavadhūnāṃ śīlapātane ghaṭata iti kva ghaṭate /\netadapi tvāmaṣyudārayā samṛddhyā rūpeṇātimānuṣeṇa prathamena vayasopapannāṃ kimitaranārīsulabhaṃ cāpala spṛṣṭaṃ na veti parīkṣā kṛtā /\ntuṣṭāsmi tathaivamaduṣṭabhāvatayā /\ntvāmidānīmutpannāpatyāṃ draṣṭumicchāmi /\nbhartā tu bhavatyāḥ kenacidgraheṇādhiṣṭhitaḥ pāṇḍurogadurbalo bhoge cāsamarthaḥ sthito 'bhūt /\nna ca śakyaṃ tasya vighnamapratikṛtyāpatyamasmāllabdhum /\nataḥ prasīda /\nvṛkṣavāṭikāmekākinī praviśya madupanītasya kasyācinmantravādinaśchannameva haste caraṇamarpayitvā tadabhimantritena praṇayukupitā nāma bhūtvā bhartāramurasi prahartumarhasi /\nuparyasāvuttamadhātupuṣṭimūrjitāpatyotpādanakṣamāmāsādayiṣyati /\nanuvartiṣyate devīmivātra bhavatīm /\nnātra śaṅkā kāryā' iti /\nsā tathoktā vyaktamabhyupaiṣyati naktaṃ māṃ vṛkṣavāṭikāṃ praveśya tāmapi praveśayiṣyasi tāvataiva tvayāhamanugṛhīto bhaveyam' iti /\nsā tathaivopagrāhitavatī /\nso 'tiprītastasyāmeva kṣapāyāṃ vṛkṣavāṭikāyāṃ gato nitambavatīṃ nirgranthikāprayatnenopanītāṃ pāda parāmṛśanniva hemanūpuramekamākṣipya churikayorumūle kiñcidālikhya drutataramapāsarat /\nsā tu sāndratrāsā svameva durṇayaṃ garhamāṇā jidhāṃsantīva śramaṇikāṃ tadvraṇaṃ bhavanadīrghikāyāṃ prakṣālya dattvā paṭabandhanamāmayāpadeśādaparaṃ cāpanīya nūpuraṃ śayanaparā tricaturāṇi dinānyekānte ninye /\nsa dhūrtaḥ \"nikreṣye' iti tena nūpureṇa tamanantakīrtimupāsasada /\nsa dṛṣṭvā \" mama gṛhiṇyā evaiṣa nūpuraḥ, kathamayamupalabdhastvayā' iti tamabruvāṇaṃ nirbandhena papraccha /\nsa tu \"vaṇiggramasyāgre vakṣyāmi' iti sthito 'bhūt /\npunarasau gṛhiṇyai \"svanūpurayugalaṃ preṣaya' iti saṃdideśa /\nsa ca salajjaṃ sasādhvasaṃ cādya rātrau viśrāmapraviṣṭāyāṃ vṛkṣavāṭikāyāṃ prabhraṣṭo mamaikaḥ praśithilabandho nūpuraḥ /\nso 'dyāpyanviṣṭo na dṛṣṭaḥ sa punarayaṃ dvitīya ityaparaṃ prāhiṇot /\nanayā ca vārtayāmuṃ puraskṛtya sa vaṇik vaṇigjanasamājamājagāma /\nsa cānuyukto dhūrtaḥ savinayamāvedayat--\"viditameva khalu vaḥ, yathāhaṃ yuṣmadājñayā pitṛvanamabhirakṣya tadupajīvī prativasāmi /\nlubdhāśca kadācinmaddarśanabhīravo niśi daheyurapi śavānīti niśāsvapiśmaśānamadhiśaye /\naparedyurdagdhādagdhaṃ mṛtakaṃ citāyāḥ prasabhamākarṣantī śyāmākārāṃ nārīmapaśyam /\narthalobhāttu nigṛhya sādhvasaṃ sā gṛhītā śastrikayorumūle yadṛcchayā kiñcidullikhitam /\neva ca nūpuraścaraṇādākṣiptaḥ /\ntāvatyeva drutagatiḥ sā palāyiṣṭa /\nso 'yamasyāgamaḥ /\nparaṃ bhavantaḥ pramāṇam' iti /\nvimarśena ca tasyāḥ śākinītvamaikamatyena paurāṇāmabhimatamāsīt /\nbhartrā ca parityaktā tasminneva śmaśāne bahu vilapya pāśenodbadhya kartukāmā tena dhūrtena naktamagṛhyata /\nanunītā ca sundari, tvadākāronmāditena mayā tvadāvarjane bahūnupāyānbhikṣukīmukhenopanyasya teṣvasiddheṣu punarayamupāyo yāvajjīvamasādhāraṇīkṛtya rantumācaritaḥ /\ntatprasīdānanyaśaraṇāyāsmai dāsajanāya' iti muhurmuhuścaraṇayornipatya, prayujya sāntvaśatāni, tāmagatyantarāmātmavaśyāmakarot /\ntadidamuktam-\"duṣkarasādhanaṃ prajñā' iti /\nidamākarṇya brahmarākṣaso māmapūpujat /\nasmanneva kṣaṇe nātiprauḍhapuṃnāgamukulasthūlāni muktāphalāni saha salilabindubhirambaratalādapatan /\nahaṃ tu \"kiṃ nvidam' ityuccakṣurālokayankamapi rākṣasaṃ kāñcidaṅganāṃ viceṣṭamānagātrīmākarṣantamapaśyam /\nkathamapaharatyakāmāmapi striyamanācāro nairṛtaḥ iti gaganagamanamandaśaktiraśastraścātapye /\nsa tu matsaṃbandhī brahmārākṣasaḥ \"tiṣṭha tiṣṭha pāpa, kvāpaharasi' iti bhartsayannutthāya rākṣasena samasṛjyata /\ntāṃ tu roṣādanapekṣāpaviddhāmamaravṛkṣamañjarīmivāntarikṣādāpatantīmunmukhaprasāritobhayakaraḥ karābhyāmagrahaṣim /\nupagṛhya ca veṣamānāṃ saṃmīlitākṣīṃ madaṅgasparśasukhonodbhinnaromāñcāṃ tādṛśīmeva tāmanavatarayannatiṣṭham /\ntāvattāvubhāvapi śailaśṛṅgabhaṅgaiḥ pādapaiśca rabhasonmūlitairmuṣṭipādaprahāraiśca parasparamakṣapayetām /\npunarahamatimṛduni pulinavati kusumalavalāñchite sarastīre 'varopya saspṛhaṃ nirvarṇayaṃstāṃ matprāṇaikavallabhāṃ rājakanyāṃ kandukāvatīmalakṣayam /\nsā hi mayā samāśvāsyamānā tiryaṅmāmabhinirūpya jātapratyabhijñā sakarumarodīt /\navādīcca-\"nātha, tvaddarśanāduṣoḍharāgā tasminkandukotsave punaḥsakhyā candrasenāya tvatkathābhireva samāśvāsitāsmi /\ntvaṃ kila samudramadhye majjitaḥ pāpena madbhātrā bhīmadhanvanā' iti śrutvā sakhījanaṃ parijanaṃ ca vañcayitvā jīvitaṃ jihāsurekākinī krīḍāvanamupāgamam /\ntatra ca māmacakamata kāmarūpa eṣa rākṣasādhama /\nso 'yaṃ mayā bhītayāvadhūtaprārthanaḥ sphurantīṃ māṃ nigṛhyābhyadhāvat /\natraivamavasito 'bhūt /\n\"ahaṃ ca daivāttavaiva jīviteśasya haste patitā /\nbhadraṃ tava' iti /\nśrutvā ca tayā sahāvaruhya, nāvamadhyāroham /\nmuktā ca nauḥ prativātapreritā tāmeva dāmaliptāṃ pratyupātiṣṭhat /\navarūḍhāśca vayamaśrameṇa \"tanayasya ca tanayāyāśca nāśādananyāpatyastuṅgadhanvā suhyapatirniṣkalaḥ svayaṃ sakalatra eva niṣkalaṅkagaṅgārodhasyanaśanenoparantu pratiṣṭhate /\nsaha tena martumicchatyananyanātho 'nuraktaḥ pauravṛddhalokaḥ' ityaśrumukhīnāṃ prajānāmākrandamaśṛṇum /\nathāhamasmai rājñe yathāvṛttamākhyāya tadapatyadvayaṃ pratyarpitavān /\nprītena tena jāmātā kṛto 'smi dāmālipteśvareṇa /\ntatputro madanujīvā jātaḥ /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "madājñaptena cāmunā prāṇavadujjhitā candrasenā kośadāsamabhajat /"
                },
                {
                  "tag": "l",
                  "attributes": {},
                  "text": "tataśca siṃhavarmasāhāyyārthamatrāgatyaṃ bharturatava darśanotsavasukhamanubhavāmi' iti /"
                },
                {
                  "tag": "l",
                  "attributes": {},
                  "text": "śrutvā \"citreyaṃ daivagatiḥ /"
                },
                {
                  "tag": "l",
                  "attributes": {},
                  "text": "avasareṣu puṣkalaḥ puruṣakāra-' ityabhidhāya bhūyaḥ smitābhiṣiktadantacchado mantragupte harṣotphullaṃ cakṣuḥ pātayāmāsa devo rājavāhanaḥ sa kila karakamalena kiñcitsaṃvṛtānano lalitavallabhārabhasadattadantakṣatavyasanavihvaladharamaṇirniroṣṭhyavarṇamātmacaritamācacakṣe // Dkc_2,6 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite mitraguptacaritaṃ nāma ṣaṣṭha ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 2,7:"
        },
        {
          "tag": "p",
          "attributes": {},
          "text": "saptamocchvāsaḥ"
        },
        {
          "tag": "p",
          "attributes": {},
          "text": "rājādhirājanandana, nagarandhragatasya te gatiṃ jñāsyannahaṃ ca gataḥ kadācitkaliṅgona /\nkaliṅganagarasya nātyāsannasaṃsthitajanadāhasthānasaṃsaktasya kasyacitkāntāradharaṇijasyāstīrṇasarasakisalayasaṃstare tale nipadya nidrālīḍhadṛṣṭiraśayiṣi /\ngalati ca kālarātriśikhaṇḍajālakālāndhakāre, calitarakṣisi kṣaritanīhāre nijanilayanilīnaniḥ śeṣajane nitāntaśīte niśīthe ghanatarasālaśākhāntarālanirhrādini netraniṃsinīṃ nidrāṃ nigṛhṇat, karṇadeśaṃ gataṃ \"kathaṃ khalenānena dagdhasiddhena riṃrasākāle nideśaṃ ditsatā jana eṣa rāgeṇānargalenārdita itthaṃ khalīkṛtaḥ /\nkriyetāmyāṇakanarendrasya kenacidanantaśaktinā siddhyantarāya' iti kiṅkarasya kiṅkaryāścātikārataraṃ raṭitam /\ntadākarṇya \"ka eṣa siddhaḥ, kiṃ cānena kiṅkareṇa kariṣyate' iti didṛkṣākrāntahṛdayaḥ kiṅkaragatayā diśā kiñcidantaraṃ gatastaralataranarāsthiśakalaracitālaṅkārākrāntakāyam, dahanadagdhakāṣṭhaniṣṭhāṅgārarajaḥkṛtāṅgarāgam, taḍillatākārajaṭādharam, hiraṇyaretasyaraṇyacakrāndhakārarākṣase kṣaṇagṛhītanānendhanagrāsacañcadarciṣi dakṣiṇetareṇa kareṇa tilasiddhārthakādīnnirantaracaṭacaṭāyitānākirantaṃ kañcidadrākṣam /\ntasyāgre sa kṛtāñjaliḥ kiṅkaraḥ \"kiṃ karaṇīyam, dīyatāṃ nideśaḥ' ityatiṣṭhat /\nādiṣṭaścāyaṃ tenātinikṛṣṭāśayena-\"gaccha, kaliṅgarājasya kardanasya kanyāṃ kanakalekhāṃ kanyāgṛhādihānaya' iti /\nsa ca tathākārṣit /\ntataścaināṃ trāsenāladhīyasāsrajarjareṇa ca kaṇṭhena raṇaraṇikāgṛhītena ca hṛdayena \"hā tāta, hā janani' ti krandantīṃ kīrṇaglānaśekharasraji śīrṇanahane śirasijānāṃ saṃcaye nigṛhyāsinā śilāśitena śiraścikartiṣayāceṣṭata /\njhaṭiti cācchidya tasya hastāttāṃ śastrikāṃ tayā nikṛtya tasya tacchiraḥ sajaṭājālam, nikaṭasthasya kasyacijjīrṇasālasya skandharandhrenyadadhām /\ntannidhyāya hṛṣṭataraḥ sa rākṣasaḥ kṣīṇādhirakathayat-\"ārya, kadaryasyāsya kadarthanānna kadācinnidrāyāti netre /\ntarjayati trāsayati ca akṛtye cājñāṃ dadāti /\ntadatra kalyāṇarāśinā sādhīyaḥ kṛtam /\nyadeṣa narakākaḥ kāraṇānāṃ nārakiṇāṃ rasajñānāya nītaḥ śītetaradīdhitidehajasya nagaram, tadatra dayānidheranantatejasaste 'yaṃ janaḥ kāñcidājñāṃ cikīrṣati /\nādiśa, alaṃ kālaharaṇena' ityanaṃsīt /\nādiśaṃ ca tam-\"sakhe, saiṣā sajjanācaritā saraṇiḥ, yadaṇīyasikāraṇe 'naṇīyānādaraḥ saṃdṛśyate /\nna cedidaṃ necchasi seyaṃ saṃnatāṅgayaṣṭirakleśārhāsatyanenākṛtyakāriṇātyarthaṃ kleśitā, tannayaināṃ nijanilayam /\nnānyaditaḥ kiñcidasti cittārādhanaṃ naḥ' iti /\natha tadākarṇya karṇaśekharanilīnanīlanīrajāyitāṃ dhīratalatārakāṃ dṛśaṃ tiryakkiñcidañcitāṃ saṃcārayantī, salilacaraketanaśarāsanānatāṃ cillikālatāṃ lalāṭaraṅgasthalīnartakīṃ līlālasaṃ lālayantī, kaṇṭakitaraktagaṇḍalakhā, rāgalajjāntarālacāriṇī, caraṇāgreṇa tiraścīnanakhārciścandrikeṇa dharaṇitalaṃ sācīkṛtānanasarasijaṃ likhantī, dantacchadakisalayalaṅghinā harṣāsrasaliladhārāśīkarakaṇajālakleditasya stanataṭacandanasyārdratāṃ nirasyatāsyāntarālaniḥ-sṛtena tanīyasānilena hṛdayalakṣyadalanadakṣiṇaratisahacaraśarasyadāyitena taraṅgitadaśanacandrikāṇi kānicidetānyakṣarāṇi kalakaṇṭhīkalānyasṛjat-\"ārya, kena kāraṇenainaṃ dāsajanaṃ kālahastādācchidyānantaraṃ rāgānilacālitaraṇaraṇikātaraṅgiṇyanaṅgasāgare kirasi /\nyathā te caraṇasarasijarajaḥkaṇikā tathāhaṃ cintanīyā /\nyadyasti dayā te 'trajane, ananyasādhāraṇaḥ karaṇīyaḥ sa eva caraṇārādhanakriyāyām /\nyadi ca kanyāgārādhyāsanerahasyakṣaraṇādanartha āśaṅkyeta, naitadasti /\nraktatarā hi nastatrasakhyaśceṭyaśca /\nyatā na kaścidetajjñāsyati tathā yatiṣyante' iti /\nsa cāhaṃ dehajenākarṇākṛṣṭasāyakāsanena cetasyatinirdayaṃ tāḍitastatkaṭākṣakālāyasanigaḍagāḍhasaṃyataḥ kiṅkarānananihitadṛṣṭiragādiṣam-\"yatheyaṃ rathacaraṇajaghanā kathayati tathā cennācareyam, nayeta nakrakatenaḥ kṣaṇenaikenākīrtanīyāṃ daśām /\njanaṃ cainaṃ saha nayānayā kanyayā kanyāgṛhaṃ hariṇanayanayā' iti /\nnītaścāhaṃ niśācareṇa śāradajaladharajālakānti kanyakāniketanamṣa tatra ca kāñcitkālakalāṃ candrānanānideśāccandraśālaikadeśe taddarśanacalitadhṛtiratiṣṭham /\nsā ca svacchandaṃ śayānāḥ karatalālasasaṃghaṭanāpanītanidrāḥ kāścidadhigatārthāḥ sakhīrakārṣīt /\nathāgatya tāścaraṇanihitaśirasaḥ kṣaradasrakarālitekṣaṇā nijaśekharakesarāgrasaṃlagnapaṭcaraṇagaṇaraṇitasaṃśayitakalag iraḥ śanairakathayan-\"ārya, yadatyādityatejasasta eṣā tayanalakṣyatāṃ gatā, tataḥ kṛtāntena gṛhītā /\ndattā ceyaṃ cittajena garīyasā sākṣīkṛtya rāgānalam /\ntadanenāścaryaratnena nalinākṣasya te ratnaśailaśilātalasthiraṃ rāgataralenālaṅkriyātāṃ hṛdayam /\nasyāścaritārthaṃ stanataṭaṃ gāḍhāliṃṅganaiḥ sadṛśatarasya sahacarasya ca' iti /\ntataḥ sakhījanenātidakṣiṇena dṛḍhatarīkṛtasnehanigalastayā saṃnatāṅgyā saṃgatyāraṃsi /\natha kadācidāyāsitajāyārahitacetasi, lālasālilaṅghanaglānaghanakesare, rājadaraṇyasthalīlalāṭālīlāyitatilake, lalitānaṅgarājāṅgīkṛtanirnidrakarṇikārakāñcanacchatre, dakṣiṇadahanasārathirayāhṛtasahakāracañcarīkakalike, kālāṇḍajakaṇṭharāgaraktaraktādharāratiraṇāgrasaṃnāhaśīlini, śālinakanyakāntaḥkaraṇasaṃkrāntarāgalaṅghitalajje, darduragiritaṭacandanāśleṣaśītalānilācāryadattanānālatānṛtyalīle kāle, kaliṅgarājaḥ sahāṅganājanena saha ca tanayayā sakalena ca nagarajanena daśa trīṇi ca dinādi dinakarakiraṇajālalaṅghanīye, raṇadalisaṅghalaṅghitanatalatāgrakisalayālīḍhasaikatataṭe, taralataraṅgaśīkarāsārasaṅgaśītale sāgaratīrakānane krījārasajātāsaktisasīt /\natha saṃtatagītasaṃgītasaṃgatāṅganāsahasraśṛṅgārahalānirargalānaṅgasaṃgharṣaharṣitaśca rāgatṛṣṇaikatantrastatra randhra āndhranāthana jayasiṃhenasalilataraṇasādhanānītenānenānekasaṃkhyenānīkena drāgāgatyāgṛhyata sakalatraḥ sā dyānīyata trāsataralākṣī dayitā naḥ saha sakhījanena kanakalekhā /\ntadāhaṃ dāhenānaṅgadahanajanitenāntaritāhāracintaścintayandayitāṃ galitagātrakāntirityatarkayam-\"gatā sā kaliṅgarājatanayā janayitrā janayitryā ca sahārihastam /\nnirastadhairyastāṃ sa rājā niyataṃ saṃjighṛkṣet /\ntadasahā ca sā satī gararasādinā sadyaḥ saṃtiṣṭheta /\ntasyāṃ ca tādṛśīṃ daśāṃ gatāyāṃ janasyāsyānanyajena hanyeta śarīradhāraṇā /\nsā kā syādgatiḥ' iti /\natrāntara āndhranagarādāgacchannagrajaḥ kaścidaikṣyata /\ntena ceyaṃ kathā kathitā-\"yathā kila jayasiṃhenānekanikāradatatasaṃgharṣaṇajighāṃsitaḥ sa kardanaḥ kanakalekhādarśanaidhitena rāgeṇārakṣyata /\nsā ca dārikā yakṣeṇa kenacidadhiṣṭhitā na tiṣṭhatyagre narāntarasya /\nāyasyati ca narendrasārthasaṃgrahaṇena tannirākariṣyannarendro na cāsti siddhiḥ' iti /\ntena cāhaṃ darśatāśaḥ śaṅkaranṛtyaraṅgadeśajātasya jaratsālasyatkandharandrāntarjaṭājālaṃ niṣkṛṣya tena jaṭilatāṃ gataḥ kanthācīrasaṃcayāntaritasakalagātraḥ kāṃścicchiṣyānagrahīṣam /\ntāṃścanānāścaryakriyātisaṃhitājjanādākṛṣṭānnacelādityāgānnityahṛṣṭānakāṣram /\nayāsiṣaṃ ca dinaiḥ kaiścidāndhranagaram /\ntasya nātyāsanne salilarāśisadṛśasya kalahaṃsagaṇadalitanalinadalasaṃhatigalitākiñjalkaśakalaśārasya sārasaśreṇiśekharasaya sarasastīrakānane kṛtāniketanaḥ sthitaḥ śiṣyajanakathitacitraceṣṭākṛṣṭasakalanāgarajanābhisaṃdhānadakṣaḥ sandiśidiśītyakīrtye janena-\"ya eṣa jaradaraṇyasthalīsarastīre sthaṇḍilaśāyī yatistasya kila sakalāni sarahasyāni saṣaḍaṅgāni ca chandāṃsirasanāgre saṃnihitāti, anyāni ca śāstrāṇi, yena yāni na jñāyante sa teṣāṃ tatsakāśādarthanirṇayaṃ kariṣyati /\nasatyena nāsyāsyaṃ saṃsṛjyate /\nsaśarīraścaiṣa dayārāśiḥ /\netatsaṃgraheṇādya ciraṃ caritārthā dīkṣā /\ntaccaraṇarajaḥ kaṇaiḥ kaiścanaśirasi kīrṇairanekasyāneka ātaṅkaściraṃ cikitsakairasaṃhāryaḥ saṃhṛtaḥ tadaṅghikṣālanasalilasekairniṣkalaṅkaśirasāṃ naśyanti kṣaṇenaikenākhilanarendrayantralaṅghinaścaṇḍatārā grahāḥ /\nna tasya śakyaṃ śakteriyattājñānam /\nna cāsyāhaṅkārakaṇikā' iti /\nsā ceyaṃ kathānekajanāsyasaṃcāriṇī tasya kanakalekhādhiṣṭhānadhanadājñākaranirākriyākriyātisaktacetaḥ kṣatrriyasyākarṣaṇāyāśakat sa cāharaharāgatyādareṇātigarīyasārcayannarthaiśca śiṣyānsaṃgṛhṇannidhigatakṣaṇaḥ kadācitkāṅkṣitārthasādhanāya śanaraiyāciṣṭa /\ndhyānadhīraḥ sthānadarśitajñānasaṃnidhiścainaṃ nirīkṣya nicāyyākathayam-\"tāt sthāna eṣa hi yatnaḥ /\ntasya hi kanyāratnasya sakalakalyāṇalakṣaṇaikarāśerādhigatiḥ kṣīrasāgararaśanālaṅkṛtāyā gaṅgādinadīsahasrahārayāṣṭirājitāyā dharāṅganāyā evāsādanāya sādhanam /\nna ca sa yakṣastadadhiṣṭhāyī kenacinnarendreṇa tasyā līlāñcitanīlanīrajadarśanāyā darśanaṃ sahate, tadatra sahyatāṃ trīṇyahāni, yairahaṃ yatiṣyer'thasyāsya sādhanāya' iti /\ntathādiṣṭe ca hṛṣṭe kṣitīśe gate niśi niśi nirniśākarārciṣi nīrandhrāndhakārakaṇanikaranigīrṇadaśadiśi nidrānigaḍitanikhilajanadṛśi nirgataya jalatalanilīnagāhanīyaṃ nīrandhraṃ kṛcchrācchidrīkṛtāntarālaṃ tadekataḥ sarastaṭaṃ tīrthāsaṃnikṛṣṭaṃ kenacitkhananasādhanenākārṣam /\nghanaśileṣṭakācchannacchidrānanaṃ tattīradeśaṃ janairaśaṅkanīyaṃ niścitya, dinādisnā nanirṇiktagātraśca nakṣatrasaṃtānahārayaṣṭyagragrathitaratnam /\nkṣaṇadāndhakāragandhahastidāraṇaikakesāriṇam, kanakaśailaśṛṅgaraṅgalāsyalīlānaṭam, gaganasāgaraghanataraṅgarājilaṅghanaikanakram, kāryākāryasākṣiṇam, sahasrārciṣaṃ sahasrākṣadigaṅganāṅgarāgarāgāyitakiraṇajālam, raktanīrajāñjalinārādhya nijaniketanaṃ nyaśiśriyam /\nyāte ca dinatraye, astagiriśikharagairikataṭasādhāraṇacchaye /\nacalarājakanyakākadarthanayāntarikṣākhyena śaṅkaraśarīreṇa saṃsṛṣṭāyāḥ saṃdhyāṅganāyāḥ raktacandanacarcitaikastanakalaśadarśanīye dinādhināthe, janādhināthaḥ sa āgatya janasyāsya dharaṇinyastacaraṇanakhakiraṇacchāditakirīṭaḥ kṛtāñjaliratiṣṭhat /\nādiṣṭaśca-\"diṣṭyā dṛṣṭeṣṭasiddhiḥ /\niha jagati hi na nirīhaṃ dehinaṃ śriyaḥ saṃśrayante /\nśreyāṃsi ca sakalānyanalasānāṃ haste nityasāṃnidhyāni /\nyataste sādhīyasā saccaritenānākalitakalaṅkenārcitenātyādararacitenākṛṣṭacetasā janenānena sarastathā saṃskṛtam, yatheha te 'dya siddhiḥ syāt /\ntadetasyāṃ nisi galādardāyāṃ gāhanīyam /\ngāhanānantaraṃ ca salilatale satatagatīnantaḥsaṃcāriṇaḥ saṃnigṛhya yathāśakti śayyākāryā /\ntataśca taṭaskhalitajalasthagitajalajakhaṇḍhacalitadaṇḍakaṇṭakāgradalitadeharājahaṃsatrāsajarjararasitasaṃdattakarṇasya janasya kṣaṇādākarṇanīyaṃ janiṣyate jalasaṃghātasya kiñcidāraṭitam /\nśānte ca tatra salilaraṭite klinnagātraḥ kiñcidāraktadṛṣṭiryenākāreṇa niryāsyati nicāyya taṃ nikhilajananetrānandakāriṇaṃ na yakṣaḥ śakṣyatyagrataḥ sthitaye /\nsthirataranihitasnehaśṛṅkhalānigaḍitaṃ ca kanyakāhṛdayaṃ kṣaṇenaikenāsahanīyadarśanāntarāyaṃ syāt /\nasyāśca dharāṅganāyā nātyādṛtanirākṛtāricakraṃ cakraṃ karatalagataṃ cintanīyaṃ na tatra saṃśayaḥ /\ntaccedicchasyanekaśāstrajñānadhīradhiṣaṇairadhikṛtairitaraiśca hitaiṣigaṇairākalayya jālikaśataṃ cānāyya, antaraṅganaraśatairyatheṣṭadṛṣṭāntarālaṃ saraḥ kriyeta, rakṣā ca tīrātrriṃśaddaṇḍāntarāle sainikajanena sādaraṃ racanīyā /\nkastatra tajjānāti yacchidreṇārayaścikīrṣanti' iti /\ntattvasya hṛdayahāri jātam, tadadhikṛtaiśca tatra kṛtye randhradarśanāsahericchāṃ ca rājñā kanyakātirāgajanitāṃ nitāntaniścalāṃ niścityārtha eṣa na niṣiddhaḥ /\ntathāsthitaśca tadāsādanadṛḍhatarāśayaśca sa ākhyāyata-\"rājan, atra te janānte ciraṃ sthitam, na caikatra cirasthānaṃ naḥ śastam /\nkṛtakṛtyaśceha na draṣṭāsi /\nyasya te rāṣṭre grāsādyāsāditaṃ tasya te kiñcidanācarya kāryaṃ gatirāryagarhyā' iti /\ntatraitaccirasthānasya kāraṇam /\ntaccādya siddham /\ngaccha gṛhān /\nyathārhajalena hṛdyagandhena snātaḥ sitasragaṅgarāgaḥ śaktisadṛśena dānenārādhitadharaṇitalataitilagaṇastilasnehasiktayaṣṭyagragrathitavartikāgniśikhāsahasragrastanaiśāndhakārarāśirāgatyārthasiddhaye yatethāḥ' iti /\nsa kila kṛtajñatāṃ darśayan-\"asiddhireṣā siddhiḥ, yadasaṃnidhirihāryāṇām /\nkaṣṭā ceyaṃ niḥsaṅgatā, yā nirāgasaṃ dāsajanaṃ tyājayati /\nna ca niṣedhanīyā garīyasāṃ giraḥ' iti snānāya gṛhānayāsīt /\nahaṃ ca nirgatya nirjane niśīthe sarastīrarandhranilīnaḥ sannīṣacchidradattakarṇaḥ sthitaḥ /\nsthite cārdharātre kṛtayathādiṣṭakriyaḥ sthānasthānaracitarakṣaḥ sa rājā jālikajanānānīya nirākṛtāntaḥśalyaṃ śaṅkāhīnaḥ saraḥsalilaṃ salīlagatiragāhata /\ngataṃ ca kīrṇakeśaṃ saṃhatakarṇanāsaṃ sarasastalaṃ hāstinaṃ nakralīlayā nīrātinilīnatayā taṃ tathā śayānaṃ kandharāyāṃ kanyatā vyagrahīṣam /\nkharatarakāladaṇḍaghaṭṭanāticaṇḍaiśca karacaraṇaghātairnirdayadattanigrahaḥ kṣaṇenaikenājahātsa ceṣṭām /\ntataścā kṛṣya taccharīraṃ chidre nidhāya nīrānnirayāsiṣam /\nsaṅgatānāṃ ca sainikānāṃ tadatyacitrīyatākārāntaragrahaṇam /\ngajaskandhagataḥ sitacchatrādisakalarājacihnarājitaścaṇḍataradaṇḍidaṇḍatāḍanatrastajanadattāntarālayā rājavīthyā yātastāṃ niśāṃ rasanayananirastanidrāratiranaiṣam /\nnīte ca janākṣilakṣyatāṃ lākṣārasadigdhadhiggajaśiraḥsadṛkṣe śakradigaṅganāratnādarśer'kacakre kṛtakaraṇīyaḥ kiraṇajālakarālaratnarājirājitarājārhāsanādhyāsī yathāsadṛśācāradarśinaḥ śaṅkāyantritāṅgānsaṃnidhiniṣādinaḥ sahāyānagāhiṣam-\"dṛśyatāṃ śaktirārṣī, yattasya yaterajeyarayendriyāṇāṃ saṃskāreṇa nīrajasā nīrajasāṃnidhyaśālini saharṣālini sarasi sarasijadalasaṃnikāśacchāyasyādhikataradarśanayinyākārāntarasya siddhirāsīt /\nadya sakalanāstikānāṃ jāyeta lajjānataṃ śiraḥ /\ntadidānīṃ candraśekharanarakaśāsanasarasijāsanādīnāṃ tridaśeśānāṃ sthānānyādararacitanṛtyagītārādhanāni kriyantām /\nhniyantāṃ ca gṛhāditaḥ kleśanirasanasahānyarthisārthairdhanāni' iti /\nāścaryarasītirekahṛṣṭadṛṣṭayaste jaya jagadīśa, jayena sātiśayaṃ daśa diśaḥ sthagayannijena yaśasādirājayaśāṃsi' ityasakṛdāśāsyāracayanyathādiṣṭāḥ kriyāḥ /\nsa cāhaṃ dayitāyāḥ sakhīṃ hṛdayasthānīyāṃ śaśāṅkasenāṃ kanyakāṃ kadācitkāryāntarāgatāṃ rahasyācakṣi-\"kaccidayaṃ janaḥ kadācidāsīddṛṣṭaḥ' iti /\natha sā harṣakāṣṭhāṃ gatena hṛdayeneṣadālakṣya daśanadīdhitilatāṃ līlālasaṃ lāsayantī, lalitāñcitakaraśākhāntaritadantacchadakisalayā, harṣajalakledajarjaranirañjanekṣaṇā, racitāñjaliḥ \"nitarāṃ jāne yadi na syādaindrajālikasya jālaṃ kiñcidetādṛśam /\nkathaṃ caitat /\nkathaya, iti snehaniryantraṇaṃ śanairagādīt /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "ahaṃ cāsyai kārtsnyenākhyāya, tadānanasaṃkrāntena saṃdeśena saṃjanayyasahacaryā niratiśayaṃ hṛdayāhlādam, tataścaitayā dayitayā nirargalīkṛtātisatkṛtakaliṅganāthanyāyadattayā saṃgatyāndhrakaliṅgarājarājyaśāsī tasyāsyāriṇā lilaṅkhayiṣitasyāṅgarājasya sāhāyyakāyālaghīyasā sādhanenāgatyātra te sakhijanasaṃgatasya yādṛcchikadarśanānandarāśilaṅghitacetā jātaḥ' iti /"
                },
                {
                  "tag": "l",
                  "attributes": {},
                  "text": "tasya tatkauśalaṃ smitajyotsnābhiṣiktadantacchadaḥ saha suhṛdbhirabhinandya \"citramidaṃ mahāmunervṛttam /"
                },
                {
                  "tag": "l",
                  "attributes": {},
                  "text": "atraiva khalu phalitamatikaṣṭaṃ tapaḥ tiṣṭhatu tāvannarma /"
                },
                {
                  "tag": "l",
                  "attributes": {},
                  "text": "harṣaprakarṣaspṛśoḥ prajñāsattvayordṛṣṭamiha svarūpam' ityabhidhāya, punaḥ \"avataratu bhavān' iti bahuśrute viśrute vikacarājīvasadṛśaṃ dṛśaṃ cikṣepa devo rājavāhanaḥ // Dkc_2,7 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite mantraguptacaritaṃ nāma saptama ucchvāsaḥ"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "START Dkc 2,8:"
        },
        {
          "tag": "p",
          "attributes": {},
          "text": "aṣṭamocchvāsaḥ"
        },
        {
          "tag": "p",
          "attributes": {},
          "text": "atha so 'pyācacakṣe-\"deva, mayāpi paribhramatā vindhyāṭavyāṃ ko 'pi kumāraḥ kṣudhā tṛṣā ca kliśyannakleśārhaḥ kvacitkūpābhyāśe 'ṣṭavarṣadeśīyo dṛṣṭaḥ /\nsa ca trāsagadgadamagadat-\"mahābhāga, kliṣṭasya me kriyatāmārya, sāhāyyakam /\nasya me prāṇāpahāriṇīṃ pipāsāṃ pratikartumudakamudañcanniha kūpe ko 'pi niṣkalo mamaikaśaraṇabhūtaḥ patitaḥ /\ntamalamasmi nāhamuddhartum, /\niti athāhamabhyetya vratatyā kayāpi vṛddhamuttārya, taṃ ca bālaṃ vaṃśanālīmukoddhṛtābhiradbhiḥ phalaiśca pañcapaiḥ śarakṣepocchritasya lakucavṛkṣasya śikharātpāṣāṇapātitaiḥ prātyānītaprāṇavṛttimāpādya, tarutalaniṣaṇṇastaṃ jarantamabravam-\"tāta, ka eṣa bālaḥ, ko vā bhavānan, kathaṃ ceyamāpadāpannā' iti /\nso 'śrugadgadamagadat-\"śrūyatāṃ mahābhāga vidarbho nāma janapadaḥ tasminbhojavaṃśabhūṣaṇam, aṃśāvatāra iva dharmasya, atisattvaḥ, satyavādī, vadānyaḥ, vinītaḥ, ninetā prajānām, rañjitabhṛtyaḥ, kīrtimān, udagraḥ, buddhimūrtibhyāmutthānaśīlaḥ, śāstrapramāṇakaḥ, śakyabhavyakalpārambhī, saṃbhāvayitā budān prabhāvayitā sevakān, udbhāvayitā bandhūn, nyagbhāvayitā śatrūn, asaṃbaddhapralāpeṣvadattakarṇaḥ, kadācidapyavitṛṣṇo guṇeṣu, atinadīṣṇaḥ kalāsu, nediṣṭo dharmārthasaṃhitāsu, svalpe 'pi sukṛte sutarāṃ pratyupakartā, pratyavekṣitā kośavāhanayoḥ, yatnena parīkṣitā sarvādhyakṣāṇām, ṣāḍguṇyopayoganipuṇaḥ manumārgeṇa praṇetā cāturvarṇyasya, puṇyaślokaḥ, puṇyavarmā nāmāsīt /\nsa puṇyaiḥ karmabhiḥ prāṇya puruṣāyuṣam, punarapuṇyena prājānāmagaṇyatāmareṣu /\ntadanantaramanantavarmā nāma tadāyatiravanimadhyatiṣṭhat /\nsa sarvaguṇaiḥ samṛddho 'pi daivāddaṇḍhanītyāṃ nātyādṛto 'bhūt /\ntamekadā rahasi vasurakṣito nāma mantrivṛddhaḥ piturasya bahumataḥ pragalbhavāgabhāṣata-\"tāta, sarvaivātmasaṃpadabhijanātprabhṛtyanyūnaivātrabhavati lakṣyate /\nbuddhiśca nisargapaṭvī, kalāsu nṛtyagītādiṣu citreṣu ca kāvyavistareṣu prāptavistarā tavetarebhyaḥ prativiśiṣyate /\ntathāpyasāvapratipadyātmasaṃskāramarthaśāstreṣu, anagnisaṃśodhitena hemajātirnātibhāti buddhiḥ /\nbuddhihīno hi bhūbhṛdatyucchrito 'pi parairadhyāruhyamāṇamātmānaṃ na cetayate /\nna ca śaktaḥ sādhyaṃ sādhanaṃ vā vibhjya vartitum /\nayathāvṛttaśca karmasu pratihanyamānaḥ svaiḥ paraiśca paribhūyate /\nna cāvajñātasyājñā prabhavati prajānāṃ yogakṣemārādhanāya /\natikrāntaśāsanāśca prajā yatkiñcanavādinyo yatākathañcidvartinyaḥ sarvāḥ sthitīḥ saṃkireyuḥ nirmaryādaśca loko lokādito 'mutaśca svāminamātmānaṃ ca bhraṃśayeta /\nāgamadīpadṛṣṭena khalvadhvanā sukhena vartate lokayātrā /\ndivyaṃ hi cakṣurbhūtabhavadbhaviṣyatsu vyavahitaviprakṛṣṭādiṣu ca viṣayeṣu śāstraṃ nāmāpratihatavṛtti /\ntena hīnaḥ satorapyāyataviśālayorlocanayorandha eva janturarthadarśaneṣvasāmarthyāt' ato vihāya bāhmavidyāsvabhiṣaṅgamāgamaya daṇḍanītiṃ kulavidyām /\ntadarthānuṣṭhānana cāvarjitaśaktisiddhiraskhalitaśāsanaḥ śādhi ciramudadhimekhalāmurvīm iti /\netadākarṇya sthāna eva gurubhiranuśiṣṭham /\ntathā kriyate' ityantaḥpuramaviśat /\ntāṃ ca vārtāṃ pārthivena pramadāsaṃnidhau prasaṅgenodīritāmupaniśamya samīpopaviṣṭaścittānuvṛttikuśalaḥ prasādavitto gītanṛtyavādyādiṣvabāhmo bāhmanārīparāyaṇaḥ paṭurayantritamukho bahubhaṅgiviśāradaḥ paramarmānveṣaṇaparaḥ parihāsayitā parivādaruciḥ paiśunyapaṇḍhitaḥ sacivamaṇḍalādapyutkocahārī sakaladurnayopādhyāyaḥ kāmatantrakarṇadhāraḥ kumārasevako vihārabhadro nāma smitapūrvaṃ vyajñapayat-\"deva, daivānugraheṇa yadi kaścidbhājanaṃ bhavati vibhūteḥ, tamakasmāduccāvacairupapralobhanaiḥ kadarthayantaḥ svārthaṃ sādhayanti śiraḥ, baddhvā da--bhiḥ, ajinenācchādya, navanītenopalipya, anaśanaṃ ca śāyayitvā, sarvasvaṃ svīkariṣyanti /\ntebhyo 'pi ghoratarāḥ pāṣaṇḍhinaḥ putradāraśarīrajīvitānyapi mocayanti /\nyadi kaścitpaṭujātīyo nāsyai mṛgatṛṣṇikāyai hastagataṃ tyaktumicchet /\ntamanye parivāryāhuḥ--\"ekāmapi kākiṇīṃ kārṣāpaṇalakṣamāpādayema, śastrādṛte sarvaśatrun ghātayem, ekaśarīriṇamapi martyaṃ cakravartinaṃ vidadhīmahi, yadyasmaduddiṣṭena mārgeṇācaryate' iti /\nsa punarimānpratyāha-\"ko 'sau mārgaḥ' iti /\npunarime bruvate-\"nanu catasro rājavidyāstrayī vārtānvīkṣikī daṇḍanītiriti /\ntāsu tisrastrayīvārtānvīkṣikyo mahatyo mandaphalāśca, tāstāvadāsatām /\nadhīṣva tāvadṛṇḍanītim /\niyamidānīmācāryaviṣṇuguptena mauryārthe ṣaḍūbhiḥ ślokasahasraiḥ saṃkṣiptā /\nsaiveyamadhītya samyaganuṣṭhīyamānā yathoktakarmakṣamā' iti /\nsa \"tathā' ityadhīte /\nśṛṇoti ca /\ntatraiva jarāṃ gacchati /\ntattu kila śāstraṃ śāstrāntarānubandhi /\nsarvameva vāṅmayamaviditvā na tattvato 'dhigaṃsyate /\nbhavatu kālena bahunālpena vā tadarthādhigatiḥ /\nadhigataśāstreṇa cādāveva putradāramapi na viśvāsyam /\nātmakṛkṣerapi kṛte taṇḍulairiyadbhiriyānodanaḥ saṃpadyate /\niyata odanasya pākāyetāvadindhanaṃ paryāptamiti mānonmānapūrvakaṃ deyam /\nutthitena ca rājñā kṣālitākṣālite mukhe muṣṭimardhamuṣṭiṃ vābhyantarīkṛtya kṛtsnamāyavyayajātamahnaḥ prathame 'ṣṭame vā bhāge śrotavyam /\nśṛṇvata evāsya dviguṇamapaharanti te 'dhyakṣadhūrtāścatvāriṃśataṃ cākyopadiṣṭānāharaṇopāyānsahasradhātmabuddhyaiva te vikalpayitāraḥ /\ndvitīye 'nyonyaṃ vivadamānānāṃ janānāmākrośāddahyamānakarṇaḥ kaṣṭaṃ jīvatiḥ tatrāri prāḍvivākādayaḥ svecchayā jayaparaujayā vidadhānāḥ pāpenākīrtyā ca bhartāramātmanaścārthairyojayanti /\ntṛtīye snātuṃ ca labhate /\nbhuktasya yāvadandhaḥpariṇaāmastāvadasya viṣabhayaṃ na śāmyatyeva /\ncaturthe hiraṇyapratihāya hastaṃ prasārayannevottiṣṭhati /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "pañcame mantracintayā mahāntamāyāsamanubhavati /"
                },
                {
                  "tag": "l",
                  "attributes": {},
                  "text": "tatrāpi mantriṇo madhyasthā ivānyonyaṃ mithaḥ saṃbhūya doṣaguṇau dūtacārahavākyāni śakyāśakyatāṃ deśakālakāryāvasthāśca svecchayā viparivartayantaḥ, svaparimitramaṇḍalānyupajīvanti /"
                },
                {
                  "tag": "l",
                  "attributes": {},
                  "text": "bāhmābhyantarāṃśca kopān gūḍhamutpādya prakāśaṃ praśamayanta iva svāminamavaśamavagṛhṇanti /"
                },
                {
                  "tag": "l",
                  "attributes": {},
                  "text": "ṣaṣṭhe svairavihāro mantro vā sevyaḥ //"
                }
              ]
            }
          ]
        },
        {
          "tag": "p",
          "attributes": {},
          "text": "so 'syaitāvānsvairavihārakālo yasya tisrastripādottarā nāḍīkāḥ /\nsaptame caturaṅgabalapratyavekṣaṇaprayāsaḥ /\naṣṭame 'sya senāpatisakhasya vikramacintākleśaḥ /\npunarupāsyaiva saṃdhyām, prathame rātribhāge gūḍhapuruṣā draṣṭavyāḥ /\ntanmukhena cātinṛśaṃsāḥ śastrāgnirasapraṇidhayo 'nuṣṭheyāḥ /\ndvitīye bhojanānantaraṃ śrotriya iva svādhyāyamārabheta /\ntṛtīye tūryaghoṣeṇa saṃviṣṭaścaturthapañcamau śayīta kila /\nkathamivāsyājasracintāyāsavihvalamanaso varākasya nidrāsukhamupanamet /\npunaḥ ṣaṣṭhe śāstracintākāryacintārambhaḥ /\nsaptame tu mantragraho dūtābhipreṣaṇāni ca /\ndūtāśca nāmobhayatra priyākhyānalabdhānarthānvītaśulkabādhavartmani vāṇijyayā vardhayantaḥ, kāryamavidyāmānamapi leśenotpādyānavarataṃ bhramanti /\naṣṭame purohitādayo 'bhyetadyainamāhuḥ-\"adya dṛṣṭo duḥsvapnaḥ /\nduḥsthā grahāḥ śakunāni cāśubhāni /\nśāntayaḥ kriyantām /\nsarvamastu sauvarṇameva homasādhanam /\nevaṃ sati karma guṇavadbhavati /\nbrahmakalpā ime brāhmāṇāḥ /\nkṛtamebhiḥ svastyayanaṃ kalyāṇataraṃ bhavati /\nte cāmī kaṣṭadryā bahvapatyā yajvāno vīryavantaścādyāpyaprāptapratigrahāḥ /\ndattaṃ caibhyaḥ svargyamāyuṣyamariṣṭanāśanaṃ ca bhavati' iti bahu bahu dāpayitvā tanmukhena svayamupāṃśu bhakṣayanti /\ntadevamaharniśamavihitasukhaleśamāyāsabahulamaviralakadarthanaṃ ca nayato 'nayajñasyāstāṃ cakravārtitā svamaṇḍalamātramapi durārakṣyaṃ bhavet /\nśāstrajñasamājñāto hi yaddadāti, yanmānayati, yatpriyaṃ bravīti, tatsarvamatisaṃdhātumityaviśvāsaḥ /\naviśvāsatā hi janmabhūmiralakṣmyāḥ /\nyāvatā ca nayena vinā na lokayātrā sa loka eva siddhaḥ nātra śāstreṇārthaḥ stanandhayo 'pi hi taistairupāyaiḥ stanapānaṃ jananyā lipsate tadapāsyātiyantraṇāmanubhūyantāṃ yatheṣṭamindriyasukhāni /\nya'pyupadiśanti \"evamindriyāṇi jetavyāni, evamariṣaḍvargastyājyaḥ, sāmādirupāyavargaḥ sveṣu pareṣu cājasraṃ prayojyaḥ, saṃdhivigrahacintayaiva neyaḥ kālaḥ, svalpo 'pi sukhasyāvakāśo na deyaḥ' iti, tairapyebhirmantribakairyuṣmattścauryārjitaṃ dhanaṃ dāsīgṛheṣveva bhujyate /\nke caite varākāḥ /\nye 'pi mantrakarkaśāstantrakartāraḥ śukrāṅgirasaviśālākṣabāhudantiputraparāśaraprabhṛtayastaiḥ-kimariṣaḍvargo jitaḥ, kṛtaṃ vā taiḥ śāstrānuṣṭhānam /\ntairapi hi prārabdheṣu kāryeṣu dṛṣṭe siddhyasiddhī /\npaṭhantaścāpaṭhadbhiratisaṃdhīyamānā bahavaḥ /\nnanvidamupapannaṃ devasya, yaduta sarvalokasya vandyā jātiḥ, ayātayāmaṃ vayaḥ, darśanīyaṃ vapuḥ, aparimāṇā vibhūtiḥ /\ntatsarvaṃ sarvāviśvāsahetunā sukhopabhogapratibandhinā bahumārgavikalpanātsarvakāryeṣvamuktasaṃśayena tantrāvāpena mā kṛthā vṛkṣā /\nsanti hi te dantināṃ daśasahasrāṇi, hayānāṃ lakṣatrayam, anantaṃ ca pādātam /\napi ca pūrṇānyeva haimaratnaiḥ kośagṛhāṇi /\nsarvaścaiṣa jīvalokaḥ samagramapi yugasahasraṃ bhuñjāno na te koṣṭhāgārāṇi recayiṣyati /\nkimidamaparyāptaṃ yadanyāyārjitāyāsaḥ kriyate /\njīvitaṃ hi nāma janmavatāṃ catuḥpañcānyahāni /\ntatrāpi bhogayogyamalpālpaṃ vayaḥ-khaṇḍam /\napaṇḍitāḥ punararjayanta eva dhvaṃsante /\nnārjitasya vastuno lavamapyāsvādayitumīhante /\nkiṃ bahunā rājyabhāraṃ bhārakṣameṣvantaraṅgeṣu bhaktimatsu samarpya, apsaraḥpratirūpābhirantaḥpurikābhī ramamāṇo gītasaṃgītapānagoṣṭhīśca yathartu badhnanyathārhaṃ kuru śarīralābham' iti pañcāṅgīspṛṣṭabhūmirañjalicumbitacūḍaściramaśeta /\nprāhasīcca prītiphullalocano 'ntaḥpurapramadājanaḥ /\njananāthaśca sasmitam \"uttiṣṭha, nanu hitopadeśādguravo bhavantaḥ /\nkimiti gurutvaviparītamanuṣṭhitam' iti tamutthāpya krīḍīnirbharamatiṣṭhat /\nathaiṣu dineṣu bhūyobhūyaḥ prastuter'the preryamāṇo mantrivṛddhena, vacasābhyupepya manasaivācittajña ityavajñātavān /\nathaivaṃ mantriṇo manasyabhūt--\"aho me mohādbāliśyam /\naruciter'the codayannarthīvākṣigato 'hamasya hāsyo jātaḥ /\nspaṣṭamasya ceṣṭānāmāyathāpūrvyam /\ntathā hi /\nna māṃ snigdhaṃ paśyati, na smitapūrvaṃ bhāṣate, na rahasyāni vivṛṇoti, na haste spṛśati, na vyasaneṣvanukampate, notsaveṣvanugṛhṇāti, na vilobhanavastu preṣayati, na matsukṛtāni pragaṇayati, na me ga-havārtāṃ pṛcchati, na matpakṣānpratyavekṣate, na māmāsannakāryeṣvabhyantarīkaroti, na māmantaḥpuraṃ praveśayati /\napi ca māmanarheṣu karmasu niyuṅkte, madāsanamanyairavaṣṭabhyamānamanujānāti, madvairiṣu viśrambhaṃ darśayati, maduktasyottaraṃ na dadāti, matsamānadoṣānvigarhati, marmaṇi māmupahasati, svamatamapi mayā varṇyamānaṃ pratikṣipati, mahārhāṇi vastūni matprahitāni nābhinandati, nayajñānāṃ skhalitāni matsamakṣaṃ mūrkhairuddhoṣayati, satyamāhacāṇakyaḥ-\"cittajñānānuvartino 'narthā apa priyāḥ syuḥ /\ndakṣiṇā apa tadbhāvabahiṣkṛtā dveṣyā bhaveyuḥ' iti /\ntathāpi kā gatiḥ /\navinīto 'pi na parityājyaḥ pitṛpitāmahānuyātairasmādṛśairayamadhipatiḥ /\naparityajanto 'pi kamupakāramaśrūyamāṇavācaḥ kurmaḥ /\nsarvathā nayajñasya vasantabhānoraśmakendrasya haste rājyamidaṃ patitam /\napi nāmāpado bhāvinyaḥ prakṛtisthamenamāpādayeyuḥ /\nanartheṣu sulabhavyalīkeṣu kvacidutpanno 'pi dveṣaḥ sadvṛttamasmairocayet /\nbhavatu bhavitā tāvadanarthaḥ /\nstambhitapiśunajihvo yathākathañcidabhraṣṭapadastiṣṭheyam' iti /\nevaṃ gate mantriṇi, rājani ca kāmavṛtte, candrapālito nāmāśvakendrāmātyasyendrapālitasya sūnuḥ, asadvṛttaḥ pitṛnirvāsito nāma bhūtvā, bahubhiścāraṇagaṇairbahvībhiranalpakauśalābhiḥ śilpakāriṇībhiranekacchannakiṅkaraiśca parivṛto 'byetya vividhābhiḥ krīḍābhirvihārabhadramātmasādakarot /\namunā caiva saṃkrameṇa rājanyāspadamalabhata /\nlabdharandhraśca sa yadyadvayyasanamārabhate tattathetyavarṇayat--\"deva, yathā mṛgayā hyaupakārikī na tathānyat /\natra hi vyāyāmotkarṣādāpatsūpakartā dīrghādhvalaṅghanakṣamo jaṅghājavaḥ, kaphāpacayādārogyaikamūlamāśayāgnidīptiḥ, medopakarṣādaṅgānāṃ sthairyakārkaśyātilāghavādīni, śītoṣṇavātavarṣakṣutpipāsāsahatvam, sattvānāmavasthāntareṣu cittaceṣṭitajñānam, hariṇagavalagavayādivadhena sasyalopapratikriyā, vṛkavyāghnādighātena sthalapathaśalyaśodhanam, śailāṭavīpradeśānāṃ vividhakarmakṣamāṇāmālocanam, āṭavikavargaviśrambhaṇam, utsāhaśaktisaṃdhukṣaṇena pratyanīkavitrāsanamiti bahutamā guṇāḥ /\ndyūte 'pi dravyarāśestṛṇavattyāgādanupamānamāśayaudāryam, jayaparājayānavasthānāddharṣavivādayoraviveyatvam, pauruṣaikanimittasyāmarṣasya vṛddhiḥ, akṣahastabhūmyādigocarāṇāmatyantadurupalakṣyāṇāṃ kūṭakarmaṇāmupalakṣaṇādanantabuddhinaipuṇyam, ekaviṣayopasaṃhārāccittasyāticitramaikāgryam, adhyavasāyasahacareṣu sāhaseṣvatiratiḥ, atikarkaśapuruṣapratisaṃsargādananyadharṣaṇīyatā, mānāvadhāraṇam, akṛpaṇaṃ ca śarīrayāpanamiti /\nuttamāṅganopabhoge 'pyarahthadharmayoḥ saphalīkaraṇam, phuṣkalaḥ puruṣābhimānaḥ bhāvajñānakauśalam, alobhakliṣṭamāceṣṭitam, akhilāsu kalāsu vaicakṣaṇyam, alabdhopalabdhilabdhānurakṣaṇarakṣitopabhogabhuktānusaṃdhānaruṣṭānunayādi ṣvajasramabhyupāyaracanayā buddhivācoḥ pāṭavam, utkṛṣṭaśarīrasaṃskārātsubhagaveṣatayā lokasaṃbhāvanīyatā, paraṃ suhṛtpriyatvam, garīyasī parijanavyapekṣā, smitapūrvābhibhāṣitvam, udriktasattvatā, dākṣiṇyānuvartanam /\napatyotpādanenobhayalokaśreyaskaratvamiti /\npāne 'pi nānāvidharāgabhaṅgapaṭīyasāmāsavānāmāsevanātspṛhaṇīyavayovyavasthāpanam, ahaṅkāraprakarṣādaśeṣaduḥ-khatiraskaraṇam, aṅgajarāgadīpanādaṅganopabhogaśaktisaṃdhukṣaṇam, aparādhapramārjanānmanaḥśalyonmārjanam, aṅgajarāgadīpanādaṅganopabhogaśaktisaṃdhukṣaṇam, aparādhapramārjanānmanaḥśalyonmārjanam, aśrāvyaśaṃsibhiranargalapralāpairviśvāsopabṛṃhaṇam, matsarānanubandhādānandaikatānatā, śabdādīnāmindriyārthānāṃ sātatyenānubhavaḥ, saṃvibhāgaśīlatayā suhṛdvargasaṃvargaṇam, anupamānamaṅgalāvaṇyam, anuttarāṇi vilasitāniṃ, bhayārtiharaṇācca sāṅgramikatvamiti /\nvākpāruṣyaṃ daṇḍo dāruṇo dūṣaṇāni cārthānāmeva yathāvakāśamaupakārikāṇi /\nnahi muniriva narapatirupaśamaratirabhibhavitumarikulamalam, abalambituṃ ca lokatantram' iti /\nasāvapi gurupadeśamivātyādareṇa tasya matamanvavartata /\ntacchīlānusāriṇyaśca prakṛtayo viśṛṅkhalamasevanta vyasanāni /\nsarvaśca samānadoṣatayā na kasyacicchidrānveṣaṇāyāyatiṣṭa /\nsamānabhartṛprakṛtayastantrādhyakṣāḥ svāni karmaphalānyabhakṣayan /\ntataḥ kramādāyadvārāṇi vyaśīryanta /\nvyayamukhāni viṭavidheyatayā vibhoraharaharvyavardhanta /\nsāmantapaurajānapadamukhyāśca samānaśīlatayopārūḍhaviśrambheṇa rājñā sajānayaḥ pānagoṣṭhīṣvabhyantarīkṛtāḥ svaṃsvamācāramatyācāriṣuḥ /\ntadaṅgānāsu cānekāpadeśapūrvamapācarannarendraḥ /\ntadantaḥpureṣu cāmī bhinnavṛtteṣu mandratrāsā bahusukhairavartanta /\nsarvaśca kulāṅganājanaḥ sulabhabhaṅgibhāṣaṇarato bhagnacāritrayantraṇastṛṇāyāpi na gaṇayitvā bhartṝndhātṛṇamantraṇānyaśṛṇot /\ntanmūlāśca kalahāḥ sāmarṣāṇāmudabhavan /\nahanyanta durbalā balibhiḥ /\napahṛtāni dhanavatāṃ dhanāni taskarādibhiḥ /\napahṛtaparibhūtayaḥ prahatāśca pātakapathāḥ /\nhatabāndhavā hṛtavittā badhabandhāturāśca muktakaṇṭhamākrośannaśrukaṇṭhyaḥ prajāḥ /\ndaṇḍaścāyathāpraṇīto bhayakrodhāvajanayat /\nkṛśakuṭumbeṣu lobhaḥ padamadhattaḥ vimānitāśca tejasvino 'mānenādahyanta /\nteṣu teṣu cākṛtyeṣu prāsaranparoṣajāpāḥ /\ntadā ca mṛgayuveṣamṛgabāhulyavarṇanenādridroṇīranapasāramārgāḥ suṣkatṛṇavaṃśagulmāḥ praveśya dvārato 'gnivisargaiḥ, vyāghrādivadhe protsāhya tanmukhapātanaiḥ, iṣṭakūpatṛṣṇotpādanenātidūrahāritānāṃ prāṇahāribhiḥ kṣutpipāsābhivardhanaiḥ, tṛṇagulmagūḍhataṭapradarapātahetubhirviṣamamārgapradhāvanaiḥ, viṣamukhībhiḥ kṣurikābhiścaraṇakaṇṭakoddharaṇaiḥ viṣvagvisaravicchinnānuyātṛtayaikākīkṛtānāṃ yatheṣṭaghātanaiḥ, mṛgadehāparāddhairnāmeṣumokṣaṇaiḥ, sapaṇabandhamadhiruhyādriśṛṅgāṇi duradhirohāṇyananyalakṣyaiḥ prabhraṃśanaiḥ, āṭavikacchadmanā vipineṣu viralasainikānāṃ pratirodhanaiḥ, akṣadyūtapakṣiyuddhayātrotsavādisaṃkuleṣu balabadanupraveśanaiḥ, itareṣāṃ hiṃsotpādanaiḥ, gūḍhotpāditavyalīkebhyo 'priyāṇi prakāśaṃ labdhvā sākṣiṣu tadvikhyāpyākīrtiguptihetubhiḥ parākramaiḥ, parakalatreṣu suhṛttevanābhiyojya jārānbhartṝnumayaṃ vā prahṛtya tatsāhasopanyāsaiḥ, yogyanārīhāritānāṃ saṃketeṣu prāgupanilīya paścādabhidutyākīrtanīyaiḥ pramāpaṇaiḥ, upapralobhya bilapraveśeṣu nidhānakhananeṣu mantrasādhaneṣu ca vighnavyājasādhyairvyāpādanaiḥ, mattagajādhirohaṇāya preya pratyapāyanivartanaiḥ, vyālahastinaṃ koṣayitvā lakṣyīkṛtamukyamaṇḍaleṣvapakramaṇaiḥ, yogyāṅganābhiraharniśamabhiramayya rājayakṣmotpādanaiḥ, vastrābharaṇamālyāṅgarāgādiṣu rasavidhānakauśalaiḥ, cikitsāmukhenāmayopabarhaṇairanyaiścābhyupāyeraśmakendraprayuktāstīkṣṇarasadādayaḥ prakṣapitapravīramanantavarmakaṭakaṃ jarjaramakurvan /\natha vasantabhānurbhānuvarmāṇaṃ nāma vānavāsyaṃ protsāhyānantavarmaṇā vyagrāhayat /\ntatparāmṛṣṭarāṣṭraparyantaścānantavarmā tamabhiyoktuṃ balasamutthānamakarot /\nsarvasāmantebhyaścāśmakendraḥ prāgupetyāsya priyataro 'bhūt /\napare 'pi sāmāntāḥ sasagaṃsata /\ngatvā cābhyarṇe narmadārodhasi nyaviśana /\ntasmiṃścāvasare mahāsāmantasya kuntalapateravantidevasyātmanāṭakīyāṃ kṣmātalorvaśīṃ nāma candrapālitādibhiratipraśastanṛtyakauśalāmāhūyāntavarmā nṛtyamadrākṣīt /\nātiraktaśca bhuktavānimāṃ madhumattām /\naśmakendrastu kuntalapatimekānte samabhyadhatta-\"pramatta eṣa rājā kalatrāṇi naḥ parāmṛśati /\nkiyatyavajñā soḍhavyā /\nmama śatamasti hastinām, pañcaśatāni ca te /\ntadāvāṃ saṃbūya muraleśaṃ vīrasenamṛcīkeśamekavīraṃ koṅkaṇapatiṃ kumāraguptaṃ sāsikyanāthaṃ ca nāgapālamupajapāva /\nte cāvaśyamasyāvinayamasahamānā asmanmatenaivopāvarteran /\nayaṃ ca vānavāsyaḥ priyaṃ me mitram /\namunainaṃ durvinītamagrato vyatipaktaṃ pṛṣṭataḥ prāharema /\nkośavāhanaṃ ca vibhajya gṛhṇīmaḥ' iti /\nhṛṣṭena cāmunābhyupete, viṃśatiṃ vaśarāṃśukānām, pañcaviṃśatiṃ kāñjanakuṅkumapalānām, prābhṛtīkṛtyāptamukhena taiḥ sāmantaiḥ saṃmantrya tānapi svamatāvasthāpayat /\nuttaredyusteṣāṃ sāmantānāṃ vānavāsyasya ca anantavarmā nayadveṣādāmipatvamagamat /\nvasantabhānuśca tatkośavāhanamavaśīrṇamātmādhiṣṭitameva kṛtvā yathāprayāsaṃ yathābalaṃ ca vibhajya gṛhṇīta /\nyuṣmadanujñayā yenakenacidaṃśenāhaṃ tuṣyāmi' iti śāṭhyātsarvānuvarttī, tenaivāmiṣeṇa nimittīkṛtenotpāditakalahaḥ sarvasāmantānadhvaṃsayat /\ntadīyaṃ ca sarvasvaṃ svayamevāgrasat /\nvānavāmyaṃ kenacidaṃśenānugṛhya pratyāvṛtya sarvamanantavarmarājyamātmasādakarot /\nasmiṃścāntera mantrivṛddho vasurakṣitaḥ kaiścinmaulaiḥ saṃbhūya bālamenaṃ bhāskaravarmāṇam, asyaiva jyāyasīṃ baginīṃ trayodaśavarṣāṃ mañjuvādinīm, anayośca mātaraṃ mahādevīṃ vasuṃdharāmādāyāpasarpannāpado 'syā bhāvitayā dāhajvareṇa dehamajahāt /\nasmādṛśairmitraistu nītvā māhiṣmatīṃ bhartṛdvaimāturāya bhrātre mitravarmaṇe sāpatyā devī darśitābhūt /\ntāṃ cāryāmanāryo 'sāvanyathābhyamanyata /\nnirbhartsitaśca tayā \"sutamiyamakhaṇḍacāritrā rājyarhiṃ cikīrṣati' iti nairghṛṇyāttamenaṃ bālamajighāṃsīt /\nidaṃ tu jñātvā devyāhamājñaptaḥ-\"tāta, nālījaṅgaḥ, jīvatānenārbhakeṇa yatra kvacidavadhāya jīva /\njīveyaṃ cedahamapyenamanusariṣyāmi /\njñāpaya māṃ kṣemapravṛttaḥ vyagāhiṣi /\npādacāriṇaṃ cainamāśvāsayituṃ ghoṣe kvacidahāni kānicidviśramayya, tatrāpi rājapuruṣasaṃpātabhīto duradhvamapāsaram /\ntatrāsya dāruṇapipāsāpīḍitasya vāri dātukāmaḥ kūpe 'sminnapabhraśya patitastvayaivamanugṛhītaḥ /\nsvamevāsyātaḥ śaraṇamedhi viśaraṇasya rājasūnoḥ' ityañjalimabadhnāt /\n\"kimīyā jātyāsya mātā' ityanuyukte mayāmunoktam-\"ityañjalimabadhnāt /\n\"kimīyā jātyāsya mātā' ityanuyukte mayāmunoktam-\"pāṭaliputrasya vaṇijo vaiśravaṇasya duhitari sāgaradattāyāṃ kosalendrātkusumadhanvano 'sya mātā jātā' iti /\n\"yadyevametanmāturmatpituścaiko mātāmahaḥ' iti sasnehaṃ tamahaṃ sasvaje /\nvṛddhenoktam-\"sindhudattaputrāṇāṃ katamaste pitā' iti /\n\"suśrutaḥ' ityukte so 'tyahṛṣyat /\nahaṃ tu \"tapanayāvaliptamaśmakanayenaivonmūlya bālamenaṃ pitrye pade pratiṣṭhāpayeyam' iti pratijñāya kathamasyaināṃ kṣudhaṃ kṣapayeyam' ityacintayam /\ntāvadāpatitau ca kasyāpi vyādhasya trīnipūnatītya dvau mṛgau sa ca vyādhaḥ /\ntasya hastādavaśiṣṭamiṣudvayaṃ kodaṇḍaṃ cākṣiṣyāvadhiṣam /\nekaśca sapatrākṛto 'nyaśca niṣpatrākṛto 'patat /\ntaṃ caikaṃ mṛgaṃ dattvā mṛgayave, anyasyāpalomatvacaḥ klomāpāhye, niṣkulākṛtya vikṛtyorvaṅghrigrīvādīni śūlākṛtya dāvāṅgāraṣuṣa taptenāmiṣeṇa tayorātmanaśca kṣudhamatārṣam /\netasminkarmaṇi matsauṣṭhavenātihṛṣṭaṃ kirātamasmi pṛṣṭavān-\"api jānāsi māhiṣmatīvṛttāntam' iti /\nasāvācaṣṭa-\" tatra vyāghratvaco dṛtaści vikrīyādaivāgataḥ kiṃ na jānāmi /\npracaṇḍavarmā nāma caṇḍavarmānujo mitravarmaduhitaraṃ mañjuvādinīṃ vilipsurabhyetīti tenotsavottarā purī' iti /\natha karṇe jīrṇamabravam-\"dhūrto mitravarmā duhitari samyakpratipattyā mātaraṃ viśvāsya tanmukhena pratyākṛṣya bālakaṃ jighāṃsati /\ntatpratigatyaṃ kuśalamasya madvārtā ca devyai raho nivedya punaḥ kumāraḥ śārdūlabhakṣita iti prakāśamākrośanaṃ kāryam /\nsa durmatirantaḥprīto bahirduḥkhaṃ darśayandevīmanuneṣyati /\npunastayā tvanmukhena sa vācyaḥ-\"yadapekṣayā tvanmatamatyakramiṣaṃ so 'pi bālaḥ pāpena me paralokamagāt /\nadya tu tvadādeśakāriṇyevāham' iti /\nsa tayoktaḥ prītiṃ pratipadyābhipatsyati /\npunaranena vatsanābhanāmnā mahāviṣeṇa saṃnīya toyaṃ tatra mālāṃ majjayitvā tayā sa vakṣasi mukhe ca hantavyaḥ /\n\"sa evāyamasiprahāraḥ pāpīyasastava bhavatu yadyasmi pativratā' /\npunaranenāgadena saṃgamite 'mbhasi tāṃ mālāṃ majjayitvā svaduhitre deyā /\nmṛte tu tasmiṃstasyāṃ ca nirvikārāyāṃ satyām, satītyevaināṃ prakṛtayo 'nuvartiṣyante /\npunaḥ pracaṇḍavarmaṇe saṃdeśyam-\"anāyakamidaṃ rājyam /\nanenaiva saha vālikeyaṃ svīkartavyā' iti /\ntāvadāvāṃ kāpālikavepacchannau devyaiva dīyamānabhikṣau puro vahirupaśmaśānaṃ vatsyāvaḥ /\npunarāryaprāyānpauravṛddhānāptāṃśca mantrivṛddhānekānte bravītu devī-\"svapne 'dya me devyā vindhyavāsinyā kṛtaḥ prasādaḥ /\nadya caturthe 'hani pracaṇḍavarmā mariṣyati /\npañcame 'hani revātaṭavartini madbhavane parīkṣya vaijanyam, janeṣu nirgateṣu kapāṭamuddhāṭya tvatsutena saha ko 'pi dvijakumāro niryāsyati /\nsa rājyamidamanupālya bālaṃ te pratiṣṭhāpayiṣyati /\nsa khalu bālo mayā vyāghrīrūpayā tiraskṛtya sthāpitaḥ /\nsā ceyaṃ vatsā mañjuvādinī tasya dvijātidārakasya dāratvenaiva kalpitā' iti /\ntadetadatirahasyaṃ yuṣmāsveva guptaṃ tiṣṭhatu yāvadetadupapatsyate' iti /\nsa sāṃpratamatiprītaḥ prayātor'thaścayāyaṃ yathācintitamanuṣṭhito 'bhūt /\npratidiśaṃ ca lokavādaḥ prāsarpat-\"aho māhātmyaṃ pativratānām /\nasiprahāra eva hi sa mālāprahārastasmai jātaḥ /\nna śakyamupadhiyuktametatkarmeti vaktum /\nyatastadeva dattaṃ dāma duhitre stanamaṇḍanameva tasyai jātaṃ na mṛtyuḥ /\nyo 'syāḥ pativratāyāḥ śāsanamativartate sa bhasmaiva bhavet' iti /\natha mahāvrativeṣeṇa māṃ ca putraṃ ca bhikṣāyai praviṣṭau dṛṣṭvā prasnutastanī pratyutthāya harṣākulamabravīt-\"bhagavan, ayamañjaliḥ anātho 'yaṃ jano 'nugṛhyatām /\nasati mamaikaḥ svapnaḥ sa kiṃ satyo na vā' ti /\nmayoktam-\"phalamasyādyaiva drakṣyasi' iti /\n\"yadyevaṃ bahu bhāgadheyamasyā vo dāsyāḥ /\nsa khalvasyāḥ sānāthyaśaṃsī svapnaḥ' iti maddarśanarāgabaddhasādhvasāṃ mañjuvādinīṃ praṇamayya, bhūyo 'pi sā harṣagarbhamabrūta-\"taccenmithyā so 'yaṃ yuṣmadīyo bālakapālī śvo mayā niroddhavyaḥ' iti /\nmayāpi sasmitaṃ mañjuvādinīrāgalīnadṛṣṭilīḍhadhairyeṇa \"evamastu' iti labdhabhaikṣaḥ, nālījaṅghamākārya nirgamya tataśca taṃ cānuyāntaṃ śanairapṛccham-\"kvāsāvalyāyuḥ prathitaḥ pracaṇḍavarmā' iti /\nso 'brūta-\"rājyamidaṃ mametyapāstaśaṅko rājāsthānamaṇḍapa eva tiṣṭhatyupāsyamānaḥ kuśīlavaiḥ' iti /\n\"yadyevamudyāne tiṣṭha' iti taṃ jarantamādiśya tatprakāraikapārśvaikvacicchūnyamaṭhikāyāṃ mātrāḥ samavatārya, tadrakṣaṇaniyuktarājaputraḥ, kṛtakuśīlavaveṣalīlaḥ pracaṇḍavarmāṇametyānvarañjayam /\nanurañjitātape tu samaye, janasamājajñānopayogīni saṃhṛtya nṛtyagītanānāruditādihastacaṅkramaṇamūrdhvapādālātapādapīṭhavṛścikamakaralaṅghanādīni mastyodvartanādīni ca karaṇāni, punarādāyādāyāsannavartināṃ kṣurikāḥ tābhirupāhitavarṣmā citraduṣkarāṇi karaṇāni śyenapātotkrośapātādīni darśayan, viṃśaticāpāntarālāvasthitasya pracaṇḍavarmaṇaśchurikayaikayā pratyurasaṃ prahṛtya, \"jīvyādvarṣasahasraṃ vasantabhānuḥ' ityabhigarjan, madgātramarukartumudyatāseḥ kasyāpi cārabhaṭasya pīvarāṃsabāhuśikharamākramya, tāvataiva taṃ vicetākurvan, sākulaṃ ca lokamuccakṣūkurvan, dvipuruṣocchritaṃ prākāramatyalaṅghayam /\navaplutya copavane \"madanupātināmeṣa panthā dṛśyate' iti bruvāṇa eva nālījaṅghasamīkṛtasaikataspṛṣṭapādanyāsayā tamālavīthyā cānuprākāraṃ pracā pratipradhāvitaḥ; punaravācocciteṣṭakacitatvādalakṣyapātena pradrutya, laṅghitaprākāravaprakhātavalayaḥ, tasyāṃ śanyamaṭhikāyāṃ tūrṇameva praviśya, pratimuktapūrvaveṣaḥ saha kumāreṇa matkarmatumularājadvāraduḥkhalabdhavartamā śmaśānoddeśamabhyagām /\nprāgeva tasmindurgāgṛhe prātimādhiṣṭhāna eva mayā kṛtaṃ bhagrapārśvasthairyasthūlaprastarasthagitabāhmadvāraṃ bilam /\natha galati madhyarātre varṣavaropanītamahārharatnabhūṣaṇapaṭṭanivasanau tadbilamāvāṃ praviśya tūṣṇīmatiṣṭhāva /\ndevī tu pūrvedyureva yathārhamagnisaṃskāraṃ mālavāya dattvā pracaṇḍavarmaṇe caṇḍavarmaṇe ca tāmavasthāmaśmakendropadhikṛtāmeva saṃdiśya, uttaredyuḥ pratyuṣasyeva pūrvasaṃketitapaurāmātyasāmantavṛddhaiḥ sahābhyatya bhagavatīmarcayitvā samarcanapratyakṣaṃ parīkṣitakukṣivaijanyaṃ tadbhavanaṃ pidhāya dattadṛṣṭiḥ saha janena sthitvā, paṭīyāṃsaṃ paṭahaśabdamakārayat /\naṇutararandhrapraviṣṭena tena nādenāhaṃ dattasaṃjñaḥ śirasaivotkṣipya sapratimaṃ lohapādapīṭhamaṃsalapuruṣaprayatnaduścalamubhayakaravidhṛtamekapāśvramekato niveśya niragamam /\nniragamayaṃ ca kumāram /\natha yathāpūrvamarcayitvā durgāmuddhāṭitakapāṭaḥ pratyakṣībhūya pratyayahṛṣṭadṛṣṭi /\nspaṣṭaromāñcamudyatāñjalirūḍhavismayaṃ ca praṇipatantīḥ prakṛtīrabhyadhām-\"itthaṃ devī vindhyavāsinī manmukhena yuṣmānājñāpayati-mayā sakṛṣayā śārdūlarūpaiṇa tiraskṛtyādya vo dattamenamadyaprabhṛti matputratayā mandamātṛpakṣa iti parigṛhṇantu bhavantaḥ /\napi ca durghaṭakūṭakoṭighaṭanāpāṭavaprakaṭaśāṭhyaniṣṭhurāśmakaghaṭaghaṭṭanātmānaṃ māṃ manyadhvamasya rakṣitāram /\nrakṣānirveśaścāsya svaseyaṃ subhrūrabhyanujñātā mahyamāryayā' iti /\nśrutvaitat \"aho bhāgyavānbhojavaṃśaḥ, yasya tvamāryādatto nāthaḥ' ityaprīyanta prakṛtayaḥ /\nsā tu vācāmagocarāṃ harṣāvasthāmaspṛśanme śvaśrūḥ /\ntadahareva ca yathāvadagrāhayanmañjuvādinīpāṇipallavam /\nprapannāyāṃ ca yāminyāṃ samyageva bilapratyapūrayam /\nalabdharandhraśca loko naṣṭamuṣṭicintādikathanairabhyupāyāntaraprayuktairdvivyāṃśatāmeva mama samarthayamānaḥ, madājñāṃ nātyavartata /\nrājaputrasyāryāputra iti prabhāvahetuḥ prasiddhirāsīt /\ntaṃ ca guṇavatyahani bhadrākṛtamupanāyya purohitena pāṭhayannītiṃ rājakāryāṇyanvatiṣṭham /\nacintayaṃ ca-\"rājyaṃ nāma śaktitrayāyattama, śaktayaśca mantraprabhāvotsāhāḥ parasparānugṛhītāḥ kṛtyeṣu kramante /\nmantreṇa hi viniścayor'thānām, prabhāveṇa prārambhaḥ, utsāhena nirvahaṇam /\nataḥ pañcāṅgamantramūlaḥ, dvirūpaprabhāvaskandhaḥ, caturgaṇotsāhaviṭapaḥ, dvisaptatiprakṛtipatraḥ, ṣaḍguṇakisalayaḥ, śaktisiddhipuṣpaphalaśca, nayavanaspatirneturupakaroti /\nsa cāyamanekādhikaraṇatvādasahāyena durupajīvyaḥ /\nyastvayamāryaketurnāma mitravarmamantrī sa kosalābhijanatvātkumāramātṛpakṣo mantriguṇaiśca yuktaḥ tanmatimavamatyaiva dhvasto mitravarmā, sa cellabdhaḥ peśalam' iti /\natha nālījaṅghaṃ rahasyaśikṣayam-\"tāta, āryamāryaketumekānte brūhi-\"ko māyāpuruṣo ya imāṃ rājyalakṣmīmanubhavati, sa cāyamasmadbālo bhujaṅgenāmunā parigṛhītaḥ /\nkimudgīryeta grasyeta vā' iti /\nsa yadvadiṣyati \"tadasmi bodhyaḥ' iti /\nso 'nyadaivaṃ māmāvedayat-\"muhurupāsya prābhṛtaiḥ pravartya citrāḥ kathāḥ, saṃvāhya pāṇipādam, ati visrambhadattakṣaṇaṃ tamaprākṣaṃ tvadupadiṣṭena nayena /\nsāpyevamakathayat-\"bhadra, maivaṃ vādīḥ /\nabijanasya śuddhidarśanam, asādhāraṇaṃ buddhinaipuṇam, atimānuṣaṃ prāṇabalam, aparimāṇamaudāryam, atyāścaryamastrakauśalam, analpaṃ śilpajñānam, anugrahārdraṃ cetaḥ, tejaścāpyaviṣahyamabhyamitrīṇam /\nityasminneva saṃnipātino guṇāḥ ye 'nyatraikaikaśo 'pi durlabhāḥ /\ndviṣatāmeṣa cirabilvadrumaḥ, prahvāṇāṃ tu candanataruḥ, tamuddhṛtya nītijñaṃmanyamaśmakamimaṃ ca rājaputraṃ pitrye pade pratiṣṭhitameva viddhi /\nnātra saṃśayaḥ kāryaḥ' iti /\ntaccāpi śrutvā bhūyobhūyaścopadābhirviśodhya taṃ me matisahāyamakaravam /\ntatsakhaśca satyaśaucayuktānamātyānvividhavyañjanāṃśca gūḍhapuruṣānudapādayam /\ntebhyaścopalabhya lubdhasamṛddhamatyutsiktamavidheyaprāyaṃ ca prakṛtimaṇḍalamalubdhatāmabhikhyāpayan, dhārmikatvamudbhāvayana, nāstikānkadarthayan, kaṇṭakānviśodhayan, amitropadhīnapaghnan, cāturvarṇyaṃ ca svadharmakarmasu sthāpayan, abhisamāhareyamarthānarthamūlā hi daṇḍaviśiṣṭakarmārambhā na cānyadasti pāpiṣṭhaṃ tatra daurbalyāt, ityākalayya yogānanvatiṣṭham /\nvyacintayaṃ ca--sarvo 'pyatiśūraḥ sevakavargo mayi tathānurakto yathājñayā jīvitamapi tṛṇāya manyate /\nrājyadvitayasainyasāmagryā ca nāhamaśmakeśādvasantabhānornyūno nītyāviṣṭaśca /\nato vasantabhānu parājitya vidarbhādhipateranantavarmaṇastanayaṃ bhāskaravarmāṇaṃ pitrye pade sthāpayitumalamasmi /\nayaṃ ca rājasūnurbhavānyā putratvena parikaspitaḥ /\nahaṃ cāsya sāhāyye niyukta iti sarvatra kiṃvadantī saṃjātāsti /\nadyāpi caitanmatkapaṭakṛtyaṃ na kenāpi viditam, /\natrasthāścāsminbhāskaravarmaṇi rājatanaye \"ayamasmatsvāmino 'nantavarmaṇaḥ putro bhavānyāḥ prasādādetadrājyamavāpsyati' iti baddhāśā vartante /\naśmakeśasainyaṃ ca rājasūnorbhavānīsāhāyyaṃ viditvā \"davyāḥ śakteḥ puro na balavatī mānavī śaktiḥ' ityasmābhirvigrahe calacittamivopalakṣyate /\natratyāśca maulāḥ prakṛtayaḥ prathamameva rājasutābhyudayābhilāṣiṇya idānīṃ ca punarmayā dānamānādyāvajarnana viśvāsitā viśeṣeṇa rājaputramevābhikāṅkṣanti /\naśmakendrāntaraṅgāśca bhṛtyā madīyairviśvāsyatamaiḥ puruṣaiḥ prabhūtāṃ prītimutpādya madājñayā rahasītyupajaptāḥ--\"yūyamasmanmitrāṇi, ato 'smākaṃ śubhodarkaṃ vaco vācyamava /\natra bhavānyā rājasūnoḥsāhāyyakāya viśrutaṃ viśrutaṃ māṃ niyujya taddhastenāśmakendrasya vasantabhānostatpakṣesthitvā ye cānena saha yostyanti teṣāmapyantakātithibhavanaṃ vihitam /\nyāvadaśmakendreṇa sa janyavṛttirna jātastāvadenamanantavarmatanayaṃ bhāskaravarmāṇamanusariṣyatha /\nsa vītabhayo bhūyasīṃ pravṛttamāsādya saparijanaḥ sukhana nivatsyati na cedbhavānītriśūlavaśyo bhaviṣyati /\nbhavānyā ca mametyājñaptamasti yadekavaraṃ sarveṣāṃ kathaya /\nato mayā yuṣmābhiḥ saṃhamaitrīmavabudhya sarvebhyo gaditam' ityākarṇya te 'śmakendrāntaraṅgabhṛtyā rājasūnorbhavānīvaraṃ viditvā pūrvameva bhinnamanasa āsan /\nviśeṣataśca madīyamiti vacanaṃ śrutvā te sarve 'pi madvaśe samabhavan /\nena sarvamapi vṛttāntabhavabudhyāśmakeśena vyacinti--\"yadrājasūnormaulāḥ prajāstāḥ sarvā apyenameva prabhumabhilaṣanti /\nmadīyaśca bāhma ābhyantaro bhṛtyavargo bhinmanā iba lakṣyate /\nevaṃ yadyahaṃ kṣamāmavalambya gṛha eva sthāsyāmi tata utpannopajāpaṃ svarājyamapi paritrātu na śakṣyāmi /\nato yāvatā bhinnacittena madavabodhakaṃ prakaṭayantā madbalena saha mithovacanaṃ na saṃjātaṃ tāvataiva tena sākaṃ vigrahaṃ racayāmi ityevaṃ vihite so 'vaśyaṃ madagre na kṣaṇamavasthāsyate' iti niścityānyāyena pararājyakramaṇapāpapreritaḥ sasainyo mṛtyumukhamivāsmatsainyamabhyayāt /\ntamabhyāyāntaṃ viditvā rājaputraḥ puro 'bhavat /\nato 'śmakendrameva turagādhirūḍho yāntamabhyasaram /\ntāvat sarvā eva tatsenā \"yadayametāvato 'parimitasyāsmatsainyasyoparyeka evābhyāgacchati tatra bhavānīvara evāsādhāraṇaṃ kāraṇaṃ nānyat' iti niścityālekhyālikhitā ivāvasthitāḥ /\ntato mayābhigamya saṃgarāya samāhūto vasantabhānuḥ sametya māmasiprahāreṇa dṛḍhamabhyahan /\nahaṃ ca śikṣāviśeṣaviphalitatadasiprahāraḥ pratiprahāreṇa taṃ prahṛtyāvakṛttamaśmakendraśiro 'vanau vinipātya tatsainikānavadam--\"ataḥ paramapi ye yuyutsavo bhavanti te sametya mayā yudhyantām /\nna cedrājatanayacaraṇapraṇāmaṃ vidhāya tadīyāḥ santaḥ svasvavṛttyupabhogapūrvakaṃ nijānnijānadhikārānniḥśaṅkaṃ paripālayantaḥ sukhenāvatiṣṭhantu' iti /\nmadvacanaśravaṇānantaraṃ sarve 'pyaśmakendrasevakāḥ khakhavāhanātsahasāvatīrya rājasūnumānasya tadvaśavartinaḥ samabhavan /\ntato 'haṃ tadaśmakendrarājyaṃ rājasūnusādvidhāya tadrakṣaṇārthaṃ maulāntvānadhikāriṇo niyujyātmībhūtenāśmakendrasainyena ca sākaṃ vidarbhānabhyetya rājadhānyāṃ taṃ rājatanayaṃ bhāskaravarmāṇamabhiṣicya pitrye pade nyaveśayam /\nekadā ca mātrā vasundharayā sahāvasthitaṃ taṃ rājānaṃ vapyajijñapam--\"mayaikasya kāryasyārambhaścikīrṣito 'sti /\nsa yāvanna siddhyati tānavanmayā na kutrāpyekatrāvasthātuṃ śakyam /\nata iyaṃ madbhāryā tvadbhaginī mañjuvādinī kiyantyahāni yuṣmadantikameva tiṣṭhatu /\nahaṃ ca yāvadiṣṭajanopalambhaṃ kiyantamapyanehasaṃ bhuvaṃ vibhramyaṃ tamāsādya punaratra sameṣyāmi' ityākarṇya mātrānumatena rājñāhamagādi-\"yadetadasmākametadarājyopalambhalakṣaṇasyaitāvatobhyudayasyāsādhāraṇo heturbhavāneva /\nbhavantaṃ vinā kṣaṇamapyasmābhiriyaṃ rājyadhūrna nirvāhyā /\nataḥ kimevaṃ vakti bhavān' ityākarṇya mayā pratyavādi-\"yuṣmābhirayaṃ cintālavo 'pi na citte cintanīyaḥ /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "yuṣmadgṛhe yaḥ sacivaratnamāryaketurasti sar idṛgvidhānāmanekeṣāṃ rājyānāṃ dhuramudvoḍhuṃ śaktaḥ /"
                },
                {
                  "tag": "l",
                  "attributes": {},
                  "text": "tatastaṃ tatra niyujyāhaṃ gamiṣyāmi' ityādivacanasaṃdohaiḥ pralobhito 'pi sajananīko nṛpo 'nekairāgrahairmāṃ kiyantamapi kālaṃ prayāṇopakramāt nyavartayat /"
                },
                {
                  "tag": "l",
                  "attributes": {},
                  "text": "utkalādhipateḥ pracaṇḍavarmaṇo rājyaṃ mahyaṃ prādān /"
                },
                {
                  "tag": "l",
                  "attributes": {},
                  "text": "ahaṃ ca tadrājyamātmasātkṛtvā rājānamāmantrya yāvattvadanveṣaṇāya prayāṇopakramaṃ karomi tāvadevāṅganāthena siṃhavarmaṇā svasāhāyyāyākārito 'tra samāgataḥ pūrvapuṇyaparipākātsvāminā samagaṃsi' iti //"
                }
              ]
            }
          ]
        },
        {
          "tag": "p",
          "attributes": {},
          "text": "iti śradaṇḍinaḥ kṛtau daśakumāracarite viśrutacaritaṃ nāmāṣṭama ucchvāsaḥ // 8. // atha kathopasaṃhāraḥ /\ntataste tatra saṃgatā apahāravarmopahāravarmārthapālapramatimitraguptamantraguptaviśrutāḥ kumārāḥ pāṭalipure yauvarājyamupabhuñjānaṃ samākāraṇe pūrvakṛtasaṃketaṃ vāmalocanayā bhāryayā saha kumāraṃ somadattaṃ sevakairānāyya sarājavāhanāḥ saṃbhūyāvasthitā mithaḥ sapramodasaṃvalitāḥ kathā yāvadvidadhati tāvatpuṣpapurādrājño rājahaṃsasyājñāpatramādāya samāgatā rājapuruṣāḥ praṇamya rājavāhanaṃ vyajijñapan-\"svāmin, etajjanakasya rājahaṃsasyājñāpatra gṛhyatām' ityākarṇya samutthāya bhūyobhūyaḥ sādaraṃ praṇamya sadasi tadājñāpatramagrahīt /\nśirasi cādhāya tata uttāryotkīlya rājā rājavāhanaḥ sarveṣāṃ śṛṇvatāmevāvācayat-\"svasti śrīḥ puṣpapurarājadhānyāḥ śrīrājahaṃsabhūpatiścampānagarīmadhivasato rājavāhanapramukhān kumārānāśāsyājñāpatraṃ preṣayati /\nyathā yūyamito māmāmantrya praṇamya prasthitāḥ pathi kasmiṃścidvanoddeśa upaśivālayaṃ skandhāvāramavasthāpya sthitāḥ /\ntatra rājavāhanaṃ śivapūjārthaṃniśi śivālaye sthitaṃ prātaranupalabhyāvaśiṣṭāḥ sarve 'pi kumārāḥ \"sahaiva rājavāhanena rājahaṃsaṃ praṇaṃsyāmo na cetprāṇāṃstyakṣyāmaḥ' iti pratijñāya sainyaṃ parāvartya rājavāhanamanveṣṭaṃ pṛthakprasthitāḥ /\netaṃ bhavadvṛttāntaṃ tatapratyāvṛttānāṃ sainikānāṃ mukhādākarṇyāsahyaduḥkhodanvati magnamanasāvubhāvahaṃ yuṣmajjananī ca \"vāmadevāśramaṃ gatvaitadvṛttāntaṃ tadviditaṃ vidhāya prāṇaparityāyaṃ kurvaḥ' iti niścitya tadāśramamupagatau taṃ muniṃ praṇamya yāvatsthitau tāvadeva tena trikālavedinā muninā viditamevāsmanmanīṣitam /\nniścayamavabudhya prāvāci-\"rājan, prathamamevaitatsarvaṃ yuṣmanmanīṣitaṃ vijñānabalādajñāyi /\nyadata tvatkumārā rājavāhananimitte kiyantamanehasamāpadamāsādya bhāgyodayādasādhāraṇena vikrameṇa vihitadigvijayāḥ prabhūtāni rājyānyupalabhya ṣoḍhaśābdānte vijayinaṃ rājavāhanaṃ puraskṛtya pratyetya tava vasumatyāśca pādānabhivādya bhavadājñāvidhāyino bhaviṣyanti /\natastannimittaṃ kimapi sāhasaṃ na vidheyam' iti /\ntadākarṇya tatpratyayāddhairyamavalambyādyaprabhṛtyahaṃ devī ca prāṇamadhārayāva /\nidānīmāsannavartinyavadhau vāmadevāśrame gatvā vijñaptiḥ kṛtā-\"svāmin, tvaduktāvadhiḥ pūrṇaprāyo bhavati tatpravṛttistvayādyāpi vijñāyate' iti /\nśrutvā muniravadat-\"rājan, rājavāhanapramukhāḥ sarve 'pi kumārā anekāndurjayāñśatrūnvijitya digvijayaṃ vidhāya bhūvalayaṃ vaśīkṛtya campāyāmekatra sthitāḥ /\ntavājñāpatramādāya tadānayanāya preṣyantāṃ śīghrameva sevakāḥ' iti munivacanamākarṇya bhavadākāraṇāyājñāpatraṃ preṣitamasti /\nataḥparaṃ cetkṣaṇamapi yūyaṃ vilambaṃ vidhāsyatha tato māṃ vasumatīṃ ca mātaraṃ kathāvaśeṣāveva śroṣyatheti jñātvā pānīyamapi pathi bhūtvā peyam' iti /\nevaṃ piturājñāpatraṃ mūrdhni vidhṛtya gacchemeti niścayaṃ cakruḥ /\natha vaśīkṛtarājyarakṣāparyāprāni sainyāni samarthatarānpuruṣānāptānsthāne sthāne niyujya kiyatā sainyaina mārgarakṣāṃ vidhāya pūrvavariṇaṃ mālaveśaṃ mānasāra parājatya tadapi rājyaṃ vaśīkṛtya puṣpapure rājño rājahaṃsasya devyā vasumatyāśca pādānnamasyāmaḥ /\nevaṃ niścitya svasvabhāryāsaṃyutāḥ parimitena sainyana mālaveśaṃ prati prasthitāḥ /\nprāpya cojjayinīṃ tadaiva sahāyabhūtaistaiḥ kumāraiḥ parimitena rājavāhanenātibalavānapi mālaveśo mānasāraḥ kṣaṇena parājigye nihataśca /\ntatastaddahitaramavantisundarīṃ samādāya caṇjavarmaṇā tanmantriṇā pūrvaṃ kārāgṛhe rakṣitaṃ puṣpodbhavaṃ kumāraṃ sakuṭumbaṃ tata unmocitaṃ saha nītvā mālavendrarājyaṃ vaśīkṛtya tadrakṣaṇāya kāṃścitsainyasāhitānmāntriṇo nityujyāvaśiṣṭaparimitasainyasahitāste kumārāḥ puṣpapuraṃ sametya rājavāhanaṃ puraskṛtya tasya rājahaṃsasya māturvasumatyāśca caraṇānabhivanditavantaḥ /\ntau ca putrasamāgamaṃ prāpya paramānandamadhigatau /\ntato rājño vasumatyāśca devyāḥ /\nsamakṣaṃ vāmadevo rājavāhanapramukhānāṃ daśānāmapi kumārāṇāmabhilāṣaṃ vijñāya tānājñāpayat--bhavantaḥ sarve 'pyekavāraṃ gatvā svāni svāni rājyāni nyāyena paripālayantu /\npunaryadecchā bhavati tadā pitroścaraṇābhivandanāyāgantavyam' iti /\ntataste sarve 'pi kumārāstanmunivacanaṃ śiramyādhāyā taṃ praṇamya pitarau ca, gatvā digvijayaṃ vidhāya pratyāgamanāntaṃ svasvavṛttaṃ pṛthakpṛthaḍmunisamakṣaṃ nyavedayan /\npitarau ca kumārāṇāṃ nijaparākramāvabodhakānyatidurghaṭāni caritānyākarṇya paramānandamāpnutām /\ntato rājā muniṃ savinayaṃ vyajijñapat--\"bhagavat, tava prasādādagmābhirmanujamanorathādhikamavāṅmanarasagocaraṃ sukhamadhigatam /\nataḥparaṃ mama svābhicaraṇasaṃnidhau vānaprasthāśramamau tyātmasādhanameva vidhātumucitam /\nataḥ puṣpapurarājhye mānasārarājye carājabāhanamabhiṣicyāvaśiṣṭānirājyāni navabhyaḥ kumārebhyo yathocitaṃ sampradāya te kumārā rājavāhanājñābidhāyinastadekamatyā vartamānāścaturudadhimekhalāṃ vasuṃdharāṃ samuddhṛtya kaṇṭakānupabhuñjanti tathā vidheyaṃ svāminā iti /\nteṣāṃ tatpiturvānagrasthāśramaprahaṇopakramaniṣedhe bhūyāṃsamāgrahaṃ vilokya munistānabadat-\"bhoḥ kumārakāḥ, ayaṃ yuṣmajjanaka etadvayaḥsamucite pathi varmānaḥ kāyakleśaṃ vinava madāśramastho vānapraśthāśramāśrayaṇaṃ sarvathā bhavaddharni nivāraṇīyaḥ /",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "atra sthitastvayaṃ bhaṅgavadbhaktimupalapsyate /"
                },
                {
                  "tag": "l",
                  "attributes": {},
                  "text": "bhavantaśca pitṛsaṃnidhau na sukhamavāpsthanti' iti maharṣerājñāmadhigamya te piturvānaprasthāśramādhigamapratiṣedhāgrahamatyajan /"
                },
                {
                  "tag": "l",
                  "attributes": {},
                  "text": "rājavāhanaṃ puṣpapure 'vasthāpya tadanujñayā sarve 'pi parijanāḥ svāni svāni rājyāni pratipālya svecchayā pitro samīpa gatāgatamakurvan /"
                },
                {
                  "tag": "l",
                  "attributes": {},
                  "text": "evamavasthitāste rājavāhanapramukhāḥ sarve 'pi kumārā rājavāhanājñayā sarvamapi vasudhāvalayaṃ nyāyena paripālayantaḥ parasparamaikamatyena vartamānāḥ purandaraprabhṛtibhirapyatidurlabhāni rājyasukhānyanvabhūvan // Dkc_2,8 //"
                }
              ]
            }
          ]
        },
        {
          "tag": "p",
          "attributes": {},
          "text": "iti śrīdaṇḍinaḥ kṛtau daśakumāracarite kathopasaṃhāraḥ"
        },
        {
          "tag": "p",
          "attributes": {},
          "text": "iti śrīmahāmahopādhyāyakavikulasārvabhaumanikhilavidyākumudinīśarvarīśvarasarasvatīniḥśvasitakaṣidaṇḍipaṇḍitaviracitaṃ daśakumāracaritaṃ saṃpūrṇam"
        }
      ]
    }
  ]
}