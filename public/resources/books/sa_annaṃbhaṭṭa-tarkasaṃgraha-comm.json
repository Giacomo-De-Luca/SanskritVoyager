{
  "title": "sa_annaṃbhaṭṭa-tarkasaṃgraha-comm",
  "body": "<body xmlns='http://www.tei-c.org/ns/1.0'>\n<div>\n</div>\n<div>\n\n<p><hi rend='bold'>oṃ</hi></p>\n\n<p><hi rend='bold'>tarkasaṃgrahadīpikāprakāśikā</hi></p>\n\n<p><hi rend='bold'>nāvalpākkam śrīrāmānujatātācāryaviracitayā</hi></p>\n\n<p><hi rend='bold'>bālapriyākhyavyākhyayā</hi></p>\n\n<p><hi rend='bold'>tiruppukkuli śrīkṛṣṇatātācāryaviracitayā</hi></p>\n\n<p><hi rend='bold'>prasāraṇākhyavyākhyayā ca samullasitā</hi></p>\n\n<p><hi rend='bold'>śrīḥ</hi></p>\n\n<p><hi rend='bold'>prastāvanā</hi></p>\n\n<p>tatra bhavatā\nannambhaṭṭena viracitaḥ tarkasaṃgrahaḥ tatkṛtadīpikākhyavyākhyānasahitaḥ\nnyāyaśāstramadhijigāṃsamānaiḥ sarvairapi ādau paṭhyata iti\nviśvaprasiddham/ tarkasaṃgrahasya dīpikāvyatiriktāni padakṛtyam,\nnyāyabodhinī, vākyavṛttiḥ, niruktiḥ, paṭṭābhirāmaṭippaṇī\nityādīni bahūni vyākhyānāni mudritānyamudritāni ca upalabhyante/\ntathā dīpikāyāḥ rāmarudrī, nīlakaṇṭhakṛtā prakāśikā,\nnṛsiṃhaśāstrikṛtā prakāśikā, paṭṭābhirāmakṛtā prakāśikā,\nityādayaḥ anekā vyākhyāḥ mudritā amudritāśca vartante/\ntarkasaṃgrahavyākhyāsu nyāyabodhinyāḥ dīpikāvyakhyāsu\nnīlakaṇṭhīyaprakāśikāyāśca paṭhanapāṭhanapracāro 'sti/ saṃkṣiptaśailyā\napekṣitasakalārthapratipādakatvarūpo viśeṣa eva\npaṭhanapāṭhanagocaratāyāṃ mukhyo hetuḥ/ tatrāpi nīlakaṇṭhaprakāśikā\nlaghugādādharīti vyapadeśayogyā chātrāṇāṃ viduṣāṃ ca\ncittarañjakatamā cakāsti/ yeṣāṃ gādādharyādiṣu grantheṣu gāḍhaḥ\nparicayo vartate ta eva prakāśikāyāḥ tātparyaṃ rasaṃ ca\njñātumanubhavituṃ ca śaknuvanti/</p>\n\n<p>tasyāḥ\nnīlakaṇṭhaprakāśikāyāḥ prativākyaṃ bhāvārthaspaṣṭīkaraṇacaṇā kācana\nvyākhyā cirāt nāvatīrṇā/ yadyapi nīlakaṇṭhaputreṇa kṛtā\nbhāskārodayanāmnī vyākhyā bahoḥ kālāt pūrvaṃ\nnirṇayasāgarayantrālayena mudrāpitā upalabhyate, tathāpi apekṣitasthale\nsamucitarītyā avyākhyānāta anapekṣitavistarakaraṇācca\nbālatārkikāṇāṃ nopakāriṇī sā/ pratyuta bahuṣu sthaleṣu\nprakāśikāyāḥ hṛdayamanavagacchantī viparītatayā vyākhyāntī\nvyāmohameva janayati/ iyaṃ nīlakaṇṭhaputreṇa na kṛtā syādityapi\ntādṛśasthalānāṃ darśanena matiḥ samupajāyate/ ata eva mādṛśānāṃ\nbālatārkikāṇāṃ viduṣāṃ copakārāya samīcīnā kācana vyākhyā\nkartavyeti bahoḥ kālāt pūrvaṃ nāvalpākābhijanān paṇḍitapravarān\nen. es. rāmānujatātācāryān prārthayam/ teṣāṃ savidhe\nnyāyaśāstraṃ mayādhītamitīmaṃ sambandhaṃ puraskṛtya prārthanāmakaravam/\nte 'pi sadyaḥ prārthanāṃ svīkṛtya ekavarṣābhyantare bālapriyānāmnīṃ\nprakāśikāyāḥ vyākhyāṃ nirmāya aduḥ/ tasyāḥ prakāśanasamayo 'dhunā\nsamupanata iti nitarāṃ momudyate cetaḥ/ anayā vyākhyayā\nbālatārkikāḥ sarve 'pi mahāntamupakāraṃ prāpyasyantīti niścapracam/</p>\n\n<p>atha<hi rend='bold'>bhāskarodayāyāṃ</hi>vidyamānānyasāṃgatyāni\nsthālīpulākanyāyena pradarśayāmaḥ---</p>\n\n<p><hi rend='bold'>[ 1 ]</hi></p>\n\n<p><hi rend='bold'>prakāśikāyāṃ</hi>'tarkasyāpādakābhāvasādhakaviparyayapratiyogyāpādyakatvarūpaviparyaye\ntatkoṭiparyavasāyitvaṃ darśayati - darśanābhāvānnāstīti' iti\npaṅktiḥ (pṛ. 142) dṛśyate/ asyāḥ paṅktervāstavārthaḥ ayam - 'yadyatra\nghaṭaḥ syāttarhi bhūtalamiva ghaṭo 'drakṣyata' ityākārake tarke āpādako\nghaṭaḥ tasyābhāvaḥ ghaṭābhāvastasya sādhako viparyayadarśanābhāvaḥ tasya\npratiyogi darśanameva āpādyamiti āpādakābhāvaḥ\nsādhakaviparyayapratiyogyāpādyakatvaṃ tarkasyeti/</p>\n\n<p><hi rend='bold'>[ 2 ]</hi></p>\n\n<p><hi rend='bold'>bhāskarodayākārastu</hi> imamāśayamagṛhītvā kimapi likhati/\ntathā hi<hi rend='bold'>bhāskārodayā</hi>paṅktiḥ- 'āpādakasya\ndarśanāpattisaṃpādakaghaṭāstitvasya abhāvasādhako darśanābhāvo\nnāstīti yo viparyayaḥ\ntatpratiyogidarśanābhāvarūpaviparyayapratiyogi yaddarśanaṃ\ntasyāpādyatvarūpaṃ viparyaye darśanābhāvānnāstīti vyatyāsarūpe\ntatkoṭiparyavasāyitvaṃ nāstītyabhāvakoṭiparyavasāyitvaṃ tarkasya\ndarśayatīti samuditārthaḥ' (pṛ. 80) iti/</p>\n\n<p>'tarkitā āpāditā\npratiyogino ghaṭādeḥ sattvasya sattvaprasakteḥ' iti<hi rend='bold'>prakāśikā</hi> (pṛ.142)/ atra tarkitā</p>\n\n<p>ityasya\nāpādanaviṣayabhūtetyarthaḥ/ āpādanāśrayabhūteti bhāskarodayā (pṛ.80)/</p>\n\n<p><hi rend='bold'>[ 3 ]</hi></p>\n\n<p>satpratipakṣaprakaraṇe\n<hi rend='bold'>prakāśikāyāṃ</hi> 'yatsaṃbandhi yat sādhyaṃ\ntadabhāvavyāpyahetvantarasya jñānaṃ pakṣe 'sti sa satpratipakṣa ityarthaḥ'\niti paṅktirdṛśyate (pṛ. 203)/ tasyā ayamarthaḥ- yatsaṃbandhītyasya\nyaddhetusaṃbandhītyarthaḥ/ tathā ca yaddhetusaṃbandhi yat sādhyaṃ\ntadabhāvavyāpyahetvantarasya jñānaṃ tatpakṣe 'sti sa satpratipakṣaḥ/ sa\nsatpratipakṣa ityatra</p>\n\n<p>tatpadena\nyatsaṃbandhītyatra yatpadena gṛhīto heturgrāhya iti/\nbhāskārodayāyāṃ tu - 'yatpadena prakṛtābhipretapakṣaparigrahaḥ/\npakṣetyatra tadityādiḥ/ tathā ca yatpakṣakaṃ yatsādhyaṃ\ntadabhāvavyāpyahetvantarasya jñānaṃ tatpakṣe sa ityanvayaḥ' iti\nvyākhyānaṃ dṛśyate (pṛ. 116)/ atrānanvayādikaṃ viduṣāṃ spaṣṭam/</p>\n\n<p><hi rend='bold'>[ 4 ]</hi></p>\n\n<p>prāmāṇyavāde<hi rend='bold'>prakāśikāyāṃ</hi> - 'bhaṭṭamate tu jñānasyātīndriyatayā\njñātatāliṅgakānumitereva prāthamikajñānagraharūpatayā tayā prāmāṇyaṃ\ngṛhyate' iti paṅktirdṛśyate (pṛ. 239)/ atra jñānasya grahaḥ jñānagrahaḥ\nprāthamikaścāsau jñānagrahaśceti karmadhārayaḥ/ tena prāthamikatvaṃ\njñānagrahaviśeṣaṇam/ jñānagrahe prāthamikatvaviśeṣaṇāt</p>\n\n<p>naiyāyikasaṃmatapravṛttyādiliṅgakānumityātmakaḥ dvitīyo\njñānagrahaḥ vyavacchidyata iti prakāśikāśayaḥ/</p>\n\n<p><hi rend='bold'>bhāskārodayāyāṃ</hi> tu etattattvājñānāt 'prathame bhavaṃ prāthamikaṃ\ntacca jñānaṃ vyavasāyātmakaṃ, tasya graharūpatayā\ntadgrāhakānumityātmakajñānasvarūpatayeti yāvat' iti yatkimapi\nvyākhyātam (pṛ. 137)/</p>\n\n<p><hi rend='bold'>[ 5 ]</hi></p>\n\n<p>tathā<hi rend='bold'>tatraiva</hi> - 'anumānaprayogastu idaṃ jñānamapramā\nvisaṃvādipravṛttijanakatvāt yannaivaṃ tannaivam' iti dṛśyate (pṛ.288)/ atra visaṃvādipravṛttītyatra visaṃvādinī yā pravṛttiḥ\ntajjanakatvādityarthaḥ/ visaṃvādinītyasya viphaletyarthaḥ/<hi rend='bold'>bhāskārodayāyāṃ</hi> tu 'viparītajñāna\nvatpravṛttijanakatvādityarthaḥ' ityuktam/ anena visaṃvādinaḥ\npravṛttiriti vigraho 'bhipretaḥ/ atrānaucityaṃ spaṣṭameva/</p>\n\n<p>udāharaṇārthaṃ\nkānicit sthalāni pradarśitāni/ etādṛśasthaleṣu<hi rend='bold'>bālapriyāyāṃ</hi> prāmāṇikarītyā vyākhyānaṃ kṛtam/</p>\n\n<p>athaitanmudraṇasamāptisamaye tiruppukkulisvāmīti vikhyātaiḥ\nsārdhaśatasaṃvatsarebhyaḥ pūrvaṃ kāñcīmadhyuṣitavadbhiḥ\ncatustantraniṣṇātaiviracitānekanyāyagranthakroḍapatraiḥ\nśrīkṛṣṇatātācāryaiḥ kṛtāyāḥ prasāraṇāḥ khyāyāḥ prakāśikāvyākhyāyāḥ\nekā tālapatramayī granthalipimātṛkā saṃprati kāñcīmadhivasatāṃ\nvilliyaṃpākkaṃ śrīsampatkumāratātācāryāṇāṃ sakāśāt labdhā/\nvyākhyeyaṃ śrīkṛṣṇatātācāryaiṃḥ mātṛkārūpeṇa vilikhiteti\ntālapatrāgranthapuṣpikātaḥ avagamyate/ api cātratyapramā tvānugamaḥ\ntathaiva<hi rend='bold'>nyāyasiddhāñjanavyākhyāyāṃ\nratnapeṭikāyāṃ</hi>dṛśyata/ kiṃ ca\ntadīyagranthāntaraśailīmanukarotīyaṃ prasāraṇā/ ato vyākhyeyaṃ\nśrīkṛṣṇatātācāryaiḥ kṛtetyatra na ko 'pi saṃdehaḥ/ asyāṃ prasāraṇāyāṃ\nprāyaḥ sarveṣāṃ lakṣaṇānāmanugamāḥ vartante/ tasmādiyaṃ vyākhyā\nanugamamārgajijñāsūnāṃ mahate upakārāya kalpeteti matvā asyā api\nprakāśanaṃ yuktarūpaṃ manvānena mayā anubandharūpeṇa vyākhyeyaṃ\nmudrāpitā/ yadi pūrvameveyaṃ samupalabdhā abhaviṣyat tadā iyamapi\ntattatsthalasyādhasyāt bālapriyayā sākaṃ mudrāpitā abhaviṣyat/ athāpi\nanubandharūpeṇa vā mudraṇārthamiyaṃ labdheti alabhyalābheneva\nsaṃtuṣyatyantaraṅgam/</p>\n\n<p>granthasyāsya\ntarkasaṃṅgraha-dīpikā-prakāśikā-bālapriyā-prasāraṇā-guñjarūpasya\nprakāśanam -</p>\n\n<p>'siddhyanti karmasu\nmahatsvapi yanniyojyāḥ</p>\n\n<p>sambhāvanā guṇamavehi\ntamīśvaraṇām/'</p>\n\n<p>iti nītyā -\nbālyāt prabhṛti niravagrahānugrahagarbheṇa kaṭākṣaviśeṣeṇa\nmāmujjīvayatāṃ vedādiśāstrasaṃrakṣaṇārthaṃ kṛtāvatārāṇāṃ\nājanmaśuddhānāṃ maharṣipravarāṇāṃ ācāryatallajānāṃ bhaktajanabṛndaiḥ\nsevyamānānāṃ śrīkāñcīkāmakoṭipīṭhādhīśvarāṇāṃ\nśrīmaccandraśekharendrasarasvatīśrīcaraṇānāṃ madguruvaryāṇāṃ\nkaruṇāvilāsavijṛmbhitam/</p>\n\n<p>mama mātulapādānāṃ\nśrīkāñcī-ācāryacaraṇapādapadmabhaktāgragaṇyānāṃ\ndharmarakṣaṇadhurandharāṇāṃ satkarmaniratānāṃ śamadamādyātmaguṇasaṃpannānāṃ\nsamadhigatanyāyādiśāstrasārāṇāṃ śrīvāñchināthāryavaryāṇāṃ</p>\n\n<p>ṣaṣṭyabdapūrtimahotsavasmārakacihnatayā granthamenaṃ\nśrīdakṣiṇāmūrtivyāsaśaṅkaraśabditaṃ satyajñānapadoditaṃ ca yajjyotiḥ\ntatsvarūpāṇāṃ śrīkāmakoṣṭhavarapīṭhajuṣāṃ gurūṇāṃ caraṇanalinayoḥ\npraṇāmaśatāni vidhāya nyāyavedāntādiśāstreṣu vyutpattyatiśayaṃ\nprārthayamānaḥ sabhaktiśraddhaṃ samarpayāmi/</p>\n\n<p>samucitasaralavyākhyānaviraheṇa tarkaśāstrādhyayanāt bibhyatāṃ\nbālatārkikāṇāṃ grantho 'yaṃ mahāntamupakāramādhāsyati/ satsvapi\nbahuṣu kāryeṣu matprārthanāmaṅgīkṛtya mahopakārakarīṃ bālapriyāṃ\nnirmāya mādṛśān</p>\n\n<p>bālatārkiṅkān\nanugṛhītavadbhyaḥ mama tarkaśāstragurubhyaḥ nyāyamīmāṃsā - vyākaraṇa -\nvedāntaśiromaṇibhyaḥ viracitānekagranthebhyaḥ\nśrīkāñcīkāmakoṭipīṭhā dhīśvarāṇāṃ paramānugrahapātrabhūtebhyaḥ\ntirupatisthakendrīyasaṃskṛtavidyāpīṭhe</p>\n\n<p>prādhyāpakapadamalaṅkurvadbhyaḥ vidvadvarebhyaḥ śrī. en. es.\nrāmānujatātācāryebhyaḥ parāṃ kṛtajñatāṃ prakaṭayāmi/</p>\n\n<p>asya granthasya\nāmukhalekhanena mām anugṛhītavatāṃ prācyapratīcyavidyāviśāradānāṃ\nvikhyātaviduṣāṃ madrapurīviśvavidyālaye saṃskṛtavibhāgasya\nprādhyāpakānāmadhyakṣāṇāṃ ca ḍā0 ke. kuñjuṇṇirājāmahodayānāṃ hārdaṃ\nkārtajñyamāviṣkaromi/</p>\n\n<p>prasāraṇākhyavyākhyāyāḥ\ntālakośarūpāṃ pratiṃ dattvā upakṛtavadbhyaḥ kāñcīpuranivāsibhyaḥ,\nvidvadbhyaḥ śrīvilliyampākkaṃ sampatkumāratātācāryebhyaḥ, tasyā eva\nkākadamayapratitaḥ chāyācitrarūpāṃ pratiṃ sampādyadattvā upakṛtavadbhya\naḍayārkośālayādhikāribhyaśca hārdikīṃ kṛtajñatāṃ prakāśayāmi/</p>\n\n<p>etadgranthasya\nmudraṇopayogitayā suspaṣṭarītyā devanāgaralipyā mātṛkāṃ\nvilikhitavadbhyaḥ nyāyaśiromaṇibhyaḥ ḍā0 ī. govindan\nmahāśayebhyaḥ kṛtajñatāṃ nivedayāmi/</p>\n\n<p>samīcīnapakkikayā\nnirdiṣṭasamaye mudraṇaṃ kṛtavate iḷaṅgo mudraṇālayādhikāriṇo\nem. es. maṇiyavan mahāśayāya maṅgalāśāsanapūrvakaṃ kṛtajñatā\nnivedyate/</p>\n\n<p>api ca upoddhāte\ndīpikādiṣu vivecitaviṣayāṇāṃ madhyemukhyatamatayā pratibhātān\npañcadaśaviṣayān adhikṛtya\nprācīnanavīnanyāyavaiśeṣikagranthādiparāmarśapūrvakaṃ vivecanaṃ\nakaravam/ anusandhānamārgānusāreṇa likhito 'yamupoddhātaḥ\nanusandhānakutūhalināmupakārāya kalpate/ anavadhānataḥ mudraṇādau\njātāḥ aśuddhayaḥ vidvadbhiḥ kṣantavyāḥ śodhanīyāśceti prārthaye/</p>\n\n<p>iti</p>\n\n<p>śrīkāmakoṣṭhavarapīṭhajuṣāṃ gurūṇāṃ</p>\n\n<p>vaiśākhaśuddhapūrṇimā\npādāravindamakarandarasaikajīvī</p>\n\n<p>(21-5-1980)<hi rend='bold'>en. vīlināthaḥ</hi></p>\n\n<l rend='bold'>///</l>\n\n<l rend='bold'>/ śrīḥ/</l>\n\n<p><hi rend='bold'>[ 1 ]</hi> <hi rend='bold'>maṅgalavādaḥ</hi></p>\n\n<p>iha khalu prāyaḥ\nsarve 'pi ganthakārāḥ granthārambhasamaye maṅgalamācarantīti\nsarvasaṃpratipannam/ tatra maṅgalācaraṇe kiṃ pramāṇam? kiṃ vā\nprayojanamiti maṅgalavāde nirūpyate/ nyāyabhāṣyakāraḥ\nmaṅgalācaraṇamadhikṛtya na kimapyavādīt/ nyāyavārtikakāro 'pi\nmaṅgalācaraṇaṃ vinaiva prabandhamārebhe/ ṭīkākārastu vācaspatimiśraḥ\nmaṅgalācaraṇapūrvakameva ṭīkāmārabhata/ tatra paramaśiṣṭo 'pi\nvārtikakāraḥ kuto vā granthārambhe maṅgalaṃ nācacāretyāśaṅkya\niṣṭadevatānamaskārarūpaṃ maṅgalaṃ kṛtavāneva/ athāpi granthe tanna\nnyaveśayat/ na hi maṅgalakaraṃ yadyatkriyate tatsarvaṃ granthe\nniveśanīyamiti nirbandho 'stīti samādhānaṃ provāca ṭīkākāraḥ/\ntatsandarbhe ---</p>\n\n<p>'avigītaśiṣṭācāraparamparāprāpto vārtikakāreṇa</p>\n\n<p>paramaśiṣṭena\nkṛto 'pīṣṭadevatānamaskāro na śāstre</p>\n\n<p>niveśetiḥ'1</p>\n\n<p>iti vadan\nmaṅgalācaraṇe śiṣṭācāraḥ pramāṇamiti sūcayati/\ntātparyaṭīkāpariśuddhau udayanācāryāḥ- kāryārambhe</p>\n\n<p>prārabdhasyāntarāyaviraheṇa parisamāptiṃ kāmayamānāḥ\nabhīṣṭadevatānamaskārapūrvakaṃ prekṣāvantaḥ pravartante/ paraṃ tu dṛśyate\ntatra tatra bahuśo vyabhicāraḥ, kṛtanamaskārasyāpi samīhitāsiddheḥ,\nakṛtanamaskārasyāpi samīhitasiddheśca/ na cātra 'vṛṣṭikāmaḥ kārīrīṃ\nnirvapet' itivat 'prārabdhaparisamāptikāmo devatāṃ\nnamaskuryāt' iti śrutirasti yena vyabhicāre 'pi\nkarmakartṛsādhanavaiguṇyaṃ kalpayāmaḥ/ tasmāt 'arthakāma iha vaṭe\nprativasantaṃ vakṣaṃ pūjayet' itivat</p>\n\n</div>\n<div>\n\n<p>aprāmāṇikaprasiddhivijṛmbhitametanmaṅgalācaraṇamityabhisandhāya\nkimu vārtikakṛtā maṅgalaṃ na kṛtam? ityākāṅkṣāsamādhānārthaṃḥ\npūrvoktaṭīkāgantha ityavatārikāṃ kṛtvā, pratyakṣamiva\navigītaśiṣṭācāro 'pi śrutisadbhāve pramāṇameva, nirmūlasya\nśiṣṭācārasyāsaṃbhavāt/ tathā ca kvacinmaṅgale samāptyabhāvaḥ\nkarmakartṛsādhanavaiguṇyaprayuktaḥ/ iha janmani asatyapi maṅgale\nsamāptistu janmāntarīyamaṅgalādhīneti samavarṇayan/ etena\nśiṣṭācārānumitā śrutiḥ granthārambhe maṅgalakartavyatāyāṃ\npramāṇamiti udayanācāryāśayo 'vagamyate, maṅgalaṃ samāptiphalakamiti\nca/</p>\n\n<p><hi rend='bold'>tatna bhūṣaṇakārāśayaḥ</hi></p>\n\n<p>nyāyabhūṣaṇakārāḥ -\npraṇāmakṛtena hi maṅlenaṃ adharmapratibandhakena adharmaṃmūlā\nvighnavināyakāḥ protsāryante/ tataḥ śāstraparisamāptirityarthavān\npraṇāmaḥ/ yatra tu na samāptistatra praṇāmasyāsamyakatvamanumeyaṃ\nkarturadharmabāhulyaṃ vā/ yatrāpyantareṇa praṇāmaṃ\nśāstraparisamāptirdṛśyate, tatrāpi mānasaḥ kāyiko vā\npraṇāmo 'numeyaḥ, sādhanāntarasādhyo vā dharmaḥ/ vācikapraṇāme\ntvanyeṣāmapyupadeśasiddhiriti viśeṣaḥ/ yasya tu vighnaheturadharma eva\nnāsti, tenāpi tadāśaṅkyā kartavya eva praṇāmaḥ/ śatrvādyāśaṅkyā\nastrādisaṃgrahavaditi nirūpayantaḥ maṅgalasyāvaśyakartavyatāṃ\nbodhayanti/ maṅgalakartavyatāyāṃ pramāṇaṃ tu te na pratyapādayan/\nmaṅgalasya samāptiphalakatvameva bhāsarvañjñābhimatam/</p>\n\n<p><hi rend='bold'>vaiśeṣikadarśanarīti</hi>ḥ</p>\n\n<p>vaiśeṣikadarśane\n'athāto dharmaṃ vyākhyāsyāmaḥ' iti prathamasūtre ādau athaśabdaṃ\nprayuñjānaḥ kaṇādo maṅgalamācarati smeti upaskārakāro vyācaṣṭe/\nbhāṣyakāraḥ praśastapādācāryaḥ 'praṇamya hetumīśvaram'</p>\n\n</div>\n<div>\n\n<p>itīśvarapraṇāmātmakaṃ\nmaṅgalamanvatiṣṭhat/ tatra kiraṇāvalyām1 - kṛtamaṅgalena cārabdhaṃ\nkarma parisamāpyate pracīyate ca/ (pracayo nāma prāripsitasya granthasya\ngurūṇā śiṣyāya dānasyāvicchedaḥ/) na cānvayavyatirekābhyāṃ\nvyabhicārāt maṅgalasya nirvighnaparisamāptihetutvaṃ na bhavatīti\nvācyam/ āgamamūlakasya kāryakāraṇabhāvasyābādhyatvāt/ satyapi\nmaṅgale samāptyabhāvastu karmakartṛsādhanavaiguṇyāditi pratyapādi/</p>\n\n<p>nyāyakandalīkāro 'pi\n'praṇamya hetumīśvaram' iti ślokaṃ vyācakṣāṇa āha2 - karmārambhe hi\ndevatā guruśca namaskriyate iti śiṣṭācāro 'yam/ phalaṃ ca\nnamaskārasya vighnadhvaṃsaḥ/ nanu kiṃ namaskārādeva vighnopaśamaḥ\nutānyasmādapi/ na tāvannamaskārādevetyasti niyamaḥ/ asatyapi\nnamaskāre nyāyamīmāṃsābhāṣyayoḥ parisamāptatvāt/ yadā\ncānyasmādapi tadā niyamena maṅgalācaraṇam vyartham/ atrocyate/\nnamaskārādeva vighnopaśamo bhavati, śiṣṭaiḥ niyamena granthārambhe\ntadanuṣṭhānāt/ na ca nyāyamīmāṃsābhāṣyakārābhyāṃ na kṛto\nnamaskāraḥ/ kiṃ tu kṛto 'pi granthe na nyabandhi/ kathamidaṃ jñāyata iti\ncet - kartuḥ śiṣṭatayaiva/ mleccho 'pi tāvat gurvārambhe karmaṇi na\npravartate yāvadiṣṭān na namasyati/ tathā ca paramāstikau\nvātsyāyanaśabarasvāminau maṅgalaṃ\nnānvatiṣṭhatāmityetadasaṃbhāvitam</p>\n\n<p><hi rend='bold'>maṅgalācāre smṛtisaṃmatiḥ</hi></p>\n\n<p>maṅgalācāre\nsmṛtirapi pramāṇam/ tathā hi manuḥ3---</p>\n\n<p>'maṅgalācārayuktaḥ syāt prayatātmā\njitendriya/</p>\n\n<p>japecca juhuyāccaiva\nnityamagnimatandritaḥ//</p>\n\n</div>\n<div>\n\n<p>maṅgalācārayuktānāṃ\nnityaṃ ca prayatātmanām/</p>\n\n<p>japatāṃ juhvatāṃ caiva\nvinipāto na vidyate //'</p>\n\n<p>iti/ vinipāta\nityasya vighna ityarthaḥ/ atra dvitīyaślokaḥ maṇikāraiḥ\nmaṅgalavādānte pramāṇatayā udāhṛtaḥ/</p>\n\n<p><hi rend='bold'>tatra itihāsasaṃmatiḥ</hi></p>\n\n<p>itihāsaśreṣṭhe\nmahābhārate1 vyāsasaṃhitāṃ śrotumicchadbhiḥ maharṣibhiḥ prārthitaḥ\nsautiḥ paurāṇikaḥ kathārambhāt prāk---</p>\n\n<p>'ādyaṃ puruṣamīśānaṃ puruhūtaṃ puruṣṭutam/</p>\n\n<p>ṛtamekākṣaraṃ brahma\nvyaktāvyaktaṃ sanātanam//</p>\n\n<p>asacca sadasaccaiva\nyadviśvaṃ sadasatparam/</p>\n\n<p>parāvarāṇāṃ sraṣṭāraṃ\npurāṇaṃ paramavyayam//</p>\n\n<p>maṅgalyaṃ maṅgalaṃ\nviṣṇuṃ vareṇyamanaghaṃ śucim/</p>\n\n<p>namaskṛtya hṛṣīkeśaṃ\ncarācaraguruṃ harim//</p>\n\n<p>maharṣeḥ pūjitasyeha\nsarvalokairmahātmanaḥ/</p>\n\n<p>pravakṣyāmi mataṃ puṇyaṃ\nvyāsasyādbhutakarmaṇaḥ//'</p>\n\n<p>itīṣṭadevatānamaskārapūrvakaṃ kathāmārabhamāṇaḥ granthārambhe\nmaṅgalācaraṇasyāvaśyakartavyatāṃ nivedayati/ evaṃ viṣṇupurāṇe 'pi\nparāśara2ḥ---</p>\n\n<p>'viṣṇuṃ grasiṣṇuṃ viśvasya sthitau sarge tathā\nprabhum/</p>\n\n<p>praṇamya\njagatāmīśamajamakṣayamavyayam//</p>\n\n<p>kathayāmi\nyathāpūrvam.......'</p>\n\n<p>iti\nviṣṇunamaskārapūrvakaṃ granthamārabhate sma/</p>\n\n</div>\n<div>\n\n<p><hi rend='bold'>maṇikṛnmatam</hi></p>\n\n<p>maṇikārāḥ ādau\nsaṃpradāyamatamanusṛtya vistareṇa maṅgalasya samāptiphalakatvaṃ\nsādhayāmāsuḥ/ śiṣṭācārānumitaśrutireva maṅgalakartavyatāyāṃ\npramāṇamityapi nyarūpayan/ tato maṅgalasya vighnadhvaṃsaḥ phalamiti\nsvasiddhāntaṃ vistareṇa samavarṇayan/</p>\n\n<p><hi rend='bold'>annambhaṭṭasyāśayaḥ</hi></p>\n\n<p>dīpikākārā\nannambhaṭṭāḥ śiṣṭācāreṇānumitā 'samāptikāmo maṅgalamācaret'\niti śrutiḥ granthārambhe maṅgalakartavyatāyāṃ pramāṇam/ maṅgalasya\nsamāptiḥ phalam/ vighnadhvaṃso dvāram/ vighnasamasaṃkhyākasya maṅgalasya\nkāraṇatvāt nānvayavyabhicāraḥ/ janmāntarīyamaṅgalamādāya na\nvyatirekavyabhicāra iti nirūpayanti/ prakāśikāyām maṅgalasya\nvighnadhvaṃsaḥ phalamiti maṇikṛnmatamapi saṃgṛhītam/ na kevalaṃ śrutiḥ\nmaṅgalakartavyatāyāṃ pramāṇam, api tu</p>\n\n<p>'maṅgalaṃ kartavyaṃ\nsamāptiphalakatvāt' ityanumānamapi tatra pramāṇamiti\npratipādayāmbabhūvuḥ prakāśikākṛtaḥ/</p>\n\n<p><hi rend='bold'>[ 2 ]</hi> <hi rend='bold'>tamovādaḥ</hi></p>\n\n<p>navaiva dravyāṇīti\ndravyavibhajanamasaṃgatam/ pṛthivyādinavadravyavyatiriktasya\ntamonāmakasya dravyasya sadbhāvāditi mīmāṃsakamatarītyā ākṣipya\ntamasaḥ tejo 'bhāve 'ntarbhāvāt na tadatiriktaṃ dravyamiti dravyamiti\ndīpikāyāṃ nyarūpyata/ tatra mīmāṃsakānāmayamāśayaḥ- tamaso dravyatvaṃ\ntāvadavaśyamaṅgīkaraṇīyam/ 'nīlaṃ tamaḥ' iti pratītyā rūpavattvasya\n'calati tamaḥ' iti pratītyā kriyāvattvasya cāvagamena\nrūpavattvakriyāvattvābhyāṃ dravyatvavyāpyābhyāṃ dravyatvasiddheḥ/ tathā ca\ntamo dravyaṃ nīlādiprakārakābādhitapratītiviṣayatvāt ghaṭavat\nityanumānaṃ tamaso dravyatve pramāṇam/ na ca yatra yatrālokābhāvaḥ\ntatra</p>\n\n<p>cākṣuṣapramāviṣayatvābhāvaḥ iti vā yatra\nyatrālokābhāvavadviṣayakajñānatvaṃ tatra cākṣuṣapramātvābhāva iti vā\nvyāptisattvāt 'nīlaṃ tamaḥ' iti pratyayasya pramātvāsaṃbhavāt\nuktahetuḥ svarūpāsiddha iti vācyam/ ālokādyātmake tejasi\nsaṃyogasaṃbandhāvacchinnālokābhāvasattvena tatra\ncākṣaṣupramāviṣayatvasyaiva sattvena vyabhicārāt uktavyāpterasaṃbhavāt/\nna ca tejobhinnatvaṃ niveśya vyāptirvaktavyā/ tathā ca yatra yatra\ntejobhinnatve sati ālokābhāvaḥ tatra tatra cākṣuṣapramāviṣayatvābhāva\niti vyāpterna vyabhicāra iti vācyam/ tathāpi tamastvena\nbhavadabhimate ālokābhāve ālokasaṃyogarūpakāraṇābhāve 'pi\ncākṣuṣapramāviṣayatvasyaiva sattvena vyabhicārasya durvāratvāt/ evaṃ\nālokābhāvaḥ tamaḥ, rūpapratītyabhāvaḥ tamaḥ, viyadvyāptaṃ\npārthivaparamāṇugatanailyameva tama iti pakṣāḥ na saṃgacchante/\nvidhirūpeṇa nañullekharahitatayā pratīyamānasya tamasaḥ\nabhāvarūpatvāsaṃbhavāt/ nailyāśrayatayā pratīyamānasya tamasaḥ\nnailyarūpatvāsaṃbhavācca/ na ca vidhirūpeṇa pratīyamānatvasya\nbhāvatvasādhakatve pralayavināśādipadollikhitapratītiviṣayasya\npradhvaṃsasyābhāvatvānupapattiriti vācyam/\nnailyacalanādiguṇakriyāśrayasya itaraviviktasya vastunaḥ\nsphuṭopalambhavat bhūtale ghaṭapralaya ityādau viviktatayā\nbhāvarūpavastvantarānupalambhāt pralayasyābhāvarūpatvāt/ api ca ghaṭasya\npralayaḥ ghaṭasya vināśa ityevaṃ sapratiyogikatayā upalambhāt\npralayasyābhāvarūpatvam/ tamasastu niṣpratiyogikatayā upalambhāt\nnābhāvarūpatvam/ na</p>\n\n<p>codbhūtayapavatpārthivasyodbhūtasparśavattvaniyamāt tamasaḥ\npārthivatve tatra sparśopalambhaprasaṅgaṃ iti vācyam/\nindranīlamaṇyālokādīnāṃ nīlarūpavattayā pārthivatvāvaśyaṃbhāvāt\ntatra vyabhicāreṇa uktaniyamāsaṃbhavāt/</p>\n\n<p>nanu 'tamo na dravyam,\nālokābhāvavatve sati cākṣuṣapratyakṣaviṣayatvāt ālokābhāvavat'\nityanumānena tamaso dravyatvābhāvasiddheḥ kathaṃ tasya dravyatvam/\nghaṭādau vyabhicāravāraṇāya ālokābhāvavattve satīti viśeṣaṇamiti\ncet - kimidamanumānaṃ prābhākaraiḥ prayujyate, uta naitāyikaiḥ,\nāhosvit rūpamātraṃ tama iti vādibhiḥ/ nādyaḥ, tanmate\natiriktābhāvānaṅgīkāreṇa ālokābhāvarūpadṛṣṭāntasya\ntadghaṭitahetoścāsiddheḥ/ na dvitīyaḥ, naiyāyikamate\nālokābhāvasyaiva tamastvāt pakṣadṛṣṭāntabhedābhāvāt/ tathā ca\nālokābhāva eva dravyabhedasādhanamiti paryavasānāt siddhasādhanaṃ\ndoṣaḥ iti/ na tṛtīyaḥ/\ndivābhītādidṛśyamānairdravyairvyabhicārāt/\nmānuṣacākṣuṣaviṣayatvādityuktāvapi\nyogidṛśyamānairdravyairvyabhicārāt/</p>\n\n<p>tathā ca tamaso\ndravyatve siddhe gandhaśūnyatvāt pṛthivītvābhāve nīlarūpavattvāt\njalāditvābhāve ca siddhe atiriktadravyatvaṃ sidhyatīti/</p>\n\n<p><hi rend='bold'>naiyāyikamatam</hi></p>\n\n<p>prauḍhaṃ prakāśakaṃ ca\nyattejaḥ tatsāmānyābhāvastama ityetāvataivopapattau\natiriktadravyatvakalpane pramāṇābhāvaḥ/ tamo na dravyaṃ\nālokāsahakṛtacakṣurgrāhyatvāt ālokābhāvavat ityanumānaṃ\ntamaso dravyatvābhāve pramāṇam/ tejassāmānyābhāvarūpaṃ tamaḥ pakṣa.,\ntejoviśeṣābhāvo dṛṣṭānta iti pakṣadṛṣṭāntabhedābhāva iti\ndūṣaṇasya nāvakāśaḥ/ atha vā tamaśśabdavācyaṃ pakṣaḥ ālokābhāvo\ndṛṣṭānta iti na doṣaḥ/ 'nīlaṃ tamaḥ' 'calati tamaḥ' iti\npratītyorbhramatvāt na tābhyāṃ rūpavattvaṃ kriyāvattvaṃ vā tamasaḥ\nsidhyatīti naiyāyikamatam/</p>\n\n<p>atrāhuḥ -\nrūpādimattāpratīterbhramatvaṃ na vaktuṃ śakyam/ 'nīlaṃ tamaḥ' 'calati\ntamaḥ' iti pratītyanantaraṃ 'nedaṃ tamo nīlam' 'nedaṃ tamaścalati'\niti bādhakapratītyanudayena tasyāḥ bhramatvāyogāt/ kiṃ ca\ntamasastejobhāvarūpatve kiñjinniṣṭhanīlarūpāropeṇa nīlaṃ tama iti\npratītirūpapādanīyā/ tathā sati kiñcinniṣṭhapītarūpāropeṇa kadācit\npītaṃ tama iti pratītirapi syāt/\nmaṇimayameruśikharādirūpādyāropeṇa nīlaṃ nabhaḥ pītaṃ nabhaḥ\nityādipratītivat/ tasmādanyadīyanīlarūpādarāropāsambhavena\nrūpavattāpratīterbhramatvāyogena pramātvasyaivāvaśyakatayā\nnīlarūpavattvādinā</p>\n\n<p>tamaso 'tiriktadravyatvaṃ\nsiddhameva/</p>\n\n<p>nanu\nniruktayuktibhistamaso 'tiriktarūpavaddravyatvāṅgīkāre ālo\nkasahakṛtacakṣurgrāhyatvaṃ syāt/ dravyavṛttilaukikaviṣayatāsaṃbandhena\ncākṣuṣatvāvacchinnaṃ prati ālokasahakṛtacakṣuṣaḥ kāraṇatvāvaśyaṃbhāvāt\ntamoviṣayakacākṣuṣasya ālokavirahe 'pi jāyamānatvānna\ntamaso 'tiriktadravyatvasiddhiḥ/ na ca tamobhinnadravyacākṣuṣatvāvacchinnaṃ\npratyevālokasya kāraṇatvāṅgīkārāt nānupapattiriti vācyam/\nkāryatāvacchedake tamobhinnatvaniveśena gauravāpatteriti cet - na/\nbhavanmate 'pi tejoviṣayaka pratyakṣe tejo 'ntarasaṃnikarṣānapekṣaṇena\nālokasahakṛtacakṣuṣaḥ kāraṇatve alokātmakadravyacākṣuṣānupapattyā</p>\n\n<p>tejobhinnadravyacākṣuṣatvāvacchinnaṃ pratyeva\nālokasahakṛtacakṣuṣaḥ kāraṇatvaṃ vācyam/ tathā ca\ntejoviṣayakacākṣuṣaṃ prati ālokasahakṛtacakṣuṣaḥ kāraṇatvābhāvena\nandhakāre sūvarṇātmakatejaścākṣuṣāpattyā tadvāraṇāya suvarṇabhinnaṃ\nyattejaḥ tadbhinnadravyacākṣuṣaṃ prati ālokasahakṛtacakṣuṣaḥ</p>\n\n<p>kāraṇatvaṃ vācyamiti\nkāryatāvacchedakagauravasya duṣpariharatvāt/ ataḥ tamobhinnaṃ\nsuvarṇabhinnatejobhinnaṃ ca yaddravyaṃ tadviṣayakacākṣuṣaṃ pratyeva\nālokasahakṛtacakṣurgrāhyatvābhāve 'pi kṣativirahāt\ntamaso 'tiriktadravyatvasiddhirniṣpratyūhaiveti/</p>\n\n<p><hi rend='bold'>[ 3 ]</hi> <hi rend='bold'>suvarṇavicāraḥ</hi></p>\n\n<p><hi rend='bold'>tatra\nprācīnamatam</hi></p>\n\n<p>nyāyasūtratadbhāṣyavaiśeṣikasūtreṣu suvarṇasya\ntaijasatvaprastāvo na dṛśyate/ paraṃ tu\n'trapusīsaloharajatasuvarṇānāmagnisaṃyogāddravatvamadbhiḥ\nsāmānyam' (vai. sū. 2-1-7) iti sūtraṃ suvarṇasya naimittikadravatvaṃ\nbodhayati/ tatra sūtre 'taijasānām' iti padamadhikamāsīditi\njñāyate/ yato vedāntadeśikaiḥ sarvārthaṃsiddhau1 --\n'trapusīsalohasuvarṇānāṃ taijasānāmagnisaṃyogāt dravatvamadbhiḥ\nsāmānyam' iti</p>\n\n</div>\n<div>\n\n<p>vaiśeṣikasūtramuddhṛtamasti/ tena ca suvarṇasya taijasatvaṃ\nkaṇādasyāpi saṃmatamiti jñāyate/ praśastapādabhāṣye1</p>\n\n<p>tejonirūpaṇaprakaraṇe\nviṣayarūpaṃ tejaḥ bhaumadivyodaryākarajabhedāt caturdhā vibhajya\n'ākarajaṃ suvarṇādi' ityetāvanmātramuktam/ tatra kandalīkāraḥ2 --\n'ākaraḥ sthānaviśeṣaḥ/ tasmin suvarṇarajatādi taijasaṃ dravyaṃ jāyate/\nsuvarṇādīnāṃ taijasatve tāvadāgamaḥ pramāṇam/ nyāyaścābhihitaḥ/\nbhogināmadṛṣṭavaśena bhūyasāṃ pārthivāvayavānāmupaṣṭambhāt\nanudbhūtarūpasparśaṃ piṇḍībhāvayogyaṃ suvarṇādikamārabhyate/ tatra\npārthivadravyasamavetā rasādaya upalabhyante' ityāha/ atra āgamapadena\n'agnerapatyaṃ prathamaṃ hiraṇyam' iti śrutivākyaṃ vivakṣitam/</p>\n\n<p>'kṣititejasornaimittikadravatvayogaḥ'3</p>\n\n<p>iti\nbhāṣyavyākhyāvasare kandalyāṃ suvarṇasya taijasatvasādhako\nnyāyo 'bhihitaḥ/ sa ca - sūvarṇe dravatvaṃ nāsti/ gurutvamiva\npṛthivyāmeva vidyamānaṃ dravatvaṃ dahyamāneṣu suvarṇeṣu\nsaṃyuktasamavāyāt pratīyata iti cet - na/\npārthivadravatvasyātyantāgnisaṃyogena bhasmībhāvadarśanāt\nsuvarṇadravatvasya cātyantāgnisaṃyoge 'pi bhasmībhāvavirahāt suvarṇaṃ\nna pārthivam iti/</p>\n\n<p>kiraṇāvalyāmapi4 --\n'suvarṇādikaṃ na pārthivam\natyanatānalasaṃyoge 'pyaparāvartamānarūpavattvāt jalavat'\nityanumānena suvarṇasya pṛthivībhinnatvaṃ prasādhya\nsāṃsiddhikadravatvaśaityayorabhāvāt\nsnehāvinābhūtadravyāntarasaṃgrahānupalambhācca jalabhinnatvaṃ saṃsādhya,\nrūpavattvāt vāyuprabhṛtyanyatvaṃ sādhayitvā pariśeṣāt taijasatvaṃ\nprasādhitam/</p>\n\n</div>\n<div>\n\n<p><hi rend='bold'>maṇikārāśayaḥ</hi></p>\n\n<p>maṇikārā api\nkandalīkiraṇāvalyādṛtaṃ panthānamevānusṛtyānumānena suvarṇasya\ntaijasatvaṃ sādhitavantaḥ/ tatrānuktāni anyānyapi kānicidanumānāni\nmaṇau pradarśitānīti viśeṣaḥ/</p>\n\n<p>tāni yathā ---</p>\n\n<p>( 1 )\natyantāgnisaṃyogi pītarūpavaddravyaṃ\nvijātīyarūpapratibandhakadravardravyasaṃyuktam, naktandivamagnisaṃyoge 'pi</p>\n\n<p>pītarūpātiriktarūpānāśrayatvāt,\ntāvatparyantamagnisaṃyuktajalamadhyasthapītaṭavat/</p>\n\n<p>( 2 )\natyantāgnisaṃyogenānucchidyamānadravatvādhikaraṇaṃ taijasam\njalapṛthivībhyāmanyatve sati rūpavattvāt</p>\n\n<p>vahnivat/</p>\n\n<p>( 3 ) pītaṃ\ndravatvādhikaraṇaṃ dravatvocchedapratibandhakadravadravyasaṃyuktam</p>\n\n<p>atyantāgnisaṃyoge 'pyanucchidyamānadravatvādhārapārthivatvāt\nkvathyamānajalamadhyasthitaghṛtavat/</p>\n\n<p>( 4 ) vivādādhyāsitaṃ\ndravatvādhikaraṇaṃ taijasaṃ asati dravadravyasaṃyoge</p>\n\n<p>atyantāgnisaṃyoge 'pyanucchidyamānadravatvādhāratvāt yannaivaṃ\ntannaivaṃ yathā jalaṃ ghṛtaṃ vā/</p>\n\n<p>( 5 ) tejastvaṃ\nnādravarūpavanmātravṛtti rūpavadvṛttidravyatvasākṣādvyāpyajātitvāt\npṛthivītvavat/</p>\n\n<p>yadvā</p>\n\n<p>tejastvaṃ drutavṛtti\nrūpavadvṛttidravyatvasākṣādvyāpyajātitvāt jalatvavat/</p>\n\n<p>( 6 ) suvarṇārambhakāḥ\nparamāṇavaḥ na pārthivāḥ\natyantāgnisaṃyogenānucchidyamānadravatvādhikaraṇatvāt</p>\n\n<p>jalaparamāṇuvat/\ntaijasā vā tata eva, yannaivaṃ tannaivaṃ yathā ghṛtaparamāṇuḥ/</p>\n\n<p>( 7 ) pārthivārabdhaṃ\ntaijasārabdhaṃ vā suvarṇamapārthivaṃ taijasaṃ vā</p>\n\n<p>atyantāgnisaṃyoge 'pyanucchidyamānadravatvādhikaraṇaparamāṇvārabdhatvāt\niti vā/</p>\n\n<p>dīpikāyāmapyannambhaṭṭaḥ imāmeva rītimavalambya suvarṇasya\ntaijasatvaṃ sādhayati/</p>\n\n<p><hi rend='bold'>ekadeśimatena suvarṇasya\npārthivatvam</hi></p>\n\n<p>muktāvalīvyākhyāne\ndinakarīye1 --- 'navīnāstu' ityādinā suvarṇasya pārthivatvasādhakaṃ\nmatāntaramupanyastam/ teṣāmāśayastu 'pītaṃ suvarṇaṃ drutam' iti\npratītyā pītarūpavati suvarṇe ata eva pārthive dravatvavattvamavagamyate/\ntathā pratīyamānasya pārthivadravatvasya atitāpe 'pyanucchedāt tatra\nvyabhicāro durvāraḥ/ na ca tādṛśapratītirbhramarūpeti vācyam/\nbādhakābhāvāt/ na ca tasya pārthivatve agnisaṃyogāttadīyarūpanāśaḥ\nkuto na bhavatīti vācyam/ anubhavabalena rūpanāśaṃ prati tādātmyena\nsuvarṇasya pratibandhakatvāṅgīkārāditi/</p>\n\n<p>atredaṃ vicāraṇīyam\n--- pratibandhakābhāvaviśiṣṭaḥ atyantāgnisaṃyogaḥ pārthivadravatvanāśaṃ\nprati heturiti</p>\n\n<p>kāryakāraṇabhāvaḥ\nāvaśyakaḥ/ tatra suvarṇasthapārthivabhāgamatadravatvanāśarūpakāryasya abhāvaḥ\npratibandhakābhāvaviśiṣṭātyantāgnisaṃyogarūpakāraṇābhāvaprayuktaḥ\niti nirvivādam/ tatra tādṛśaviśiṣṭābhāvarūpaḥ kāraṇābhāvaḥ na\nviśeṣyābhāvāt, atyantāgnisaṃyogarūpasya viśeṣyasya yatra sattvāt/\nkiṃ tu pratibandhakābhāvarūpasya viśeṣaṇasyā bhāvādeva vaktavya iti\npratibandhaka kiñcit dravadravyāntaraṃ tatrāstīti vaktavyam/ tasyāpi\npṛthivītve taddravatvanāśapratibandhakaṃ dravyāntaraṃ tasyāpi\ntathetyanavasthā syāt/ ataḥ pratibandhakāntaraṃ vinā\navinaśyaddravatvādeva tanna pṛthivī iti/</p>\n\n</div>\n<div>\n\n<p>dīpikākārāḥ\npārthivabhāgasyāpi dravatvaṃ tejobhāgasyāpi dravatvamaṅgīkurvanti/\n'pītadravyadravatvanāśa' 'dravadravyāntara' iti padayoḥ svārasyāt/\nmuktāvalyāṃ tu 'jalamadhyasthamaṣīkṣodavattasyādrutatvāt' iti granthena\npārthivabhāgasya dravatvābhāva eva pratipāditaḥ/ ata eva tadanusāreṇa\nsuvarṇasya taijasatvasādhakamanumānāntaraṃ muktāvalyāmupanyastamiti</p>\n\n<p>bālapriyākārāḥ\nvistareṇa nirūpayanti/</p>\n\n<p><hi rend='bold'>[ 4 ]</hi> <hi rend='bold'>vāyupratyakṣavicāraḥ</hi></p>\n\n<p>dīpikākārāḥ\nsparśānumeyo vāyurityādinā sparśaliṅgakānumānavedyatvaṃ vāyoḥ\nprasādhya rūparahitatvāt vāyuḥ na pratyakṣavedya iti nyarūpayan/\netattattvamadhunā parīkṣyate/</p>\n\n<p>bahidindriyajanyadravyapratyakṣasāmānyaṃ prati udbhūtarūpaṃ\nkāraṇam/ tathā ca vāyorudbhūtarūpavirahāt na pratyakṣagocaratvam,\nkiṃ tvanumānaikavedyatā/ tathā ca vaiśeṣikaṃ sūtram --- 'sparśaśca\nvāyoḥ' [vai. sū. 2-1-9] iti/ caśabdena śabdadhṛtikampā gṛhyanta/\nataḥ sparśādibhirvāyuranumeyaḥ, na tu pratyakṣa iti sūtrārthaḥ/</p>\n\n<p>tathā ca\npraśastapādabhāṣyam1 ---</p>\n\n<p>'viṣayastūpalabhyamānasparśādhiṣṭhānabhūtaḥ</p>\n\n<p>sparśaṃśabdadhṛtikampaliṅgaḥ'</p>\n\n<p>iti/ tatra\nkandalīkāraḥ2 --- na tāvadvāyorastitve pratyakṣaṃ pramāṇam,\nsparśādanyasya tvacā agrahaṇāt/ na ca vāyurvātīti jñānāt vāyuḥ\npratyakṣa iti vācyam/ tasya jñānasya sparśaliṅgakānumitirūpatvāt/\nyatra yatra spārśanapratyakṣaviṣayatvaṃ tatra tatra cākṣuṣapratyakṣaviṣayatvamiti\nvyāpteḥ ghaṭādau darśanāt rūpābhāvena vāyau cākṣaṣatvarūpasya\nvyāpakasya</p>\n\n</div>\n<div>\n\n<p>nivṛttau tadvyāpyaṃ\nspārśanatvamapi nivartate/ ato vāyurna pratyakṣaviṣayaḥ, api tvanumeya\niti nyarūpayat/</p>\n\n<p><hi rend='bold'>maṇikāramatam</hi></p>\n\n<p>dravyaviṣayakaspārśanaṃ prati nodbhūtasparśamātraṃ prayojakam/\ntathā sati udbhūtasparśāśrayasya nidāghoṣmaṇaḥ pratyakṣatayā\ntadvṛttisaṃkhyāderapi pratyakṣatā syāt/ yogyavyaktivṛtteḥ saṃkhyāyāḥ\nyogyatvamiti niyamāt/ na khalūṣmaṇi kareṇa parāmṛṣṭe 'pi\ntadgatāṃ saṃkhyāṃ ko 'pyadhyakṣayati/ nāpi dravyapratyakṣaṃ prati\nudbhūtarūpamātraṃ prayojakam, tathā sati</p>\n\n<p>udbhūtarūpavataḥ\ncandrādyudyotasyāpi pratyakṣatayā tadgatasaṃkhyāyā api pratyakṣatā\nprasajyeta/ na hi nipuṇamavalokayannapi candraprabhādigataṃ saṃkhyādikaṃ\nkaścit paśyati/ ataḥ pratyekaṃ vyabhicārāt udbhūtasparśaḥ\nudbhūtarūpaṃ cetyubhayamapi dravyapratyakṣatve prayojakamiti vaktavyam/\ncandrādyālokaḥ udbhūtarūpavānapi udbhūtasparśavānna bhavati/\nnidāghoṣmā udbhūtasparśavānapi nodbhūtarūpavān/\natastayorapratyakṣatvāt tadgatasaṃkhyāyāḥ pratyakṣatā āpādayituṃ na\nśakyate/ tathā ca vāyurudbhūtasparśavānapi nodbhūtarūpavāniti na\npratyakṣaḥ/</p>\n\n<p>api ca dravyapratyakṣaṃ\nprati nodbhūtasparśaḥ kāraṇam/ tathā sati pakṣikāṇḍe calati\npūrvadeśavibhāgottaradeśasaṃyogayoḥ pratyakṣatā na syāt/\nprabhāmaṇḍalātmakayoḥ pūrvottaradeśayoḥ udbhūtasparśaśūnyatvāt/ ata\nudbhūtarūpameva dravyapratyakṣatāyāṃ tantramiti saṃpradāyavidaḥ/\ntanmate 'pi udbhūtarūpaśūnyo vāyurapratyakṣa eveti maṇikārāḥ\npratyapīpadan/</p>\n\n<p>evaṃ ca\nbahirindriyajanyadravyapratyakṣaṃ prati udbhūtarūpasya kāraṇatve niścite\n'vāyuḥ bahirindriyajanyapratyakṣaviṣayaḥ pratyakṣasparśāśrayatvā'\ndityanumāne\npakṣadharmadravyatvāvacchinnasādhyavyāpakamudabhūtarūpavattvamupādhiḥ/ tathā ca\nvāyuḥ bahirindriyajanyapratyakṣāviṣayaḥ</p>\n\n<p>rūpaśūnyadravyatvāt\nākāśavadityanumānena vāyorapratyakṣatvaṃ sidhyatīti\nmaṇikāranirūpaṇasya sārāṃśaḥ/ dīpikākāro 'pyamumeva\npanthānamavalalambe/</p>\n\n<p><hi rend='bold'>muktāvalyāṃ vāyoḥ\npratyakṣatvopapādanam/</hi></p>\n\n<p>muktāvalyāṃ1navīnāstu ityādinā vāyoḥ pratyakṣattvaṃ\nvyavāsthāpi/ tathā hi - bahirindriyajanyadravyapratyakṣatvāvacchinnaṃ prati na\nrūpaṃ kāraṇaṃ, pramāṇābhāvāt/ api tu cākṣuṣapratyakṣe rūpaṃ,</p>\n\n<p>spārśanapratyakṣe sparśaḥ\nkāraṇam/ tathā ca sparśāśrayasya vāyoḥ tvācapratyakṣaviṣayatve na\nkimapi bādhakam/ yathā hi udbhūtasparśaśūnyāyā api prabhāyāḥ 'prabhāṃ\npaśyāmi' ityanubhavabalāt cākṣuṣapratyakṣaviṣayatvamupeyate, tathā\n'vāyuṃ spṛśāmi' ityanubhavāt udbhūtarūpaśūnyasyāpi vāyoḥ\nspārśanapratyakṣaviṣayatve ko virodhaḥ? tarhi yogyavāyuvṛttiḥ\nsaṃkhyāpi gṛhyeteti maṇyuktadoṣasya kaḥ parihāra iti cet - ayam/\nsajātīyasaṃvalanarūpāddoṣāt kvacit vāyoḥ saṃkhyā na gṛhyate/\ndoṣābhāve tu saṃkhyāgrahaṇamiṣṭameveti/</p>\n\n<p>vastutastu pakṣikāṇḍe\ngacchati pūrvottarasaṃyogavibhāgau pratyakṣau/ tatrāśrayasya\nprabhātmakadeśasyāpratyakṣatve tadāśrita saṃyogavibhāgayorapratyakṣatā\nsyāditi yuktyā prabhāyāḥ pratyakṣatve 'pi vāyorna tathātvamiti\nmaṇikārairuktatvāt prabhādṛṣṭāntena vāyoḥ pratyakṣatā sādhayituṃ na\nśakyate/ vāyau tu naitādṛśī yuktirasti/ ato vāyurapratyakṣa eveti\ndinakaryādau2 spaṣṭam/</p>\n\n<p>cintāmaṇiprakāśakāraḥ\nrucidattamiśraḥ vāyoḥ pratyakṣatvameva samarthaṃyate/ udbhūtarūpasparśavati\nsauratejasi pratyakṣe 'pi saṃkhyādikaṃ na pratyakṣam/ tathā vāyāvapyastu/\nyadi ca sauratejasi saṃkhyādikaṃ pratyakṣamevetyaṅgīkriyate, tathā\nvāyāvapi</p>\n\n<p>svīkriyatām/ yadvā\nsaṃkhyāpratyakṣaṃ prati āśraye udbhūtasparśavattve sati\nudbhūtarūpavattvameva prayojakam/</p>\n\n</div>\n<div>\n\n<p>ato vāyau saṃkhyā na\ngṛhyate/ tathāpi vāyoḥ spārśanatve udbhūtasparśamātraṃ prayojakamiti\nvāyoḥ spārśaṃnatvaṃ nirābādhamiti tena nyarūpi/</p>\n\n<p><hi rend='bold'>[ 5 ]</hi> <hi rend='bold'>pramālakṣaṇavicāraḥ</hi></p>\n\n<p>dīpikāyāṃ 'tadvati\ntatprakārako 'nubhavo yathārthaḥ', 'tadabhāvavati\ntatprakārako 'nubhavo 'yathārthaḥ' iti maṇikāraniṣkṛṣṭaṃ\npanthānamavalambya pramāyāḥ apramāyāśca lakṣaṇe abhihite/ atra viṣaye\nprāktanānāmāśayaṃ nūtanalakṣaṇābhidhāne kāraṇaṃ ca vimṛśāmaḥ/\n'tattvajñānānniḥ- śreyasādhigamaḥ' (nyā. sū. 1-1-1) iti prathamasūtre\ntattvajñānasyāpavargopāyatvamuktvā tatprakārapratipādanapare 'duḥkhajanma'\nityādidvitīyasūtre tattvajñānaṃ mithyājñānasya nivartakamityavadat/\ntena tattvajñānaṃ prameti sūtrakāro manyate/ pramāyā eva\nbhramarūpamithyājñānanivartakatvāt/ tasya bhāvaḥ tattvaṃ -\nviśeṣyavṛttidharmaḥ tasya jñānaṃ tattvajñānam/ viśeṣyavṛttidharmaprakārakaṃ\njñānaṃ tattvajñānamiti yāvat/ anena viśeṣyavṛttidharmaprakārakajñānatvaṃ\npramāyāḥ lakṣaṇamiti paryavasyati/ atra pakṣe yathārthasmṛtāvativyāptiḥ\nprasajati, tasyā api viśeṣyavṛttidharmaprakārakajñānatvāt/</p>\n\n<p>tṛtīyasūtre bhāṣye1\n--- 'upalabdhisādhanāni pramāṇānīti samākhyānirvacanasāmarthyāt\nboddhavyamiti vadan bhāṣyakāraḥ 'upalabdhi pramā' iti sūcayati/\n'buddhirūpalabdhirjñānamityanarthāntaram' iti (nyā. sū. 1-1-15)\nsūtrānusāreṇa upalabdhipadasya jñānam ityathaḥ/\nnirviṣayakajñānasyāsaṃbhavāt arthaṃviṣayakajñānatvaṃ pramātvamiti labhyate/\nata eva 'yattat arthavijñānaṃ sā pramitiḥ' iti prathamasūtre bhāṣyam/\nparaṃ tvatra lakṣaṇe smṛtau bhrame cātivyāptiḥ, tayorapi\narthaviṣayakatvāt jñānatvācca/</p>\n\n</div>\n<div>\n\n<p>uktānupapattimālocyaiva ṭīkākārāḥ vācaspatimiśrāḥ1 --</p>\n\n<p>'lokādhīnāvadhāraṇo\nhi śabdārthasaṃbandhaḥ/ lokaśca</p>\n\n<p>smṛteranyāmupalabdhimarthāvyabhicāriṇīṃ pramāmācaṣṭe'</p>\n\n<p>ityāhuḥ/\narthāvyabhicāri smṛtibhinnaṃ jñānaṃ prameti tadarthaḥ/\njñānasyārthāvyabhicaritatvaṃ yathāvasthitārthaviṣayakatvam/ atra pakṣe 'pi\nyathārthasmṛtāvativyāptidoṣo vartate/</p>\n\n<p>ata eva nyāyasāre2\njñānapadasya sthāne anubhavapadaṃ niveśya 'samyaganubhavaḥ pramā' iti\npramāyāḥ lakṣaṇamuktam/ anubhave samyaktvaṃ ca\ntathābhūtārthaniścayasvabhāvatvamiti nyāyabhūṣaṇe3/</p>\n\n<p>sūtrasthasya tattvajñānasya\npramāttve smṛtāvativyāptiriti paryālocyaiva 'tattvānubhūtiḥ pramā'\niti lakṣaṇāvalyāmudamanācāryaiḥ saptapadārthyāṃ\nśivādityamiśraiścābhyadhāyi/ idaṃ lakṣaṇaṃ bahudhā vikalpya khaṇḍana\nkhaṇḍakhādye</p>\n\n<p>adūṣyata/</p>\n\n<p>nyāyakusumāñjalau\nudayanācāryāḥ---</p>\n\n<p>'yathārthānubhavo\nmānamanapekṣatayeṣyate'4</p>\n\n<p>iti kārikābhāgena\nyathārthānubhavatvaṃ pramāyāḥ lakṣaṇamiti avadan/ anubhavapadasaṃyojanena\nsmṛtāvativyāptirnirākṛtā bhavati/ anubhave yathārthatvaṃ yatra yadasti\ntatra tadviṣayakatvameva/ tathā hi bhrāntinirvacanāvasare kusumāñjalau5\n</p>\n</div>\n<div>\n\n<p>'yannāsti tatra\ntasyāvagatiriti bhrāntyarthatvāt' ityabhāṇi/</p>\n\n<p>tadvyākhyāne prakāśe\nvardhamānopādhyāyaiḥ6---</p>\n\n</div>\n<div>\n\n<p>'etena yad yatrāsti\ntatra tajjñānaṃ prametyapi nirūktam'</p>\n\n<p>ityavādi/ evaṃ ca\ntadvati tatprakārakānubhavatvaṃ pramātvamiti udayanācāryāṇāṃ niṣkṛṣṭaṃ\npramālakṣaṇam/ maṇikārairapyetallakṣaṇaṃ siddhāntatvena svīkṛtamiti\ndīpikākāro 'pi tadeva lakṣaṇaṃ provāca/</p>\n\n<p><hi rend='bold'>smṛtisādhāraṇaṃ pramātvam</hi></p>\n\n<p>viśvanāthapañcānanena kārikāvalyāṃ pramāyāḥ lakṣaṇadvayamuktam\n</p>\n</div>\n<div>\n\n<p>'bhramabhinnaṃ tu\njñānamatrocyate pramā' (kārikā. 134)</p>\n\n<p>'athavā tatprakāraṃ\nyajjñānaṃ tadviśeṣyakam/ tatpramā'</p>\n\n<p>(kārikā 135)</p>\n\n<p>iti/ tatra prathamaṃ\nlakṣaṇaṃ bhramabhinnatve sati jñānatvamiti/ atra lakṣaṇe śuktirajatayoḥ 'hame\nrajate' iti jñānaṃ rajate rajataviṣayakatvāṃśe pramā itīṣyate/\ntatra bhramabhinnatvaṃ nāstīti avyāptiṃ paryālocya dvitīyaṃ\nlakṣaṇamanusṛtam/ tacca tadvadviśeṣyakatve sati tatprakārakaṃ jñānaṃ\nprameti/</p>\n\n<p>atra lakṣaṇadvaye 'pi\nanubhavapadamaniveśva jñānapadasyaiva niveśāt smṛtāvativyāptiḥ\npramālakṣaṇasyeti śaṅkāyāḥ itthaṃ samādhānamuktaṃ muktāvalyām -\nsmṛteḥ pramātvamiṣyata eva/ atastasyā api\npramālakṣaṇalakṣyatvānnātivyāptiḥ/ yadi smṛteḥ pramātvamabhyupagamyate\ntarhitatkāraṇasya pañcamapramāṇatvamāpadyata iti cet - maivam/\npramāṇalakṣaṇasyānubhavaghaṭitatvāt/ yathārthānubhavakaraṇaṃ pramāṇamiti\npramāṇalakṣaṇam/ smṛtikaraṇasyānubhavakaraṇatve nāsti,\nsmṛteranubhavatvābhāvāt iti na pramāṇatvaprasaktiḥ iti/</p>\n\n<p>viśvanāthasyedamupapādanaṃ yuktarūpaṃ pratibhāti/\nnyāyasūtrakāreṇa mithyājñānavirodhini pramājñāne 'tattvajñānam'\niti smṛtisādhāraṇajñānapadasyaiva prayogāt smṛterapi pramātvaṃ\ntadabhimatam/ tenaiva 'pratyakṣānumānopamānaśabdāḥ pramāṇāni' (nyā.\nsū. 1-1-3) iti sūtre smṛtikaraṇasya pramāṇamadhye 'parigaṇanāt\nanubhavaghaṭitameva pramāṇalakṣaṇaṃ kartavyamiti sūcitamiti/</p>\n\n<p><hi rend='bold'>prakāśikākāraniṣkarṣaḥ</hi></p>\n\n<p>'tadvati\ntatprakārakānubhavo yathārthaḥ' ityuktāvapi raṅgarajatayoḥ 'ime\nrajataraṅge' iti bhrame 'tivyāptiḥ/ tasyāpi\nrajatatvavadrajataviśeṣyakatve sati rajatatvaprakārakatvāt\nraṅgatvavadraṅgaviśeṣyakatve sati raṅgatvaprakārakatvācca/ ato\nviśeṣyatāprakāratayornirūpyanirūpakabhāvaṃ niveśya\ntadvanniṣṭhāviśeṣyatānirūpitatanniṣṭhaprakāratāśālyanubhavatvaṃ\npramālakṣaṇaṃ vācyamiti prakāśikāyāṃ niṣkarṣaḥ kṛtaḥ/</p>\n\n<p>ayamatrānugamaḥ ---\nprakāratāviśiṣṭaviśeṣyatānirūpakānubhavaḥ pramā/ vaiśiṣṭyaṃ ca\nsvāvacchedakasambandhena svāśrayavanniṣṭhatvasavanirūpitatvobhayasambandhena/\nyadvā prakāritāviśiṣṭaviśeṣyitāvadanubhavaḥ pramā/ vaiśiṣṭyaṃ ca\nsvāvacchinnatvasvanirūpitaprakāratāviśiṣṭaviśeṣyatānirūpitatvobhayasaṃbandhena/\nprakāratāvaiśiṣṭyaṃ ca svāvacchedakasambandhena\nsvāśrayavanniṣṭhatvasambandheneti/ adhikaṃ prasāraṇākhyavyākhyāyāṃ\ndraṣṭavyam/</p>\n\n<p>paraṃ tvevaṃ\nniṣkṛṣṭalakṣaṇasyāpi nirvikalpakāvyāptiḥ/ niṣprakārake\nnirvikalpakapadābhidheyajñāne tatprakārakatvaghaṭitapramālakṣaṇavirahāt/\nataḥ tadabhāvavati tatprakārakānubhavaḥ apramā, tadbhinno 'nubhavaḥ pramā\niti lakṣaṇaṃ vācyam/ muktāvalīkṛtastu nirvikalpakaṃ\nbhramapramābahirbhūntamiti manyante/</p>\n\n<p><hi rend='bold'>[ 6 ]</hi> <hi rend='bold'>kāraṇatraividhyavicāraḥ</hi></p>\n\n<p>tarkasaṃgraha-dīpikā-kārikāvalī-muktāvalīprabhṛtiṣu\nnyāyavaiśeṣikānusāriṣu prakaraṇagrantheṣu samavāyikāraṇam\nasamavāyikāraṇaṃ nimittakāraṇaṃ ceti kāraṇaṃ tredhā vibhajya tasya\npratyekaṃ lakṣaṇamapi niṣkṛṣya pratipāditamasti/ paraṃ\ntvādhunikavimarśakāḥ kecana itthaṃ kāraṇasya tredhā vibhāgaḥ na\nsūtrādiṣu prācīneṣu grantheṣūllikhitaḥ kevalaṃ navīnanaiyāyikaiḥ\npratipādita iti manyante/ etattattvamadhunā paryālocyate/</p>\n\n<p>'kriyāguṇavat\nsamavāyikāraṇamiti dravyalakṣaṇam' (vai.sū. 1-1-15), ' kāraṇaṃ\ntvasamavāyino guṇāḥ' (vai.sū.5-2-24) 'kāraṇena kālaḥ' (vai.sū.5-2-26)\nityādivaiśeṣikasūtrāṇāmavalokanena kāraṇatrayamapi\nsūtrākārasaṃmatamiti jñāyate/ praśastapādabhāṣye 'pi kāraṇatrayaṃ\nsvīkṛtam/ 'yugapat trayāṇāṃ samavāyyasamavāyinimittakāraṇānāṃ\nvināśāt paratvasya vināśaḥ' ityādayo bhāṣyagranthāḥ draṣṭavyāḥ/</p>\n\n<p>yadyapi nyāsasūtreṣu\nkāraṇatrayaprastāvo na dṛśyate, tathāpi vātsyāyanabhāṣye tatsūcanaṃ\nvartate/ tathā hi nyāyadarśaṃne caturthādhyāne prathamāhnike aṣṭādaśaṃ\nsūtram --- 'kramanirdeśādapratiṣedhaḥ' iti/ sūtramidaṃ śūnyameva\njagadupādānakāraṇamiti matanirākaraṇasaṃdarbhe/ vidyate/ tatra ca\nbhāṣyam ---</p>\n\n<p>'bījāvayavāḥ\nkutaścinnimittāt prādurbhūtakriyāḥ</p>\n\n<p>pūrvavyūhaṃ jahati\nvyūhāntaraṃ cāpadyante/</p>\n\n<p>vyūhāntarāt aṅkura\nutpadyate/ dṛśyante</p>\n\n<p>khalvavayavāḥ\ntatsaṃyogāśca aṅkurotpattihetavaḥ'</p>\n\n<p>iti/ atra\n'kutaścinnimittāt' ityanena adṛṣṭādirūpaṃ nimittakāraṇaṃ\nsūcitam/ 'avayavāstatsaṃyogāścāṅkurotpattihetavaḥ' ityanena\navayavarūpaṃ samavāyikāraṇam avayavasaṃyogarūpamasamavāyikāraṇaṃ ca\nsūcitam/ nyāyavārtikakāro 'pi trīṇi kāraṇāni tatra tatra kaṇṭharaveṇa\nnirdiśati/ 'tatkāritatvādahetuḥ' (nyā.sū.4-1-21) iti sūtrasthaṃ\n'tatkāritatvādityevaṃ bruvatā nimittakāraṇamīśvaraḥ ityupagataṃ\nbhavati/ yacca nimittaṃ tat itarayoḥ\nsamavāyikāraṇāsamavāyikāraṇayoranugrāhakaṃ yathā turyādi tantūnāṃ\ntatsaṃyogānāṃ ca' iti vārtikam,\n'ghrāṇarasanacakṣustvakśrotrāṇīndriyāṇi bhūtebhyaḥ' (nyā.sū. 1-1-12)\niti sūtrasthaṃ 'na kiñcidapyekakāraṇakaṃ kāryaṃ dṛṣṭam/ sarvaṃ hi kāryaṃ\nprādurbhavat samavāyyasamavāyinimittakāraṇebhyo bhavati' iti\nvārtikaṃ cātrānusandhānamarhataḥ/ tathā</p>\n\n<p>ca\nsamavāyikāraṇāsamavāyikāraṇanimittakāraṇarūpeṇa kāraṇaṃ\ntrividhamiti vibhāgaḥ prācīnagranthārūḍha iti siddham/ navyagrantheṣu\nteṣāṃ kāraṇānāṃ lakṣaṇānyeva pariṣkṛtya pratipāditāni/</p>\n\n<p><hi rend='bold'>kāraṇatrayasvīkāre upapattayaḥ</hi></p>\n\n<p>atra kācidāśaṅkā\n--- yathā vedāntiprabhṛtayaḥ upādānakāraṇaṃ nimittakāraṇaṃ ceti\nkāraṇaṃ dvividhamaṅgīkurvanti, tathā kuto naiyāyikā\nnāṅgīkurvantīti/ tatrocyate/ naiyāyikā avayavātiriktamavayavinaṃ\nsvīkurvanti/ vedāntinastu tantūnāṃ saṃyogaviśeṣa eva paṭo na\ntadatirikta iti prāhuḥ/ vedāntināṃ mate tantuseyāṅgaḥ</p>\n\n<p>kāryakoṭau\nniviśate/ naiyāyikānāṃ mate tu paṭanāmako 'vayavī kāryabhūtaḥ/ sa\nca tantusaṃyogaviśeṣādutpadyate/ atastantusaṃyogo 'pi kāraṇamiti\nsvīkartavyam/ tasya samavāyikāraṇatvāsaṃbhavena asamavāyikāraṇatvaṃ\npratipāditamiti/</p>\n\n<p>tarhi samavāyikāraṇaṃ\nnimittakāraṇaṃ ceti dvedhā vibhāgo 'stu, tantusaṃyogasyāpi\nnimittakāraṇatvamevāstu iti cet --- atrocyate/\nnimittakāraṇabhūtatantuvāyanāśe 'pi paṭarūpaṃ kāryaṃ tiṣṭhati/\ntantusaṃyoganāśe tu na paṭastiṣṭhati, api tu naśyati/ ato\nnimittakāraṇasya vaidharmyāt samavāyikāraṇavaidharmyācca tantusaṃyogaḥ\nasamavāyikāraṇatvena svīkṛta iti/</p>\n\n<p>kiṃ\ncāsamavāyikāraṇānabhyupagame dravyanāśaṃ prati kiṃ kāraṇamiti\nvaktavyam/ na tāvannimittakāraṇanāśaḥ, kulālādisadbhāve 'pi\nghaṭanāśadarśanāt kulālādināśe 'pi ghaṭasadbhāvadarśanācca/ nāpi\nsamavāyikāraṇanāśaḥ kāraṇam/ dvyaṇukanāśānupapatteḥ/ dvyaṇukasya\nhi paramāṇuḥ samavāyikāraṇam/ na hi tasya nāśaḥ saṃbhavati,\nnityatvāt/ ato dvyaṇukasya samavāyikāraṇanāśānnāśo na\nsaṃbhavatīti asamavāyikāraṇabhūtasya paramāṇudvayasaṃyogasya nāśādeva\nnāśo vaktavyaḥ/ tathā ca dvyaṇukanāśasya asamavāyikāraṇanāśo\nhetuḥ, itarakāryadravyanāśasya samavāyikāraṇanāśo heturiti\nkalpanāmapekṣyānugatatayā kāryadravyasāmānyanāśaṃ prati\nasamavāyikāraṇasvīkāra āvaśyakaḥ/</p>\n\n<p>tarhi samavāyikāraṇaṃ\nasamavāyikāraṇaṃ ceti dvedhā vibhāgo 'stu, nimittakāraṇaṃ māstu\niti ceta - na/ yadi samavāyikāraṇabhinnaṃ sarvaṃ\nkāraṇamasamavāyikāraṇamiti varge 'ntarbhāvyate, tarhi\nasamavāyikāraṇanāśasya pūrvoktarītyā dravyanāśahetutvāt\nkulālādināśe 'pi ghaṭanāśāpattiḥ syāt/ ato\nnimittakāraṇamatiriktatayā svīkaraṇīyamiti/ tathā ca yuktiyuktatvāt\nkāraṇatrayamapi svīkaraṇīyamiti tredhā kāraṇavibhāgaḥ\nprācīnagranthārūḍhaśceti siddham/</p>\n\n<p><hi rend='bold'>( 7 ) nirvikalpakasavikalpakavicāraḥ</hi></p>\n\n<p>pratyakṣaṃ dvividhaṃ\nnirvikalpakaṃ savikalpakam ca/</p>\n\n<p>niṣprakārakaṃ jñānaṃ\nnirvikalpakam, saprakārakaṃ jñānaṃ savikalpakam iti tarkasaṃgrahe\nuktam/ viśeṣaṇaviśeṣyasaṃbandhānavagāhi jñānaṃ nirvikalpakam,\nnāmajātyādiviśeṣaṇaviśeṣyasaṃbandhāvagāhi jñānaṃ savikalpakam\niti dīpikāyām/ viśeṣyatāśūnyatvaṃ prakāratāśūnyatvaṃ\nsaṃsargatāśūnyatve ca nirvikalpakatvam, viśeṣyatānirūpakatvaṃ\nprakāratānirūpakatvaṃ saṃsargatānirūpakatvam ca savikalpakatvamiti\nprakāśikāyām/ etattattvamidārnīṃ prāktanagranthāloḍanapūrvakaṃ\nvicāryate/</p>\n\n<p>nyāyasetre na kvāpi\nnirvikalpakasavikalpakaśabdābhyāṃ pratyakṣavibhāgaḥ kṛtaḥ/\n'indriyārthasaṃnikarṣotpannam' iti</p>\n\n<p>pratyakṣalakṣaṇapratipādakasūtrasthābhyāṃ 'avyapadeśyam'\n'vyavasāyātmakam' iti padābhyāṃ nirvikalpakasavikalpake vivakṣite\niti tātparyaṭīkākārāḥ nirūpayanti/ paraṃ tu bhāṣye vārtike vā\nnaivaṃvidhaṃ nirūpaṇamupalabhāmahe/</p>\n\n<p>nyāyamañjaryāṃ\nnyāyasāre ca nirvikalpakaṃ savikalpakaṃ ceti pratyakṣadvayaṃ yadyapi\nsayuktikaṃ prasādhitam, tathāpi sūtrāt tādṛśavibhāgasya\nlābhaprakārastatra na pradarśitaḥ/ nyāyabhūṣaṇe tu avyapadeśyapadena\nnirvikalpakasya vyavasāyātmakapadena savikalpakasya grahaṇamiti\nsayuktikaṃ pratyapādi/</p>\n\n<p>praśastapādabhāṣye1 ---</p>\n\n<p>'dravye tāvadvividhe\nmahatyanekadravyavattvodbhūtarūpaprakāśa --</p>\n\n<p>catuṣṭayasaṃnikarṣāt\ndharmādisāmagrye ca svarūpālocanamātram'</p>\n\n<p>iti granthena\nnirvikalpakapratyakṣaṃ pradarśitam/ svarūpālocanamātramityasya\nsvarūpamātrasya grahaṇamityarthaḥ/ mātrapadena\njātyādisaṃbandhaviṣayakatvavyavacchedaḥ/ tataḥ ---</p>\n\n<p>'sāmānyaviśeṣadravyaguṇakarmaviśeṣaṇāpekṣāt ātmamanaḥ -</p>\n\n<p>saṃnikarṣāt\npratyakṣamutpadyate sat dravyaṃ pṛthivī viṣāṇī</p>\n\n<p>śuklo gaurgacchati'</p>\n\n</div>\n<div>\n\n<p>iti granthena\nsavikalpakapratyakṣaṃ sodāharaṇamupadarśitam/ paraṃ tu\nnirvikalpakasavikalpakaśabdau na prayuktau/ kumārilabhaṭṭa api1 ---</p>\n\n<p>'asti hyālocanājñānaṃ\nprathamaṃ nirvikalpakam/</p>\n\n<p>bālamūkādivijñānasadṛśaṃ śuddhavastujam//'</p>\n\n<p>iti ślokena\nnirvikalpakaṃ,</p>\n\n<p>'tataḥ paraṃ ca tadvastu\ndharmairjātyādibhiryathā/</p>\n\n<p>buddhyāvasīyate\nsāpi pratyakṣatvena saṃmatā//'</p>\n\n<p>iti ślokena\nsavikalpakaṃ ca lakṣayāṃbabhūvuḥ/ prakaraṇapañcikāyāṃ ca ---</p>\n\n<p>'savikalpāvikalpā ca\ndvividhā buddhiriṣyate/</p>\n\n<p>ādyā viśiṣṭaviṣayā\nsvarūpaviṣayetarā//'</p>\n\n<p>iti pratyakṣasya\nnirvikalpakasavikalpakabhedena dvaividhyaṃ prādarśayan/</p>\n\n<p>tattvacintāmaṇau2 ---\n'nāmajātyādiyojanārahitaṃ vaiśiṣṭyānavagāhi niṣprakārakaṃ\nnirvikalpakam' iti nirvikalpakalakṣaṇaṃ prādarśi/\nvaiśiṣṭyānavagāhītyasyaiva vivaraṇaṃ niṣprakārakamiti/ nirvikalpake\nprakāratākhyaviṣayatāśūnyatvamiva viśeṣyatākhyaviṣayatāśūnyatvamapi\nvartate/ tathā ca nirviśeṣyakaṃ jñānaṃ nirvikalpakamityapi śakyate\nvaktum/ tathā anuktvā niṣprakārakamiti vadatāṃ\nmaṇikārāṇāmayamāśayaḥ--- yathā savikalpakasya viśiṣṭajñānatvāt tataḥ\npūrvaṃ viśeṣaṇajñānaṃ kalpyate, tathā nirvikalpakahetutayā jñānāntaraṃ\nnāpekṣitamiti/</p>\n\n<p>etādṛśanirvikalpakasadbhāve pramāṇaṃ tu - etajjanmani prāthamikaṃ\ngauriti pratyakṣaṃ janyaviśeṣaṇajñānajanyaṃ janyaviśiṣṭajñānatvāt\nanumitivat ityanumānam/ yathā 'parvato vahnimān'\nityanumitiḥ vahniviśiṣṭaparvataviṣiyaṇī</p>\n\n</div>\n<div>\n\n<p>vahnarūpaviśeṣaṇajñānātmakasādhyaprasiddhijanyā tathā prāthamikaṃ\ngauriti viśiṣṭapratyakṣamapi gotvātmakaviśeṣaṇajñānādevodetīti\nvaktavyam/ tadeva vaiśiṣṭyāviṣayakaṃ nirvikalpakam/</p>\n\n<p>na ca tatra\nprāthamikaviśiṣṭapratyakṣaṃ prati gotvarūpaviśeṣaṇasmaraṇameva hetuḥ,\ntathā ca na nirvikalpakapratyakṣaṃ sidhyatīti vācyam/ etajjanmani pūrvaṃ\ngotvasyānanubhavena tatsmaraṇāsaṃbhavāt/</p>\n\n<p>na ca\ngotvarūpaviśeṣaṇānubhavaḥ savikalpaka eva san 'ayaṃ gauḥ' iti\nviśiṣṭapratyakṣaṃ janayatu/ tathā ca gataṃ nirvikalpakeneti vācyam/\ntathātve tasyāpi viśiṣṭajñānatvena viśeṣaṇajñānajanyatvaṃ tasyāpi\ntathetyanavasthāprasaṅgāt/ tathā ca gotvaviṣayakaṃ\nnirvikalpakamarthātsidhyati/</p>\n\n<p>atredamāśaṅkyate -\nyaduktaṃ viśiṣṭabuddherviśeṣaṇajñānapūrvakatvānnirvikalpakaṃ sidhyatīti/\ntanna/ gauriti viśiṣṭajñānaṃ viśeṣaṇajñānajanyaṃ viśiṣṭajñānatvāt\nityanumāne bhinnasāmagrīvedyaviṣayakatvasyopādhitvāt/ yatra\nviśeṣaṇaṃ viśeṣyaṃ ca bhinnasāmagrīvedyaṃ tatraiva viśiṣṭajñānaṃ\nviśeṣaṇajñānapūrvakaṃ dṛṣṭam, yathā sūrabhi candanamiti\nviśiṣṭapratyakṣam/ tatra hi viśeṣaṇaṃ saurabhaṃ ghrāṇendriyavedyaṃ viśeṣyaṃ\ncandanaṃ cakṣurvedyamiti bhinnasāmāgrīvedyaviṣayakatvāt viśiṣṭapratyakṣasya\nādau saurabharūpaviśeṣaṇajñānaṃ, tena surabhi candanamiti\nviśiṣṭapratyakṣaṃ bhavati/ ekendriyavedyayorgotvayorekakāla\nviśiṣṭajñānasaṃbhavāt gotvajñānaṃ tato gotvaviśiṣṭagojñānamiti\nkalpanaṃ na yujyate/</p>\n\n<p>nanu\nviśeṣaṇaviśeṣyayoḥ gotvagovyaktyoḥ ekendriyayogyatvena\nekajñānaviṣayatve 'pi tayoḥ saṃbandhasyātathātvāt</p>\n\n<p>prathamajñāne tayoḥ\nsaṃbandho na bhāsate/ tadeva nirvikalpakam/\nviśeṣaṇaviśeṣyasaṃbandhānavagāhijñānasyaivāsmābhirnivikalpakaśabdavācyatvāṅgīkārāditi\ncet-na/ saṃbandhapadena kiṃ svarūpaṃ vivakṣitam? ata samavāyaḥ? ādye\nviśeṣaṇaviśeṣyasvarūpagrahaṇe saṃbandho 'pi gṛhīta eveti kva\nnirvikalpakam/ dvitīye cakṣuṣā saṃyuktaviśeṣaṇatākhyasaṃnikarṣeṇa\nsamavāyo gṛhyata iti bhavatsiddhāntāt\ngogotvasamavāyānāmekendriyayogyatvāt ekakāla eva trayāṇāṃ\ngrahaṇaṃ bhaviturmahati/ anyathā yogyasyāpi samavāyasya prathamamagrahaṇe\npaścādapi grahaṇaṃ na syāt/ tathā ca saṃsargānavagāhi nirvikalpakajñānaṃ\nna yuktisahamiti/</p>\n\n<p>atretthaṃ samādhīyate ---\nnirvikalpakajñāne jātyādirūpaṃ viśeṣaṇaṃ vyaktirūpaṃ viśeṣyaṃ ca\nbhāsate/ saṃbandhastu na bhāsate/ saṃbandhajñānaṃ prati saṃbandhijñānasya\nkāraṇatayā pūrvaṃ tadabhāvāt/ tathā ca pūrvaṃ\nviśeṣaṇaviśeṣyarūpasaṃbandhinorjñānaṃ nirvikalpātmakaṃ jāyate,\ntatastayoḥ saṃbandhāvagāhi savikalpakaṃ jñānaṃ jāyate/\ntaduktamudayanācāryaiḥ --- 'sahakārivaikalyāttu nirvikalpake\nsamavāyāgrahaṇam' iti/ sahakārivaikalyādityasya\nsaṃbandhijñānavirahādityarthaḥ/ tathā ca saṃbandho 'pi kuto nirvikalpake\nna bhāsata iti codyasya nāvasaraḥ/</p>\n\n<p>yadapi\nbhinnasāmagrīvedyaviṣayakatvamupādhiriti - tatradaṃ vaktavyam/\nanumitiśābdādau sādhyaprasiddhyādeḥ kāraṇatayā yadviśeṣayoriti\nnyāyena viśiṣṭajñānatvāvacchinnaṃ prati viśeṣaṇajñānatvāvacchinnaṃ\nkāraṇamiti sāmānyakāryaṅkāraṇabhāvasya siddhau ekasāmagrīvedyeṣvapi\nviśeṣaṇajñānakalpanena tajjanyaiva viśiṣṭabuddhiḥ/ tathā ca\nbhinnasāmagrīvedyaviṣayakatvasya sādhyavyāpakatvabhaṅgāt upādhitvaṃ na\nsaṃbhavatīti/</p>\n\n<p>sarvamidaṃ\nmanasikṛtyaiva dīpikāyāmuktam ---</p>\n\n<p>'nanu nirvikalpake kiṃ\npramāṇamiti cet-na/ gauḥ iti</p>\n\n<p>viśiṣṭajñānaṃ\nviśeṣaṇajñānajanyaṃ viśiṣṭajñānatvāt daṇḍīti</p>\n\n<p>jñānavat\nityanumānasya pramāṇatvāt/ viśeṣaṇajñānasyāpi</p>\n\n<p>savikalpakatve\nanavasthāprasaṅgāt nirvikalpakasiddhiḥ'</p>\n\n<p>iti/</p>\n\n<p><hi rend='bold'>[ 8 ]</hi> <hi rend='bold'>saṃnikarṣavicāraḥ</hi></p>\n\n<p>tarkasaṃgrahe\ndīpikāyāṃ ca pratyakṣahetuḥ saṃnikarṣaḥ saṃyogādibhedena ṣaḍvidha\niti sodāharaṇaṃ pradarśitam/ prakāśikāyāṃ pratyakṣaṃ dvividhaṃ\nlaukikam alaukikaṃ ceti/ laukikapratyakṣahetuḥ saṃnikarṣaḥ\nsaṃyogādibhedena ṣaṅvidhaḥ/ alaukikapratyakṣahetuḥ saṃnikarṣaḥ\nsāmānyalakṣaṇaḥ jñānalakṣaṇaḥ yogajadharma iti trividha iti\npratyapādi/</p>\n\n<p>ṣoḍhā saṃnikarṣastu\nnyāyavārtike prastutaḥ, sūtre bhāṣye vā na dṛśyate kvāpi/ etaṃ\nviṣayamadhikṛtya nyāyabhūṣaṇakārāḥ1 itthaṃ kiñcidvicārayanti ---\nācāryādhyayanapādanāmā nyāyasūtrabhāṣyakāraḥ nikarṣaśabdenaiva saṃbandha\nityarthe labdhe 'sam' ityupasargabalāt saṃbhavī saṃbandhaḥ\nsaṃnikarṣaśabdenocyate/ saṃbhavī ca saṃbandhaḥ ṣaḍvidha eveti\npratyapādayat/ tanna/ tathā sati 'ni' ityupasargasya vyarthatvāt/\nkarṣaśabdenaiva dhātūnāmanekārthatvāt saṃbandha ityarthe labdhe 'saṃ'\nśabdamahimnā ṣaḍvidhatvalābhe niśabdo vyartha iti/ karṣaśabdasya\nsaṃbandhārthakatvena lokaprasiddhirnāstīti cet nikaṣaśabdasya\nsaṃbandhavācakatvena kutra prasiddhiriti bhavatā vaktavyam/\nnikṛṣṭatvavācakatayā hi nikarṣaśabdo loke prasiddho na\nsambandhavācakatayā/ tasmāt 'sam' 'ni' ityupasargadvayayukta eva\nkṛṣadhātuḥ saṃbandhamabhidhatte yathā 'sam' 'ava' ityupasargadvayapūrvakaḥ\niṇdhātuḥ samavāyam/ tasmāt kṛṣadhātoḥ sambandhārthakatvadyotakatayā\nsārthakaḥ 'sam' śabdaḥ ṣaṅvidhatvapratipādanāya nālamiti 'sam'\nśabdamahimnā ṣaḍvidhatvalābha iti vyākhyānaṃ na samīcīnam/\ntasmādyathā ālokādayaḥ sūtrānuktā api anvayavyatirekabalāt\npratyakṣahetutayā anumanyante tathā ṣaḍvidhānāṃ saṃnikarṣāṇāmapi\npratyakṣaṃ pratyanvayavyatirekabalāddhetutvaṃ sidhyati/ nyāyasiddho 'yamartho\nyataḥ sūtrakārairna nirākṛtaḥ</p>\n\n</div>\n<div>\n\n<p>atastatsaṃmata\nityunnīyate/ 'paramatamapratiṣiddhamanumatamiti hi tantrayuktiḥ' iti\nnyāyāt iti/</p>\n\n<p>vaiśeṣikadarśane tu\nsaṃnikarṣaprabhedaviṣaye nyāyasūtrāpekṣayā kiñcit spaṣṭatayā\nsūcanamasti/ tathā hi ---</p>\n\n<p>'ātmamanasoḥ\nsaṃyogādātmapratyakṣam' (vai.sū.9-1-11) iti sūtreṇa\nātmaviṣayakapratyakṣaṃ prati manassaṃyogaḥ kāraṇamityuktam/ tena\ndravyaviṣayakapratyakṣaṃ prati indriyasaṃyogaḥ kāraṇamiti sūcitam/\ntataḥ-- 'ātmasamavāyādātmaguṇeṣu' (vai.sū.9-1-15) iti sūtreṇa\nātmasamavetajñānādiguṇaviṣayakapratyakṣe manassaṃyuktasamavāyaḥ\nkāraṇamiti spaṣṭīkṛtam/ tathā --</p>\n\n<p>'anekadravyasamavāyādrūpaviśeṣācca rūpopalabdhiḥ' (vai.sū.4.1.7)\n'saṃkhyāḥ parimāṇaṃ karma ca rūpidravyasamavāyāccākṣuṣāṇi'\n(vai.sū.4-1-11) iti sūtrābhyāṃ dravyagataguṇakriyāviṣayakapratyakṣe\ncakṣussaṃyuktasamavāyaḥ kāraṇamiti spaṣṭamuktam/</p>\n\n<p>'etena guṇatve bhāve\nca sarvendriyaṃ jñānaṃ vyākhyātam' (vai.sū.4.1.13) iti sūtreṇa yathā\nguṇapratyakṣe dravyasamavāyo hetustathā guṇagatajātipratyakṣe 'pi\nsaṃyuktasamavetasamavāyo heturiti vyañjitam/ tathā-</p>\n\n<p>'śrotragrahaṇo yor'thaḥ\nsa śabdaḥ' (vai.sū.2-2-21) iti sūtreṇa śabdasya\nśrotrajanyapratyakṣaviṣayatvaṃ lakṣaṇamuktvā,</p>\n\n<p>'ekadravyatvānna dravyam'\n(vai.sū.2-2-23) iti sūtreṇa śabdasyādravyatve\nākāśātmakaikadravyasamavāyasyaṃ het karaṇāt,</p>\n\n<p>'bhūyasttvāt\ngandhavattvācca pṛthivī gandhajñāne prakṛtiḥ'</p>\n\n<p>(vai.sū.8-2-5)</p>\n\n<p>'tathāpastejo vāyuśca\nrasarūpasparśāviśeṣāt' (vai.sū.8-2-6) ityāṣṭamikasūtrābhyāṃ\nghrāṇarasanacakṣusttvacāṃ caturṇāmindriyāṇāṃ\nbhūtaprakṛtikatvamupanyasyatā śrotrasya prakṛtiviśeṣānirdeśena\nnityatvasūcanadvārā ākāśasya śrotratvasūcanācca śrotrasamavāyaḥ\nśabdapratyakṣe heturiti dhvanitam/</p>\n\n<p>'etena guṇatve bhāve\nca' (vai.sū.4-1-13)</p>\n\n<p>iti sūtroktanyāyena\nśabdatvapratyakṣe samavetasamavāyākhyaḥ saṃnikarṣo 'pi sūcita eva/ tathā\n</p>\n</div>\n<div>\n\n<p>'asaditi\nbhūtapratyakṣābhāvāt bhūtasmṛtervirodhipratyakṣavat'</p>\n\n<p>(vai.sū.9-1-6)</p>\n\n<p>iti sūtraṃ dṛśyate/\ntasyāyamarthaḥ --- asan ghaṭa ityadyākārakamabhāvapratyakṣaṃ\nvirodhipratyakṣavat pratiyogighaṭapratyakṣatulyam/ pratiyogino\nghaṭasya pratyakṣaṃ yathānubhavasiddhaṃ laukikasaṃnikarṣajanyaṃ ca tathā\nabhāvapratyakṣamapi nāpalāpārhaṃ saṃnikarṣajanyaṃ cetyarthaḥ/ abhāvapratyakṣe\ntu pratiyogino yogyānupalabdhiḥ smaraṇaṃ ceti\nsahakārikāriṇadvayamapekṣitamiti vaśeṣaḥ/ tadāha ---\nbhūtapratyakṣābhāvāt bhūtasmṛteriti/ bhūtasya utpadya vinaṣṭasya ghaṭādeḥ\npratiyoginaḥ upalabdhyabhāvāt smaraṇāccetyarthaḥ/ evaṃ cābhāvapratyakṣasya\nsaṃnikarṣajanyatvaṃ sūcayan sūtrakāraḥ saṃyogasamavāyādyasaṃbhavāt\nviśeṣyaviśeṣaṇabhāvātmakaṃ saṃnikarṣamapi samasūcayat/ tathā ca\nṣaḍvidha iti śabdena avibhakto 'pi ṣaṭsaṃkhyākaḥ saṃnikarṣaḥ\nvaiśeṣikatantrasūcita iti niścinumahe/ praśastapādabhāṣye\npratyakṣanirūpaṇāvasare viśeṣaṇaviśeṣyabhāvaṃ vinā anye pañca\nsaṃnikarṣāḥ nirdiṣṭāḥ/ abhāvapadārthamadhikṛtya praśastapādabhāṣye yato\nnirūpaṇaṃ nāsti ato viśeṣaṇatākhyasaṃnikarṣasya tatra prastāvo na\nvidyate/ kandalīkārāstu ṣaḍvidhamapi saṃnikarṣaṃ sodāharaṇaṃ\npradarśayāmāsa/</p>\n\n<p>pratyakṣasūtre\nnyāyavārtikakārāḥ1 'saṃnikarṣaḥ punaḥ ṣoḍhā bhidyate, ityādinā\ngranthena pūrvoktān ṣaḍvidhān saṃnikarṣān sodāharaṇaṃ\nprādarśayan/ sūtrādayaṃ vibhāgaḥ kathaṃ labhya iti śaṅkāyām ---</p>\n\n<p>'so 'yaṃ\nsaṃnikarṣaśabdaḥ saṃyogasamavāya-</p>\n\n<p>viśeṣaṇaviśeṣyabhāvavyāpakatvādupāttaḥ'</p>\n\n<p>iti granthena2\nsaṃyogasamavāyādisādhāraṇaṃ saṃnikarṣaśabdaṃ prayuktavatā sūtrakāreṇa\nsaṃbhāvitāḥ saṃnikarṣā grahītavyā iti sūcitamiti samāhitam/</p>\n\n<p><hi rend='bold'>viśeṣaṇaviśeṣyabhāvaḥ</hi></p>\n\n<p>nyāyavārtike\nviśeṣaṇaviśeṣyabhāvaḥ ṣaṣṭhaḥ saṃnikarṣaḥ proktaḥ/ sa ca\nsamavāyaviṣayakapratyakṣaṃ prati</p>\n\n<p>abhāvaviṣayakapratyakṣaṃ\nprati ca heturiti prasādhitam/ tatra ṭīkāyām3 --</p>\n\n<p>'viśeṣaṇabhāvena\nsaṃyuktaviśeṣaṇaṃ samavetaviśeṣaṇaṃ ca saṃgṛhītam' iti vyākhyānaṃ\ndṛśyate/ tasyāyamāśayaḥ/ bhūtalādiviśeṣyakābhāvapratyakṣaṃ prati\nsaṃyuktaviśeṣaṇatvaṃ saṃnikarṣaṃḥ/ akāre 'nudāttasvaro\nnāstītyādiśabdaviśeṣyakābhāvapratyakṣaṃ prati samavetaviśeṣaṇatvaṃ\nsaṃnikarṣa iti/ nyāyasāre4 tu ---</p>\n\n<p>'etapañcavidhasambandhasaṃbaddhaviśeṣaṇaviśeṣyabhāvāt</p>\n\n<p>dṛśyābhāvasamavāyayorgrahaṇam'</p>\n\n<p>ityabhihitam/\nviśeṣaṇatvaṃ pañcavidhaṃ saṃyuktaviśeṣaṇatvam,\nsaṃyuktasamavetaviśeṣaṇatvam, saṃyuktasamavetasamavetaviśeṣaṇatvam,\nsamavetaviśeṣaṇatvam, samavetasamavetaviśeṣaṇatvam ceti tadāśayaḥ/</p>\n\n</div>\n<div>\n\n<p>dīpikāyāṃ\nprakāśikāyāṃ ca viśeṣaṇatvaviśeṣyatvayorubhayorapi saṃnikarṣatvam\nsayuktikaṃ pratyapādi/ tadvistaro bālapriyāyāṃ draṣṭavyaḥ/</p>\n\n<p>trividhaḥ\nalaukikasaṃnikarṣastu prācīnagrantheṣu na dṛśyate/ maṇikāraistatra tatra\nvyavahṛtaḥ muktāvalīkārādibhiḥ prapañcitaḥ/ anumānakhaṇḍe maṇau\nsāmānyalakṣaṇā pratyāsattiḥ paraṃ vistareṇa sthāpitetyāstāmiyatā/</p>\n\n<p><hi rend='bold'>( 9 ) anupalabdhivicāraḥ</hi></p>\n\n<p>anupalabdhisahakṛtendriyeṇaivābhāvajñānopapattau anupalabdhiḥ na\npramāṇāntaram/ adhikaraṇajñānārthamapekṣitasyendriyasyaiva\nkaraṇatvopapattau anupalabdheḥ karaṇatvāyogāditi dīpikākārāḥ/\netattattvamidānīṃ vicārya nirdhāryate/</p>\n\n<p>nyāyadarśane --- 'na\ncatuṣṭvamaittihyārthāpattisaṃbhavābhāvaprāmāṇyāt' (nyā. sū. 2-2-1)\niti sūtreṇa catvāryeva pramāṇānītyetanna saṃgacchate/ aitihyam\narthāpattiḥ saṃbhavaḥ abhāvaśceti caturṇāṃ pramāṇānāṃ saṃbhavāt\nityāśaṅkya, 'śabde aitihyānarthāntarabhāvāt\nanumāner'thāpattisaṃbhavābhāvānāmanarthāntarabhāvāccāpratiṣedhaḥ' (nyā.\nsū. 2-2-2) iti sūtreṇa aitihyasya śabde arthāpattisaṃbhavābhāvānāṃ\ntrayāṇāmanumāne 'ntarbhāvāt catvāryeva pramāṇānīti siddhāntitam/\ntatrābhāvapadena kiṃ vivakṣitam? tasya kathamanumāne 'ntarbhāvaḥ? iti\nviṣaye nyāyasūtrataḥ kimapi nāvagamyate/ nyāyabhāṣyakāraḥ\ntatsūtravyākhyānāvasare ---</p>\n\n<p>'abhāvo virodhī\nabhūtaṃ bhūtasayaḥ avidyamānaṃ</p>\n\n<p>varṣakarma vidyamānasya\nvāyvabhrasaṃyogasya pratipādakama/</p>\n\n<p>vidhārake hi\nvāyvabhrasaṃyoge gurutvādapāṃ patanakama</p>\n\n<p>na bhavati'</p>\n\n<p>iti abhāṣata/\ntasyāyamāśayaḥ - abhāvo 'pi kasyacidarthasya pramiti-he turbhavati, yathā\ntoyapātarūpavṛṣṭyabhāvaḥ vāyumeghasaṃyogasya/ ataḥ\nabhāvenāpyarthāntarapramityutpattyā abhāvo 'pi pramāṇamiti pūrvapakṣaḥ/\nsiddhāntastu - satyamabhāvaḥ pramāṇam, na tvatiriktaṃ pramāṇam/ abhāvasya\nliṅgavidhayā arthāntarapramitijanakatvenānumāne 'ntarbhāvāt iti/\nvārtikatātparyaṭīkayorapyevamevopapāditam/ paraṃ tveteṣu\nmūlagrantheṣu mīmāṃsakaiḥ abhāvaśabdena vyavahniyamāṇaṃ yat\natupalabdhyākhyaṃ pramāṇaṃ tasya prastāva eva nāsti/\nyadyapyanupalabdherapyupalabdhyabhāvarūpatayā tasyāpi\nghaṭābhāvādipratyāyakasya pramāṇatvaśaṅkā tasyānumāne 'ntarbhāvaśca\npūrvottarapakṣasūtrābhyāṃ sūcyata ityasti saṃbhāvayitumavakāśaḥ tathapi\nbhāṣyavārtikādito 'syāśayasya sūcakaṃ kimapi nopalabhyate/</p>\n\n<p>kaṇādamuniḥ\nabhāvapramāṇamadhikṛtya viśiṣya na kiñcidabhyadhāt/ tathāpi 'asaditi\nbhūtapratyakṣābhāvāt</p>\n\n<p>bhūtasmṛteḥ' [vai.sū.9-1-6] iti sūtreṇa abhāvapratyakṣaṃ\npratiyogyupalambhābhāvajanyamiti kathanena\npratiyogyupalambhābhāvasahakṛtamindriyamabhāvapratyakṣaheturiti\nsūcitavāt/ kandalīkāraḥ1 ----</p>\n\n<p>'api\ncendriyārthasaṃnikarṣādupalabhyamāne bhūtale</p>\n\n<p>abhāvajñānamapi bhavati\naghaṭaṃ bhūtalamiti /</p>\n\n<p>tatra\nbhūtalasyevābhāvasyāpi pratyakṣatā kiṃ neṣyate'</p>\n\n<p>iti granthena\nabhāvabuddhiḥ pratyakṣepyantarbhāvayituṃ śakyate, ato na tatsādhanaṃ\npramāṇāntaramanveṣṭavyamiti pratyapādayat/</p>\n\n<p>śabarasvāminaḥ\nabhāvākhyapramāṇamadhikṛtya2 ---</p>\n\n<p>'abhāvo 'pi\npramāṇābhāvaḥ nāstītyasyārthasyāsaṃnikṛṣṭasya'</p>\n\n</div>\n<div>\n\n<p>ityabhāṣanta/ 'bhūtale\nghaṭo nāsti' ityevaṃ pratīyamāno yo nañartho 'bhāvaḥ\nindriyāsaṃnikṛṣṭaḥ tasya bodhakaṃ pramāṇam abhāva ityucyate/\nabhāvo nāma pramāṇābhāvaḥ, pratyakṣādipramāṇapañcakābhāva ityarthaḥ/\nayamevānupalabdhipadena paścātkālikairvyavahriyate/</p>\n\n<p>udayanācāryāḥ1\nanupalabdheḥ pratyakṣānumānayorantarbhāvaṃ sādhayanti sma/ tathā hi -\nanupalabdhiḥ kadācit jñāyamānā abhāvapramāṃ prati kāraṇam,\nkadāciccājñāyamānā/ tatra jñātānupalabdheḥ anumāne, ajñātānupalabdheḥ\npratyakṣe 'ntarbhāvaḥ/ jñātakāraṇasya parokṣajñānajanakatāyāḥ ajñātakāraṇasya\npratyakṣajñānajanakatāyāśca liṅgendriyādau darśanāt/\njñātānupalabdherudāharaṇaṃ yathā - mandirāccaitramānetumājñaptaḥ preṣyaḥ\nsvāminaṃ kathayati - 'nipuṇataramanviṣṭo mayā mandire caitraḥ, evamapi\nnopalabdhaḥ' iti/ asmācca mandire caitrasya yogyānupalabdhiṃ jñātvā\nsvāmī anuminoti 'preṣyapraveśasamaye caitro mandire</p>\n\n<p>nāsīt' iti/ atra\nparakīyānupalabdhiḥ śabdato jñāyamānā anumityātmakaṃ parokṣajñānaṃ\njanayatīti/ evameva prātaḥkālikābhāvapratītirapi vyākhyātavyā/ tathā\nhi caitro mandire prātarāsīt kim? iti madhyāhne kenacit\npṛṣṭe kaścidevaṃ manyate - nipuṇataraṃ prātaścaitrānveṣaṇāya mandiraṃ\npraviṣṭavatāpi mayā yasmāccaitro nopalabdhaḥ, tasmāttadā sa tatra\nnāsīditi/ atra svayameva svakīyānupalabdhiṃ kālāntare jñātvā\nabhāvamanuminoti/ tasmātprātaḥkālikasyābhāvasya pratītirmadhyāhne\njñāyamānā jñātānupalabdhijanyatvādanumitirūpeti/</p>\n\n<p>ajñātānupalabdhijanyaṃ\ntu jñānaṃ pratyakṣam/ tatra catvāro hetava upanyastāḥ---</p>\n\n<p>'pratipatterapārokṣyādindriyasyānupakṣayāt/</p>\n\n<p>ajñātakāraṇatvācca\nbhāvāveśācca cetasaḥ//' iti/</p>\n\n</div>\n<div>\n\n<p>indriyabhūtalasaṃyogānantarabhavā 'aghaṭaṃ bhūtalaṃ'\nityabhāvapratītiḥ indriyakaraṇikā aparokṣarūpatvāt\nkāryāntarānupakṣīṇendriyasāpekṣatvāt ajñāyamānakaraṇakatvāt\nmanaso bhāvarūpaṃ kāraṇāntaramapekṣyaiva\nbāhyānubhavajanakatvaniyamasiddhāt\nmanassahakāribhāvabhūtakaraṇasāpekṣatvācceti uktaślokasyārthaḥ/ ete ca\nhetavaḥ kusumāñjalau tattvacintāmaṇau savistaramupapāditāstatraiva\ndraṣṭavyāḥ/</p>\n\n<p>api ca prācīneṣu\nsarveṣu grantheṣu yogyasyānupalabdhiḥ iti ṣaṣṭhītatpuruṣamabhipretya\nyogyapratiyogiprakārakayogyādhikaraṇaviśeṣyakopalambhābhāvo\nyogyānupalabdhiriti vyavahriyate sma/\nyogyapratiyogiprakārakatvaviśeṣaṇāt stambhe piśācābhāvasya na\npratyakṣatā/ yogyādhikaraṇaviśeṣyakatvaniveśāt jalaparamāṇau\npṛthivītvābhāvasya na pratyakṣatā/ maṇikārāstu yogyā\ncāsāvanupalabdhiśca yogyānupalabdhiriti karmandhārayamabhipretya\npratiyogisattvaprasañjanaprasañjitapratiyogikatvaṃ yogyatvamiti\npariṣkāraṃ cakruḥ/ dīpikādau</p>\n\n<p>maṇikṛnmatānusāreṇaiva nirvacanaṃ kṛtam/ prācīnamate 'pi na\nkācidastyanupapattiriti dinakarīvyākhyāyāṃ rāmarudryāṃ spaṣṭam/</p>\n\n<p><hi rend='bold'>[ 10 ]</hi> <hi rend='bold'>vyāptivicāraḥ</hi></p>\n\n<p>tattvacintāmaṇau\nanumānakhaṇḍe prācīnoktāni bahūni vyāptilakṣaṇāni anūdya dūṣayitvā\nsvayaṃ nirdeṣāṇyanekāni vyāptilakṣaṇāni gaṅgeśopādhyāyāḥ\npradarśayāmāsuḥ/ tatra\npratiyogyasamānādhikaraṇayatsamānādhikaraṇātyantābhāvapratiyogitāvacchedakāvacchinnaṃ\nyanna bhavati tena samaṃ tasya sāmānādhikaraṇyamiti prāthamikī\nsiddhāntavyāptiḥ/ iyameva dīpikāyāṃ prakāśikāyāṃ ca anūditā/\ntaddhaṭakadalānāṃ prayojanāni ca vivecitāni/</p>\n\n<p>atredaṃ vicāryate ---\nsarveṣvapi maṇikārapradarśiteṣu vyāptilakṣaṇeṣu sādhyahetvoḥ\nsāmānādhikaraṇyasya praveśāt vyadhikaraṇasādhyasādhanayorapi\nvyāpteriṣṭatvāt tatra kathaṃ samanvayaḥ/ tathāhi - adhodeśe\nnadīpūrtyā ūrdhvadeśe vṛṣṭiranumīyate, padmasya vikāsena\nsūryasyodayo 'numīyate, samudrasya vṛddhyā candrasyodayanumīyate/\ntathā bhūmiṣṭhenālokena upariṣṭhaḥ savitā, cakrasya bhramaṇena bhrāmakasya\nkulālasya saṃnihitatvam, kṛttikodayena rohiṇyudayāsattiḥ\nūrdhvabhāgasthadhūmenādhobhāgasthavahniścānumīyate/ etādṛśasthaleṣu\nsāmānādhikaraṇyagarbhavyāpterabhāvāt</p>\n\n<p>lakṣaṇāvyāptiḥ iti/</p>\n\n<p>idamatra samādhānam\n--- vyadhikaraṇatayā udāhṛtasthaleṣvapi nadī vṛṣṭimadūrdhvadeśasaṃbaddhā\npūravadadhodeśasaṃbaddhatvāt, ayaṃ kālaḥ sūryodayavān\npadmavikāsavatkālatvāt, ayaṃ pradeśaḥ kulālāsattimān\nbhramaccakrādhikaraṇatvāt ityādyanumānānāṃ vivakṣitatvāt tatra\nsāmānādhikaraṇyasyopapattiḥ/ deśataḥ vyadhikaraṇeṃṣūktasthaleṣu kālataḥ\nsāmānādhikaraṇyasadbhāvāt kālikasaṃbandhasya\nsādhyahetutāvacchedakatvaṃ svīkṛtya vyāptiḥ saṃpādanīyeti/</p>\n\n<p><hi rend='bold'>( 11 ) padaśaktivicāraḥ</hi></p>\n\n<p>dīpikāyāṃ\nśabdaparicchede gavādipadānāṃ gotvādijātāveva śaktiriti\nmīmāṃsakamatena pūrvapakṣaṃ kṛtvā vṛddhavyavahārabalena\njātiviśiṣṭavyaktāveva śaktiriti sthāpitam/ etattattvaṃ\nprācyanavyagranthavivecanapūrvakaṃ spaṣṭīkriyate/</p>\n\n<p>tatrādau\nnyāyasūtrakārādyāśayaḥ cintyate/ gavādiprātipadikasyārthaḥ kaḥ? kiṃ\nvyaktiḥ? kiṃ vā avayavasaṃyogaviśeṣarūpā ākṛtiḥ? atha vā jātiriti\nsandehaḥ/ saṃdehasya kāraṇaṃ tu avinābhāvena vartamānāsu\nvyaktyākṛtijātiṣu gauriti śabdaḥ prayujyate/ tatra na jñāyate kiṃ\ntāsāmanyatamaḥ śabdārthaḥ? atha vā tāḥ tisro 'pīti/ tatra vyaktivādī\nāhaśabdaprayogasāmarthyāddhi padārtho niścetavyaḥ/ śabdaprayogaśyaśca\nvyaktimuddiśyaiva bhavati/ tathā hi 'yā gaustiṣṭhati' 'yā gaurniṣṇā'\niti gośabdārthasya sthityādīni viśeṣaṇāni dīyante/ jāteḥ\nśabdārthatve tasyāḥ ekatvāt viśeṣaṇamanupapannam,\nvyāvartanīyāntarābhāvāt/ vyakteḥ padārthatve tu yā govyaktirna\ntiṣṭhati tadvyāvartanārthaṃ tiṣṭhatīti viśeṣaṇaṃ saṃgacchate/ evaṃ gauḥ\nupacīyate, apacīyate, gāṃ dadāti pratigṛhṇāti ityādau\nvṛddhidānādikriyāsaṃbandhaḥ vyaktereva bhavati na jāteḥ/ gauḥ śuklā\nkapiletyādau śuklādiguṇasaṃbandhaḥ vyakterevopapadyate/ evaṃ\ngotvajāterekatvāt ekatvātiriktasaṃkhyāvattvaṃ tasyāḥ nāstīti\njāteḥ padārthatve viṃśatirgāva ityādivākyārthabodho 'nupapannaḥ/\nevaṃ gosukhamityādisamāse sukhādyanvayo govyaktereva śliṣyate/\ngairṅgāṃ janayatītyādau janmānvayaḥ govyakterna gotvajāteḥ/ tasmāt\nvyaktireva padārtha iti/</p>\n\n<p>ākṛtivādī tu prāha\n--- na vyaktiḥ padārthaḥ/ ayaṃ gauḥ ayamaśva iti prāṇināṃ yā vyavasthā\nsā avayavasaṃyogarūpākṛtimapekṣya hi bhavati/ tasmāt ākṛtiḥ\npadārtha iti/</p>\n\n<p>jātivādī tu - na\nvyaktiḥ nāpyākṛtiḥ padārthaḥ/ tāsāmānantyena tatra śaktigrahāsaṃbhavāt/\napi ca mṛdgavake vyakterākṛteśca sadbhāve 'pi 'gāṃ prokṣaya'\n'gāmānaya' ityādivākyoktaprokṣaṇānayanādikaṃ na kriyate/\nvyaktivāde ākṛtivāde ca tatrāpi tatprasaṅgaḥ/ jāteḥ padārthatve tu\nmṛdgavake gotvajātyabhāvāt na prokṣaṇādikamiti/</p>\n\n<p>paraṃ tu jātipakṣe 'pi\nagṛhyamāṇāyāṃ vyaktau ākṛtau ca jāteragrahāt jātijñānasya\nvyaktyākṛtiviṣayakatvaniyamāt jātimātraṃ na padavācyaṃ\nbhavitumarhantītyākṣepo vartate/ ataḥ kaḥ padārtha iti</p>\n\n<p>jijñāsāyāmuktaṃ\nsūtrakāreṇa ---</p>\n\n<p>'jātyākṛtivyaktayastu\npadārthaḥ' (nyā.sū. 2-2-67) iti/ asyaivaṃ vyākhyānam -- triṣvekā\nśaktiriti sūcanāyapadārtha ityekavacanam/ kadācit vyakteḥ\nprādhānyam, kadācidākṛteḥ kadācijjāteḥ iti prādhānyānusāreṇa\npadārthatvamiti viśeṣasūcanāya tuśabdaḥ/ yadā bhedavivakṣā\nvyaktiviśeṣāvagatiśca gaustiṣṭhati gaurniṣaṇṇeti tadā vyaktiḥ\npadārthaḥ aṅge jātyākṛtī/ yadā tu bhedo 'vivakṣitaḥ\nsāmānyāvagatiśca tadā jātiḥ padārthaḥ yathā gaurna padā\nspraṣṭavyetyādau/ piṣṭakamayyo gāvaḥ kriyantāmityādau ākṛtiḥ\npadārtha iti/</p>\n\n<p>evamapi lāghavāt\njātāveva śaktirastu, itarayorlakṣaṇayaiva bodho bhavatu iti\nśaṅkā jāyate/ atroktaṃ tātparyaṭīkāyām - gośabdaśravaṇānantaraṃ\nviditasaṃgateḥ puruṣasya ekakāle vyaktyākṛtijātīnāṃ bodho\nbhavati, na punaryathā 'gaṅgāyāṃ ghoṣaḥ prativasati' ityatra vā\n'gaurvāhīkaḥ' ityatra vā gaṅgātvagotvāvagamottaraṃ vākyārthe\ntatsambandhānupapatteḥ tadavinābhāvena vā lakṣyamāṇaguṇayogena vā\ntīraṃ vāhīko vāvagamyate tathehāvagatiḥ/ api tu\nyugapadevāvagatiḥ/ ato 'vagatirūpeṇa kāryeṇa kalpanīyā\npadaśaktistriṣu padārtheṃṣu viśrāmyati,\ntrayāṇāmekakāle 'vagatyāviśeṣāditi/<hi rend='bold'>iyaṃ prācīnanyāyagrantharītiḥ/</hi></p>\n\n<p><hi rend='bold'>navyanaiyāyikāstu</hi> ghaṭādipadāt\nghaṭatvaghaṭakṛtiprakārakavyaktiviśeṣyakabodhodayāt\njātyākṛtiviśiṣṭavyaktau ghaṭādipadānāṃ śaktiḥ/\nātmādāvākṛtyabhāvāt jātiviśiṣṭavyaktau śaktiḥ/\nākāśādipadānāmupādhiviśiṣṭe śaktiḥ, ākāśajātyabhāvāt/ tatrāpi\nghaṭatvādeḥ śakyatve sati śakyatāvacchedakatvamapyaṅgīkriyate/\navayavasaṃyogaviśeṣarūpākṛteḥ śakyatve 'pi śakyatāvacchedakatvaṃ\nnāṅgīkriyate, jāteriva sākṣātsaṃbandhena śakyavyaktyavṛttitvāt,\nsvāśrayasamavetatvarūpaparamparāsaṃbandhenaiva śakyatāvacchedakatvaṃ\nvācyamiti gauravāt ityāhuḥ/</p>\n\n<p>anye tu\nsaṃsthānānupasthitāvapi gotvādinā gavādyanvayabodhāt\njātiviśiṣṭavyaktāveva gavādipadānāṃ śaktiḥ/ saṃsthāne ca pṛthageva\nśaktirityāhuḥ/ paraṃ tvasmin pakṣe sūtrasthamekavacanamasvarasaṃ bhavati/</p>\n\n<p><hi rend='bold'>mīmāṃsakamatapariśīlanam</hi></p>\n\n<p>yattu mīmāṃsakaiḥ\nprathamopasthitatvājjātāveva śaktirityuktam, tadviparītam/\nāśrayapratītimantarā jātiguṇayorevāpratīteḥ/ vyaktirhi prathamato\njñāyate/ tato vyaktigatavyañjakākṛtiviśeṣadarśanānantaraṃ\nvyaṅgyāyāḥ jāteḥ</p>\n\n<p>pratītirityanubhavasiddham/ kiṃ ca\nsaṃyuktasamavetaviṣayakacākṣuṣaṃ prati cakṣussaṃyuktasamavāyaḥ kāraṇam/\ntasya ca saṃyogapūrvakatvāt dravyacākṣuṣatvāvacchinnaṃ prati\ncakṣussaṃyogasya kāraṇatayā jātyādipratyayāt prāk\nsāmagrīvaśājjāyamānaṃ dravyapratyakṣaṃ nāpalapituṃ</p>\n\n<p>śakyam/</p>\n\n<p>nanu ayaṃ daṇḍīti\njñānavat ayaṃ ghaṭa iti jñānamapi viśiṣṭajñānatvāt\nviśeṣaṇajñānapūrvakamāstheyam/ viśeṣaṇajñānaṃ ca na\nviśiṣṭārthaviṣayakam, anavasthāprasaṅgāt/ ato jātimātraviṣayakaṃ\ntadityavaśyamaṅgīkaraṇīyamiti jātyādeḥ prathamopasthitatvaṃ\nvaktavyamiti cet -- satyaṃ viśiṣṭajñānaṃ viśeṣaṇajñānajanyamiti/\ntadeva ca viśeṣaṇajñānaṃ na jātimātraviṣayakam/\njātibhāsakasaṃnikarṣasya saṃyuktasamavāyarūpasya\ntadāśrayavyaktibhāsakasaṃyogakhyasaṃnikarṣaghaṭitatayā tajjanyajñānasya\njātiviṣayakatvavat tadāśrayavyaktiviṣayakatvasyāpi durvāratvāt/ na\ncaivamanavasthā, viśeṣaṇajñānasya jātivyaktyubhayaviṣayakasyāpi\nvaiśiṣṭyāviṣayakatayā viśiṣṭajñānatvābhāvana tatra\nviśeṣaṇajñānāntarasyānapekṣaṇāt/ ato viśeṣaṇajñānakāraṇatvabalāt\njāteḥ prathamopasthitatvaṃ bhavediti pratyāśā na kāryā/</p>\n\n<p>evaṃ lāghavājjātimātre\nśaktirityanupapannam/ vyaktiparaprayogasyaiva bāhulyena bahutra\nvyaklikṣaṇāyāḥ kalpanīyatayā gauravāt/ tadapekṣayā viśiṣṭavyaktau\nśaktiṃ svīkṛtya kvācitkajātiparaprayogasya lākṣaṇikatāyā eva\nyuktatvāt/ 'vrīhibhiryajeta' ityādividhivākyeṣu sarvatra\nvrīhyādipadānāṃ vyaktilākṣaṇikatve sati 'na vidhau paraḥ śabdārthaḥ'\niti nyāyavirodhaśca syāt/</p>\n\n<p>api ca śaktigrāhakeṣu\nvyākaraṇādiṣu gavādipadānāṃ jātimātraśaktau na kimapi pramāṇaṃ\npaśyāmaḥ/ vyaktivācakatvamupajīvya pravṛtteṣu sarūpādisūtreṣu\nvyaktyākhyāyāmityanabhidhānāt jātivācakatvamupajīvya pravṛtteṣu\n'jātyākhyāyāmekasmin' (pā.sū. 1-2-58) ityādisutreṣu kvacideva\njātyākhyāyāmityādinirdeśācca sarvatra</p>\n\n<p>vyakterabhidheyatvaṃ\ngamyate/ 'cādayo 'sattve' (pā.sū.1-4-57) ityādiparyudāsācca\ndravyavācitvaṃ gamyate/ sādṛśyapratītimupajīvya pravartamānamupamānaṃ ca\nna vyaktivācakatāmantareṇa ghaṭate/ 'gosadṛśo gavayaḥ'\nityatideśavākyagatagavayapadārthavyaktau sādṛśyagrahāddhi gavayo\ngavayapadavācya iti śaktigrahaḥ/ liṅgaviśeṣanirṇayapuraskāreṇa\npravṛttaḥ kośo 'pi tadyogyavyaktivācakatvameva kalpayati/ āptavākyaṃ ca\n'gāmānaya' 'na surāṃpiba' ityādikaṃ\npravṛttinivṛttyanvayipadārthagocaraṃ vyaktiśaktiṃ vyanakti/ vyavahāro 'pi\ngavānayanapravṛttyādirvyaktivācakatva evopapadyate/ vākyaśeṣāṃ'pi\n'yatrānyā oṣadhayo mlāyanta' ityādiḥ\nmodamānatvādiviśeṣaṇārhavyaktivācakatāmeva draḍhayati/ vivaraṇamapi\npākaṃ karotītyādi kriyādivyaktivācakatāpakṣasvarasam/\nprasiddhapadasāṃnidhyamapi 'iha sahakāratarau madhuraṃ piko rauti'\nityādikaṃ dravyavācakatva eva saṃgatam/ ato gavādiśabdānāṃ\njātiśaktatve na kimapi pramāṇaṃ svārasikam/ bādhakāni ca bhūyāṃsi</p>\n\n<p>liṅgasaṃṅkhyānanvayādīni pūrvamevāpapāditāni/</p>\n\n<p>kiṃ ca jātireva yadi\ngavādiśabdārthaṃstarhi gotvaṃ vyaktiniṣṭhamitivat\ngauvaryaktiniṣṭhetyapi prayogaḥ prasajyate/ gavādipadānāṃ\njātimātravivakṣayā prayoge tvatalādyapekṣā ca na syāt/ kiṃ ca khaṇḍo\ngauḥ śuklo gauḥ ityādisāmānādhikaraṇyaṃ na ghaṭate/\nkhaṇḍatvāderjātāvananvayāt/ yattvatrocyate mīmāṃsakaiḥ lakṣyārthavyaktau\ntadanvaya iti/ tadapi na/ kutrāpi vākye\nlakṣyārthānvayiviśeṣaṇāprayogāt/ na hi gaṅgāyāṃ ghoṣa ityādau\ngaṅgāpadalakṣyārthatīrāsādhāraṇaṃ viśeṣaṇaṃ kenāpi vākye\nprayujyate/ pratyuta gabhīrāyāṃ nadyāṃ ghoṣa ityādau śakyārthanvayyeva\nviśeṣaṇaṃ prayujyate/ tasmā jjātiviśiṣṭavyaktau padānāṃ śaktirityeva\nyuktam iti naiyāyikāḥ/</p>\n\n<p><hi rend='bold'>[ 12 ]</hi> <hi rend='bold'>prāmāṇyavicāraḥ</hi></p>\n\n<p>dīpikāyāṃ\nprāmāṇyasya jñaptāvutpattau ca svatastvaṃ paratastvaṃ ca nirucya\nmīmāṃsakamatanirākaraṇapūrvakamubhayatra paratastvaṃ sthāpitaṃ\nprāmāṇyavādaprakaraṇe/ etattattvaṃ prācyanavyagranthavimarśapūrvakamadhunā\nvivriyate/</p>\n\n<p>kasmiṃścidviṣaye jñāte\nsati jāte jñāne prāmāṇyabuddhimantarā viṣaye pravṛttirna bhavatīti\njñānagataprāmāṇyajñānamapi pravṛttiheturiti vaktavyam/ na cedaṃ jñānaṃ\nprameti jñānaṃ vināpi pravṛtterutpattyā vyatirekavyabhicārāt\nprāmāṇyajñānasya pravṛttihetutvaṃ nāstīti vācyam/\nbahuvittavyayāyāsasādhye yāgādau pravṛtteḥ prāmāṇyaniścayaṃ vinā\nasaṃbhavāt/ na ca tatrāpyāvaśyakārthaniśyādeva pravṛttiriti vācyam/\nyatsaṃśayaḥ yadvyatirekaniścayaśca yatpratibandhakau\ntanniścayastaddheturityavaśyaṃ svīkaraṇīyam/ yathā vyāptisaṃśaye vā\nvyāptivyatirekaniścaye vā satyanumitirna jāyata iti\nvyāptiniścayo 'numitiṃ prati heturiti aṅgīkriyate, tathā\nprāmāṇyasaṃśaye vā prāmāṇyavyatirekaniścaye vā sati pravṛttirna\njāyata iti pravṛttiṃ prati prāmāṇyaniścayaḥ kāraṇamiti sidhyati/ tathā\nca jñānapramātyaniścayaṃ vinā pravṛttyasaṃbhava iti/ na ca jñāne\nprāmāṇyasaṃdehe</p>\n\n<p>satyarthasaṃdehāt\narthaniścayarūpakāraṇābhāvādeva pravṛttyabhāvopapattau pravṛttiṃ prati\nprāmāṇyasaṃdehasya pratibandhakatvābhāvenoktaniyamāpravṛttyā\nprāmāṇyaniścayasya pravṛttiṃ prati hetutvābhāvāt\nprāmāṇyasvatastvaparatastvavicāro 'navasara iti vācyam/ yatra\njñānaviśeṣe pramātvasaṃdeho tatra niṣkampapravṛttiḥ\nidamitthamevetyavadhāraṇādeva saṃpādanīyā/ taccāvadhāraṇaṃ jñānasya\npramātvaniścayaṃ vinā na saṃbhavatīti\npravṛttihetubhūtārthaniścayahetutayā prāmāṇyaniścayasya pravṛttiṃ prati\nprayojakatvāt prāmāṇyaniścayo 'pi saṃpādanīyaḥ/ sa ca svataḥ parato\nveti vicāro yukta eva/</p>\n\n<p>tatra prāmāṇyajñaptau\nsvatastvaṃ paratastvaṃ ca maṇau pañcadhā niruktam/ tatra prathamaniruktimātraṃ\ndīpikāyāmanūditam/ jñānaṃ yayā sāmagyā jñāyate tayaiva jñānagataṃ\npramātvamapi jñāyata iti jñānagrāhakasāmagrīgnāhyatvātmakaṃ prathamaṃ\nsvatastvam/ tatra<hi rend='bold'>prābhākarā</hi>ḥ - ghaṭamahaṃ jānāmītyeva jñānākāraḥ/ tasya\njñānasya svayaṃprakāśatvāt jñānagrāhakamapi svayameveti tadgrāhyatvaṃ\nprāmāṇyasyeti vadanti/\n<hi rend='bold'>bhāṭṭāḥ</hi>--- jñānaṃ\njñātatayānumīyata iti jñātatāliṅgakānumitiḥ\njñānagrāhakasāmagrījanyagrahaḥ tadviṣayatvaṃ prāmāṇyasyetyācakṣate/<hi rend='bold'>murārimiśrāḥ</hi>--- 'ayaṃ ghaṭaḥ' iti jñānānantaraṃ\n'ghaṭamahaṃ jñānāmi' ityanuvyavasāyo jāyate/ tena jñāne\nviṣayīkriyamāṇe tadgataṃ pramātvamapi viṣayīkriyate/ tathā ca\njñānagrāhakānuvyavasāyagrāhyatvāt prāmāṇyasya\nsvatastvamityupavarṇayanti/ matatraye 'pi\njñānagrāhakasāmagrayāḥbhinnatve 'pi jñānagrāhakasāmagrīgrāhyatvātmakaṃ\nsvatastvaṃ</p>\n\n<p>sādhāraṇam/ atra\nyatprāmāṇyāśraye jñāne doṣavaśādaprāmāṇyagrāhikā kācana sāmagrī tayā\ntatprāmāṇyasyāgrahāt svatastvabādhaḥ syāditi aprāmāṇyagrāhaketi\nsāmagrīviśeṣaṇaṃ deyam/ evamapi idaṃ jñānamaprameti jñānaniṣṭhasya\naprāmāṇyavati aprāmāṇyaprakārakatvarūpasya prāmāṇyasya\naprāmāṇyagrāhakasāmagryaivaṃ grahaṇāt\naprāmāṇyagrāhakasāmagrīgrāhyatvātmakasvatastvasya tatra bādhaḥ syāditi\ntadvāraṇāya tadaprāmāṇyāgrāhaketi vaktavyam/ tasmin aprāmāṇgrāhaketi\ntadarthaṃḥ/ yādṛśaprāmāṇye svatastvamiṣyate\ntādṛśaprāmāṇyāśrayaviśeṣyakāprāmāṇyaprakārakajñānajanaketi yāvat/\nidaṃ jñānamapremetyākārakajñānaniṣṭhaprāmāṇyagrāhakasāmagryāḥ/\nidañjñānaviśeṣyakāprāmāṇyagrāhakatve 'pi prakṛtaprāmāṇyāśrayabhūtaṃ\nyat idaṃ jñānamaprametyākārakaṃ jñānaṃ\ntadviśeṣyakāprāmāṇyajñānājanakatvānna doṣaḥ/ naiyāyikairapi\njñānagrāhakaṃ yat idaṃ jñānaṃ pramā samarthapravṛttijanakatvāt\nityanumānaṃ tadgrāhyatvasya pramātve 'ṅgīkārāt\nsvatastvāpattivāraṇāya yāvajjñānagrāhakasāmagrīti yāvattvaviśeṣaṇamapi\ndeyam/ tacca sāmāgryāṃ na viśeṣaṇam/ sarvābhirjñānasāmagrībhirekasya\njñānasyājananena yāvatsāmagrījanyagrahāprasiddhaṃḥ/ api tu\njñānaviśeṣaṇam/ tathā ca\njñānagrāhakasāmagrījanyayāvadgrahaviṣayatvamiti phalitam/\ntādṛśayāvadgrahāntargatānuvyavasāyagrāhyatvasya prāmāṇye\nnaiyāyikairanaṅgīkārānna doṣaḥ/ yāvattvasya ca vyāpakatvarūpatvāt\ntadaprāmāṇyagrāhakatattaddharmaprakārakajñānagrāhakasāmagrījanyagrahatvavyāpakaviṣayitānirūpakatvaṃ\nsvatastvamiti dīdhitikārairniṣkarṣaḥ kṛtaḥ/ sa niṣkarṣaḥ\nprakāśikāyāmanūditaḥ/</p>\n\n<p><hi rend='bold'>atha prāmāṇyavādasya tulanātmakadṛṣṭyā\nvicāraḥ</hi></p>\n\n<p>pramātmakajñānagataṃ\nprāmāṇyaṃ apramātmakajñānagatamaprāmāṇyaṃ ca kiṃ svataḥ uta parata ityatra\ntīrthakarā vipratipadyante/ tatra prāmāṇyamaprāmāṇyaṃ cetyubhayaṃ svata\niti sāṃkhyāḥ/ ubhayaṃ parata iti vaiśeṣikādayaḥ/ aprāmāṇyaṃ parata\niti bauddhāḥ/ prāmāṇyaṃ svataḥ aprāmāṇyaṃ parata iti mīmāṃsakāḥ\nvedāntinaśceti catvāraḥ pakṣāḥ/</p>\n\n<p><hi rend='bold'>sāṃkhyamatam</hi></p>\n\n<p>jñāne\npūrvamavidyamānaṃ prāmāṇyamaprāmāṇyaṃ vā paścāt kāraṇabalādutpadyata\nityaṅgīkāre asatkāryavādo bhavediti bhītāḥ sāṃkhyāḥ\nprāmāṇyamaprāmāṇyaṃ cetyubhayamapi svābhāvikamiti/</p>\n\n<p>paraṃ tu ubhayamapi\nhetuviśeṣaṃ vinā yadi svabhāvato bhavetām, tadā 'idaṃ jñānaṃ\npramāṇaṃ' 'idaṃ jñānamapramāṇam' iti vyavasthā na syāt iti\nasvārasyamasmin mate 'sti/</p>\n\n<p><hi rend='bold'>bauddhamatam</hi></p>\n\n<p>aprāmāṇyaṃ svataḥ\nprāmāṇyaṃ parata iti manyante bauddhāḥ/ tathā hi --- yadi prāmāṇyaṃ\nsvata eva niścīyate, tarhi prāmāṇyarūpaikatarakoṭeḥ niścayāt idaṃ\njñānaṃ pramā apramā veti saṃśayo na syāt/ ataḥ kāraṇabhūtasya guṇasaya\njñānāt pravṛttisaṃvādācca prāmāṇyaṃ niścīyate/</p>\n\n<p>taduktam ---</p>\n\n<p>'tasmin sadapi\nmānatvaṃ viniścetuṃ na śakyate/</p>\n\n<p>uttarārthakriyājñānāt\nkevalaṃ tat pratīyate//'</p>\n\n<p>iti/ aprāmāṇyaṃ tu\nsvata evāvasīyate/ ata eva vedādutpannaṃ jñānaṃ viparyayarūpam/ ataḥ\nsvato 'pramāṇaṃ vedāḥ iti bauddhānāmākūtam/</p>\n\n<p>idamatra dūṣaṇam/\naprāmāṇyaṃ svābhāvikamiti vādināṃ mate 'pi bhramajñāne 'dhiṣṭhānāṃśe\nprāmāṇyasya svābhāvikatvaṃ vaktavyam/ anyathā\nniradhiṣṭhānabhramaprasaṅgāt/ kiṃ ca 'pramāṇāt prameyasiddhiḥ'\n'yuktiyuktaṃ vaco grāhyam' ityādikaṃ vacanaṃ sarvairapi vādibhiḥ\nsvataḥ pramāṇamiti vaktavyam/ tathā nirvikalpakasya\nvāsanopaplavaśūnyasya svata eva prāmāṇyamupagacchanti/ savikalpakasyāpi\nsvāṃśe prāmāṇyaṃ viṣayāṃśe 'prāmāṇyaṃ ca vadanti/ tathā ca kutracit\nprāmāṇyasvatastvaṃ teṣāmapyavarjanīyam/ api ca sarveṣvapi jñāneṣu\nkiñcidaṃśe prāmāṇyasya sattvāt aprāmāṇyasyaiva kvācitkatvāt tadeva\nkiṃśukādyupādhikāruṇyavat sahetukaṃ, prāmāṇyameva nirhetukamiti\nvyavasthāpanāt iti mīmāṃsakāḥ/ naiyāyikāstu doṣataḥ aprāmāṇyaṃ\nguṇataḥ prāmāṇyamityāhuḥ/ sarvathā aprāmāṇyasvatastvaṃ na ghaṭate/</p>\n\n<l rend='bold'>mīmāṃsakamatam/</l>\n\n<p>prāmāṇyaṃ svata\nevotpadyate jñāyate ca/ aprāmāṇyaṃ tu parata utpadyate jñāyate ceti\nmīmāṃsakāḥ/ prāmāṇyaṃ svata utpadyata ityasya prāmāṇyāśrayajñānasya yā\nsāmagrī utpādikā tayaiva jñānagataṃ prāmāṇyamapyutpadyate, na tu\nguṇādityarthaḥ/ tena ca vedādutpannasya jñānasya yat prāmāṇyaṃ tatra\nvaktṛyathārthajñānarūpaguṇāpekṣāvirahāt vedasyāpauruṣeyatvaṃ sthiraṃ\nbhavatīti teṣāmāśayaḥ/ prāmāṇyaṃ svato jñāyata ityasya\nprāmāṇyāśrayasya jñānasya yayā sāmagryā jñānaṃ bhavati tayaiva\ntadgataprāmāṇyasyāpi jñānaṃ bhavati/ paścāttu\nbādhakajñānakāraṇadoṣajñānābhyāṃ prāmāṇyaṃ bādhyate/ evaṃ ca apauruṣeye\nvede anāptapuruṣasaṃbandhakṛtadoṣāṇāmabhāvāt bādhakajñānābhāvācca\njñātaṃ prāmāṇyaṃ tathaivāvatiṣṭhate/ tathā ca vedaprāmāṇyasthirīkaraṇameva\njñaptau svatastvasādhanasya prayojanamiti/</p>\n\n<p><hi rend='bold'>prāmāṇyaniścaye nyāyadarśanābhiprāyaḥ</hi></p>\n\n<p>yadyapi nyāyasūtre\nprāmāṇyāprāmāṇyasvatastvaparatastvavicāraḥ na kṛtaḥ, tathāpi\n'mantrāyurvedaprāmāṇyavacca tatprāmāṇyamāptaprāmāṇyāt' (nyā0.sū0.\n2-1-68) iti sūtreṇa parataḥ prāmāṇyaṃ sūcitameva/ nyāyabhāṣyakāraḥ\nārambhavākyameva prāmāṇyaparatastvakhyāpakaṃ vinyāsthat -\n'pramāṇator'thapratipattau pravṛttisāmarthyādarthavatpramāṇam' iti/\nidaṃ ca bhāṣyavākyaṃ vācaspatimiśraiḥ evamavatāritam - nanu\nyacchāstramanuṣṭhātumaśakyamupāyaṃ pratipādayati tadanarthakam, yathā\njvaraharatakṣakacūḍāratnāharaṇopadeśakaṃ śāstram/ idaṃ\nnyāyaśāstramapi tādṛśameva/ tathā hi, ṣoḍaśapadārthatvajñānāddhi\nniḥśreyasayupadiśyate 'smin śāstre/ tadeva durlabham/ prameyādīnāṃ\npadārthānāṃ tattvajñānaṃ pramāṇatattvajñānāndhīnam/ na hi pramāṇaṃ\ntattvenānirṇītaṃ san svaviṣayaṃ avadhārayitumalam/\npramāṇatattvāvadhāraṇaṃ ca pramātattvāvadhāraṇādhīnam/ na hi pramāṃ\ntattvenānavadhārayan pramājanakasya tattvamavadhārayituṃ śaknoti/\npramāyāśca tattvamavyabhicāritvarūpaṃ svataḥ parato vā\nniścetumaśakyam/ ghaṭādiviṣayagocaraṃ jñānamātmānamapi\nviṣayīkartumaśaknuvat kathaṃ hi nāma svagataṃ pramātvaṃ grahīṣyatīti\nsvataḥ pakṣaḥ tāvanna yuktaḥ/ jñānaṃ svayaṃprakāśam iti pakṣe 'pi\nkathañcit jñānasya svaviṣayakatvasambhave 'pi\nsvagatāvyabhicāritvarūpapramātvaviṣayakatvaṃ durūpapādam/ parataḥ\npramātvaṃ jñāyata iti pakṣe 'pi paraśabdena jñānaviṣayakajñānāntarasya\nvā arthakriyāviṣayakajñānasya vā anyasya vā vivakṣāyāṃ teṣāmapi\nsvasmin pramātvānavadhāraṇe pūrvajñāne prāmāṇyaṃ kathaṃ jñātum\nśakyeta/ atasteṣāṃ prāmāṇyaṃ jñānāntarebhyaścet teṣāmapi\ntathetyanavasthā/ teṣāṃ pramātvaṃ svata iti tu\npūrvoktarītyānupapannam/ tathā ca svataḥ parato vā\npramātattvānavadhāraṇāt pramāṇatattvāvadhāraṇaṃ na sambhavati/\ntadasaṃbhavācca prameyāditattvajñānamapi na saṃbhavati/ tasmāt\npramāṇādiṣoḍaśapadārthatattvajñānānniḥśreyasādhigama\nityupadiśacchastramanarthakamityāśaṅkāyāḥ nirākaraṇārthaṃ'pramāṇato arthapratipattau'\nityādibhāṣyaṃ pravṛttamiti/</p>\n\n<p>asya bhāṣyasyāyamarthaḥ -\nprāmāṇamarthavaditi pratijñā/ pravṛttisāmarthyāditi hetuḥ/ pramāṇamiti\nkaraṇārthakalyuḍantaḥ śabdaḥ/ arthavaditi nityayoge matup/ nityatā\ncārthāvyabhicāritā/ arthāvyabhicāritvaṃ ca tadvati tatprakārakatvam/\ntacca pramāṇasya jñānadvārakam/ tathā ca pramāṇaṃ tadvati\ntatprakārakajñānajanakamiti pratijñārthaḥ/ samapravṛttijanakatvamiti\ntadarthaḥ/ yadi pramāṇamarthāvyabhicāri nābhaviṣyat samarthāṃ pravṛttiṃ\nnākariṣyat yathā arthavyabhicārī pramāṇābhāsa iti\nvyatirekyanumānamatra</p>\n\n<p>vivakṣitam/ pramāṇasya\npravṛttijanakatvaṃ na sākṣāt, kiṃ tu\narthapratipattijananadvāreṇetyāśayena pramāṇator'thapratipattāvityuktam/\ntathā ca vipratipannaṃ jñānaṃ tadvati tatprakārakaṃ\nsaphalapravṛttijanakatvādityanumāna eva paryaṃvasānam/ itthaṃ ca\nsaphalapravṛttijanakatvahetukānumityā jñānagataṃ pramātvaṃ gṛhyata iti\nbhāṣyakārāśayaḥ/</p>\n\n<p>nanvanumitirūpajñānaniṣṭhaṃ pramātvaṃ kena gṛhyate?\nanumityantareṇeti yadi, tadānavastheti cet---na/\nanumitiviṣayakānuvyavasāyena anumitau gṛhyamāṇāyo\ntanniṣṭhaprāmāṇyasyāpi grahāt anumitiprāmāṇyasya\nsvatogrāhyatvāṅgīkārāt/ tarhi 'ghaṭamahaṃ jānāmi'\nityanuvyavasāyena ghaṭajñāne gṛhyamāṇe tatprāmāṇyamapi gṛhyatām,\nkimarthaṃ tatra\npravṛttisāmarthyaliṅgakānumityanudhāvanamiticet--idaṃ jñānaṃ\npramā na veti saṃśayānurodhena pramātvaniścayāya\npravṛttisāmarthyarūpahetuparāmarśāt prakṛte tadabhāvāditi\ntātparyaṭīkākārāḥ nirūpayanti1/\nprāmāṇyasyāvaśyavedyatvānabhyupagamānnānavastheti kusumāñjalikārāḥ\nupapādayanti2/</p>\n\n<p>'mantrāyurvedaprāmāyyavacca tatprāmāṇyamāptaprāmāṇyāt'\n(nyā.sū. 2---1---68) iti sūtreṇa,</p>\n\n<p>'kiṅkṛtametat?\nāptaprāmāṇyakṛtam/ kiṃ punarāptānāṃ</p>\n\n<p>prāmāṇyam?\nsākṣātkṛtadharmatā bhūtadayā yathābhūtārtha-</p>\n\n<p>cikhyāpayiṣā'</p>\n\n<p>ityāditatsūtrasthabhāṣyeṇa ca prāmāṇyasyotpattau\nguṇajanyatvākhyaṃ paratastvaṃ sūcitameva/ kusumāñjalau jñaptau utpattau\nca</p>\n\n<p>paratāstvaṃ\nvistareṇopapāditam/ tadapekṣayāpi vistareṇa maṇau dodhitau\ngādādharīye ca vivecitam/ dīpikāyāṃ prakāśikāyāṃ ca\ntatratyamevopapādanaṃ punaḥ saṃgṛhītamiti/</p>\n\n<p><hi rend='bold'>[ 13 ]</hi> <hi rend='bold'>anyathākhyātivicāraḥ</hi></p>\n\n<p>bhramātmakajñānasya\nkhyātiriti vyapadeśaḥ śāstragrantheṣu vartate/ tatra viṣaye vādino\nbahudhā vadanti/ loke yasya yasya yadyat jñānaṃ bhavati tatsarvaṃ prameti\nvaktuṃ na śakyate/ tathā sati prativādino jñānamapi pramā syāt/ tathā\nca prativādyapi vijayeta/ tathāsarvaṃ jñānamaprametyapi vaktuṃ na pāryate/\ntathā sati vādino yat jñānaṃ tadapyapramā syāt/</p>\n\n</div>\n<div>\n\n<p>tathā ca vādi\nparājito bhavet/ tasmāt kiñcit jñānaṃ pramā kiñcit jñānamapramā\niti vibhāgaḥ sarvairabhyupagantavyaḥ/ tatra apramātmake jñāne anyasya\nanyathābhānātmikāmanyathākhyātiṃ naiyāyikā jainā bhāṭṭāśca\nurarīkurvanti/ anyathākhyāteḥ yā sāmagrī bhedājñānarūpa akhyātiḥ tathaiva\nvyavahāropapatteḥ akhyātipakṣa eva yukta iti prābhākarāḥ/\nkṣaṇikavijñānarūpaḥ ātmaiva bāhyavastvākāreṇa pratīyata\nityātmakhyātivādinaḥ/ bauddhāḥ/ bhramasthale asadeva pratīyata iti\nasatkhyātivādinaḥ mādhyamikāḥ/ bhrame sadasadanirvañcanīyaṃ vastūtpadyate\npratīyate cetyadvaitinaḥ/ etanmate anirvacanīyakhyātiḥ/</p>\n\n<p>tatra naiyāyikā\nanyathākhyātivādina iti prasiddhiḥ/ nyāyadarśane prathamasūtreṇa\ntattvajñānānniḥśreyasaprāptimabhidhāya 'duḥkhajanme' tyādidvitīyasūtreṇa\nmithyājñānaṃ paramparayā saṃsāraheturiti pratipāditam/ tatra\n'mithyājñānamanekaprakārakaṃ vartate ātmani tāvannāstīti\nanātmanyātmeti duḥkhe sukhamiti' ityādi bhāṣamāṇaḥ vātsyāyanaḥ\natasmiṃstaditi jñānaṃ mithyājñānamiti manyate/ vārttikakāro 'pi ---\n'kaḥ punarayaṃ viparyayaḥ/ atasmiṃstaditi pratyayaḥ' iti kathayati/ asya\nviparyasya anyathākhyātiriti saṃjñā tu paścātkālikīṃ/\ntātparyadīkāyām1---</p>\n\n<p>'saṃprati saṃdihāno\nviparyayasvarūpaṃ pṛcchati</p>\n\n<p>kaḥ punarayaṃ viparyaya\niti/ parīkṣakāṇāṃ vipratipatteḥ</p>\n\n<p>saṃśayaḥ/ kecit\nsvākārabāhyatvaviṣayaṃ jñānaṃ</p>\n\n<p>viparyaya\nityācakṣate/ anye 'sadviṣayaṃ jñānaṃ .......</p>\n\n<p>anyathākhyātiṃ tu\nvṛddhāḥ/'</p>\n\n<p>iti kathanāt\nanyathākhyātipakṣaḥ naiyāyikānāmiti jñāyate/</p>\n\n<p>ayamatra niṣkarṣaḥ ---\nādau śuktyā indriyasaṃnikarṣānantaram ayaṃ śuklabhāsvara\nityākārakaṃ jñānaṃ, tataḥ udbuddhasaṃskārāt rajatasmaraṇam,\npurovarti-rajatayorbhedāgraha inyetāvatparyantam\nakhyātyanyathākhyātivādinoḥ</p>\n\n</div>\n<div>\n\n<p>samānam/ tataḥ 'idaṃ\nrajatam' ityākārakaṃ rajatatvābhāvavadviśeṣyakarajatatvaprakārakaṃ\nviśiṣṭajñānamutpadyate, tata eva pravṛttiriti naiyāyikāḥ\ntādṛśaviśiṣṭajñānakāraṇatvenābhimatābhyāṃ bhedāgrahasahitābhyāṃ</p>\n\n<p>purovartivastupratyakṣarajatasmaraṇābhyāmeva pravṛttyādinirvāhe\nmadhye viśiṣṭajñānamanāvaśyakamiti prābhākarāḥ iti/</p>\n\n<p><hi rend='bold'>viśiṣṭajñānasyāvaśyakatā</hi></p>\n\n<p>satyasthale pravṛtiṃ\nprati viśiṣṭajñānasya hetutvāt asatyasthale 'pi viśiṣṭajñānameva\npravartakaṃ vācyam/ tathā ca</p>\n\n<p>'visaṃvādipravṛttiḥ\nviśiṣṭajñānajanyā pravṛttitvāt satyapravṛttivat'\nityanumānamanyathākhyātau pramāṇam/ tathā\n'rajatecchājanyaśuktiviṣayakapravṛttijanakarajatatvaprakārakaṃ jñānaṃ\nśuktiviśeṣyakaṃ śuktipravṛttiprayojakajñānatvāt śuktau\nśuktyarthapravṛttiprayojakajñānavat' ityādīnyanumānānyapi\nanyathākhyātisādhakatayā maṇāvupanyastāni/\nevamanuvyavasāyātmakapratyakṣamapyanyathākhyātau mānam/ tathā hi - śuktau\nidaṃ rajatamiti bhramānantaram idaṃ rajatatayā jānāmi\nityanuvyavasāyo jāyate/\nidaṃviśeṣyakarajatatvaprakārakajñānavāhanam iti hi tadarthaḥ/ tatra\nvyavasāyasya idaṃviśeṣyakarajatatvaprakārakatvābhāve uktānuvyavasāyaḥ\nkathaṃ ghaṭeta? jñānadvayapakṣe 'idaṃ jānāmi' 'rajataṃ jānāmi'\nityākārako hyanuvyavasāyaḥ syāt, na tu idaṃ rajataṃ jānāmi\niti/</p>\n\n<p><hi rend='bold'>anyathākhyātiśabdārthavicāraḥ</hi></p>\n\n<p>anyatraiva satā\nākāreṇa purovartino viśiṣṭatājñānamanyathākhyātiḥ/ anyatraiva sattvaṃ\ntu pravṛttivādhasahakṛtāt nāstīti bādhakapratyayānniścīyate/ ato\nbhrāntijñānabādhitasya satyarajatasyātrāsattvamāpādayituṃ na śakyate,\npraṃvṛttibādhavirahāt/ na vā mantrādipratibaddhasyāgneḥ\nsphoṭajananādipravattibādhāt mithyātvaniścayaprasaṅgaḥ/ tatra nāstīti\nbādhakapratyayasyābhāvāt/</p>\n\n<p>khyātyantaravādibhirapyantato gatvā\nanyathākhyātiravaśyāśrayaṇīyā/ tathā hi---asatkhyātimate kimasat\nasaditi pratīyate saditi vā? asaditi cet bhramatvāsaṃbhavaḥ/ asataḥ\nasattvena bhānasya pramātvāt bādhapravṛttī ca na ghaṭetām/ saditi\npratīyate cet, asataḥ sattvena bhānāt anyathākhyātireva syāt/\nātmakhyātipakṣe ātmaśabditaṃ jñānaṃ kiṃ jñānamiti pratīyate? utārthaṃ\niti? ādyena bhramatvabādhapravṛttīnāmasaṃbhavaḥ/ dvitīye jñānasyārthātmanā\nbhānādanyathākhyātireva svīkṛtā syāt/</p>\n\n<p>prābhākaramate 'pi\ngrahaṇasmaraṇātmakajñānadvayāṅgīkārāt tat jñānadvayaṃ kiṃ\njñānadvayamiti pratīyate kiṃ vā ekatvena? ādye bādhapravṛttyorasaṃbhavaḥ/\ndvitīye dvayasyaikatvena bhānāt anyathākhyātiḥ/</p>\n\n<p>jñānamasti viṣayo\nnāstīti pakṣe viṣayaḥ kimavidyamānatvena pratīyate uta vidyamānatvena?\nādye pravṛttyādyasaṃbhavaḥ/ na jātu kaścit avidyamānatvena pratīte vastuni\npravartate/ dvitīye avidyamānasya vidyamānatvena bhānādanyathākhyātiḥ\niti/</p>\n\n<p><hi rend='bold'>( 14 ) abhāvavicāraḥ</hi></p>\n\n<p>tarkasaṃgrahe\ndīpikāyāṃ ca abhāvasya caturdhā vibhāgaḥ atiriktapadārthatvaṃ ca\nprādarśiṣātām/ idaṃ kiñcidvicāryate/</p>\n\n<p>'prāgutpatterabhāvopapatteśce' (nyā.sū.2-2-12) iti sūtre\nbhāṣyam ---</p>\n\n<p>'abhāvadvaitaṃ khalu\nbhavati prāk cotpatteravidyamānatā</p>\n\n<p>utpannasya cātmano\nhānādavidyamānatā'</p>\n\n<p>iti/\nvārtikepyevameva pratipādyate/ tena prāgabhāvaḥ pradhvaṃsaśceti dvividha\nevābhāvo bhāṣyavārttikakārayoḥ saṃmata iti pratīyate/ tatraiva\ntātparyaṭīkākāraḥ ---</p>\n\n<p>'abhāvadvaitamiti\nprakṛtāpekṣam/ prakṛtaṃ pradhvaṃsamātra-</p>\n\n<p>vādinaṃ prati\nprāgabhāvapratipādanam/ paramārthatastu</p>\n\n<p>prathamamabhāve\ndvaitam--tādātmyābhāvaḥ saṃsargā-</p>\n\n<p>bhāvaśceti/\nsaṃsargābhāvo 'pi prākpradhvaṃsātyantābhāvena</p>\n\n<p>trividha iti catasro\nvidhā abhāvasya'</p>\n\n<p>ityabhāvacatuṣṭayamapi nyāyadarśanasaṃmatamiti pratyapādayat/\nbhāvavadabhāvo 'pi pramāṇavedyaḥ/ yat pramāṇaṃ bhāvaṃ jñāpayati tadeva\npramāṇaṃ pratiyogyanupalabdhisahakṛtamabhāvaṃ jñāpayati ityāśayavāta\nbhāṣyakāreṇa ---</p>\n\n<p>'kathaṃ punaruttarasya\npramāṇenopalabdhiḥ/</p>\n\n<p>satyupalabhyamāne\ntadvadanupalabdheḥ pradīpavat/</p>\n\n<p>tadevaṃ sataḥ prakāśakaṃ\npramāṇamasadapi prakāśayati/'</p>\n\n<p>iti\nprathamasūtre 'bhāṣi/ tatrābhāvasyāpi pramāṇasiddhatve tasya bhāvavat\nupadeśaḥ kuto na kṛtaḥ ityāśaṅkāyāmāha vārtikakāraḥ ---</p>\n\n<p>'sat khalu\npramāṇasyālambanaṃ svatantraṃ bhavati/</p>\n\n<p>asattu paratantraṃ\npratiṣedhamukhena pratipadyate/'</p>\n\n<p>iti niṣedhyaṃ\nniṣedhādhikaraṇam ityubhayajñānādhīnatvāt abhāvasya, bhāve jñāte\nabhāvo 'pi jñātaprāya ityāśayena sūtrakṛtā abhāvo na nirdiṣṭa\niti tadāśayaḥ/</p>\n\n<p>vaiśeṣikasūtreṣvapi\nabhāvacatuṣṭayābhyupagamaḥ sūcito vartate/\n'kriyāguṇavyapadeśābhāvāt prāgasat' (vai.sū.9-1-1)</p>\n\n<p>iti sūtraṃ\nghaṭādirūpakāryasya utpatteḥ prāgavidyamānatāṃ pratipādayat\nprāgabhāvamanumanyate/ utpatteḥ prāgavidyamānatā hi prāgabhāvo nāma/\ntathā 'sadasat' (vai.sū.9-1-2) iti sūtraṃ sato ghaṭādeḥ\nmudgarapātādyanantaramabhāvaṃ pratipādayat dhvaṃsākhyamabhāvaṃ sūcayati/\ntataḥ 'saccāsat' (vai.sū.9-1-3) iti sūtraṃ satā ghaṭādeḥ paṭādyātmanā\nabhāvaṃ bodhayatdhtt</p>\n\n<p>tādātmyābhāvarūpamanyonyābhāvaṃ vyañjayati/ tataḥ\n'yaccānyadasadatastadasat' (vai.sū.9-1-5) iti sūtram/ tatra\nasacchabdadvayaṃ bhāvavapradhāno nirdeṃśaḥ/ yat ataḥ asataḥ anyat asat\ntat asat ityanvayaḥ/ pūrvoktābhāvatrayāt anyo yo 'bhāvaḥ\nso 'tyantābhāve iti/ evaṃ sthite abhāvasya pṛthaganupadeśaḥ\nbhāvapāratantryāt na tvabhāvāditi sidhyati/</p>\n\n<p>nyāyamañjarīkārāstu\n</p>\n</div>\n<div>\n\n<p>'na prāgabhāvādanye tu\nbhidyante paramārthataḥ/</p>\n\n<p>sa hi\nvastvantaropādhiranyonyābhāva ucyate//</p>\n\n<p>sa\nevāvadhiśūnyatvādatyantābhāvatāṃ gataḥ/</p>\n\n<p>utpannasya vināśo vā\ntadanutpāda eva vā/</p>\n\n<p>abhāvastattvato 'nye tu\nbhedāstvaupādhikā matāḥ//'1</p>\n\n<p>iti granthena\nprāgabhāvapradhvaṃsabhedenābhāvo dvividhaḥ/ anyonyātyantābhāvau\nprāgabhāva evāntarbhavataḥ/ prāgabhāva eva vastvantarapratiyogikaścet\nanyonyābhāva ityucyate/ sa evāvadhiśūnyaścet atyantābhāva iti\nkathyate iti nyarūpayan/</p>\n\n<p>prābhākārāḥ\natiriktamabhāvaṃ nāṅgīkurvanti/ abhāvaḥ buddhiviśeṣasvarūpaḥ,\nadhikaraṇasvarūpaḥ kālaviśeṣasvarūpaḥ iti pakṣatrayaṃ pradarśayanti/\netatpakṣatrayamapi maṇau vistareṇa dūṣitam, tadanusāreṇa muktāvalyāṃ\nca/ dīpikāyāṃ tvadhikaraṇātmakatvapakṣaḥ anūdya dūṣita iti viśeṣaḥ/</p>\n\n<p>atra vicāryate/\nabhāvādhikaraṇako 'bhāvaḥ adhikaraṇībhūtābhāvasvarūpa iti naiyāyikā\napi svīkurvanti/ tatra</p>\n\n</div>\n<div>\n\n<p>'ghaṭābhāve na paṭaḥ'\nityādhārādheyabhāvaḥ pratīyate/ sa cādhārādheyayorabhede 'pi\nādhāratāvacchedakayorghaṭābhāvatvapaṭābhāvatvayorbhedānniruhyate/ tathā\n'bhūtale ghaṭābhāva' iti pratītirapi bhūtalatvaghaṭābhāvatvayorbhedāt\nnirūḍhā bhaviṣyati/ ataḥ adhikaraṇātmakatvamevābhāvasyāstu/</p>\n\n<p>śabdābhāvasya\ngṛhasvarūpasya gṛhatvena rūpeṇa śrotrendriyavedyatvābhāve 'pi\nśabdābhāvatvena rūpeṇa tadvedyatvaṃ</p>\n\n<p>bhaviṣyati/ yathā\nnaiyāyikamate 'pi rūpābhāvādhikaraṇakarasābhāvasya\nrūpābhāvātmakatve 'pi rūpābhāvatvenaiva cākṣuṣaviṣayatā na\nrasābhāvatvenetyaṅgīkriyate, tadvat/ tathā ca śabdādyabhāvānāṃ\npratyakṣatvānupapattirapi nāsti/</p>\n\n<p>tathā jñānaviśeṣatvena\nkālaviśeṣatvena cāpratyakṣatve 'pi tattadabhāvatvena\njñānaviśeṣakālaviśeṣayoḥ pratyakṣatā saṃbhavatyeva/\nato 'bhāvasyānatiriktatve 'pi na ko 'pi doṣa iti/</p>\n\n<p>atra samādhīyate/\nprāyaśo loke bhinnayorevādhārādheyabhāvaḥ prasiddhaḥ/ sa\ncābhāvātiriktatvavādinaiyāyikamate sūpapādaḥ/\nabhāvādhikaraṇakābhāvasthale\ngatyantaravirahādādhārādheyabhāvapratītergauṇatayā nirvāhe 'pi\ngatyantarasattve tathā nirvāhasyānucitatvāt/\nato 'dhikaraṇātmakatvapakṣo na yuktaḥ/</p>\n\n<p>jñānaviśeṣarūpatvapakṣe\nkālaviśeṣarūpatvapakṣe ca śabdādyabhāvānāṃ pratyakṣatvānupapattidoṣo\nduruddharaḥ/ tatra yaduktaṃ jñānatvena kālatvena ca rūpeṇa\ntayorbahirindriyagrāhyatvābhāve 'pi śabdādyabhāvatvena tattvamakṣatamiti,\ntatrocyate/ rūpāntareṇāpi tayoḥ tādṛśapratyakṣaviṣayatvaṃ na saṃbhavati/\ntathā hi gehe śabdo nāstīti pratītau śabdābhāvatvena rūpeṇa kiṃ\nsvātmakajñānaṃ viṣayaḥ? puruṣāntarīyajñānaṃ vā? nādyaḥ, pratyakṣe viṣayasya\nkāraṇakatvāt pūrvakṣaṇe svātmakajñānasyābhāvāt pūrvakṣaṇe 'sataḥ\nkāraṇatvāsaṃbhavāt/ na dvitīyaḥ, ekasmin abhāvajñāne bhūyasīnāṃ\npuruṣāntarīyajñānavyaktīnāṃ viṣayatvakalpane gauravāt/ evaṃ\nkālaviśeṣasyāpi na tādṛśapratyakṣaviṣayatvaṃ saṃbhavati,\ntādṛśajñānotpattikṣaṇātmakakālasya pūrvapṛttitvābhāvāt/\npūrvakṣaṇātmakakālasya ca tatkāle 'bhāvāt/ na ca\njñānotpattikṣaṇatatpūrvakṣaṇobhayāvasthāyisthūlakālasya 'gehe śabdo\nnāsti' ityādipratyakṣaviṣayatvamastu, tathā ca noktadoṣa iti\nvācyam/ tathāpi tādṛśakṣaṇadvayāvasthāyinānāpadārtharūpasthūlakālasya\nekaikatādṛśajñānaviṣayatvakalpane gauravāditi nirūpayāmāsuḥ\nmuktāvalīmañjūṣākārāḥ/</p>\n\n<p><hi rend='bold'>[ 14 ]</hi> <hi rend='bold'>ākhyātārthavicāraḥ śabdabodhaprakriyā ca</hi></p>\n\n<p>dīpikāyāṃ\nprakāśikāyāṃ ca vidhyarthanirūpaṇaprasaṅgena ākhyātasya kṛtyarthakatvaṃ\nprasādhya devadattaḥ taṇḍulaṃ pacatīti vākyasya\ntaṇḍulakarmakapākānukūlakṛtimān devadatta ityartha iti\nnirūpitam/ etattatvaṃ kiñcidvicāryate/</p>\n\n<p>śābdabodho nāma\nśabdajanyaṃ jñānam/ śabdo nāma\nparasparānvitārthaṃpratipādakapadasamūhātmakaṃ vākyam/ padasamūho\nvākyaṃ ityetāvanmātroktau 'gauraśvaḥ puruṣo hastī' ityādeḥ\nananvitārthakapadasamūhasyāpi vākyatvaṃ syāt/ ataḥ\nparasparānvitārthaketyuktam/ gaurgacchati, aśvodhāvati ityanayoḥ\npratyekaṃ vākyatve 'pi tayordvayormilitvā ekavākyatvaṃ na bhavati,\ndvayorvākyārthayoḥ parasparamananvayāt/ tasmāt sākṣādvā paraṃparayā\nvā svārthaviśeṣaṇībhūtārthapratipādakayāvatpadaviśiṣṭaṃ\nviśeṣyabhūtārthapratipādakaṃ padamekavākyamiti paryaṃvasyati/ idameva\n'athaikatvā dekaṃ vākyaṃ sākāṅkṣa cedvibhāge syāt' iti\npūrvamīmāṃsāsūtre [3-1-46] uktam/ ekasminnarthe anyeṣāṃ\nviśeṣaṇatayānvayaḥ iti sūcanāyaiva 'sākāṅkṣaṃ cedvibhāge syāt'\nityuktam/</p>\n\n<p>tatra padeṣu bahuṣu\nprayujyamāneṣu kasya padārthasya kiṃ viśeṣaṇam? kiṃ\nkimavāntaraviśeṣyam? kiṃ mukhyaviśeṣyamiti vicāraṇīyaṃ bhavati/\ntatra vaiyākaraṇāḥ mīmāṃsakāḥ naiyāyikāśca bhinnabhinnaṃ\npanthānamāśrayante/</p>\n\n<p><hi rend='bold'>vaiyākaraṇamatam</hi></p>\n\n<p>tathā hi\nvaiyākaraṇāstāvadevaṃ manyante --- kārakāṇāṃ kriyāyāmanvayaḥ\nityanubhavāt kriyāpade prāyaḥ subantānāmanvaya iti pratīyate/\nnīlotpalamānayatītyatra samāsārthasya nīlatvaviśiṣṭotpalasya\ndvitīyārthe karmaṇi tasya dhātvarthe ānayane 'nvaya iti\nnīlatvaviśiṣṭotpalakarmakamānayanamiti bodho bhavati/\nnīlamutpalamānayeti vyāsasthale 'pi nīlakarmakamānayanam\nutpalakarmakānayanamiti pṛthak pṛthak bodhasyānanubhavāt dviḥ\nkarmatvabhānaṃ vihāya samānādhikaraṇayornīlotpalapadayoḥ\nnīlatvaviśiṣṭotpalarūpaikārthaparatvamaṅgīkṛtya tasya dhātvarthe\nānayane dvitīyārthakarmatvadvārā anvayasvīkārāt\nnīlatvaviśiṣṭotpalakarmakamānayanamityeva bodhaḥ/ evaṃ ca\nsaviśeṣaṇānāṃ viśeṣaṇarahitānāṃ vā kartratiriktānāṃ sarveṣāṃ\nkārakāṇāṃ dhātvarthakriyānvayasya naiyāyikādibhirapi svīkṛtatvāt\nprathamāntārthasya kartṛkārakasyāpi tathaivānvaya ucitaḥ, samānanyāyāt/\ntathā ca devadattaḥ nīlotpalamānayatītyatra ditīyārthaḥ karma, tatra\nprakṛtyarthasya nīlatvaviśiṣṭotpalasyābhedasaṃbandhenānvayaḥ/ karmaṃṇaḥ\ndhātvarthe 'nvayaḥ/ tiṅaḥ kartā arthaḥ/ tatrābhedasaṃbandhena\nprathamāntapadārthasya devadattasyānvayaḥ/ kartuṃrapi dhātvarthe\nānayana'nvayaḥ/ tathā ca</p>\n\n<p>nīlatvaviśiṣṭotpalābhinnakarmakaṃ devadattābhinnakartṛkaṃ\ncānayanamiti dhātvarthamukhyaviśeṣyako bodhaḥ/ atra pramāṇaṃ tu\n'bhāvapradhānamākhyātam' iti niruktavacanaṃ 'kriyāpradhānamākhyātam'\niti mahābhāṣyavacanaṃ cetyāhuḥ/</p>\n\n<p><hi rend='bold'>mīmāṃsakamatam</hi></p>\n\n<p>mīmāṃsakāstu --\ntiṅarthabhāvanāmukhyaviśeṣyakaṃ bodhaṃ varṇayanti/ tathā hi\ntaṇḍulamityādīni dvitīyāntāni padāni kriyāpadaṃ vinā\nnirākāṅkṣaṃ bodhaṃ na janayantītyanubhavasiddham/ tena tiṅantapadaṃ\nviśeṣyasamarpakamiti labhyate/ tatrāpi 'prakṛtipratyayau pratyayārthaṃ saha\nbrūtastayostu pratyayaḥ prādhānyena' iti vyutpattibalāt\npratyayārthasyaiva prādhānyaṃ vaktavyamiti tiṅarthaḥ bhāvanāparaparyāyā\nkṛtireva śābdabodhe mukhyaviśeṣyabhūtā/ 'evaṃ ca caitrastaṇḍulaṃ\npacati' iti vākye</p>\n\n<p>dvitīyāyāḥ\nkarmatvamarthaḥ/ tatra taṇḍulasya ādheyatāsambandhenānvayaḥ/ karmatvasya\nnirūpakatāsaṃbandhena (svanirūpakadhātvarthānukūlatvaparyavasitena)\ntiṅarthakakṛtāvanvayaḥ/ dhātvarthasya pākasya\nsvakaraṇakaudanoddeśyakatvasambandhena kṛtāvanvayaḥ/\ncaitrapadottaraprathamāyāḥ prātipadikārthaḥ caitro 'thaḥ/ caitrapadaṃ\ntātparyagrāhakam/ prathamārthasya caitrasya ādheyatāsaṃbandhena\nbhāvanāyāmanvayaḥ/ ākhyātārthakālasaṃkhyayo 'pi bhāvanāyāmevānvayaḥ/\nsaṃkhyāyāḥ sāmānādhikaraṇyasambandhenānvayaḥ, kālasya\nādheyatāsaṃbandhenānvaya iti viśeṣa/ evaṃ ca caitraniṣṭhā\ntaṇḍulakarmakapākakaraṇakaudanoddeśyikā vartamānā ekā bhāvaneti\nbodhaḥ/ 'bhāvapradhānamākhyātam' iti nirukte ākhyātaśabdaḥ tiṅparaḥ/\nbhāvayatīti vyutpattyā ṇijantāt bhūdhātoracpratyayāntatvena niṣpannaḥ\nbhāvaśabdaḥ bhāvanāvācī/ tiṅśca saṃkhyā kālaḥ bhāvanā iti\ntrayor'thāḥ/ teṣu bhāvanā pradhānabhūtā iti\nbhāvanāmukhyaviśeṣyakabodhameva niruktakāro manyata iti\nnirūpayanti/</p>\n\n<p><hi rend='bold'>naiyāyikamatam</hi></p>\n\n<p>'paṇḍitaścaitraḥ'\niti vākyam paṇḍitābhinnaścaitra iti bodho 'nubhūyate/ tatra\ntiṅantapadābhāvāt dhātvarthasya vā tiṅarthabhāvanāyā vā\nmukhyaviśeṣyatayā bhānaṃ na saṃbhavati/ tathā ca kvacit\nprathamāntārthamukhyaviśeṣyakabodhasya svīkaraṇīyatayā\nniṅntasamabhivyāhārasthalepi tathaiva bodhavarṇanaṃ yuktam/ na ca\ntatrāpi yogyakriyādhyāhāreṇaiva śābdabodha iti vācyam/\nanadhyāhāreṇaiva nirvāhe adhyāhārasyāyuktatvāt/ api ca\nvaiyākaraṇabhūṣaṇe -- 'prāyaśo vākyasya suptiṅantasamudāyatvāt'\niti vadantaḥ kauṇḍabhaṭṭāḥ tiṅantaśūnyamapi vākyamabhyupagacchanti/\ntathā ākhyātārthavyāpārāśrayatvarūpasya kartṛtvasya nirākaraṇāvasare\n'ākhyātaśūnye devadattaḥ paktetyādau devadattasyākartṛtvāpatteḥ' iti\nbhūṣaṇasāre 'pi tiṅantarahitavākyaprāmāṇyāṅgīkāraḥ pratīyate/ evaṃ\nca tiṅantāsamabhivyāhārasthale prathamāntārthaviśeṣyakabodhasya\nsvīkāryatvāt caitraḥ pacatītyādāvapi tathaiva bodhavarṇanaṃ yuktam/\ntathā ca 'caitraḥ taṇḍulaṃ pacati' iti vākye\ntaṇḍulapadottaradvitīyāyāḥ karmatvamarthaḥ/ karmatve prakṛtyarthasya\ntaṇḍulasyādheyatāsaṃbandhenānvayaḥ/ karmatvasya nirūpakatāsambandhena\ndhātvarthe pāke 'nvayaḥ/ ākhyātārthaḥ kṛtiḥ/ tatrānukūlatāsaṃbandhena\ndhātvarthapākasyānvayaḥ/ kṛteśca āśrayatāsaṃbandhena\nprathamāntārthecaitre 'nvayaḥ/ ākhyātārthasya vartamānakālasya\nkṛtāvevānvayaḥ/ ākhyātaikavacanasya tu naikatvasaṃkhyā arthaḥ/\nsubekavacanenaiva ekatvalābhāt/ tathā ca\ntaṇḍulaniṣṭhakarmatānirūpakapākānukūlavartamānakṛtimān\nekatvāśrayaścaitra ityanvayabodhaḥ/</p>\n\n<p>kiṃ ca\n'sarvanāmnāmutsargataḥ pradhānaparāmarśitvam' iti nyāyāt\npūrvavākyārthe yaḥ pradhānaḥ tasyaiva tacchabdena parāmarśo vaktavyaḥ/\ndhātvarthamukhyaviśeṣyakasya ākhyātārthakṛtimukhyaviśeṣyakasya vā\nbodhasyāṅgīkāre 'puruṣaḥ prayāti, tasya pādayorabhivādaya'\nityatrānupapattiḥ/ puruṣaḥ prayāti iti vākye pradhānasya gamanasya\nkṛtervā tacchabdena parāmarśe\npādayorabhivādayetyanenānvayasyāsaṃgateḥ/ naiyāyikamate tu\npuruṣasyaiva pradhānatayā tasya tacchabdena parāmarśeṃ\npādayorabhivādayetyanenānvayaḥ sādhuḥ saṃgataḥ/</p>\n\n<p>kiṃ ca pratyakṣānubhave\nyasya yena saṃbandhaḥ pratītasyasya tena saṃbandhaṃ tathaiva jñāpayituṃ vākyaṃ\nprayujyate/ pratyakṣeṇa ca kārakāṇāṃ kriyānvaya evāvagamyate, na tu\nkṛtyaparaparyāyabhāvanānvayaḥ/ ato mīmāṃsakamataṃ nocitam/ nāpi\nvaiyākaraṇamatam/ pratyakṣe dharmasya prakāratāyāḥ dharmiṇo\nkśiṣyatāyāścānubhavasiddhatayā dharmabhūtadhātvarthāpekṣayā dharmiṇaḥ\nprathamāntārthaṃsyaiva viśeṣyatvaucityāt/ tatrāpi\nprakṛtipratyayārthayormadhye pratyayārthasya pradhānatvāt tiṅvācyāyāḥ\nkṛteḥ dhātvarthaṃ prati viśeṣyatvāt tādṛśakṛtyāśrayasya\ndevadattāderviśeṣyatvamucitam/ sakalakarmādikārakaprerakasya\nkriyākartuḥ</p>\n\n<p>sarvāpekṣayā prādhānyaṃ\nhi ānubhavikam/</p>\n\n<p>api ca pāṇiniḥ\n'prātipadikārtha' ityādinā sūtreṇa prathamāyāḥ prātipadikārtha\nevārtha iti vadan kārakārthakatvaṃ</p>\n\n<p>nānumanyate/ tena ca\nprathamāntārthasya kriyāyāmanvayaḥ tasyā nānumata iti spaṣṭam/\nkārakārthakatve hi</p>\n\n<p>kriyānvayamūlakaḥ\nkriyāpradhānakatvanirbandhaḥ/ tasmāt prathamāntārthaviśeṣyakabodha\nevāsati bādhake ucitaḥ/ sati tu bādhake bhāvākhyātasthale caitreṇa\nsupyate ityādau, paśya mṛgo dhāvatītyādau ca\ndhātvarthādimukhyaviśeṣyako 'pi bodhaḥ svīkriyate iti\nnaiyāyikasiddhāntasāraḥ/</p>\n\n<p><hi rend='bold'>viṣayānukramaṇikā</hi></p>\n\n<p><hi rend='bold'>viṣayaḥ</hi> <hi rend='bold'>puṭasaṃkhyā</hi></p>\n\n<p><hi rend='bold'>pratyakṣaparicchedaḥ</hi></p>\n\n</div>\n<div>\n\n<p><hi rend='bold'>śrīḥ</hi></p>\n\n<p><hi rend='bold'>śrīgurucaraṇāravindābhyāṃ namaḥ</hi></p>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>dīpikā-prakāśikā-bālapriyāsamanvitaḥ</hi></p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>maṅgalavādaḥ</hi></p>\n\n<l rend='bold'>AnTs_1ab nidhāya hṛdi viśveśaṃ vidhāya guruvandanam /</l>\n\n<l rend='bold'>AnTs_1cd bālānāṃ sukhabodhāya kriyate tarkasaṃgrahaḥ //</l>\n\n<p><hi rend='bold'>dīpikā</hi></p>\n\n<p>viśveśvaraṃ\nsāmbamūrtiṃ praṇipatya girāṃ gurum/</p>\n\n<p>ṭīkāṃ śiśuhitāṃ kurve tarkasaṅgrahadīpikām//</p>\n\n<p>cikīrṣitasya granthasya\nnirvighnaparisamāptyarthaṃ śiṣṭācārānumitaśrutibodhitakartavyatākam\niṣṭadevatānamaskārātmakaṃ maṅgalaṃ śiṣyaśikṣāyai granthato\nnibadhnan cikīrṣitaṃ pratijānīte -<hi rend='bold'>nidhāye</hi>ti/</p>\n\n<p>nanu maṅgalasya samāptisādhanatvaṃ nāsti/\nmaṅgale kṛte 'pi kiraṇāvalyādau samāptyadarśanāt,\nmaṅgalābhāve 'pi kādambaryādau samāptidarśanācca\nanvayavyatirekābhyāṃ vyabhicārāt iti cet - na/\nkiraṇāvalyādau</p>\n\n<p>vighnabāhulyāt\nsamāptyabhāvaḥ/ kādambaryādau granthādbahireva maṅgalaṃ kṛtam, ato\nna vyabhicāraḥ/</p>\n\n<p>nanu maṅgalasya\nkartavyatve kiṃ pramāṇamiti cet - na/ śiṣṭācārānumitaśrutereva\npramāṇatvāt/ tathā hi - maṅgalaṃ vedabodhitakartavyatākam,\nalaukikāvigītaśiṣṭācāraviṣayatvāt, darśādivat/ bhojanādau\nvyabhicāravāraṇāya alaukiketi/ rātriśrāddhādau vyabhicāravāraṇāya\navigīteti/ śiṣṭapadaṃ spaṣṭārtham/'na kuryāt niṣphalaṃ karma'iti\njalatāḍavanāderapi niṣiddhatvāt/ tarkyante - pratipādyante iti\ntarkāḥ - dravyādipadārthāḥ, teṣāṃ saṅgrahaḥ - saṅkṣapeṇa svarūpakathanaṃ\nkriyate ityarthaḥ/ kasmai prayojanāya iti, ata āha --<hi rend='bold'>sukhabodhāye</hi>ti/ sukhena - anāyāsena yo bodhaḥ\npadārthatattvajñānaṃ tasmā ityarthaḥ/ nanu bahuṣu tarkagrantheṣu satsu\nkimarthamapūrvo 'yaṃ granthaḥ kriyata iti, ata āha<hi rend='bold'>bālānām</hi>iti/ teṣāmativistṛtatvāt bālānāṃ bodho na jāyata\nityarthaḥ/ grahaṇadhāraṇapaṭurbālaḥ na tu stanandhayaḥ/ kiṃ kṛtvā kriyata\niti, ata āha --<hi rend='bold'>nidhāye</hi>ti/<hi rend='bold'>veśveśam</hi> -\njaganniyantāram/<hi rend='bold'>hṛdi nidhāya</hi>\n- nitarāṃ sthāpayitvā/ sadā\ntaddhyānaparo bhūtvā ityarthaḥ/ gurūṇām - vidyā - gūrūṇām,\nvandanam - namaskāram,<hi rend='bold'>vidhāya</hi>\n- kṛtvā ityarthaḥ//</p>\n\n<p><hi rend='bold'>prakāśikā</hi></p>\n\n<p>vande guruṃ śivaṃ sāmbaṃ\ndakṣiṇāmūrtimavyayam/</p>\n\n<p>yadvandanena mando 'pi\nvindedgurusamānatām//</p>\n\n<p>prāriptisatagranthasya\nnirvighnparisamāptaye samācaritaṃ maṅgalam īśvaranatyātmakaṃ\nśiṣyaśikṣāyai nibadhnan cikīrṣitaṃ pratijānīte --<hi rend='bold'>viśveśvaram</hi>iti/<hi rend='bold'>girāṃ gurum</hi> -\nnikhilavidyānāmupadeṣṭāram/ idamapi viśveśvare viśeṣaṇam/\n'giraṃ gurum' iti pāṭhe tu sarasvatīṃ vidyāguruṃ ca praṇipatya\nityartho bodhyaḥ/ svagranthasya itaragranathairagatārthatāṃ darśayati -\n<hi rend='bold'>śiśuhitām</hi>iti/<hi rend='bold'>tarkasaṅgrahadīpikām</hi> -\ntarkasaṅgrahārthaprakāśikām/</p>\n\n<p>ācaritasya maṅgalasya\ntannibandhanasya ca phalaṃ darśayati ---<hi rend='bold'>cikīrṣitasya</hi> ityādinā/</p>\n\n<p>nanu samāptiṃ prati\nmaṅgalasya kāraṇatā syāt cet tadā tadācāraṇaṃ yujyate/ saiva na\nsambhavatītyaśaṅkate--nanviti/<hi rend='bold'>vyabhicārād</hi>iti/\nanvayavyatirekavyabhicārajñānarūpapratibandhakasattvāt\nniyatānvayavyatirekasahacāraniścayarūpakāraṇāsambhavena na\nkāraṇatvaniścaya ityabhisandhiḥ/<hi rend='bold'>samāptyabhāva</hi> iti/\nato na vyabhicāra ityanenānvayaḥ/ vighnānyūnasaṅkhyākasya\nbalavattarasya vā maṅgalasya vighnanirasanadvārā</p>\n\n<p>samāptisādhanatvena\ntādṛśamaṅgalābhāvāt nānvayavyabhicāra iti bhāvaḥ/<hi rend='bold'>bahireve</hi>ti/ janmāntara evetyarthaḥ/ ataḥ kutracit\ngranthakarturnāstikatve 'pi na kṣatiḥ/<hi rend='bold'>ata</hi>iti/\ntādṛśamaṅgalasya vighnadhvaṃsadvārā satvāt na vyatirekavyabhicāra\nityarthaḥ/ evaṃ ca kāraṇatvaṃ siddhyatīti bhāvaḥ/ pare tu<hi rend='bold'>'ataḥ-</hi> uktahetudvayāt<hi rend='bold'>na\nvyabhicāraḥ-</hi>nānvayavyatirekavyabhicāraḥ\n<hi rend='bold'>'</hi>iti vyācakhyuḥ/<hi rend='bold'>maṇikṛtastu</hi> 'maṅgalasya vighnadhvaṃsa eva phalam/\nsamāptistu svasāmagrīvaśādeva' ityāhuḥ/ etattattvamasmadīya<hi rend='bold'>cintāmaṇivyākhyāyām</hi>anusandheyam/</p>\n\n<p>maṅgalasya śrutibodhitakartavyatākatvaṃ\nvyavasthāpayituṃ śaṅkate --- nanvitati/<hi rend='bold'>anumitaśrutereve</hi>ti/\natrāyamāśayaḥ- śruteḥ\nvedabodhitakartavyatākatvarūpavakṣyamāṇavidheyakoṭipraviṣṭatve 'pi\ntadantarbhāveṇa vidheyatvamabhyupagamyate/ tacchruteḥ anumiteḥ\npūrvamasiddhatvāt etena 'vahnyādisādhyakānumitiviṣayatāmādāya\nvahnitvādikamanumitam' iti vyavahārābhāvena\nśrutāvanumitatvavyavahāraḥ kathamiti śaṅkā nirastā/ śrutau\nvidheyatvābhyupagamena tādṛśavyavahāre bādhakābhāvāt/\nevakāro 'pyarthakaḥ/ tena 'maṅgalaṃ kartavyam samāptiphalakatvāt'\nityanumānarūpapramāṇāntarasattve 'pi na kṣatiḥ/ anye tu\n--'svabodhitakartavyatākatvasambandhena śrutereva sādhyatā/\nagrimagranthasyātraiva tātparyam/ evaṃ ca śruteranumitatvopapattiḥ'\nityāhuḥ/</p>\n\n<p><hi rend='bold'>alaukike</hi>vidhimantarā rāgādiprāptabhinnetyarthaḥ/\n<hi rend='bold'>avigīte</hi>ti dharmaśāstāviruddhetyarthaḥ/<hi rend='bold'>śiṣṭe</hi>ti vedoktatattvajñānena vedavihitakarmakārītyarthaḥ/\nvedoktāhiṃsādikartari bauddhe 'tivyāptivāraṇāya tṛtīyāntam/<hi rend='bold'>ācāraviṣayatvād</hi>iti/<hi rend='bold'>ācāraḥ-</hi> kṛtiḥ/ tasyāḥ\nvṛttyaniyāmakaviṣayatāsambandhena hetutā vivādagrastā iti\ntadviṣayatvasya hetutvānudhāvanam/ yathākra<hi rend='bold'>maṃ</hi>hetuviśeṣaṇaprayojanamāha ---\n<hi rend='bold'>bhojanādau</hi>ityādinā/\nalaukikāvigītācāraviṣayatvasyaiva hetutāstu/ aśiṣṭācāraviṣaye\ntādṛśahetorasattvena vyabhicārāsambhavāt ityāśaṅkāmiṣṭāpattyā\npariharati ---<hi rend='bold'>śiṣṭapadam</hi>iti/ jalatāḍanādau aśiṣṭācāraviṣaye\ntādṛśahetorasattvaṃ sphaṭayati---<hi rend='bold'>na\nkuryāditi</hi>/ svargādiphale\nvyabhicāravāraṇāya<hi rend='bold'>ācāraviṣayatve</hi>ti/\nvidheyatayā ācāraviṣayatvārthakamiti saṅkṣepaḥ/\ntarkapadasyāropārthakatvabhramaṃ vārayituṃ dravyādisādhāraṇatarkatvaṃ\nnirvakti---<hi rend='bold'>tarkyanta</hi>iti/\nupādānarūpasaṅgrahasyāsambhavādāha---\n<hi rend='bold'>saṅkṣepeṇe</hi>ti/<hi rend='bold'>svarūpakathanam</hi>--svarūpajñānānukūlaśabdaḥ/ etāvatā\ndravyādipadārthā viṣayāḥ, padārthatattvāvadhāraṇaṃ prayojanam,\nsambandhaścapratipādyapratipādakabhāvaḥ,\npadārthatattvāvadhāraṇakāmo 'dhikārītyanubandhacatuṣṭayaṃ\nprekṣāvatpravṛttyaṅgaṃ sūcitam/ ṣaṣṭhītatpuruṣabhramavāraṇāyāha--<hi rend='bold'>sukhene</hi>ti/ sukhabodharūpaprayojanasyānyataḥ siddhatvena etadgranthakaraṇe\nprayojanākāṅkṣā na śāmyatītyāśayenāvatārayati--<hi rend='bold'>nanv</hi>iti/<hi rend='bold'>teṣām-</hi>-bhāṣyādigranthānam//</p>\n\n<p><hi rend='bold'>bālapriyā</hi></p>\n\n<p>nissamābhyadhikasadguṇākaraṃ bhaktarakṣaṇarataṃ dayānidhim/</p>\n\n<p>nityasūribhiranārataṃ\n<l>stutaṃ vandiṣīya vṛṣaśailanāyakam // 1 //</l></p>\n\n<p>śrīśelavaṃśanavamauktikatulyabhāsaṃ</p>\n\n<p>vedāntalakṣmaṇamunīndrapadābjabhṛṅgam/</p>\n\n<p>sattarkatantranigamāntanitāntatāntaṃ</p>\n\n<p>śrīmannṛsiṃhaguruvaryamahaṃ namāmi // .2 // .</p>\n\n<p>nṛtyatkalaṃ sakaladikṣu vibhātakīrtiṃ</p>\n\n<p>śāstreṣu niṣṭhitadhiyaṃ\nbahuśiṣyayuktam/</p>\n\n<p>ācārapūtamanavadyaguṇābhirāmaṃ</p>\n\n<p>śrīdevanāthagurumanvahamānato 'smi // .3 // .</p>\n\n<p>nyāyādiśāstravidamātmaguṇojjvalaṃ taṃ</p>\n\n<p>sambhāvanādiparipanthinamātmavantam/</p>\n\n<p>mattātapādamanaghaṃ\nkṣamayā sametaṃ</p>\n\n<p>śrīkṛṣṇatātaguruvaryamahaṃ prapadye // .4 // .</p>\n\n<p>prauḍhagambhīrasaṃkṣiptavacovinyāsabhāsurā/</p>\n\n<p>nīlakaṇṭhena racitā\ndīpikāyāḥ prakāśikā // .5 // .</p>\n\n<p>gadādharādigrantheṣu yeṣāṃ\nparicayo dṛḍhaḥ/</p>\n\n<p>prakāśikāśayaṃ gūḍhaṃ\ntaṃ samyagjñātumīśate // .6 // .</p>\n\n<p>bālānāmupakārāya yathāśakti\nyathāmati/</p>\n\n<p>viśadāṃ saralāṃ\nbālapriyāṃ vyākhyāṃ karomyaham // .7 // .</p>\n\n<p>mūlārthajñānamātraṃ hi\nmamoddeśyaṃ matastataḥ/</p>\n\n<p>anapekṣitavistāravicārāvatra nādṛtau // .8 // .</p>\n\n<p>atha tatrābhavān\ntarkakarkaśavicāracāturīdhurīṇaḥ nīlakaṇṭhabhaṭṭācāryaḥ\ntarkasaṅgrahadīpikāṃ prakāśikābhidhayā svakīyavyākhyayā\nprakāśayitumicchan cikīrṣitāyāḥ vyākhyāyāḥ\nnirvighnaparisamāptimuddiśyaśiṣṭācāraparamparāprāptaṃ\nmaṅgalamātanoti---<hi rend='bold'>vande\ngurum</hi>iti/ nanu\ntarkasaṅgrahadīpikāmityasya\npadārthaviṣayakajñānajanakasaṅkṣiptaśabdātmakagranthaprakāśikāmityarthaḥ/\nyathāśrutalabhyaḥ/ tatra śabdātmakadīpikāgranthasya</p>\n\n<p>śabdātmakatarkasaṅgrahaprakāśakatvaṃ nopapadyate, dīpikāgranthena\ntarkasaṅgrahagranthārthasyaiva prakāśanāt ityato vyācaṣṭe---<hi rend='bold'>tarkasaṃṅgrahāthaprakāśikām</hi>iti/ yathā apavarake āropito dīpaḥ\napavarakāntarnihitāni vastūni prakāśayati, tathā dīpikākhyo\ngrantho 'pi tarkasaṅgrahāntarnigūḍhānarthān prakāśayatīti bhāvaḥ/ tathā\nca tarkasaṅgrahadīpikāmityatra tarkasaṅgrahaśabdaḥ\ntarkasaṃṅgrahagranthapratipādyārthapara iti tātparyam/</p>\n\n<p>cikīrṣitasyetyādidīpikāgranthāt maṅgalasya\nnirvighnaparisamāptiḥ prayojanam, tannibandhanasya śiṣyaśikṣā\nprayojanamiti labhyate/ tatra maṅgala-granthasamāptyoḥ kāryakāraṇabhāvo\nna sambhavati, anvayavyabhicārāt vyatirekavyabhicārācceti śaṅkitaṃ\n'nanu maṅgalasya'ityādinā dīpikāyām/ tatra\nvyabhicārasya katha kāryakāraṇabhāvābhāvaprayojakatvamityāśaṅkāyāmāha\nprakāśikāyām<hi rend='bold'>anvayavyatireketyādinām</hi>/ ayaṃ bhāvaḥ- kāraṇatāniścayaṃ prati\nniyatānvayasahacāraniścayaḥ niyatavyatirekasahacāraniścayaśca\nkāraṇam/ niyatānvayasahacāro nāma 1kāraṇavyāpakakāryakatvam/\nniyatavyatirekasahacāro nāma 2kāraṇābhāvavyāpakakāryābhāvakatvam/\nanvayavyabhicāro nāma kāraṇasattve 'pi kāryābhāvaḥ,\nkāraṇāvyāpakakāryakatvamiti yāvat/ vyatirekavyabhicāro nāma\nkāraṇābhāve 'pi kāryasattvam, kāraṇābhāvāvyāpakakāryābhāvakatvamiti\nyāvat/ tatra niyatānvayasahacārajñānaṃ prati anvayavyabhicārajñānaṃ\npratibandhakam/ niyatavyatirekasahacārajñānaṃ prati\nvyatirekavyabhicārajñānaṃ pratibandhakam/ prakṛte maṅgalarūpakāraṇe\nsatyapi kiraṇāvalyādau samāptirūpakāryādarśanāt maṅgalaṃ\nsavāvyāpakasamāptikamiti</p>\n\n</div>\n<div>\n\n<p>oṃ</p>\n\n<p>// śrīḥ //</p>\n\n<p>praṇamāmi\ndakṣiṇāmrtivyāsaśaṅkararūpiṇam/</p>\n\n<p>jyotirmayaṃ guruṃ\ncandraśekharendrasarasvatom//</p>\n\n<p>1.\nkāraṇavyāpakakāryakatvamiti/ yatra yatra cakrādisahakṛtadaṇḍarūpaṃ kāraṇaṃ\ntatra ghaṭarūpaṃ kāryamiti vyāptyā</p>\n\n<p>daṇḍavyāpakaghaṭātmakakāryakatvasya daṇḍe sattvāt daṇḍaḥ\nniyatānvayasahacāravāniti bhāvaḥ/</p>\n\n<p>2.\nkāraṇābhāvavyāpakakāryābhāvakatvamiti/ yatra yatra\ncakrādisahakṛtadaṇḍābhāvaḥ tatra ghaṭābhāva iti taṇḍābhāvavyāpako\nghaṭābhāvaḥ/ tathā ca svābhāvavyāpakakāryābhāvakatvāt daṇḍaḥ\nniyatavyatirekasahacāravāniti bhāvaḥ/</p>\n\n</div>\n<div>\n\n<p>niścayarūpapratibandhakasattvāt maṅgalaṃ\nsvavyāpakasamāptikamityākārakaniyatānvayasahacāraniścayo na bhavati/\nevaṃ maṅgalarūpakāraṇābhāve 'pi kādambaryādau\nsamāptirūpakāryadarśanāt maṅgalābhāvavyāpakatvaṃ samāptyabhāve\nnāsti, maṅgalābhāvavati 1samāpteḥ sattvāt/ tathā ca maṅgalaṃ\nsvābhāvāvyāpakasamāptyabhāvakamiti niścayarūpapratibandhakasattvāt\nmaṅgalaṃ svābhāvāvyāpakasamāptyabhāvakamiti\nniścayarūpapratibandhakasattvāt maṅgalaṃ\nsvābhāvavyāpakasamāptyabhāvakamityākārakaniyatavyatirekasahacāraniścayo\nna bhavati/ tathā ca niyatānvayavyatirekasahacāraniścayarūpasya\nkāraṇasyābhāvāt maṅgalaṃ samāptikāraṇamityākārakaḥ maṅgale\nsamāptinirūpitakāraṇatvāvagāhī niścayo na bhavatīti/</p>\n\n<p>nanu kiraṇāvalyādau\nmaṅgale satyapi samāptyabhāvāt anvayavyabhicāra iti śaṅkāyāḥ\nsamādhānārthaṃ hi 'kiraṇāvalyādau vighnabāhulyāt samāptyabhāvaḥ'\niti granthaḥ prāvartata/ tena tu granthenānvayavyabhicāra eva dṛḍhīkṛtaḥ,\nkāraṇe maṅgale satyapi samāptyabhāvasya pratipādanāt ityāśaṅkya\nyathā tasmāt granthāt anvayavyabhicārasya parihāro labhyeta tathā\ntātparthaṃ kathayati--\n<hi rend='bold'>vighnānyūnasaṅkhyākasye</hi>ti/\nmaṅgalaṃ hi na sākṣāt samāptikāraṇam, kiṃ tu vighnadhvaṃsadvārā/\nvighnadhvaṃsaśca vighnānyūnasaṅkhyākāt balavattarādvā maṅgalāt\nbhavati/ tathā ca vighnānyūnasaṅkhyākaṃ balavattaraṃ vā maṅgalaṃ\nsamāptikāraṇam/ kiraṇāvalyādau ca vighnānāṃ bahutvāt tādṛśaṃ\nmaṅlaṃ nāstīti samāptirūpaṃ kāryaṃ nābhūt/ ataḥ kāraṇe sati\nkāryābhāvātmakaḥ anvayavyabhicāro nāstīti bhāvaḥ/\nnighnasamasaṅkhyākasyetyuktau vighnādhikasaṅkhyākasya maṅgalasya\nkāraṇatvamiṣṭaṃ nopapadyetetyata uktaṃ-\n<hi rend='bold'>vighnānyunasaṅkhyākasye</hi>ti/\nvighnāpekṣayānyūnasaṅkhyākamapi maṅgalaṃ balavattaraṃ cet tasya</p>\n\n</div>\n<div>\n\n<p>1. samāpteḥ\nsatvāditi/ tathā ca maṅgalābhāvavati samāptyabhāvābhāvarūpasamāpteḥ\nsattvāt tatpratiyogitvameva samāptyabhāvasyeti\nmaṅgalābhāvavanniṣṭhātyantābhāvāpratiyogitvarūpaṃ\nmaṅgalābhāvavyāpakatvaṃ samāptyabhāvasya nāstīti bhāvaḥ/</p>\n\n</div>\n<div>\n\n<p>vighnanāśakatvamiṣyate/\nvighnānyenasaṅkhyākasyetyuktau tatsaṅgraho na syādityālocyoktam\n-<hi rend='bold'>balavattarasya ve</hi>ti/ nanu kādambaryādau nāstikakṛte\ngranthe maṅgalābhāve 'pi samāptidarśanāt vyatirekavyabhicāra iti\nśaṅkāyāḥ parihārārthaṃ hi 'kādambaryādau granthādbahireva maṅgalaṃ\nkṛtamato na vyabhicāraḥ' iti dīpikāgranthaḥ pravṛttaḥ/ tena ca<hi rend='bold'>bahireva</hi> granthārambhe maṅgalanibandhanamakṛtvā, maṅgalaṃ kṛtam,\nmaṅgalanibandhanamave na kṛtam, maṅgalaṃ tu kṛtemevetyartho\nlabhyate/ sa tu na yuktaḥ; nāstikena kādambaryādigranthapraṇetrā\nīśvaranamaskārādirūpamaṅgalakaraṇāsambhavādityāśaṅkya\nvyācaṣṭe-<hi rend='bold'>bahireve</hi>ti/<hi rend='bold'>janmāntaraṃ evetyartha</hi>iti/ tathā ca tādṛśagranthakartuḥ etajjnamani nāstikatve 'pi\njanmāntare āstikatvāt tadānīṃ kṛtāt maṅgalāt asmin janmani\nsamāptiḥ/ ataḥ kāraṇābhāve 'pi kāryarūpaḥ vyatirekavyabhicāro\ndurvaca ityāśayaḥ/ nanu janmāntarīyamaṅgalasya tadānīmeva\nnaṣṭatvāt etajjanmīyasamāptyavyavahitapūrvamasatastasya 1kathaṃ\nkāraṇatvaṃ, kathaṃ vā vyatirekavyabhicāraparihāra ityāśaṅkya\nsvajanyavighnadhvaṃsavattvasambandhena maṅgalasya kāraṇatvāt\nmaṅgalābhāve1pi tajjanyavighnadhvaṃsarūpadvārasattvāt\nkāraṇatvamupapadyate, yathā yāgasya nāśe 'pi tajjanyāpūrvarūpadvārasya\nsvargāvyavahitapūrvaṃ sattvāt yāgasya svargakāraṇatvaṃ tadvadityāśayena\nsamādhatte---<hi rend='bold'>tādṛśamaṅgalasya\nvighnadhvaṃsadvāre</hi>ti/<hi rend='bold'>evaṃ ca kāraṇatvaṃ sidhyatīti</hi>/ pūrvoktarītyā\nanvayavyatirekavyabhicārayoḥ parihṛtatvāt\nanvayavyatirekavyabhicāraniścayarūpapratibandhakābhāvāt\nniyatānvayavyatirekasahacāraniścayarūpakāraṇasattvāt maṅgalasya\nsamāptikāraṇatvaniścayo bhavatītyarthaḥ/ athavā evaṃ ca -\njanmāntarīyamaṅgalasya vighnadhvaṃsadvārā sattvāt</p>\n\n<p>janmāntarīyamaṅgalasya\n2samāptayavyavahitapūrvavūttitvarūpaṃ kāraṇatvaṃ sidhyatīti bhāvaḥ/</p>\n\n</div>\n<div>\n\n<p>1. kathaṃ kāraṇatvamiti/\nkāryāvyavahitaprākkṣaṇavṛttitvasyaiva kāraṇatvapadārthatvāditi bhāvaḥ/</p>\n\n<p>2.\nsamāptyavyavahitetyādi/ tathā ca sākṣātsambandhena samavāyena samāpteḥ\npūrvaṃ maṅgalasyābhāve 'pi svajanyavighnadhvaṃsavattvasambandhena sattvāt\nsamāptyavyavahitapūrvakṣaṇavṛttitvamastīti bhāvaḥ/</p>\n\n</div>\n<div>\n\n<p><hi rend='bold'>uktahetudvayādi</hi>\nti - 'kiraṇāvalyādau\nvighnabāhulyāt samāptyabhāvaḥ, kādambaryādau granthāt bahireva\nmaṅgalaṃ kṛtam' iti pūrvagranthoktahetudvayādityarthaḥ/<hi rend='bold'>svasāmagrīvaśād</hi>iti/ svasyāḥ- samāpteḥ sāmagrī -\nbuddhipratibhādikāraṇakalāpāḥ tadvaśāt-tadadhīnatayetyarthaḥ/ satyapi\nmaṅgale buddhipratibhādikāraṇakalāpābhāve granthasamāpterasambhavāt\nbuddhipratibhādikameva samāptiṃ prati kāraṇam/ maṅgalaṃ tu\nsamāptipratibandhakavighnotsāraṇe kāraṇam iti maṇikārāśayaḥ/</p>\n\n<p>maṅgalaṃ kartavyamiti\njñānamantarā maṅgalaṃ na ko 'pi kuryāt/ 1tadviṣayakakṛtiṃ prati\ntadviśeṣyakakṛtisādhyatājñānasya kāraṇatvāt/ kartavyatvaṃ ca\nkṛtisādhyatvam/ maṅgalaṃ kartavyamiti jñānaṃ ca śiṣṭānāṃ granthārambhe\nmaṅgalānuṣṭhānarūpeṇa ācāreṇa anumitā yā 'samāptikāmo\nmaṅgalamācareta' iti śrutiḥ tayā bhavati ityāśayena pūrvaṃ\n'śiṣṭācārānumitaśrutibodhitakartavyatākamiṣṭadevatānamaskārātmakaṃ\nmaṅgalam' iti<hi rend='bold'>dīpikāyāmu</hi>ktam/ tena\nmaṅgalasya kartavyatve śiṣṭācārānumitā śrutiḥ pramāṇamiti labhyate/\ntadave śrutipramāṇakakartaṃvyatākatvaṃ maṅgalasya śaṅkāsamādhānarūpeṇa\nsthāpayati 'nanu maṅgalasya kartavyatve kiṃ pramāṇam' ityādinā\ndīpikāgranthena/ tadetadāha\n<hi rend='bold'>prakāśikāyāṃ---maṅgalasya śrutibodhitakartavyatākatvaṃ\nvyavasthāpayitum</hi>iti/</p>\n\n<p>nanu maṅgalasya\nkartavyatve 'samāptikāmo maṅgalamācareta' iti śrutirna\npramāṇam/ tādṛśaśruteḥ paṭhyamānavede kutrāpyadarśanāt\nityāśaṅkāyāṃ śiṣṭācārānumiteti śruterviśeṣaṇamupāttaṃ<hi rend='bold'>dīpikāyām/</hi> yadyapi śrutiḥ na pratyakṣā tathāpi ācāreṇa\nliṅgena tādṛśī śrutiranumīyate/ tathā ca ācārānumitā śrutiḥ\nmaṅgalakartavyatve pramāṇamiti</p>\n\n</div>\n<div>\n\n<p>1. tadviṣayakakṛti\npratīti/ yathā yāgaviṣayakaprayatnaṃ prati 'yāgaḥ matkṛtisādhyaḥ'\nityākārakaṃ yāgaviśeṣyakaṃ kṛtisādhyatvaprakārakaṃ jñānaṃ\nkāraṇamiti bhāvaḥ/</p>\n\n</div>\n<div>\n\n<p>tadāśayaḥ/\nanumānaprakāraśca 'maṅgalaṃ vedabodhitakartavyatākam'\nityādigranthena pradarśitaḥ/ tasmin anumāne\nvedabodhitakartavyatākatvaṃ hi sādhyam, na tu vedaḥ/ yat\nanumānasādhyaṃ - anumitividheyaṃ tadevānumintamityucyate/ tathā</p>\n\n<p>ca\nvedabodhitakartavyatākatvaṃ śiṣṭācārānumitaṃ na tu veda iti\nkathaṃ śruteḥ śiṣṭācārānumitatvamupapadyate?\nanumitividheyatāvacchedakasyāpi anumitiviṣayatvamātreṇa\nanumitividheyatvamaṅgīkṛtyānumitamiti vyavahāropapādane\nvahnitvamanumitamityapi vyavahārāpatterityāśaṅkāyām\nāśayamāviṣkaroti--\n<hi rend='bold'>atrāyamāśaya</hi>iti/</p>\n\n<p><hi rend='bold'>vedavodhite</hi>tyādi/ vedabodhitakartavyatākatvarūpaṃ\nyat vakṣyamāṇaṃ vidheyaṃ sādhyaṃ tatkoṭipraviṣṭatve 'pi\ntadavacchedakatve 'pītyarthaḥ/<hi rend='bold'>apinā</hi>\nvidheyatāvacchedakasya\nvidheyatvāsambhavarūpo virodho dyotyate/<hi rend='bold'>tadantarbhāveṇa</hi>--vidheyatāvacchedakāntarbhāveṇa/<hi rend='bold'>tacchruteḥ</hi>---\n'sāmāptikāmo maṅgalamācareta' iti śruteḥ/<hi rend='bold'>anumiteḥ</hi><hi rend='bold'>pūrvamasiddhatvāditi/</hi>\ntathā ca anumiteḥ\npūrvamasiddhatvameva anumitividheyatāyāṃ prayojakam/ maṅgalasya\nkartavyatā anumiteḥ pūrvamasiddhete tatra yathā anumitividheyatā\nasti, tathā anumiteḥ pūrvamasiddhatvāta vidheyatāvacchedakabhūtāyāṃ</p>\n\n<p>śrutāvapi\nvidheyatākhyaviṣayatā aṅgīkriyate/ tataśca\nśruteranumitividheyatvāt anumitatvamupapadyata iti\nśrutiśśiṣṭācārānumitā iti vyavahāre na kimapi bādhakamiti\nbhāvaḥ/</p>\n\n<p>nanu\nanumitividheyatāvacchedakasyāpyanumitividheyatvāṅgīkāre\n'parvato vahnimān' iti anumitividheyatāvacchedakasya\nvahnitvasyāpi tādṛśānumitividheyatvaṃ syāt/ tathā ca\nvahnirdhūmānuminta iti</p>\n\n<p>vyavahāravat vahnitvaṃ\ndhūmānumitamiti vyavahāro 'pi prāmāṇikaḥ syāt ityāśaṅkāṃ\nsamādhatte-<hi rend='bold'>etene</hi>ti/ anuminteḥ pūrvamasiddhasyaiva\nvidheyatāvacchedakasya anumitividheyatvāṅgīkāreṇetyarthaḥ/ tathā ca\nvahnitvasyānamiteḥ pūrvaṃ siddhatayā nānumitividheyatvaprasaṅga\niti bhāvaḥ/<hi rend='bold'>anumitiviṣayatām</hi>iti/\nvidheyatāvacchedakatārūpāṃ viṣayatāmityarthaḥ/ viśeṣyatayā\nviśeṣaṇatayā vā anumitiviṣayatvameva anumitatvavyavahāre\nprayojakamiti svīkāreṇetyarthaḥ/\n<hi rend='bold'>śrutau</hi><hi rend='bold'>vidheyatvābhyupagamene</hi>ti/ anumiteḥ pūrvamasiddhatvāditi śeṣaḥ/<hi rend='bold'>tādṛśavyavahāra</hi> iti/ śrutiḥ anumitā iti vyavahāra\nityarthaḥ/<hi rend='bold'>bādhakābhāvād</hi>iti/</p>\n\n<p>anumitamiti\nvyavahāre anumiteḥ pūrvaṃ siddhatvaṃ bādhakam, tadabhāvāt ityarthaḥ/\nnanu 'śrutereva pramāṇatvāt' ityatra evakārasya\nanyayogavyavacchedārthakatayā śrutyatiriktasya pramāṇatvaṃ vyavacchidyata\niti pratīyate/ tanna saṅgacchate, maṅgalakartavyatāyāṃ 'maṅgalaṃ\nkartavyam samāptiphalakatvāt' ityanumānasyāpi\npramāṇatvādityāśaṅkāyāmāha--\n<hi rend='bold'>evakāro 'pyarthaka</hi>iti/\naperartho yasya saḥ apyarthakaḥ, apyarthasuccayārthaka ityarthaḥ/ tathā ca\nśruterevetyasya śruterapītyarthaḥ/ apinā anumānasya pramāṇatvaṃ\nsamuccīyate/ ato nāsaṅgatiriti bhāvaḥ/</p>\n\n<p>śruteranumitatvaṃ\nanumitividheyatāvacchedake 'pi pūrvamasiddhe vidheyatvāṅgīkāreṇa\nupapāditaṃ prakāśikākāraiḥ/ etaṃ kleśaṃ śruteranumitatvam\nupapādayatāṃ matamāha-<hi rend='bold'>anye tvi</hi>\nti/ 'maṅgalaṃ\nvedabodhitakartavyatākam' iti pratijñāyāḥ maṅgalaṃ\nsvabodhitakartavyatākatvasambandhena vedaviśiṣṭam ityarthaḥ/ tathā ca\ntādṛśānumitau veda eva vidheya iti\nvedasyānumitatvamanāyāsenopapadyata iti bhāvaḥ/\nīdṛśaparamparāyāḥ sādhyatāvacchedakasambandhatve mānābhāvaḥ,\nyathāśrutamūlārthatyāgaścāsvarasaḥ<hi rend='bold'>āhu</hi>rityanena sūcitaḥ/</p>\n\n<p>dīpikāyām<hi rend='bold'>alaukikāvigītaśiṣṭācāraviṣayatvād</hi>iti/ śiṣṭānāmācāraḥ śiṣṭācāraḥ\nśiṣṭācārasya viṣayaḥ śiṣṭācāraviṣayaḥ, avigītaścāsau\nśiṣṭācāraviṣayaśca avigītaśiṣṭācāraviṣayaḥ, alaukikaścāsau\navigītaśiṣṭācāraviṣayaśca alaukikāvigīntaśiṣṭācāraviṣayaḥ tasya\nbhāvastattvam/ alaukikatve sati avigītatve sati śiṣṭācāraviṣayatvaṃ\nheturiti phalitam/ laukikatvaṃ vidhyatiriktapramāṇagamyatvam,\ntadbhinnatvamalaiṅkikatvam/ hetau</p>\n\n<p>alaukikatvānupādāne\nrāgaprāpte bhojanādau vedabodhitakartavyatākatvarūpasādhyābhāvavati\navigītaśiṣṭācāraviṣayatvarūpahetusattvāt vyabhicāraḥ syāt/\ntadvāraṇāya alaiṅkikatvamupāttam/ avigītatvaṃ dharmaśāstrāniṣiddhatvam/\ntadanupādāne vedabodhitakartavyatākatvarūpasādhyābhāvavati\nrātriśrāddhādau 1alaiṅkikaśiṣṭācāraviṣayatvarūpahetusattvāt\nvyabhicāraḥ syāt/ tadvāraṇāya avigītatvamupāttam/ rātriśrāddhādeḥ\n'rātrau śrāddhaṃ na kurvīta' iti dharmaśāstraniṣiddhatvāt na tatra\nvyabhicāraḥ/</p>\n\n<p>prakāśikāyāṃ<hi rend='bold'>vidhimantare</hi>ti/ liṅloṭtavyapratyayaghaṭitaṃ\nvedavākyaṃ vidhiḥ/<hi rend='bold'>vedoktatattvajñānene</hi>ti/\ntṛtīyāyāḥ janyatvamarthaḥ karmakārītyatra kṛdhātvarthakṛtyanvayi/\nvedoktaṃ yattattvaṃ tadviṣayakajñānajanyā yā\nvedavihitakarmaviṣayakakṛtiḥ tadāśrayaḥ śiṣṭa ityarthaḥ/<hi rend='bold'>vedotthatattvajñānene</hi>ti kvacitpāṭhaḥ/ vedajanyaṃ yattattvajñānaṃ\ntenetyarthaḥ/ sa eva pāṭhaśroyān/ vedavihitakarmakartā śiṣṭaḥ\nityetāvanmātroktau vedavihitāhiṃsādikarmakartuḥ bauddhasyāpi\nśiṣṭatvāpattiḥ/ tadvāraṇāya<hi rend='bold'>vedotthatattvajñānene</hi>ti/ bauddhasya yat ahiṃsāditattvajñānaṃ na tat vedajanyamiti\nnātivyāptiḥ/ yadvā<hi rend='bold'>vedoktattvajñānene</hi>ti\npāṭhaḥ 2sādhīyān/ idaṃ vedoktamiti jñānapūrvakaṃ yaḥ vedavihitaṃ\nkarma karoti sa śiṣṭaḥ/ bauddhastu vedavihitamahiṃsādikaṃ karma\nkurvannapi idaṃ vedoktamiti buddhyā na karoti, tena\nvedaprāmāṇyānabhyupagamāditi na tasya śiṣṭatvāpattiḥ/</p>\n\n<p>nanu śiṣṭācārasyaiva\nhetutvamastu, kimācāraviṣayatvaparyantasya hetutvānudhāvanena/ na ca\nācāraḥ kṛtiḥ, tasyā</p>\n\n</div>\n<div>\n\n<p>1. alaukiketi/\nrātriśrāddhasya 'śrāddhaṃ kurvīta' iti vidhinaivāvagamāt\nvidhyatiriktapramāṇānavagamyatvarūpamalaukikatvamastīti bhāvaḥ/</p>\n\n<p>2. sādhīyāniti/ tathā\nca vedoktatvaprakārakajñānajanyayāgādikarmānukūlakṛtimattvaṃ\nśiṣṭatvamiti labhyate/</p>\n\n</div>\n<div>\n\n<p>ātmaniṣṭhatvena\nmaṅgalarūpa pakṣaniṣṭhatvābhāvāt kathaṃ hetutvamiti vācyam/\nkṛterviṃṣayatāsambandhena hetutvasambhavāt, samavāyena ātmaniṣṭhāyāḥ\nkṛteḥ viṣayatāsambandhena maṅgalaniṣṭhatayā\nhetutvasambhavādityāśaṅkyāha<hi rend='bold'>ācāraḥ</hi></p>\n\n<p><hi rend='bold'>kṛtiri</hi>tyādinā/ vṛttiḥ ādheyatā tanniyāmakaḥ\nsambandhaḥ vṛttiniyāmakaḥ sambandhaḥ saṃyogasamavāyādiḥ/ viṣayatā tu na\nvṛttiniyāmakasambandhaḥ/ viṣayatāsambandhena kṛtiḥ maṅgalavṛttiriti\npratītyabhāvāt/ vṛttiniyāmakasambandha eva ca hetutāvacdedakasambandhaḥ\nna tu vṛttyaniyāmako viṣayatādiḥ/ tathā ca kṛteḥ\nviṣayatāsambandhāvacchinnahetutvāsambhavāt ācāraviṣayatvasya\nhetutvānudhāvanam/ viṣayatvaṃ tu svarūpasambandhena hetuḥ,\nsvarūpasambandhastu vṛttiniyāmaka iti tena sambandhena\nācāraviṣayatvasya hetutvaṃ sambhavatītyāśayaḥ/</p>\n\n<p>ācāraviṣayatvapadasya\nprayojanaṃ mūle 'nuktamiti svayaṃ tatprayojanaṃ kathayati---<hi rend='bold'>svargādiphala</hi>iti/ tathā ca hetau\nācāraviṣayatvapadānupādāne alaukikatve sati avigītatvaṃ hetuḥ\nsyāt/ svargādirūpe phale 'pi tatsattvāt\nvedabodhitakartavyatākatvarūpasādhyābhāvāt vyabhicāraḥ syāditi\ntadvāraṇāya<hi rend='bold'>ācāraviṣayatvāt</hi>\nityupāttam/ svargādestu\nkṛtiviṣayatvaṃ nāstīti na vyabhicāra iti bhāvaḥ/ nanu kṛteḥ\nuddeśyaṃ vidheyam upādānamiti viṣayatrayamasti/ yāgaḥ vidheyaḥ svarga\nuddeśyaḥ prayājādyaṅgajātamupādānam/ svarge\nkṛtinirūpitoddeśyatākhyaviṣayatāyāḥ sattvāt\nkṛtiviṣayatvopādāne 'pi vyabhicāra ityāśaṅkyāha---<hi rend='bold'>vidheyatayā ācāraviṣayatvārthakami</hi>\nti/ tṛtīyāyā abhedor'thaḥ/\nācāranirūpitavidheyatvābhinnaviṣayatvaṃ hetuḥ/ svargādaiṃ\nkṛtinirūpitavidheyatākhyaviṣayatvābhāvāt na vyabhicāra iti\nbhāvaḥ/</p>\n\n<p>nanu vyāpyāropeṇa\nvyāpakāropastarkaḥ/ tathā ca tarkasaṅgraha ityasya\nvyāpyāropajanyavyāpakāropātmakatarkapratipādakagrantha ityartho\nbhavati/ sa na yujyate, tarkasaṅgrahagranthena\nāropamātrasyāpratipādanāt, itarapadārthānāmapi\npratipādanādityāśaṅkya tarkaśabdena yathā granthapratipādyasakalapadārthaḥ/\npratipādyeta tathā tarkaśabdo vyutpādyate dīpikāyāmityāha--<hi rend='bold'>tarkapadasye</hi>tyādinā/<hi rend='bold'>āropārthakatvabhramamiṃ</hi>ti/ vyāpyāropeṇa vyāpakāropārthakatvabhramamityarthaḥ/\nsaṅgrahaśabdasyopādānamityapyartho 'sti/ so 'tra na sambhavati;\n1guṇādipadārthānāṃ, dravyeṣvapi ākāśādināmupādānasyāsambhavāt/\nupādānaṃ hi hastakaraṇakavyāpāraviśeṣaḥ/ tasmāt\nsaṅgrahapadasyasaṅkṣepeṇa svarūpakathanamityartho mūle varṇita\nityāha<hi rend='bold'>upādānarūpe</hi>ti/ nanu svarūpakathanamityatra\nkathanaśabdasyoccāraṇamarthaḥ/ uccāraṇaṃ nāma\ntālvoṣṭhapuṭasaṃyogānukūlavyāpāraḥ/ tasya śabdamātraviṣayakasya\ndravyādipadārthasvarūpaviṣayakatvāsambhavāt svarūpakathanamiti śabdaḥ katha\nsādhurityāśaṅkyāha-<hi rend='bold'>svarūpakathanaṃ\nsvarūpajñajñanānukūlaḥ</hi><hi rend='bold'>śabda</hi> iti/ tathā ca prakṛte kathanaśabdasya noccāraṇamarthaḥ, kintu\njñānānukūlaḥ śabdor'thaḥ/ jñāne svarūpaviṣayakatvānvayāt\npadārthaṃsvarūpaviṣayakajñānānukūlaśabdaḥ svarūpakathanaśabdārtha iti\nnānupapattiriti bhāvaḥ/</p>\n\n<p>prekṣāvatāṃ\nbuddhipūrvakāriṇāṃ yā granthādhyayane pravṛttiḥ tatra\nanubandhacatuṣṭayamaṅgam/ viṣayaprayojanasambandhādhikāriṇaḥ\ncatvāro 'nubandhāḥ/ anubadhnanti puruṣaṃ granthādhyayane\nprerayantītyanubandhāḥ granthapratipādyo viṣayaḥ, granthādhyayanasya\nprayojanam, granthasya viṣayasya ca sambandhaḥ, ganthādhyayane 'dhikārī\nityeteṣāṃ caturṇāṃ jñānaṃ vinā na ko 'pi granthādhyayane pravarteta/\ntathā cāvaśyavaktavyasyānubandhacatuṣṭayasyākathanāt mūlasya\nnyūnatāmāśaṅkya taccatuṣṭayaṃ kaṇṭharaveṇānuktamapi lena\nsūcitamevetyāha -<hi rend='bold'>etāvate</hi>\nti/ tarkasaṃṅgrahapadasya\nvyākhyānenetyarthaḥ/ sukhabodhāya ityatra sukhasya bodha iti\nṣaṣṭhītatpuraṃṣāṅgīkāre sukhaviṣayakabodhaḥ asya granthasya\nprayojanamiti labhyeta/ tathā sati nikhilapadārthabodhakatvaṃ\ntarkasaṃṅgrahapadavyākhyānena sūcitaṃ virudhyeta/ ataḥ sukhena</p>\n\n</div>\n<div>\n\n<p>1.\nguṇādipadārthānāmityasya upādānasyāsambhavādityanenānvayaḥ/</p>\n\n</div>\n<div>\n\n<p>bodha iti\ntṛtīyātatpuruṣatayā vyākhyātamityāha - ṣaṣṭhītatpuruṣeti/ anyataḥ\nsiddhatveneti/ bhāṣyādigranthāntarapaṭhanādapi siddhatvenetyarthaḥ//</p>\n\n</div>\n<div>\n\n<p><hi rend='bold'>tarkasaṃṅgrahaḥ</hi></p>\n\n<p><hi rend='bold'>padārthavibhāgaḥ</hi></p>\n\n<l rend='bold'>AnTs_2 dravyaguṇakarmasāmānyaviśeṣasamavāyābhāvāḥ sapta padārthāḥ //</l>\n\n<p><hi rend='bold'>dīpikā</hi></p>\n\n<p>padārthān\nvibhajate -<hi rend='bold'>dravye</hi>ti/ padasyārthaḥ padārtha iti vyutpattyā\nabhidheyatvaṃ padārthasāmānyalakṣaṇam/ nanu vibhāgādeva saptatve siddhe\nsaptapadagrahaṇaṃ vyarthamiti cet - na/\nadhikasaṅkhyāvyavacchedārthakatvāt/ nanu atiriktaḥ padārthaḥ pramito\nvā na vā/ nādyaḥ; pramitasya niṣedhāyogāt/ na dvitīyaḥ;\npratiyogipramitiṃ vinā niṣedhānupapatteriti cet - na/ padārthatvaṃ\ndravyādisaptānyatamatvavyāpyamiti/ vyavacchedārthakatvāt/ nanu\nsaptānyatamatvaṃ saptabhinnabhinnatvam/ saptabhinnasyāprasiddhyā kathaṃ\nsaptānyatamatvavyāptiniścaya iti cet - na/ dravyādisaptānyatamatvaṃ\nnāma dravyādibhedasaptakābhāvavattvam/ ato doṣavirahāt/</p>\n\n<p>evamagre 'pi draṣṭavyam//</p>\n\n<p><hi rend='bold'>prakāśikā</hi></p>\n\n<p><hi rend='bold'>mūlai saptapadārthā</hi>iti/ dravyatvādirūpāye\npadārthavibhājakāḥ saptopādhayaḥ tadanyatamavantaḥ padārthā ityarthaḥ/\ntatra saptatvamapekṣābuddhiviśeṣaviṣayatvam/ evamagrimagranthasyāpi atraiva\nparyavasānamavadheyam/</p>\n\n<p>nanu\nsāmānyadharmajñānasya viśeṣavijñāsāṃ prati hetutvāt\nsāmānyalakṣaṇakathanānantarameva vibhāgo yuktaḥ/ tathā ca mūle\nkathamādau vibhāga iti nyūnatāṃ pariharati--<hi rend='bold'>padasye</hi>ti/ padasyārthaḥ abhidheyaḥ iti vyutpattyā\npadasambandhyabhidhāviṣayatvasya lābhe 'pi\npadasambandhitvāṃśasyāvyāvartakatvādāha---<hi rend='bold'>abhidheyatvam</hi>iti/\nlakṣaṇaṃ labhyata iti śeṣaḥ/ tathā ca na nyūnateti bhāvaḥ/<hi rend='bold'>vibhāgādeve</hi>ti/ padārthatvāvāntaradharmapuraskāreṇa\ndharmipratipādanādevetyarthaḥ/<hi rend='bold'>adhikasaṅkhyāvyavacchedārthakatvād</hi>iti/\ntādṛśasaṅkhyāniṣedhasiddhiphalakatvādityarthaḥ/ uddeśyavidheyabhāvasthale\nuddeśyatāvacchedake\nvidheyavyāpyatvabhānamautsargikamityāśayenāha--<hi rend='bold'>padārthatvam</hi>iti/<hi rend='bold'>iti vyavacchedārthakatvād</hi>iti/ iti etadrūpo yo\nvyavacchedonirṇayastadarthakatvādityarthaḥ/<hi rend='bold'>saptabhinnabhinnatvam</hi>iti/\ndravyādayo ye saptapadārthāḥ tadbhedakūṭaviśiṣṭabhinnatvaṃ\nvaktavyamityarthaḥ/<hi rend='bold'>dravyādibhedasaptakābhāvavattvam</hi>iti/ dravyādibhedānāṃ pratyekaṃ prasiddhānāṃ saptānāṃ\nkutrāpyasattvena tādṛśabhedasaptakatvāvacchinnābhāvasya sarvatra sattvāt na\ndoṣa iti bhāvaḥ/ vastutastu'padārthatvaṃ\ndravyādisaptānyatamatvavyāpyam'\nityasya padārthatvaṃ\ndravyatvādisaptopādhyanyatamavattvavyāpyamityarthaḥ/ tena bahuṣu\npustakeṣu saptānyatamatvāprasiddhiśaṅkātatsamādhānaparasya'nanu\nsaptānyatamatvam'ityādigranthasyāsattve 'pi na kṣatiriti\ndhyeyam/<hi rend='bold'>evamagre 'pā</hi>ti/ evaṃ rītyā dravyāṇītyādāvapītyarthaḥ//</p>\n\n<p><hi rend='bold'>bālapriyā</hi></p>\n\n<p>nanu saptapadārthā\niti yathāśrutamūlāt padārthāḥ saptatvasaṅkhyāvanta iti labhyate/\ntanna yuktam/ dravyaguṇādīnāṃ pratyekamanekatvāt āhatya\nsaptādhikasaṅkhyāyā eva padārtheṣu sattvāt padārtheṣu\nsaptādhikasaṅkhyāvyavacchedasya saptapadena kartumaśakyatvādityāśayena\nprakārāntareṇa mūlaṃ vyācaṣṭe---\n<hi rend='bold'>dravyatvādirūpā</hi><hi rend='bold'>ityādinā/</hi>tathā ca 1bhāvapradhānanirdeśāt\ndravyādipadāni dravyatvādiparāṇi/ antimasya abhāvapadasya</p>\n\n</div>\n<div>\n\n<p>1.\nbhāvapradhānanirdeśāditi/ bhāvaḥ prakṛtyarthaprakārībhūto dharmaḥ pradhānaḥ\ntātparyaviṣayo yasya śabdasya saḥ bhāvapradhānanirdeśaḥ/ tathā ca\ndravyādipadānāṃ svārthaprakārībhūtadravyatvādidharmatātparyakatvāt\nbhāvapradhānanirdeśatvam/</p>\n\n</div>\n<div>\n\n<p>dravyatvādyanyatamavati\nlakṣaṇā/ dravyatvādiṣu saptatvānvayaḥ/ dravyatvādirūpāḥ ye\npadārthatvavyāpyāḥ dharmāḥ sapta tadanyatamavantaḥ padārthā iti sapta\npadārthā iti vākyāt bodhaḥ/ dravyādipadārthānāṃ 1anekatve 'pi\ndravyatvādayaḥ padārthavibhājakadharmāḥ saptaiveti nānupapattiriti\nbhāvaḥ/</p>\n\n<p>nanu saptatvaṃ\nsaṅkhyārūpo guṇaḥ tadāśrayatvaṃ dravyatvaguṇatvādiṣu nāsti,\nsaṅkhyāyāḥ guṇasya dravyamātravṛttitvāt ityāśaṅkya prakṛte\nsaptatvaṃ na saṅkhyāviśeṣarūpam, kiṃ tu\napekṣābuddhiviśeṣaviṣayatvamiti vyācaṣṭe -<hi rend='bold'>atra saptatvam</hi>iti/\n'idamekam', 'idamekam' iti yā buddhiḥ sā apekṣābuddhiḥ\ntadviṣayatvamityarthaḥ/<hi rend='bold'>agrimagranthasyāpī</hi>ti/\nrūpādayaḥ 'caturviṃśatirguṇāḥ', utkṣepaṇādīni 'pañca karmāṇi'\nityādivakṣyamāṇagranathasyāpītyarthaḥ/<hi rend='bold'>atraiva paryavasānamavadheyam</hi>iti/ caturviṃśatitvādeḥ apekṣābuddhiviśeṣaviṣayatva eva</p>\n\n<p>tātparyaṃ\nniśceyamityarthaḥ/</p>\n\n<p>dravyaguṇakarmetyādivākyaṃ padārthavibhāgavākyam/ vibhāgo\nnāma\n2sāmānyadharmaprakārakajñānaviśeṣyabhūtapadārthaviśeṣyakapadārthatvavyāpyaparasparāsamānādhikaraṇadharmaprakārakajñānajanaka-</p>\n\n<p>śabdaḥ/\netādṛśaśabdātmakavibhāgaśca padārthaḥ katividha iti śiṣyasya\nviśeṣadharmaprakārakajijñāsāyāṃ satyāmeva kartuṃ śakyaḥ/ anyathā\najijñāsitārthakathanarūpārthāntaradoṣāpatteḥ/ viśaiśajijñāsāṃ prati\nsāmānyadharmaprakārakajñānaṃ kāraṇam/ vibhāgāt pūrvaṃ mūle\npadārthasāmānyalakṣaṇasyākathanāt sāmānyadharmaprakārakajñānaṃ śiṣyasya na\njātamiti na\npadārthatvavyāpyadharmaprakārakajñānecchārūpaviśeṣajijñāsāyāḥ anutpatteḥ\nvibhāgakaraṇamanucitam iti śaṅkāparihārārthaḥ 'padasyārthaḥ'</p>\n\n<p>ityādi<hi rend='bold'>dīpikā</hi>grantha ityāha -<hi rend='bold'>nanu\nsāmānyadharmajñānasye</hi>ti/<hi rend='bold'>hetutvād</hi>iti/ 3sāmānyajñānasya viśeṣajijñāsāyāṃ svātantryeṇa,\niṣṭasādhanatājñānadharmitāvacchedakajñajñanasampādakatayā vā\nhetutvamiti</p>\n\n</div>\n<div>\n\n<p>1. anekatve 'pīti/\nsaptādhikasaṃkhyākatve 'pītyarthaḥ/</p>\n\n<p>2. sāmānyadharmaḥ\npadārthatvaṃ tatprakārakajñānaviśeṣyaḥ padārthaḥ tadviśeṣyakaṃ yat\npadārthatvavyāpyāḥ parasparāsamānādhikaraṇāḥ ye dharmāḥ\ndravyatvaguṇatvādayaḥ tatprakārakaṃ jñānaṃ 'padārthāḥ\ndravyatvaguṇatvādimantaḥ' ityākārakaṃ tajjanakaśabda ityarthaḥ/</p>\n\n<p>3. sāmānyajñānasya -\nsāmānyadharmaprakārakajñānasya,\nviśeṣajijñāsāyām---viśeṣadharmaprakārakajñānecchāṃ prati/</p>\n\n</div>\n<div>\n\n<p><hi rend='bold'>savyabhicāragranthe\ngadādharabhaṭṭācāryāḥ</hi>prāhuḥ/\nsāmānyadharmajñānasattve viśeṣajijñāsā tadabhāve tadabhāve iti\nsvatantrānvayavyatirekaśālitayā hetutvaṃ sāmānyajñānasya/ athavā\n1svaprakārakatvasambandhena viśeṣadharmaviśiṣṭajñānaviṣayakecchāṃ prati\nviśeṣadharmaviśiṣṭajñānamiṣṭasādhanamityākārakaṃ\nviśeṣadharmaviśiṣṭajñānadharmikeṣṭasādhanatāprakārakajñānaṃ kāraṇam/\ntādṛśeṣṭasādhanatājñānaṃ prati\ndharmitāvacchedakībhūtaviśeṣadharmaprakārakaṃ jñānaṃ kāraṇam/ viśiṣṭe\nvaiśiṣṭyāvagāhibuddhiṃ prati viśeṣyatāvacchedakaprakārakajñānasya\nhetutāyāḥ 2 <hi rend='bold'>rājapuruṣavāde</hi>\nvyavasthāpitatvāt/\nviṃśeṣadharmaprakārakajñāne ca sāmānyadharmajñānaṃ kāraṇamiti paramparayā\nsāmānyadharmajñānasya viśeṣadharmajijñāsāyāṃ hetutvamiti<hi rend='bold'>gadādharā</hi>śayaḥ/ tathā ca sāmānyadharmajñānaṃ vinā viśeṣajijñāsā\nnotpattumarhatīti bhāvaḥ/<hi rend='bold'>sāmānyalakṣaṇakathanānantaram</hi>iti/ padārthānāṃ sāmānyalakṣaṇe kathite\ntādṛśalakṣaṇātmakasāmānyadharmajñānāt padārthaḥ katividha iti\nviśeṣadharmajijñāsā bhavitumarhatīti bhāvaḥ/<hi rend='bold'>nyūnatām</hi>iti/\navaśyavaktavyārthākathanaṃ labhyate/ katham abhidheyatvaṃ labhyata iti\nmūloktaṃ saṅgacchata ityāśaṅkyāha -<hi rend='bold'>padasyārthe 'bhidheya</hi>iti/ yadyapi śabdataḥ padasambandhyabhidhāviṣayatvaṃ labhyate,\ntathāpi samagraṃ na lakṣaṇam, abhidhāviṣayatvasyaiva\npadārthasāmānyalakṣaṇatvasambhavena padasambandhitvāṃśsya vyarthatvāt/</p>\n\n</div>\n<div>\n\n<p>1. svaṃ viśeṣadharmaḥ\ndravyatvaguṇatvādiḥ tatprakārakatvasambandhena dravyatvādiviśiṣṭaṃ yat\njñānaṃ tadviṣayakecchā 'dravyatvādiprakārakajñānaṃ mama bhavatu'\nityākārikā tāṃ prati 'dravyatvādiprakārakajñānaṃ madiṣṭasādhanam'\nityākāraka jñānaṃ kāraṇam/ tādṛśajñānaṃ prati dharmitāvacchedakānāṃ\ndravyatvādīnāṃ jñānaṃ kāraṇam/ dravyatvādijñāne\npadārthatvarūpasāmānyadharmajñānaṃ kāraṇamityarthaḥ/</p>\n\n<p>2. vyutpattivāde\nprathamākārake rājapuruṣavākyārthavicārāvasare 'rājasvatvābhāvavān\npuruṣaḥ sundaraḥ' ityākārake rājasvatvābhāvaviśiṣṭe puruṣe\nsundaratvavaiśiṣṭyāvagāhijñāne 'rājasvatvābhāvavān puruṣaḥ'\nityākārakaṃ viśeṣyatāvacchedakībhūtarājasvatvābhāvaprakārakaṃ jñānaṃ\nkāraṇamiti nirūpitam/ tadatra anusaṃhitam/</p>\n\n</div>\n<div>\n\n<p>ataḥ\npadārthaśabdalabhyārthaikadeśabhūtaṃ abhidheyatvameva lakṣaṇatvena\nvivakṣitamityāśayaḥ/<hi rend='bold'>avyāvartakatvād</hi>iti/\navyāptyativyāptyādivāraṇarūpaprayojanaśūnyatvādityarthaḥ/</p>\n\n<p>atredaṃ cintyam -\ndīpikoktaḥ vibhāgavākyaghaṭakapadārthapadena sāmānyalakṣaṇalābhaprakāraḥ\nna śobhate/</p>\n\n<p>sāmānyalakṣaṇakathanānantaraṃ tataḥ śiṣyasya sāmānyadharmajñānena\npadārthaḥ katividha iti viśeṣajijñāsāyāṃ vibhāgavākyasya pravṛtteḥ\nvibhāgavākyāghaṭakapadena sāmānyadharmasūcanasyaivocitatvāt\nvibhāgavākyaghaṭakena padena\nvibhāgavākyaprayojakaviśeṣajijñāsājanakasāmānyadharmajñānotpādane 'nyonyaśrayādidoṣeṇaucityavirahāt/\ntasmāt maṅgalaślokasthatarkapadena jñeyatvarūpaṃ sāmānyalakṣaṇaṃ\nsūcitam/ tato viśaiṣajijñāsāyāṃ\ndravyaguṇetyādivibhāgavākyamavatīrṇamiti kathanameva yuktam/ tathaiva\nnirvyūḍhaṃ ca<hi rend='bold'>niruktyādigrantha</hi>\niti/</p>\n\n<p><hi rend='bold'>padārthatvāvāntaradharmapuraskāreṇa\ndharmipratipādanādeve</hi>ti/</p>\n\n<p>padārthatvavyāpyadravyatvādidharmaṃviśiṣṭadravyādidharmipratipādakadravyādiśabdādityarthaḥ/\nnanu dravyaguṇetyādiśabdamātrāt dravyatvādiviśiṣṭadravyādīnāṃ\nbodhe 'pi teṣu saptatvasaṅkhyāyāḥ kathaṃ bodha iti cet - atrāhuḥ/\nvibhāgādeveti mūlasya\ndravyaguṇetyādidvandvasamabhivyāhṛtabahuvacanādevetyarthaḥ/ tathā\nca dvandvasamabhivyāhṛbahuvacanasya\ndvandvapratipādyatāvadarthaparyāptasaṅkhyāvācakatvaniyamaḥ\navaśyamaṅgīkaraṇīyaḥ/ anyathā rāmalakṣmaṇabharataśatrughnā ityatra\nbahuvacanena tritvādibodhāpattyā anubhavavirodhāpatteḥ/ evaṃ ca\nprakṛte\ndvandvapratipādyadravyādyabhāvāntasamudāyaparyāptasaṅkhyāvācakatāyāḥ\ntādṛśadvandvasamabhivyāhṛtabahuvacanasyāvaśyaṃ svīkaraṇīyatayā\ntādṛśasaṅkhyā saptatvasaṅkhyaṃveti bahuvacanena tatsiddhiriti/<hi rend='bold'>nīlakaṇṭhaprakāśikāyā</hi>api kathañcidatraiva tātparyaṃ bodhyam/</p>\n\n<p><hi rend='bold'>mūle\nadhikasaṅkhyāvyavacchedārthakatvād</hi>iti/ adhikasaṅkhyāyāḥ saptatvādhikāṣṭatvasaṅkhyāyāḥ vyavacchedaḥ\nniṣedhanirṇayaḥ arthaḥ prayojanaṃ yasya tattvādityarthaḥ/ tadāha -<hi rend='bold'>tādṛśasaṅkhye</hi>ti/ evaṃ ca saptapadena\naṣṭamapadārthanāstitvaṃ bodhyata iti phalitam/ aṣṭamapadārthasya\nbhrāntisiddhatve tasya niṣedhasambhavena niṣedhāyogāditi</p>\n\n<p>khaṇḍanaṃ na yujyata\nityāśayena jñāta ityanuktvā pramita iti mūle uktam/ pramita\nityasya pramāviṣaya ityarthaḥ/ pramāviṣayasya sattāniyamena\nniṣedhāyogāt iti vaktu śakyata iti bhāvaḥ/<hi rend='bold'>tatraiva pratiyogipramiti vine</hi>ti/ yadyapyabhāvabuddhau pratiyogijñānameva\nkāraṇam na tu pratiyogipramā, gaganādyabhāvabuddhau\npratiyogigaganādiprakārakapramāyāḥ kāraṇatvāsambhavāt,\ngaganāderavṛttitayā tatprakārikāyāḥ 'idaṃ gaganavat'\nityākārakapramāyāḥ asambhavāt/ tathāpi prakṛte\npratiyogipramāpadena na pratiyogiprakārakapramā vivakṣitā api tu\npratiyogitāvacchedakaprakārakapratiyogiviśeṣyakapramaiva 1vivakṣitā/\n'idaṃ gaganam' ityākārikā\ngaganatvaprakārakagaganaviśeṣyakapramāprasiddhaiveti tadbalāt\ngaganābhāvabuddhiḥ sambhavati/ prakṛte saptapadārthātiriktapadārthaṃsya pramā\nnāstīti tanniṣedho nopapadyata iti<hi rend='bold'>dīpikā</hi>śayaḥ/</p>\n\n<p>dravyaguṇetyādivākyena padārthānuddiśya\ndravyādisaptānyatamatvaṃ vidhīyate/ uddeśyavidheyabhāvasthale ca\nuddeśyatāvacchedake vidheyavyāpyatvaṃ bhāsata iti sāmānyaniyamaḥ/\nyathā dhanavān sukhītyatra dhanavanvamuddiśya sukhasya vidhāne\nuddeśyatāvacchedake dhane sukhavyāpyatvaṃ bhāsate yatra yatra dhanaṃ tatra\nsukhamiti, tathā prakṛte 'pi uddeśyatāvacchedake padārthantve\ndravyādisaptānyatamatvavyāpyatvaṃ bhāsate yatra yatra padārthatvaṃ tatra tatra\ndravyādisaptānyatamatvamiti/ tathā ca siddhyasiddhibhyāṃ vyāghāto\nnetyarthaḥ/ tadetadāha -<hi rend='bold'>uddeśyavidheyabhāvasthala</hi>iti/<hi rend='bold'>autsargikami</hi>\nti/ sāmānyanyāyasiddhamityarthaḥ/\n'adhikasaṅkhyāvyavacchedārthakatvāt' iti pūrvatanamūlagranthe\nvyavacchedaśabdasya yathā niṣedhor'thaḥ tathā 'saptānyatamatvavyāpyamiti\nvyavacchedārthakatvāt' iti</p>\n\n</div>\n<div>\n\n<p>1. tathā ca 'abhāvabuddhau\npratiyogijñānaṃ kāraṇam' iti pravādasyāpi pratiyogitā\nvacchedakaprakārakapratiyogiviśeṣyakajñānaṃ kāraṇamityevārthaḥ/ na tu\npratiyogiprakārakajñānamiti bhāvaḥ/</p>\n\n</div>\n<div>\n\n<p>prakṛttamūlasthavyavacchedapadasyāpi niṣedhor'tha iti na\nbhramitavyamiti bodhayituṃ vyācaṣṭe -<hi rend='bold'>etadrūpa</hi>iti/<hi rend='bold'>tadarthakatvād</hi>iti/ saptagrahaṇasyeti śeṣaḥ/</p>\n\n<p>nanu saptānyatamatvaṃ\nnāma saptabhinnabhinnatvam/ saptapadārthabhinnasyāprasiddhyā\ntadbhinnatvarūpamanyatamatvamaprasiddhamiti tannirūpitavyāpyatvaṃ padārthe na\nniścetuṃ śakyata iti tādṛśaniścayaphalakatvaṃ</p>\n\n<p>saptagrahaṇasya na yujyata\nityāśaṅkitaṃ 'nanu saptānyatamatvam' ityādinā<hi rend='bold'>dīpikāyām</hi>/ tatrāprasiddhiśaṅkāna na yujyate, ye\ndravyādayaḥ saptapadārthāḥ pratyekaṃ tadbhinnabhinnatvasya pratyekaṃ sattvāt/\ndravyabhinnaguṇādibhinnatvasya dravye, guṇabhinnadravyādibhinnatvasya guṇe\nsatatvamiti rītyā saptasvapi padārtheṣu tadbhinnabhinnatvasya\nsattvādityāśaṅkya vyācaṣṭe -<hi rend='bold'>dravyādayo ye sapte</hi>ti/\nevaṃ ca dravyādayo ye sapta padārthāḥ tadbhedakūṭaviśiṣṭaṃ -\ntadbhedasaptakaviśiṣṭaṃ yat tadbhinnatvaṃ saptānyatamatvam/<hi rend='bold'>tatra</hi> bhedasaptakaviśiṣṭamaprasiddham, dravye\nguṇādipratiyogikabhedaṣaṭkasya sattve 'pi dravyabhedasyāsattvena\ntadghaṭitasaptabhedasamudāyasyāsambhavāt, evaṃ guṇādāvapi/ tathā ca\nbhedasaptakaviśiṣṭātmakasya saptabhinnasyāprasiddhatayā tadbhinnatvarūpaṃ\nsaptabhinnabhinnatvamaprasiddhamiti śaṅkiturāśaya iti bhāvaḥ/ dravye\nguṇabhedaḥ guṇe dravyabheda ityevaṃ pratyekaṃ prasiddhā ye bhedāḥ sapta\ntatsamudāyatvāvacchinnābhāvo 'tra saptānyatamatvam/ padārthatvaṃ yatra</p>\n\n<p>yatrāsti tatra\ntādṛśasamudāyatvāvacchinnābhāvo 'sti ataḥ vyāptiniścayaḥ sukara\nityāśayamāha -<hi rend='bold'>dravyādibhedānām</hi>iti/</p>\n\n<p>bahuṣu grantheṣu\nsaptānyatametvamaprasiddhamiti śaṅkātatsamādhānaparo grantho na\ndṛśyate/ ataḥ padārthatvaṃ dravyādisaptānyatamatvavyāpyamiti dīpikāyāḥ\nyādṛśārthavarṇane 'prasiddhiśaṅkā nodiyāt tādṛśamarthaṃ kathayati -\n<hi rend='bold'>vastutastv</hi>iti/</p>\n\n<p>yatra yatra padārthatvaṃ\ntatra tatra dravyatvādayaḥ ye sapta upādhayaḥ dharmāstadanyatamavattvamiti\nvyāptiḥ prakṛte vivakṣitā/ padārthatvaṃ dravye 'sti, tatra\ndravyatvādisaptānyatamabhūtadravyatvavattvamastīti/ dravyādau vyāptiḥ\nsugrahā/ anyatamatvaṃ ca tadbhinnabhinnatvameva/ dravyatvādayaḥ ye sapta\ndharmāḥ tadbhinnāḥ ghaṭatvādayaḥ tadbhinnatvaṃ dravyatvādiṣvastīti\nnāprasiddhiśaṅkāvakāśa iti bhāvaḥ/ evaṃ rītyeti/ dravyatvaṃ\npṛthivyādyanyatamatvavyāpyamiti nirṇayārthaṃ navagrahaṇamiti\nrītyetyarthaḥ//</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>dravyavibhāgaḥ</hi></p>\n\n<l rend='bold'>AnTs_3 tatra dravyāṇi pṛthivyaptejovāyvākāśakāladigātmamanāṃsi navaiva //</l>\n\n<p><hi rend='bold'>dīpikā</hi></p>\n\n<p>dravyaṃ vibhajate -\n<hi rend='bold'>tatre</hi>ti/<hi rend='bold'>tatra</hi>- dravyādimadhye/ dravyāṇi navaivetyanvayaḥ/\nkāni tāni ityata āha -<hi rend='bold'>pṛthivī</hi>ti//</p>\n\n<p><hi rend='bold'>prakāśikā</hi></p>\n\n<p><hi rend='bold'>dravyam</hi>iti/ jātyekavacanam/</p>\n\n<p><hi rend='bold'>bālapriyā</hi></p>\n\n<p>nanu 'dravyaṃ\nvibhajate tatreti' iti<hi rend='bold'>dīpikā</hi>grantho 'nupapannaḥ/ tathā hi - dravyapadottaraikavacanasya\nekatvamarthaḥ/ tasya prakṛtyarthe dravye 'nvayaḥ/ tasya dvitīyārthe viśeṣyatve\nādheyatāsambandhenānvayaḥ/ viśeṣyatāyāḥ nirūpakatāsambandhena\ndhātvarthaikadeśajñāne anvayaḥ/ vipūrvakabhajadhātoḥ\ndravyatvavyāpyaparasparaviruddhanānādharmaprakārakapramātmakajñānajanakaśabdor'thaḥ/,\ntasyānukūlatāsambandhena ākhyātārthakṛtau, tasyāḥ āśrayatāsambandhena\nannambhaṭṭe anvaya iti\nekatvaviśiṣṭadravyaviśeṣyakadravyatvavyāpyaparasparāsamānādhikaraṇa-</p>\n\n<p>nānādharmaprakārakapramātmakajñānajanakaśabdānukūlakṛtyāśrayo 'nnambhaṭṭa\niti 'dravyaṃ vibhajata' iti vākyāt bodhaḥ/ tatra ekadravyaviśeṣyakaṃ\ndravyatvavyāpyapṛthivītvādinānādharmaviśeṣaṇakaṃ pramātmakaṃ jñānaṃ na\nsambhavati/ pṛthivyādi rūpaikadravyaviśe 'tiriktatve\nanantāvayavatatprāgabhāvādikalpanāgauravam ata\nāvaśyakatejo 'bhāvarūpatvaṃ sidhyatītyapi bodhyam//</p>\n\n<p><hi rend='bold'>bālapriyā</hi></p>\n\n<p>'tamaḥ daśamadravyam,\nkḷptadravyānantarbhūtatve sati dravyatvāt' iti pariśeṣānumānena\ntamasaḥ daśamadravyatvaṃ siṣādhayiṣitam/ tatra hetau\ndravyatvarūpaviśeṣyāsiddhiparihārāya 'tamaḥ dravyam, rūpavattvāt\nkriyāvattvācca'</p>\n\n<p>ityanumānena\ntamaso dravyatvaṃ sādhanīyam/ tatrāpi hetvasiddhiśaṅkā na kāryā;\n'nīlaṃ tamaḥ,' 'calati tamaḥ' ityākārikayā abādhitayā pratyakṣarūpayā\npratītyā tamasaḥ rūpavattvasya kriyāvattvasya ca siddheḥ/ tadāha<hi rend='bold'>dīpikāyāṃ</hi><hi rend='bold'>'nīlaṃ tama'</hi>ityādinā/<hi rend='bold'>pratītibalād</hi>iti\n1pañcamyantasya rūpādhāratve kriyādhāratve cānvayaḥ/\nbādhitapratīterviṣayāsādhakatvāt abādhitetyuktam/\njñānasāmānyavācakapratītiśabdaḥ prakṛte pratyakṣātmakajñānaparaḥ,\nprathamopasthitaparityāge mānābhāvāt/ pratyakṣāsambhavasthala\nevānumānaparatvāt jñānasāmānyavācakapadasyetyāśayenāha -<hi rend='bold'>prakāśikāyāṃ\nprātyakṣikapratītibalād</hi>iti/</p>\n\n<p>nanu 'tamo dravyam, nīlarūpādhāratvāt\nkriyādhāratvācca' ityanumānaṃ vyabhicāri, dravyatvābhāvavati\n2janyaguṇādāvapi kālikasambandhana rūpādhāratvasya kriyādhāratvasya ca\nsattvādityāśaṅkyāha -<hi rend='bold'>samavāyena</hi><hi rend='bold'>nīlarūpavatteyetyartha</hi>iti/ tathā ca\nsamavāyasambandhāvacchinnanīlarūpaniṣṭhādheyatānirūpitādhāratvaṃ\ntādṛśakriyāniṣṭhādheyatānirūpitādhikaraṇatvaṃ ca prakṛte hetutayā\nvivakṣitam/ janyaguṇādau kālikasambandhāvacchinna</p>\n\n</div>\n<div>\n\n<p>1. pratītibalāditi\npañcamyantasya 'tamaso dravyatvaṃ siddham' ityanenānvaya iti\nbhramavāraṇāya rūpādhāratve kriyādhāratve cānvaya ityuktam/</p>\n\n<p>2. nityapadārtheṣu\nkālikasambandhena kimapi nāsti, nityeṣu kālikāyogāditi\nsiddhāntāt/ tathā ca nityaguṇādeḥ kālikasambandhena rūpādhāratvaṃ na\nsambhavatītyamipretya janyaguṇādāvityuktam/</p>\n\n</div>\n<div>\n\n<p>1rūpakriyāniṣṭhādheyatānirūpitādhāratvamevāstīti na\nvyabhicāra iti bhāvaḥ/<hi rend='bold'>kālikasambandhena tasye</hi>ti/ kālikasambandhāvacchinnarūpakriyādhāratvasyetyarthaḥ/<hi rend='bold'>atiprasaktatve 'pi</hi> - dravyātiriktavṛttitve 'pi/<hi rend='bold'>na kṣatiḥ</hi>- navyabhicāraḥ/<hi rend='bold'>evamagre 'pi bodhyam</hi>iti/'tamaso nākāśādipañcake 'ntarbhāvaḥ\nrūpavattvāt' ityatrāpi rūpavattvādityasya samavāyena\nrūpavattvādityartho bodhya iti bhāvaḥ/</p>\n\n<p>etāvatā 'tamo\ndaśamadravyam, kḷptadravyānantarbhūtatve sati dravyatvāt' iti\npariśeṣānumāne hetughaṭakaṃ dravyatvaṃ sādhitam/ atha hetughaṭakaṃ\nkḷptadravyānantarbhūtatvaṃ sādhyate<hi rend='bold'>dīpikāyām tatra tamasa</hi>ityādinā/ nanu rūpavattvahetunaiva tamasaḥ vāyāvanantarbhāve\nsiddhe punaḥ tatsādhakatayā sparśābhāvasyopanyāso vyartha\nityāśaṅkyāha -<hi rend='bold'>sambandhabhedābhiprāyeṇe</hi>ti/rūpavattvaṃ samavāyasambandhena hetuḥ/\nsparśābhāvastu svarūpasambandhena hetuḥ/ samavāyasambandhena hetumuktvā\nsvarūpasambandhena hetumāhetyarthaḥ/ yadi tamo vāyāvantarbhavet\nrūpavat na syāt sparśaśūnyaṃ ca na syāt/ yataḥ tamaḥ rūpavat\nsparśaśūnyaṃ ca ato vāyau nāntarbhavatīti bhāvaḥ/</p>\n\n<p>nanu 'tamaḥ\nvāyubhinnam, sparśābhāvāt' ityanumānaṃ phalitam/ tatra\nvāyubhedarūpasādhyābhāvavati vāyau\nsparśaniṣṭhasaṃyogasambandhāvacchinnapratiyogitākābhāvarūpasya\nsparśābhāvasya sattvāt vyabhicāraḥ/ na ca\nsparśaniṣṭhasamavāyasambandhāvacchinnapratiyogitākābhāvo hetutvena\nvivakṣitaḥ/ sa ca na vāyāvasti, tatra samavāyena sparśasya sattvāt\ntadabhāvāsambhavāditi vācyam/\nsamavāyasambandhāvacchinnasparśaniṣṭhapratiyogitākābhāvasya\nkālikasambandhena vāyau sattvāt vyabhicāratādavasthyāt/ na ca\nsamavāyāvacchinnasparśābhāvasya svarūpasambandhena hetutāyāḥ\nvivakṣitatvāt na vyabhicāra iti vācyam/ evamapi\nutpattikālāvacchinnavāyau 'utpannaṃ dravyaṃ kṣaṇamaguṇamakriyaṃ ca tiṣṭhati'\niti nyāyena sparśasyābhāvaḥ</p>\n\n</div>\n<div>\n\n<p>1. rūpaniṣṭhā\nkriyāniṣṭhā ca yā ādheyatā tannirūpitādhāratvamityarthaḥ/</p>\n\n</div>\n<div>\n\n<p>svarūpasambandhenāstīti\nvyabhicārasya durvāratvādityāśaṅkyāha<hi rend='bold'>idaṃ ca dhvaṃsaprāgabhāvādhikaraṇa</hi>iti/ tathā ca sparśaprāgabhāvavati\nutpattikṣaṇāvacchinnavāyau sparśātyantābhāvo nāstīti hetoḥ\nprācīnamate na vyabhicāra iti bhāvaḥ/<hi rend='bold'>anyathe</hi>ti/\ndhvaṃsaprāgabhāvādhikaraṇe 'tyantābhāvo 'ṅgīkriyata iti navīnamata\nityarthaḥ/ navyamate 'pi vyabhicāraṃ vārayitumāha -<hi rend='bold'>vastutastu</hi>iti/ tathā ca vāyau sparśātyantābhāvaḥ\nutpattikālāvacchinnadaiśikaviśeṣaṇatāsambandhenaiva</p>\n\n<p>vartate, na tu\nniravacchinnadaiśikaviśeṣaṇatāsambandheneti na vyabhicāra iti bhāvaḥ/\ndaiśikaviśeṣaṇatāpadena svarūpasambandhaḥ kālikaviśeṣaṇatāpadena\nkālikasambandhaśca navyanyāyagrantheṣu vyavahriyate/</p>\n\n<p><hi rend='bold'>viṣamavyāptahetum</hi>iti/ sādhyamātranirūpitavyāptimān hetuḥ\nviṣamavyāpta iti,\nhetunirūpitavyāptimatsādhyanirūpitavyāptimān hetuḥ samavyāpta\niti cocyate/ 'tamaḥ vāyubhinnam, rūpavattvāt'\nityanumānaprayoge yatra yatra rūpavattvaṃ tatra vāyubheda iti\nvāyubhedanirūpitā vyāptiḥ hetau rūpavattve 'sti/ yatra yatra vāyubhedaḥ\ntatra tatra rūpavattvamiti rūpavattvanirūpitā vyāptistu vāyubhede na\nsambhavati, vāyubhedavatyākāśādau rūpavattvābhāvena vyabhicārāt/\nato rūpavattvaṃ viṣamavyāpto hetuḥ/ evaṃ sparśābhāvo 'pi/ yatra yatra\nsparśābhāvaḥ tatra tatra vāyubheda iti vyāptisattve 'pi yatra yatra\nvāyubhedaḥ tatra tatra sparśābhāva iti vyāptyabhāvāt vāyubhedavati\nghaṭādau sparśasyaiva sattvāt/ 'tamaḥ vāyubhinnam,\nsadāgatimattvābhāvāt' ityatra sadāgatimattvābhāvastu samavyāpto\nhetuḥ/ yatra yatra vāyubhedaḥ tatra tatra sadāgatimattvābhāva iti\nsadāgatimattvābhāvanirūpitavyāpteḥ vāyubhede, yatra yatra\nsadāgagimattvābhāvaḥ tatra tatra vāyubheda iti\nvāyubhedanirūpitavyāpteḥ sadāgatimattvābhāve ca sattvāditi/<hi rend='bold'>vijātīyakriye</hi>ti/ vāyumātravṛttirvilakṣaṇakriyetyarthaḥ/</p>\n\n<p><hi rend='bold'>dīpikāyāṃ nāpi tejasī</hi>ti/ 'tamaḥ tejasi nāntarbhavati\n(tejobhinnam), bhāsvararūpābhāvāt uṣṇasparśābhāvācca'\nityanumānam/ tatra bhāsvararūpābhāvaḥ viṣamavyāptaḥ, uṣṇasparśābhāvaḥ\nsamavyāptaḥ/ evaṃ 'tamaḥ jalabhinnam śītasparśābhāvāt nīlarūpavattvācca'\nityanumāne śītasparśābhāvaḥ samavyāptaḥ, nīlarūpavattvaṃ\nviṣamavyāptam/ 'tamḥ pṛthivībhinnam, gandhābhāvāt\nsparśarahitatvācca' ityatra gandhābhāvaḥ samavyāptaḥ, sparśarahitatvaṃ\nviṣamavyāptamiti ūhyam/</p>\n\n<p>tamasaḥ dravyatvameva\nnāsti, kuto daśamadravyatvam/ tamastvabhāvākhye\nsaptamapadārtheṃ'ntarbhūtamiti matvā<hi rend='bold'>tamasastejo 'bhāvarūpatvāt</hi>ityuktaṃ<hi rend='bold'>dīpikāyām</hi>\n/ tatra tejo 'bhāvapadena\ntejaḥpratiyogikābhāvavivakṣāyāṃ sūryāditejasvatyapi deśe\ntejo 'ntarapratiṃyogikābhāvasattvena tama iti pratītiprasaṅgaḥ/\ntejastvāvacchinnapratiyogitākābhāvavivakṣāyāṃ tamasvatyapi deśe\ntejaḥparamāṇvādisattvena tejassāmānyābhāvasyāsattvena tama iti\npratītyanupapattiḥ/ prakāśakaṃ yattejaḥ\ntattvāvacchinnapratiyogitākābhāvavivakṣaṇena tejaḥparamāṇvādīnāṃ\nprakāśakatvābhāvāt pūrvoktadoṣavāraṇe 'pi\nprakāśakatejastryaṇukakhadyotādimati pradeśe tamaḥpratītyanupapattiḥ/ ataḥ\nprauḍhaṃ prākaśakaṃ ca yattejaḥ tattvāvacchinnapratiyogitākābhāvo\nvivakṣaṇīyaḥ/ prauḍhatvaṃ ca prakṛṣṭamahatvavattvam/\ntryaṇukādetādṛśaprauḍhatvābhāvāt tatsattve 'pi\ntamaḥpratīternānupapattiḥ/ tadetatsarvaṃ manasikṛtyāha -<hi rend='bold'>prauḍhaprakāśake</hi>ti/ prakāśakapadaprayojanamāha -<hi rend='bold'>ata</hi>iti/</p>\n\n<p>prauḍhaprakāśakatejastvāvacchinnapratiyogitākābhāvastama\nityuktau prakāśakapadaṃ vayartham/ tejaḥparamāṇūnāṃ\nprakṛṣṭamahattvarūpaprauḍhatvābhāvādeva vāraṇasambhavāt/ ataḥ\nhiraṇyāditejovāraṇāya prakāśakapadamiti vaktavyam/ evamapi</p>\n\n<p>cakṣurāditejasvati\npradeśe tamaḥpratītyanupapattiḥ/ tadvāraṇāya udbhūtarūpavattvamapi tejasi\nviśeṣaṇaṃ deyam/ tathā ca\nprakṛṣṭamahattvavatprakāśakodbhūtarūpavattejastvāvacchinnapratiyogi tākābhāvastamaḥ/\natha vā pauḍhatvaṃ mahāprabhāvattvam/ tenaiva paramāṇūnāṃ hiraṇyādeśca\nvāraṇasambhavāt prakāśakapadamanupādeyam/\nmahāprabhāvattvāvacchinnapratiyogitākābhāvastama iti phalitam/\ntadetadabhisandhāyāha -<hi rend='bold'>digi</hi>\nti/</p>\n\n<p>nanu tamaso\nrūpavattvena dravyatvasya pūrvaṃ prasādhitatvāt\nkathamabhāvarūpatvamityāśaṅkya<hi rend='bold'>dīpikāyāṃ</hi>'tamaḥ na\nrūpidravyam' ityādyuktam/ atra tamaso rūpavattvābhāvaḥ dravyatvābhāvaśca\nsiṣādhayiṣitaḥ/ tamo yadi rūpavat dravyaṃ vā bhavet, tadā\nālokasahakṛtenaiva cakṣuṣā gṛhyeta, yataḥ ālokāsāhakṛtena cakṣuṣā\ngṛhyate ataḥ tamo na rūpavat na vā dravyamiti/ yatra yatra\nālokāsahakṛtacakṣurgrāhyatvaṃ tatra tatra rūpavadbhinnatvaṃ dravyabhinnatvaṃ ca\nyathā ālokābhāve iti vyāptisadbhāvāt/ hetau\nālokāsahakṛteti viśeṣaṇānupādāne sādhyābhāvavati rūpavaddravye\nghaṭādaucakṣurgrāhyatvarūpahetusattvāt vyabhicāraḥ syāditi\ntadupādānam/ ghaṭādirālokasahakṛtacakṣurgrāhyaḥ na\ntadasahakṛtacakṣurgrāhya iti na vyabhicāraḥ/ tadāha -<hi rend='bold'>ghaṭādāv</hi>iti/</p>\n\n<p>nanu cakṣurgrāhyatvaṃ nāma\ncakṣurjanyapratyakṣaviṣayatvam/\nālokāsahakṛtacakṣurjanyatamoviṣayakapratyakṣe yatra</p>\n\n<p>jñānalakṣaṇapratyāsattyā\nghaṭo 'pi bhātaḥ, tatpratyakṣaviṣaye ghaṭādau vyabhicāra iti\nśaṅkāyāmāha<hi rend='bold'>- cakṣurgrāhyatvaṃ\ncakṣurjanyajñānīyalaukikaviṣayatvam</hi>iti/<hi rend='bold'>tamasaścākṣuṣa</hi>iti/ tamoviṣayake cakṣurjanyapratyakṣa\nityarthaḥ/<hi rend='bold'>upanayamaryādaye</hi>\nti/ jñānalakṣaṇapratyāsattyetyarthaḥ/\nkeṣucit kośeṣu'tena tamasaścākṣuṣe tamovān ghaṭa iti\nghaṭādināmupanayamaryādayā bhāne 'pi na kṣatiḥ'iti\npāṭho dṛśyate/ tatra 'tamovān ghaṭa iti' iti bhāgaḥ aprāmāṇikaḥ,\nupanītaṃ viśeṣaṇatayaiva bhāsate na tu viśeṣyatayeti\nsiddhāntavirodhāt/ atastadbhāgarahitaḥ pāṭhaḥ eva kvacit dṛśyamānaḥ\nsādhuḥ/ atha vā 'ghaṭavattamaḥ iti' iti śodhayitvā paṭhanīyam/</p>\n\n<p>nanu\ntejassāmānyābhāvasya pakṣatayā tadantargatasya ālokābhāvasya\ndṛṣṭāntatvakathanaṃ na yuktam, pakṣātiriktasyaiva dṛṣṭāntatvāt ityata\nāha -<hi rend='bold'>viśeṣābhāvam</hi>iti/\nsāmānyadharmāvacchinnapratiyogitākābhāvaḥ pakṣaḥ, tadatiriktaḥ\nviśeṣadharmāvacchinnābhāvo dṛṣṭāntaḥ/ ato nānupapattiriti bhāvaḥ/</p>\n\n<p>nanu\nālokāsahakṛtacakṣurgrāhyatvarūpaheturastu rūpavaddravyabhedarūpasādhyaṃ\nmāstu ityaprayojakaśaṅkāyāmuktaṃ<hi rend='bold'>dīpikāyām - rūpidravyacākṣuṣapramāyāmityā</hi>di/ yadi rūpidravyabhedo na syāt tarhi\nālokāsahakṛtacakṣurgrāhyaṃ na syāt/ arthāt yadi rūpidravyaṃ syāt\ntarhi ālokasahakṛtacakṣurgrāhyaṃ syāditi tarkaḥ\naprayojakaśaṅkānivārakaḥ vaktavyaḥ/ sa ca tarkaḥ\nrūpavattvaprakārakadravyaviśeṣyakacakṣurjanyapramātmakapratyakṣe ālokaḥ\nkāraṇamiti kāryakāraṇabhāve sati syādityāśayena kāryakāraṇabhāvaḥ\npradarśitaḥ/ tatra pramāpadasya prayojanamāha -<hi rend='bold'>ālokaṃ vine</hi>ti/ tathā\nca pramāpadānupādāne ālokābhāve 'pi\nrūpavattvaprakārakatamoviśeṣyakabhramātmakapratyakṣotpattyā\nvyatirekavyabhicāraḥ syāt/ tadvāraṇāya pramāpadamiti bhāvaḥ/<hi rend='bold'>anyathe</hi>ti/<hi rend='bold'>rū</hi>pidravyacākṣuṣapramāyāmālokasya\nkāraṇatvābhāve ityarthaḥ/</p>\n\n<p>nanu\nrūpidravyaviṣayakacākṣuṣapramāyāmālokasya kāraṇatvaṃ na sambhavati,\nālokaṃ vināpi rūpavatastejodravyasya</p>\n\n<p>cākṣuṣapramāyāḥ utpattyā\nvyatirekavyabhiñcārāt/ na ca tejobhinnaṃ yat rūpidravyaṃ\ntadviṣayakacākṣuṣapramāyāmevālokasya kāraṇatvam, ato na\nvyatirekavyabhicāra iti vācyam/ tejobhinnatvavat\ntamobhinnatvamityapi viśeṣaṇaṃ dattvā tamobhinnaṃ tejobhinnaṃ ca yat</p>\n\n<p>dravyaṃ\ntadviṣayakacākṣuṣapramāyāmeva ālokaḥ kāraṇamiti svīkāreṇa ālokaṃ\nvināpi tamasaścākṣuṣatvasambhavāt/ tathā ca\nālokāsahakṛtacakṣurgrāṃhyatve 'pi kṣatyabhāvāt tamaso 'tiriktadravyatvaṃ\nniṣpratyūhamevetyata āha-digiti/ sarvāṃnūbhūyamānoṣṇasparśāśrayatayā\ntejodravyasyāvaśyaṃ svīkāryatayā tatpratyakṣanirvāhāya\nkāryatāvacchedakakoṭau tejobhinnatvaniveśe 'pi\ntamaso 'bhāvarūpatve 'pi kṣatyabhāvāt tadbhinnatvaniveśo 'nucitaḥ/\ntathā ca</p>\n\n<p>tamaso dravyatve\nālokāsahakṛtacakṣurgrāhyatvānupapattyā tamo na rūpidravyamiti\nsuṣṭhūktamiti bhāvaḥ//</p>\n\n<p><hi rend='bold'>dīpikā</hi></p>\n\n<p><hi rend='bold'>dravyalakṣaṇam</hi></p>\n\n<l rend='bold'>dravyatvajātimattvaṃ guṇavattvaṃ vā dravyasāmānyalakṣaṇam/</l>\n\n<p><hi rend='bold'>prakāśikā</hi></p>\n\n<p>muktisādhanībhūtapadārthatattvajñānaṃ lakṣaṇajñānaṃ vinā nopapadyata\nityata āha -<hi rend='bold'>dravyatve</hi>ti/ saṃyogajanakatāvacchedakatayā\ndravyatvajātisiddhiriti bhāvaḥ/</p>\n\n<p>nanu\nlakṣaṇalakṣyatāvacchedakayorabheda ityata āha -<hi rend='bold'>guṇavattvam</hi>iti/<hi rend='bold'>dravyasāmānyalakṣaṇami</hi>\nti/ evaṃ ca sāmānyadharmākathanena na\nnyūnateti bhāvaḥ/</p>\n\n<p><hi rend='bold'>bālapriyā</hi></p>\n\n<p>mūle\ndravyatvajātimattvaṃ dravyasya lakṣaṇamuktam/ tatra dravyatvajātau kiṃ\nmānamityāśaṅkyāha -<hi rend='bold'>saṃyogajanakatāvacchedakataye</hi>ti/ anena dravyatvajātau anumānaṃ pramāṇamuktaṃ bhavati/ tathā hi\n- dravyayoreva saṃyoga iti saṃyogaṃ prati dravyaṃ samavāyikāraṇam/\nsamavāyasambandhena saṃyogaṃ prati tādātmyasambandhena dravyaṃ kāraṇam/\nsamavāyasambandhāvacchinnasaṃyoganiṣṭhakāryatānirupitatādātmyasambandhāvacchinnakāraṇatā\ndravye vartate/ tāṃ kāraṇatāṃ pakṣīkṛtya tatra kiñciddharmāvacchinnatvaṃ\nkāraṇatātvena hetunā sādhanīyam/</p>\n\n<p>samavāyasambandhāvacchinnasaṃyoganiṣṭhakāryatānirūpitādātmyasambandhāvacchinnadravyaniṣṭhakāraṇatā\nkiñciddharmāvacchinnā kāraṇatātvāt, yā yā kāraṇatā sā sā kāraṇatā\nkiñciddharmāvacchinnā yathā ghaṭaniṣṭhakāryatānirūpitadaṇḍaniṣṭhakāraṇatā\ndaṇḍatvāvacchinnā tadvat ityanumānena dravyaniṣṭhoktakāraṇatāyāṃ\ndravyatvarūpakiñciddharmāṃvacchinnatvasiddhau sidhyato dharmasya jātitve\nlāghavamiti lāghavajñānasahakāreṇa dravyatvākhyajātisiddhiriti bhāvaḥ/</p>\n\n<p>dravyasya guṇavattvaṃ\nlakṣaṇāntaramuktaṃ mūle/ tatkathate bījamāha -<hi rend='bold'>lakṣaṇalakṣyatāvacchedakayorabhe</hi>da iti/ dravyasya dravyatvaṃ lakṣaṇamitmukte lakṣyaṃ dravyam\nlakṣyatāvacchedakaṃ dravyatvam, lakṣaṇamapi dravyatvameveti\nlakṣaṇalakṣyatāvacchedakayorabhedaḥ syāt/ nanvastu nāma tayorabhedaḥ,\ntāvatā ko doṣa iti cet - śrūyatām/ lakṣaṇasya hi lakṣye\nitarabhedānumitiḥ prayojanam/ lakṣaṇaṃ\nlakṣyoddeśyaketarabhedavidheyakānumitijanakamiti yāvat/ yathā goḥ\nsāsnāvattvaṃ lakṣaṇaṃ cet 'gauḥ svetarabhinnā, sāsnāvattvāt'\nityanumānena goḥ itarabhinnatvaṃ sidhyati/ tathā prakṛte 'pi\ndravyasya yadi dravyatvaṃ lakṣaṇaṃ tadā 'dravyam itarabhinnam, dravyatvāt'\nityanumānaṃ prayoktavyam/ tatra 'dravyam itarabhinnam'</p>\n\n<p>ityanumitiḥ/\ntāṃ prati itarabhedavyāpyadravyatvavat dravyamiti parāmarśaṃḥ kāraṇam/\nvyāptiśca hetuvyāpakasādhyasāmānādhikaraṇyarūpā/ tathā ca\ndravyatvavyāpaketarabhedasamānādhikaraṇadravyatvavat dravyamiti\nparāmarśasya ākāraḥ sampannaḥ/ tatra dravyatve\nitarabhedasāmānādhikaraṇye bhāsamāne tulyavittivedyatayā\nitarabhede dravyatvasāmānādhikaraṇyamapi bhāsate/ tulyavittivedyatā\nnāma ekajñānaviṣayatvam/ anumittau ca pakṣavṛttitvātmakaṃ\npakṣatāvacchedakasāmānādhikaraṇyaṃ sādhye bhāsate/ evaṃ ca\nanumitiviṣayasya itarabhededravyavṛttitvasya parāmarśena\nviṣayīkṛtatayā parāmarśasiddhasyaiva viṣayasya anumityā sādhanāt\nsiddhasādhanākhyo doṣaḥ prasajati/ anumiteḥ pūrvaṃ pakṣe\nsādhyaniścayasattve siddhasādhanadoṣaḥ bhavati/ ato dravyasya yadi\ndravyatvajātimattvaṃ lakṣaṇaṃ tadā siddhasādhanākhyadoṣaḥ prasajatīti\nparyālocya lakṣaṇāntarānudhāvanaṃ kṛtamiti bhāvaḥ/</p>\n\n<p>sāmānyadharmajñānaṃ\nvinā viśeṣadharmavijñāsāyā anudayāt vibhāgakaraṇamanucitamiti\nśaṅkāparihārāyā mūle dravyasāmānyalakṣaṇamuktamityāha -<hi rend='bold'>evañce</hi>ti/<hi rend='bold'>nyūnate</hi>ti/ lakṣaṇākathanarūpā nyūnatetyarthaḥ/</p>\n\n<p><hi rend='bold'>dīpikā</hi></p>\n\n<l rend='bold'>avyāptyādilakṣaṇam/</l>\n\n<p>1lakṣaṇasya trīṇi\ndūṣaṇāni/ lakṣyaikadeśāvṛttitvamavyāptiḥ/ yathā goḥ kapilatvam/\nalakṣye lakṣaṇasya vartanamativyāptiḥ/ yathā goḥ śṛṅgitvam/\nlakṣyamātrāvṛttitvamasambhavaḥ/ yathā gorekaśaphavattvam/</p>\n\n<p><hi rend='bold'>prakāśikā</hi></p>\n\n<p>dūṣaṇatrayarahitadharmasyaiva lakṣaṇatvasya vakṣyamāṇatayā tajjñānaṃ\nviśeṣaṇībhūtadūṣaṇatrayarahitatvajñānaṃ vinā na sambhavati/\ndūṣaṇatrayarahitatvajñānaṃ tu viśiṣya dūṣaṇatrayajñānādhīnam/\nabhāvabuddhiṃ prati pratiyogitāvacchedakaviśiṣṭapratiyogijñānasya\ntantratvādityāśayena dūṣaṇatrayaṃ darśayati -<hi rend='bold'>lakṣyaikadeśāvṛttitvam</hi>iti/ lakṣaṇatāvacchedakatvābhimatasambandhena\nkiñcillakṣyāvṛttitvamityarthaḥ/<hi rend='bold'>lakṣyamātre</hi>ti/ mātrapadaṃ\nkṛtsnārthakaṃ\nsambandhaviśeṣāvacchinnalakṣyavṛttitvasāmānyābhāvasphorakam/<hi rend='bold'>ekaśaphavattvam</hi>iti/ na cātra\nalakṣyavṛttitvarūpātivyāpterapi sattvāt saṅkara iti vācyam/\nduṣṭasaṅkare 'pi doṣāsaṅkara iti nyāyāt/</p>\n\n<p><hi rend='bold'>bālapriyā</hi></p>\n\n<p>dravyasāmānyalakṣaṇamiti<hi rend='bold'>dīpikā</hi>granthaśravaṇānantaraṃ lakṣaṇaśabdārthaḥ kaḥ? kiṃ nāma lakṣaṇasya lakṣaṇam\niti śiṣyasya jijñāsā jāyate/ tacchāntaye lakṣaṇasya lakṣaṇaṃ vaktavyam/\ntataḥ prāk avyāptyādīnāṃ lakṣaṇakathanamasaṅgatamityata āha -<hi rend='bold'>dūṣaṇatraye</hi>tyādinā/ dūṣaṇatrayarahitadharmatvaṃ lakṣaṇasya lakṣaṇam/\ndūṣaṇatrayarahitatvaṃ ca dūṣaṇatrayābhāvavattvam/ tathā ca\ndūṣaṇatrayābhāvaviśiṣṭadharmatvaṃ lakṣaṇalakṣaṇamiti paryavasitam/ tatra\nviśiṣṭabuddhau viśeṣaṇajñānasya kāraṇatvāt\ndūṣaṇatrayābhāvarūpaviśeṣaṇajñānaṃ kāraṇam/ tādṛśaviśeṣaṇajñānaṃ ca\ndūṣaṇatrayajñānaṃ vinā na sambhavati, abhāvabuddhau pratiyogijñānasya\nkāraṇatvāt/ ataḥ dūṣaṇatrayaṃ</p>\n\n</div>\n<div>\n\n<p>1. lakṣaṇasya trīṇi\ndūṣaṇānīti nṛsiṃhaprakāśikānumataḥ pāṭhaḥ/</p>\n\n</div>\n<div>\n\n<p>lakṣaṇato darśaṃnīyam\nityāśayena<hi rend='bold'>dīpikāyāṃ</hi>avyāptyādidūṣaṇatrayasya lakṣaṇamuktamiti\nbhāvaḥ/</p>\n\n<p><hi rend='bold'>viśiṣya dūṣaṇatrayajñānādhīnam</hi>iti/ atrāyamāśayaḥ - dūṣaṇatrayarahitatvaṃ\nnāma na dūṣaṇatrayatvāvacchinnapratiyogitākābhāvaḥ/ tathā sati\navyāptyādyekatamadūṣaṇavati kapilatvādidharme ekasattve 'pi trayaṃ\nnāstīti nyāyena dūṣaṇatrayābhāvasattvena tadvataḥ kapilatvādeḥ dharmasya\nlakṣaṇatvāpatteḥ/ kiṃ tu avyāptyativyāptyasambhavarūpadūṣaṇāni\navyāptitvādinā viśiṣyopādāya tadavacchinnapratiyogitākābhāvatrayaṃ\ndūṣaṇatrayarahitatvamiti vaktavyam/ tathā ca\navyāptitvāvacchinnapratiyogitākābhāva -\nativyāptitvāvacchinnapratiyogitākābhāva -\nasambhavatvāvacchinnapratiyogitākābhāva - etattrayaviśiṣṭo dharmo</p>\n\n<p>lakṣaṇamiti phalitam/\ntatra abhāvabuddhau pratiyogitāvacchedakaviśiṣṭapratiyogijñānasya\nkāraṇatvāt avyāptitvādiviśiṣṭāvyāptyādijñānaṃ kāraṇamiti\ntādṛśajñānotpādanāya ādau avyāptyādīnāṃ svarūpamāha<hi rend='bold'>dīpikāyām</hi>iti/</p>\n\n<p><hi rend='bold'>lakṣyaikadeśāvṛttitvamavyāptir</hi>iti/ kiñcillakṣyanirūpitādheyatvābhāvaḥ\nlakṣyatāvacchedakādhikaraṇakiñcinnirūpitavṛttitvābhāvaḥ\navyāptisvarūpamityarthaḥ/ goḥ kapilatvaṃ lakṣaṇam ityukte lakṣyā</p>\n\n<p>gauḥ lakṣyatāvacchedakaṃ\ngotvam, tadadhikaraṇaṃ śvetagauḥ tannirūpitavṛttitvābhāvaḥ\nkapilatve 'stīti avyāpte dharme lakṣaṇasamanvayaḥ/ nanu gotvādhikaraṇe\nśvetagavi kapilatvasya kālikasambandhena vartamānatayā\nlakṣyatāvacchedakādhikaraṇanirūpitavṛttitvābhāvo nāstīti avyāptadharme\navyāptalakṣaṇāsambhava ityāśaṅkyāha -<hi rend='bold'>lakṣaṇatāvacchedakatvābhimatasambandhene</hi>ti/ vṛttitvānvayi avacchinnatvaṃ\ntṛtīyārthaḥ/ tathā ca lakṣyatāvacchedakādhikaraṇanirūpita\n1lakṣaṇatāvacchedakasambanghāvacchinnavṛttitvābhāvaḥ avyāptasya lakṣaṇam,\navyāpteḥ svarūpam/ kapilatvaṃ kapilagavi samavāyena astīti\nsamavāyasambandhaḥ lakṣaṇatāvacchedakasambandhaḥ/</p>\n\n</div>\n<div>\n\n<p>1. lakṣaṇaṃ yena\nsambandhena lakṣye vartate sa sambandhaḥ lakṣaṇatāvacchedakasambandhaḥ/</p>\n\n</div>\n<div>\n\n<p>gotvādhikaraṇaśvetagonirūpitakālikasambandhāvacchinnavṛttitvasya\nkapilatve sattve 'pi tannirūpitasamavāyasambandhāvacchinnavṛttitvābhāvāt\nkapilatve lakṣaṇasamanvayaḥ/ lakṣyatāvacchedakādhikaraṇatvaṃ ca\nlakṣyatāvacchedakaniṣṭhādheyatānirūpitādhiṅkaraṇatvam, tatrādheyatāyāṃ\n1lakṣyatāvacchedakatāvacchedakasambandhāvacchinnatvaṃ niveśanīyam/ anyathā\nsallakṣaṇe sāsnāvattvādau kālikasambandhena\nlakṣyatāvacchedakagotvādhikaraṇaṃ yat mahiṣādi tadvṛttitvābhāvasattvena\navyāptalakṣaṇasyātivyāpteḥ/ evaṃ lakṣyatāvacchedakasamānādhikaraṇatve\nsatītyapi avyāptalakṣaṇe viśeṣaṇaṃ deyam/ anyathā asambhavagraste\nekaśaphavattvādau avyāptalakṣaṇasyātivyāpteḥ/,\ngotvādhikaraṇanirūpitavṛttitvābhāvasya tatrāpi sattvāt/ tasmin\nviśeṣaṇe datte tu ekaśaphavattvādau nātivyāptiḥ, tasya\ngotvādhikaraṇavṛttitvābhāvāt/</p>\n\n<p>lakṣyatāvacchedakasamānādhikaraṇatvaṃ ca\nlakṣyatāvacchedakaniṣṭhādheyatānirūpitādhikaraṇatāvannirūpitavṛttitvam/\ntatra lakṣyatāvacchedakaniṣṭhādheyatāyāṃ\nlakṣyatāvacchedakatāvacchedakasambandhāvacchinnatvaṃ niveśanīyam/ anyathā\nlakṣyatāvacchedakasya gotvasya kālikasambandhena adhikaraṇe aśve\nekaśaphavattvasya sattvena asambhavagrastadharme avyāptalakṣaṇasyātivyāpteḥ/\ntanniveśe tu tādṛśasamavāyasambandhena gotvādhikaraṇarṃ gaureva,\ntannirūpitavṛttitvaṃ ekaśaphavattve nāstīti nātivyāptiriti/ evaṃ\nvṛttitve lakṣaṇatāvacchedakasambandhāvacchinnatvaṃ niveśanīyam/ anyathā\nekaśaphavattvasya kālikasambandhena govṛttitayā pūrvoktadoṣāpatteḥ/ evaṃ\nca\nlakṣyatāvacchedakatāvacchedakasambanghāvacchinnalakṣyatāvacchedakaniṣṭhādheyatānirūpitādhikaraṇatāvannirūpitalakṣaṇatāvacche-</p>\n\n<p>dakasambandhāvacchinnavṛttitve sati\nlakṣyatāvacchedakatāvacchedakasambandhāvacchinnalakṣyatāvacchedakaniṣṭhādheyatānirūpitā-</p>\n\n<p>dhikaraṇatāvanniyapitalakṣaṇatāvacchedakasambandhāvacchinnavṛttitvābhāvaḥ\navyāptasya lakṣaṇamiti phalitam/ adhikaṃ</p>\n\n<p><hi rend='bold'>paṭṭābhirāmaṭippaṇyā</hi>dau draṣṭavyam/</p>\n\n</div>\n<div>\n\n<p>1.\nlakṣyatāvacchedakadharmaḥ yena sambandhena lakṣye vartate sa sambandhaḥ\nlakṣyatāvacchedakatāvacchedakasambandhaḥ/</p>\n\n</div>\n<div>\n\n<p><hi rend='bold'>dīpikāyām - alakṣye lakṣaṇasya\nvartanamativyāptir</hi>iti/\nalakṣyamityasya lakṣyaniṣṭhapratiyogitākabhedavadityarthaḥ/ saptamyāḥ\nnirūpitatatvamarthaḥ/ tasya vartanaśabdārthe ādheyatve 'nvayaḥ/\nlakṣyaniṣṭhapratiyogitākabhedavannirūpitavṛttitvamativyāptirityuktaṃ\nbhavatiṃ/ yathā goḥ śṛṅgitvaṃ lakṣaṇamuktaṃ cet idaṃ\nlakṣaṇamativyāptiduṣṭaṃ bhavati, lakṣyā gauḥ\ntanniṣṭhapratiyogitānirūpakabhedavati mahiṣādau śṛṅgitvasya\nvartanāt/ atra lakṣyaniṣṭhapratiyogitāyāṃ lakṣyatāvacchedakāvacchinnatvaṃ\nniveśanīyam/ anyathā goniṣṭhapratiyogitākabheda ityanena\nśvetagobhedasyāpi grahītuṃ śakyatayā tadvati kapilagavi kapilatvasya\nvartamānatayā avyāptadharme ativyāptalakṣaṇasyātivyāpteḥ/ tanniveśe tu\nlakṣyā gauḥ, lakṣyatāvacchedakaṃ gotvaṃ,\ntadavacchinnagoniṣṭhapratiyogitākabhedaḥ 'gaurna' iti pratītisiddhaḥ\ngosāmānyabhedaḥ tadvān kapilagaurna bhavati, kiṃ tu mahiṣādikameva\ntadvṛttitvaṃ kapilatve nāstīti nātivyāptiḥ/</p>\n\n<p>evaṃ vṛttitāyāṃ\nlakṣṇatāvacchedakasambandhāvacchinnatvaṃ niveśanīyam/ anyathā gobhinne\nmahiṣādāvapi kālikasambandhena kapilatvasya vartamānatayā\npūrvoktadoṣāpatteḥ/ tanniveśe tu lakṣaṇaṃ yena sambandhena lakṣye\nvartate se eva sambandhaḥ lakṣaṇatāvacchedakasambandha iti prakṛte\nsamavāyasyaiva tādṛśatayā\nmahiśādinirūpitasamavāyasambandhāvacchinnavṛttitvasya\nkapilatve 'bhāvāt na tatrātivyāptiḥ/ evamapi asambhavagraste\nekaśaphavattvādau lakṣyagobhinnāśvavṛttitvasattvāt\nativyāptalakṣṇasyātivyāptiriti tadvāraṇāya\nlakṣyatāvacchedakasamānādhikaraṇatve satīti viśeṣaṇamatrāpi deyam/\nekaśaphavattvasya lakṣyatāvacchedakagotvādhikaraṇavṛttitvābhāvānna doṣaḥ/\ntathā ca\nlakṣyatāvacchedakatāvacchedakasambandhāvacchinnalakṣyatāvacchedakasambandhāvacchinnalakṣyatāvacchedakaniṣṭhādheyatānirūpitā-\ndhikaraṇatāvannirūpitalakṣaṇatāvacchedakasambandhāvacchinnavṛttitve sati\nlakṣyatāvacchedakāvacchinnalakṣyaniṣṭhapratiyogitānirūpakabhedavannirūpitalakṣaṇatāvacchedakasambandhāvacchinnavṛttitvam\nativyāptasya</p>\n\n<p>lakṣaṇamiti phalitam/</p>\n\n<p><hi rend='bold'>lakṣyamātrāvṛttitvamasambhava</hi>iti/ sarvatra lakṣye avartanamasambhavaḥ/\nkvacillakṣye avartanamavyāptadharme 'pyastīti sarvatretyuktam/ goḥ\nekaśaphavattvam lakṣaṇamuktaṃ cet tatsarvāsu govyaktiṣu nāstīti\nasambhavadoṣadūṣitaṃ bhavati/\nlakṣyanirūpitavṛttitvatvāvacchinnapratiyogitākābhāvo 'tra vivakṣitaḥ, na\ntu lakṣyavṛttitvapratiyogiko 'bhāvaḥ/ kapilatvādyavyāpyadharme 'pi\nyatkiñcillakṣyaśvetagovṛttitvābhāvasya lakṣyavṛttitvapratiyogikasya\nsattvenātivyāptyāpatteḥ/ tadvivakṣaṇe tu govṛttitvaṃ nāstīti\npratītisiddhasya govṛttitvasāmānyābhāvasyaiva\nlakṣyanirūpitavṛttitvatvāvacchinnapratiyogitākatayā tasya kapilatve\nkapilagovṛttau virahāt nātivyāptiriti sūcanāya kṛtsnārthakaṃ\nmātrapadam/ evaṃ lakṣyanirūpitavṛttitve\nlakṣṇatāvacchedakasambanghāvacchinnatvamapi niveśanīyam/ anyathā\nekaśaphavattvāderapi kālikasambandhena govṛttitvena\ntadvṛttitvābhāvavirahāt asambhavalakṣaṇe asambhavadoṣaḥ syāditi/ tathā\nca\nlakṣyanirūpitalakṣṇatāvacchedakasambandhāvacchinnavṛttitvatvāvacchinnapratiyogitākābhāvaḥ\nasambhava iti phalitam/ sarvamidamabhisandhāyāha<hi rend='bold'>prakāśikāyām mātrapadaṃ\nkṛtsnārthakam</hi>iti/<hi rend='bold'>sambandhaviśeṣa</hi>ti/ lakṣaṇatāvacchedakasambandhetyarthaḥ/<hi rend='bold'>lakṣyavṛttitvasāmānyābhāve</hi>ti/\nlakṣyavṛttitvatvāvacchinnapratiyogitākābhāvetyarthaḥ/</p>\n\n<p>nanu asambhavagraste\nekaśaphavattve alakṣyāśvṛttitvasattvena ativyāptyākhyadoṣasyāpi sattvāt\nekatra anekadoṣasāṅkaryaṃ prasajatīti śaṅkate -<hi rend='bold'>na cātretyādi</hi>nā/ śaṅkeyaṃ\nyathāśrutātivyāptilakṣaṇābhiprāyeṇa/\nlakṣyatāvacchedakasamānādhikaraṇatve satīti viśeṣaṇaviśiṣṭasya\npūrvoktapariṣkṛtātivyāptisvarūpasya ekaśaphavattve virahāt/\ndoṣabhedāt/ duṣṭasyāpi bhedena bhavitavyamiti śaṅkiturbhāvaḥ/\nsamādhatte -<hi rend='bold'>duṣṭasaṅkare 'pī</hi>\nti/ duṣṭasyaikatve 'pi doṣasya ekatvaṃ\nnetyarthaḥ/ ekasmin anekadoṣāṇāṃ samāveśasambhavena doṣabhedāt</p>\n\n<p>tadāśrayaduṣṭabhedāpattirneti samādhāturāśayaḥ/\n'upadheyasaṅkare 'pyupādherasaṅkaraḥ' iti\nmaṇikāravacanasyāpyayamevārthaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>lakṣaṇalakṣaṇavicāraḥ</hi></p>\n\n<p>etaddūṣaṇatrayarahitadharmo lakṣaṇam/ yathā goḥ sāsnādimattvam/\nsa evāsādhāraṇadharma ityucyate/\nlakṣyatāvacchedakasamaniyatatvamasādhāraṇatvam/ vyāvartakasyaiva lakṣaṇatve\nvyāvṛttāvabhidheyatvādau cātivyāptiḥ ataḥ tadvāraṇāya tadbhinnatvaṃ\ndharmaviśeṣaṇaṃ deyam/ vyavahārasyāpi lakṣaṇaprayojanatve tu tat na\ndeyam/ vyāvṛtterapi vyavahārasādhanatvāt/</p>\n\n<p><hi rend='bold'>prakāśikā</hi></p>\n\n<p><hi rend='bold'>etaddūṣaṇatrayarahita</hi>iti/ uktadūṣaṇābhāvatrayaviśiṣṭa\nityarthaḥ/ nanvasādhāraṇadharmo lakṣaṇamiti hi siddhāntaḥ/ tasmāt\nkāraṇāt kathaṃ dūṣaṇatrayarahito dharmo lakṣaṇamityata āha -<hi rend='bold'>sa eve</hi>ti/<hi rend='bold'>ityucyata</hi>iti/ abhiyuktairiti śeṣaḥ/ nanu\nsādhāraṇyasya lakṣyālakṣyavṛttitvarūpatayā\ntadabhāvarūpāsādhāraṇyasyāvyāptyādidoṣagrastadharme 'pi sattvāt kathaṃ\ndoṣatrayarahita evāsādhāraṇadharma ityāśaṅkāṃ parijihīrṣuḥ\nasādhāraṇatvamanyādṛśaṃ nirvakti -<hi rend='bold'>lakṣyatāvacchedakasamaniyatatvam</hi>iti/ lakṣyatāvacchedakavyāpakatve sati\nlakṣyatāvacchedakavyāpyatvamityarthaḥ/ avyāptyasambhavagrastayorvāraṇāya\nsatyantam/ ativyāptasya vāraṇāya viśeṣyam/ dharmapadaṃ\nlakṣaṇatāghaṭakasambandhena vyāpakatvāditātparyagrāhakamiti bhāvaḥ/</p>\n\n<p>atredaṃ bodhyam -\netaddoṣā asādhāraṇatvasya vighaṭakāḥ/ ativyāptau\nvyāpyatvasyetarayośca vyāpakatvasya bhaṅgāt/ eteṣāṃ dūṣakatābījaṃ\nlakṣaṇena lakṣaṇena itarabhedasādhane 'tivyāptau vyabhicāraḥ,\nitarayośca bhāgāsiddhisvarūpāsiddhī iti/ nanu\nlakṣyatāvacchedakasamaniyatatvasya lakṣaṇalakṣaṇatve lakṣaṇasya vyāvṛttireva\nprayojanamiti mate vyāvartakasyaiva lakṣaṇalakṣaṇalakṣyatayā\nvyāvṛttyādāvativyaptirityāśaṅkāṃ tanmatānusāreṇa nirākaroti -\n<hi rend='bold'>vyāvartakasyaive</hi>ti/ itarabhedānumitijanakasyaivetyarthaṃḥ/\nitarabhedavidheyakānumitijanaka\ntāvacchedakaviṣayatāviśeṣāśrayasyaivetiyāvat/ etena\nvyāvahārikavyavacchedaḥ/<hi rend='bold'>lakṣaṇatve</hi>gavādilakṣaṇatve uktalakṣaṇalakṣaṇalakṣyatva iti yāvat/<hi rend='bold'>lakṣyatva</hi>iti pāṭhe 'pyayamevārtho bodhyaḥ/<hi rend='bold'>vyāvṛttāv</hi>iti/\ngavādītarabhede gotvādirūpalakṣyatāvacchedakasamaniyatatvasya\nabhidheyatvaprameyatvādau padārthatvasamaniyatatvasya ca\nsattvenātivyāptivāraṇāya vyāvṛttibhinnatvamabhidheyatvādibhinnatvaṃ ca\nlakṣaṇalakṣaṇe niveśanīyamityarthaḥ/ yadyapi vyāvṛtterapi\nvyāvahārikatvasya vakṣyamāṇatayā tenaiva rūpeṇa vyāvahārikatvena\nsarveṣāṃ saṅgrahasambhavāt pṛthagabhidhānamanucitam, tathāpi\nhetusādhyayoraikye hetumattāniścayakāle sādhyasaṃśayarūpapakṣatāyā\nasattvena</p>\n\n<p>tānumitiriti\nprācīnamate itarabhedasya vyāvartakatvābhāvena tatrātivyāptiḥ/\nsiṣādhayiṣāvirahaviśiṣṭasiddhyabhāvaḥ pakṣatā iti siddhāntimate\ntu vyāvṛtterapi vyāvartakatvena lakṣyatayā tatra\nlakṣaṇasaṅgamanasyeṣṭatvena nātivyāptirityāvedayituṃ\npṛthakkathanamiti dhyeyam/</p>\n\n<p>nanu kimidaṃ nāma\nlakṣaṇalakṣaṇalakṣyatāvacchedakaṃ vyāvartakatvam/ na tāvat sāmānyato\nbhedānumāpakatvam/ vyāvṛttyabhidheyatvāderapi\nyatkiñcidubhayatvāvacchinnapratiyogitākabhedānumāpakatayā\ntatrātivyāptikathanāsaṅgateḥ/ sarveṣāmapi vyatirekadharmāṇāṃ\nyatkiñcidvyāvartakatayā\nasādhāraṇyādighaṭakavyāpakatvādivairthyāpātācca/ nāpi viśiṣya\ntattaddharmāvacchinnetarabhedānumāpakatvam/ tathā sati\ngotvāvacchinnetarabhedānumāpakasya sāsnādimattvasya\ngotvasamaniyatatvaṃ lakṣaṇam ityevaṃ rītyā viśiṣya tattallakṣaṇasya\nvaktavyatayā gotvādirūpalakṣyatāvacchedakatattaddharmasamanaiyatyasya\ngotvāvacchinnetarabhedādirūpavyāvṛttau sattvenātivyāpteḥ\nsambhave 'pyabhidhayatvādāvativyāptyalagnakatāpatteḥ duvaritvāt\ngotvādisamanaiyatyasya tatrāsattvāditi cet -</p>\n\n<p>maivam - yataḥ\nsāsnādimattvaṃ pakṣīkṛtya gotvāvacchinnetarabhedānumāpakatve sādhye\nviśeṣavyāptau anvayadṛṣṭāntālābhena yadyaddharmasamaniyataṃ\ntattandavacchinnavyāvartakamiti rītyā sāmānyamukhena\nvyāpterabhyupagantavyatayā tatra\nsiddhasādhanāprasiddhibhyāmavyāvartaṅkayorvyāvṛttyabhidheyatvayoḥ\ntattaddharmasamanaiyatyarūpaprakṛtahetostattulyasya vā hetoḥ sattvena\nprakṛtasādhyasya tattulyasya vā sādhyasyāsattvena vyabhicāraḥ syāt/\natastaddoṣavāraṇāya</p>\n\n<p>tattaddharmāvacchinnetarabhedarūpavyāvṛttibhinnatvamabhidheyatvādibhinnatvaṃ\nca tādṛśalakṣaṇe niveśanīyamityabhiprāyako 'yaṃ grantha iti na\npūrvoktadoṣāvasaraḥ/ adhikavicārastu anyatrānusandheyaḥ/</p>\n\n<p>nanu lakṣaṇasya\nvyavahāro 'pi prayojanam/ tena rūpeṇa vyavahartavyajñānaṃ vinā\ntadrūpāvacchinnabodhakaśabdarūpavyavahārāsambhavāt/ evaṃ ca\nvyāvahārikalakṣaṇasyāpi lakṣyatvāt tadbhinnatvaṃ viśeṣaṇaṃ na\ndeyamityāha - vyavahārasyāpīti/ nanu vyāvṛttāvativyāptivāraṇāya\ntadbhinnatvamāvaśyakam/ vyāvṛttervyāvahārikatvābhāvāditi bhramaṃ\nvārayati - vyāvṛtterapīti/ apinā abhidheyatvādiparigraho\ndṛṣṭāntalābhāya/</p>\n\n<p><hi rend='bold'>bālapriyā</hi></p>\n\n<p>nanvetaddūṣaṇatrayarahitadharmo lakṣaṇam ityasya\navyāptyativyāptyasambhavarūpadoṣatrayābhāvaviśiṣṭo dharmo\nlakṣaṇamityarthaḥ/ tathā ca 1ekadoṣavatyapi kapilatvādau doṣatrayaṃ\nnāstīti 2lakṣaṇatvāpattirityāśaṅkya vyācakṣṭe -\nuktadūṣaṇābhāvatrayaviśiṣṭa iti/ pratiyogini tritvaṃ na vivakṣitam,\nkiṃ tu abhāve iti bhāvaḥ/ ekadoṣavati\nitaradoṣābhāvadvayasattve 'pi doṣābhāvatrayaṃ nāstīti na\n3pūrvoktāpattiriti dhyeyam/</p>\n\n</div>\n<div>\n\n<p>1. ekadoṣavatyapīti/\navyāptirūpakaidoṣaviśiṣṭe 'pītyarthaḥ/</p>\n\n<p>2. lakṣaṇatvāpattiriti/\ngolakṣaṇatvaprasaṅgaḥ ityarthaḥ/</p>\n\n<p>3. pūrvoktāpattiriti/\nkapiṃlatvādergolakṣaṇatvāpattirityarthaḥ/</p>\n\n</div>\n<div>\n\n<p>nanu na sādhāraṇaḥ\nasādhāraṇa iti karmadhārayasamāsāt asādhāraṇa ityasya\nsādhāraṇabhinna ityarthaḥ/ sādhāraṇa ityasya ca lakṣyavṛttitve sati\nalakṣyavṛttirityarthaḥ/ lakṣyavṛttitvaviśiṣṭālakṣyavṛttitvavāniti\nyāvat/ asādhāraṇa ityasya ca\nlakṣyavṛttitvaviśiṣṭālakṣyavṛttitvābhāvavānityarthaḥ/ avyāptigraste\nkapilatvādau alakṣyavṛttitvarūpaviśeṣyābhāvāt viśiṣṭābhāvo 'sti/\nasambhavagrastaḥ ekaśaphavattvādiḥ lakṣyavṛttitvarūpaviśeṣaṇābhāvāt\nviśiṣṭābhāvavān/ tatathā ca ubhayoḥ asādhāraṇatayā lakṣaṇatvāpattiḥ,\ndoṣavato 'pi asādhāraṇatayā doṣatrayarahita evāsādhāraṇa\nityasaṅgatiśca ityāśaṅkya asādhāraṇaśabdārthaḥ\nprakārāntareṇocyate dīpikāyāmityāha - nanu sādhāraṇyasyeti/\nanyādṛśamiti/ lakṣyavṛttitvaviśiṣṭālakṣyavṛttitvābhāvāt\nanyavidhamityarthaḥ/ lakṣyatāvacchedakavyāpakatve satīti/ lakṣyatāvacchadakaṃ\nyatra yatra vartate tatra sarvatra vartamānatvaṃ lakṣyatāvacchedakavyāpakatvam/\nlakṣyatāvacchedakaṃ yatra nāsti tatrāvartamānatvaṃ\nlakṣyatāvacchedakavyāpyatvam/ lakṣyā gauḥ, lakṣyatāvacchedakaṃ gotvam,\ntatra yatra yatra govyaktau vartate tatra sarvatra sāsnādimattvamasti, gotvaṃ\nyatra nāsti mahiṣādau tatra sāsnādimattvaṃ nāstīti\nlakṣyatāvacchedakavyāpakatve sati</p>\n\n<p>lakṣyatāvacchedakavyāpyatvāt sāsnādimattvaṃ asādhāraṇadharmoṃ\nbhavati, atastat goḥ lakṣaṇamiti bhāvaḥ/ tathā ca\nlakṣyatāvacchedakavyāpakatve sati lakṣyatāvacchedakavyāpyatvaṃ lakṣaṇasya\nlakṣaṇamityuktaṃ bhavati/ satyantasya prayojanamāha -\navyāptyasambhavagrastayorvāraṇāyeti/ avyāptigraste kapilatve\nlakṣaṇabhinne lakṣyatāvacchedakagotvaśūnyamahiṣādyavṛttitvarūpaṃ\nlakṣyatāvacchedakavyāpyatvamastīti tatra lakṣaṇalakṣaṇasyātivyāptiḥ,\ntadvāraṇāya lakṣyatāvacchedakavyāpakatve satītyuktam/ gotvavati\nśvetagavikapilatvābhāvāt lakṣyatāvacchedakavyāpakatvaṃ tatra nāstīti\nnātivyāptiḥ/ nanu uktarītyā\navyāptigraste 'tivyāptivāraṇarūpaprayojanasambhave 'pi asambhavagraste\ntadvāraṇarūpaṃ prayojanaṃ na sambhavati/ asambhavagrastasya ekaśaphavattvādeḥ\nlakṣyatāvacchedakagotvaśūnyāśvavṛttitayā\nlakṣyatāvacchedakavyāpyatvasyābhāvāt ativyāptyaprasakteriti cet -\natrāhuḥ/ atrāsambhavagrastapadaṃ gaganarūpasyāsambhavagrastasya tātparyeṇa\nbodhakam/ goḥ gaganaṃ lakṣaṇamuktaṃ cet tadasambhavi/ gaganasya\navṛttipadārthatayā kutrāpi gavi asattvāt/ tathā cāsambhavagraste gagane\navṛttipadārthatvādeva\nlakṣyatāvacchedakagotvaśūnyamahiṣādyavṛttitvamapyastīti\nlakṣyatāvacchedakavyāpyatvamātroktau tatrātivyāptiḥ syāditi\ntadvāraṇāya lakṣyatāvacchedakavyāpakatve satītyuktamiti/ ativyāptasya\nvāraṇāya viśeṣyamiti/ lakṣyatāvacchedakavyāpyatvarūpaviśeṣyadalābhāve\nlakṣyatāvacchedakavyāpakatvaṃ lakṣaṇalakṣaṇaṃ syāt/ tathā sati</p>\n\n<p>ativyāptiduṣṭasya\nśṛṅgitvasya gotvavyāpakatvamastīti tatrātivyāptiḥ syāt/\ntadvāraṇāya lakṣyatāvacchedakavyāpyatvopādānam/ śṛṅgitvasya\ngotvaśūnyamahiṣādivrṛttitayā lakṣyatāvacchedakavyāpyatvaṃ nāstīti\nnātivyāptiriti bhāvaḥ/</p>\n\n<p>atredaṃ bodhyam --\nlakṣyatāvacchedakavyāpakatvaṃ nāma\nlakṣyatāvacchedakaniṣṭhādheyatānirūpitādhikaraṇatāvanniṣṭhātyantābhāvāprat iyogitvam/\ntatrādheyatāyāṃ lakṣyatāvacchedakatāvacchedakasambandhāvacchinnatvaṃ\nniveśyam/ anyathā gotvasya kālikasambandhena adhikaraṇe mahiṣādau\nvartamānasya sāsnādimattvābhāvasya pratiyogyeva sāsnādimattvamiti\nlakṣaṇe sāsnādimattvādau asambhavāpatteḥ/ evaṃ pratiyogitāyāṃ\nlakṣaṇatāvacchedakasambandhāvacchinnatvaṃ niveśanīyam/ anyathā samavāyena\ngotvavati gavi yaḥ saṃyogasambandhāvacchinnasāsnādimattvābhāvaḥ\ntatpratiyogitvasyaiva sāsnādimattve sattvena asaṃbhavāpatteḥ/ evaṃ\nlakṣyatāvacchedakavyāpyatvaṃ na lakṣyatāvacchedakābhāvavadavṛttitvam,\npadārthasya abhidheyatvaṃ lakṣaṇamityādau\nlakṣyatāvacchedakapadārthatvābhāvavato 'prasiddhyā abhidheyatvādirūpe\nlakṣaṇe avyāptyāpatteḥ/ kiṃ tu svavyāpakatatkatvam/ svaṃ - lakṣaṇam,\ntat - lakṣyatāvacchedakam/ lakṣyatāvacchedakasya padārthatvasya\nlakṣaṇībhūtābhidheyatvavyāpakatvamastīti na pūrvoktadoṣaḥ/\nanayorvyāpakatvavyāpyatvayordvidhā niveśe gauravāt sakṛnniveśya\nsvavyāpakalakṣyatāvacchedakavyāpakatvaṃ lakṣyatāvacchedakasamaniyatatvamiti\npariṣkāro yuktaḥ/ svavyāpakatvaṃ ca\nsvaniṣṭhādheyatānirūpitādhikaraṇatāvanniṣṭhātyantābhāvāpratiyogitvam/\ntatrādheyatāyāṃ lakṣaṇatāvacchedakasambandhāvacchinnatvaṃ niveśanīyam/\nanyathā sāsnādimattvasya kālikasambandhenādhikaraṇe mahiṣādau vartate\nyo 'tyantābhāvaḥ gotvābhāvaḥ tatpratiyogitvasyaiva gotve sattvena\nasambhavāpatteḥ/ evaṃ pratiyogitāyāṃ\nlakṣyatāvacchedakatāvacchedakasambandhāvacchinnatvaṃ niveśanīyam/ anyathā\nsamavāyena sāsnādimati gavi yaḥ saṃyogasambandhāvacchinnagotvābhāvaḥ\ntatpratiyogitvasyaiva gotve sattvena pūrvoktadoṣāpatteḥ/</p>\n\n<p>1tathā ca\nlakṣaṇatāvacchedakasambandhāvacchinnasva (lakṣaṇa)\nniṣṭhādheyatānirūpitādhikaraṇatāvanniṣṭhātyantābhāvanirūpitalakṣyatāvacchedakatāvacchedakasambandhāvacchinnapratiyogitvā-</p>\n\n<p>bhāvavallakṣyatāvacchedakaniṣṭhalakṣyatāvacchedakatāvacchedakasambandhāvacchinnādheyatānirūpitādhikaraṇatāvanniṣṭhātyantā-</p>\n\n<p>bhāvanirūpitalakṣaṇatāvacchedakasambandhāvacchinnapratiyogitvābhāvaḥ\nlakṣyatāvacchedakasamaniyatatvamiti phalati/ evaṃ ca\nsvavyāpakatatkatvarūpalakṣyatāvacchedakavyāpyatvaṃ\ngaganarūpe 'saṃbhavagraste 'pi na bhavati gaganādhikaraṇasyaivāprasiddheḥ/ tathā</p>\n\n<p>ca\navyāptyāsambhavagrastayorvāraṇāyetyatra asambhavagrastapadaṃ\ntacchūnyāvṛttitvarūpavyāpyatvaniveśamabhipretyetyavadheyam/</p>\n\n</div>\n<div>\n\n<p>1. tathā cetyādi/\ngolakṣaṇe sāsnādimattve evaṃ samanvayaḥ - lakṣaṇatāvacchedakasambandhaḥ\nsamavāyaḥ tadavacchinnā yā sāsnādimattvaniṣṭhādheyatā\ntannirūpitādhikaraṇatāvatī gauḥ tanniṣṭho yo 'bhāvaḥ na samavāyena\ngotvābhāvaḥ api tu samavāyena</p>\n\n<p>ghaṭatvābhāvaḥ\ntannirūpitasamavāyasambandhāvacchinnapratiyogitvaṃ ghaṭe,\ntādṛśapratiyogitvābhāvavat gotvarūpaṃ lakṣyatāvacchedakaṃ tanniṣṭhā yā\nsamavāyasambandhāvacchinnā ādheyatā tinnarūpitādhikaraṇatāvatī gauḥ\ntanniṣṭhātyantābhāvaḥ na samavāyena sāsnādyabhāvaḥ api tu ghaṭatvābhāvaḥ\ntannirūpitasamavāyāvacchinnapratiyogitvaṃ ghaṭatve\ntādṛśapratiyogitvābhāvaḥ sāsnādimatve 'stīti/</p>\n\n</div>\n<div>\n\n<p>adhikamanyato 'vaseyamiti/ sarvamidaṃ manasikṛtyaiva\nprakāśikāyām 'dharmapadaṃ lakṣaṇatāghaṭakasambandhena\nvyāpakatvāditātparyagrāhakam' ityuktam/</p>\n\n<p>dūṣaṇatrayarahitadharma\nevāsādhāraṇadharma ityucyata iti kathanāt anyatamadoṣavān dharmaḥ\nasādhāraṇo na bhavatīti labhyate/ tena\nativyāptyādidoṣāṇāmasādhāraṇyābhāvaprayojakatvaṃ labhyate/\ntadevopapādayati-atredaṃ bodhyamityādinā/\netaddoṣāḥ-avyāptyativyāptyasambhavāḥ/ asādhāraṇatvasya\nvighaṭakāḥ-asādhāraṇatvābhāvaprayojakāḥ/ ativyāptau satyāmiti śeṣaḥ/\nitarayośca satyoriti śeṣaḥ/ tathā ca ativyāptirūpadoṣe sati\nlakṣyatāvacchedakavyāpyatvaṃ na bhavati, avyāptirūpadoṣe\nasambhavarūpadoṣevāsati lakṣyatāvacchedakavyāpakatvaṃ na bhavati iti</p>\n\n<p>rītyādoṣāṇāmasādhāraṇyavighaṭakatvamiti bhāvaḥ/\ndoṣāstāvat lakṣaṇaṃ dūṣayanti/ kathamiti cet - āha - eteṣāṃ\ndūṣakatābījaṃ tviti/ ayamatrāśayaḥ lakṣaṇaṃ tāvat liṅgavidhayā lakṣye\nitarabhedavidheyakānumitiṃ janayati/ yathā goḥ itarabhinnā\nsāsnādimattvāditi/ liṅgasya vyāptiḥ pakṣadharmatā ceti\nrūpadvayamapekṣitam/ kasmiṃścit lakṣaṇe ativyāptirūpo doṣo 'sti\ncet tena lakṣaṇena itarabhedaḥ nānumātuṃ śakyatedva\nvyabhicāradoṣeṇa vyāpterbhaṅgāt/ tathā hi - gauḥ itarabhinnaṃ\nśṛṅgitvāt ityanumānaṃ prayoktavyam/ śṛṅgitvamativyāptaṃ\ngobhinnavṛtti iti jñānadaśāyāṃ śṛṅgitvaṃ\n1gavetarabhedarūpasādhyābhāvavadvṛtti iti vyabhicārajñānamāvaśyakamiti\ntena gavetarabhedābhāvavadavṛtti śṛṅgitvaṃ iti vyāptijñānaṃ\npratibadhyate, tenānumitipratibandhaḥ tathā ca\n2vyāptivirodhivyabhicārasampādakatayā ativyāptirlakṣaṇaṃ</p>\n\n</div>\n<div>\n\n<p>1. gavetaretyādi/\ngavetarabhedarūpaṃ yat sādhyaṃ tadabhāvavadvṛttītyarthaḥ/\ngavetarabhedābhāvaśca gavetaratvarūpaḥ/ tathā ca\ngavetarabhedābhāvavavadvṛtti ityasya gavetaratvavadvṛtti\ngobhinnavṛttītyevārthaḥ/ tathā cātivyāptatvajñānaṃ\nvyabhicārajñānarūpamiti</p>\n\n<p>bhāvaḥ/</p>\n\n<p>2.\nvyāptivirodhivyabhicāreti/ vyāptijñānapratibandhakajñānaviṣayo yo\nvyābhicāraḥ tatprayojakatayetyarthaḥ</p>\n\n</div>\n<div>\n\n<p>dūṣayati/\nvyabhicārākhyadoṣayuktaṃ karotīti yāvat/ evaṃ lakṣaṇe\nkvacillakṣyāvṛttitvarūpāvyāptisattve gauḥ itarabhinnaṃ\nkapilatvādityanumāne hetoḥ pakṣaikadeśāvṛttitvarūpabhāgāsiddhiḥ\ndoṣaḥ,\nsarvalakṣyāvṛttitvarūpāsaṃbhavasattvekṛtsnapakṣāvṛttitvarūpasvarūpās iddhirdeṣaḥ/\ntābhyāṃ ca hetoḥ pakṣadharmatā bhajyate/ tathā ca</p>\n\n<p>pakṣadharmatājñānapratibandhakajñānaviṣayabhāgāsiddhisvarūpāsiddhisampādakatayā\navyāptyasambhavayorlakṣaṇūdaṣakatvamiti/</p>\n\n<p>dīpikāyām\nvyāvartakasyaiva lakṣaṇatve ityadi/ yat lakṣye\nitarabhedamanumāpayati tat vyāvartakam, tadeva lakṣaṇamiti\nkecit/ yat na vyāvartakam api tu śabdaprayogarūpavyavahārasya\nnimittaṃ tadapi lakṣaṇamityante/ tatra vyāvartakameva lakṣaṇamiti mate\nlakṣyatāvacchedakasamaniyatatvarūpasya pūrvoktasya lakṣaṇalakṣaṇasya\nvyāvartakaṃ lakṣyaṃ bhavati/ vyāvartakabhinnā vyāvṛttiḥ abhidheyatvādikaṃ\ncālakṣyaṃ bhavati/ tatrāpi lakṣyatāvacchedakasamaniyatatvasattvāt\nlakṣaṇalakṣaṇasyātivyāptirdeṣaḥ/ tadvāraṇāya lakṣaṇalakṣaṇe\nvyāvṛttibhinnatvaṃ abhidheyatvādibhinnatvaṃ ca viśeṣaṇaṃ deyam/ kathaṃ\nvyāvṛttau abhidheyatvādau ca lakṣyatāvacchedakasamaniyatatvamastīti\ncet - śrū yatām - vyāvṛttirnāma itarabhedaḥ, prakṛte\ngavetarabhedaḥ/ saḥ lakṣyatāvacchedakagotvavyāpakaḥ gotvavatīṣu\nsarvāsu goṣu gavetarāpekṣayā bhedasya sattvāt/ evaṃ\nlakṣyatāvacchedakavyāpyaśca; gotvaśūnyeṣu mahiṣādiṣu gavetareṣu\ngavetarabhedasyāvṛtteḥ/ evaṃ abhidheyatvādikaṃ\nlakṣyatāvacchedakapadārthatvavyāpakam, padārthatvavatsu sarveṣu padārtheṣu\nabhidheyatvādeḥ sattvāt/ evaṃ padārthatvavyāpyaṃ ca/ yadyapi\ntacchūnyāvṛttitvarūpaṃ padārthatvavyāpyatvaṃ na sambhavati,\npadārthatvaśūnyasyāprasiddheḥ/ tathāpi svavyāpakatatkatvarūpaṃ vyāpyatvaṃ\nsambhavati/ svam - abhidheyatvam, tadvyāpakaṃ - padārthatvaṃ\ntatkatvasyābhidheyatve sadbhāvāt/ evaṃ ca yadi vyāvartakameva\nlakṣaṇalakṣaṇalakṣyaṃ syāt tadā alakṣyeṣu vyāvṛttāvabhidheyatvādiṣu</p>\n\n<p>ca\nlakṣyatāvacchedakasamaniyatatvasattvādativyāptiriti tadvāraṇāya\ntattadbhinnatvaṃ lakṣaṇe niveśanīyamiti dīpikāgranthasya bhāvaḥ/\nvyāvartakasyetyasya sāmānyataḥ itarabhedajñānajanakasyetyartho yadi\nsyāt tadā jñānapadena pratyakṣasya vā śābdabodhasya vā vivakṣāyāṃ\ntajjanakatvaṃ viṣayādividhayā vyāvṛtterapyastīti tasyāḥ alakṣyatvaṃ na\nsyāditi paryālocya prakāśikāyām\nitarabhedānamitijanakasyetyartha uktaḥ/ siddhasādhanadoṣeṇa vyāvṛtteḥ\nitarabhedānumitijanakatvaṃ nāstīti paścādupapādayiṣyati/</p>\n\n<p>nanu\nvyāvartakasyetyasya itarabhedānumitijanakasyetyartho na saṅcchete,\nliṅgajñānamevānumitijanakam, na tu liṅgam iti mate\nlakṣaṇarūpasya hetoḥ anamitijanakatvābhāvāt/ na ca vyāvartakasyetyasya\nitarabhedavidheyakānumitijanakajñānaviṣayasyetyarthaḥ, tathā ca\nnoktadoṣa iti vācyam/ anumitijanake 1samūhālambanaparāmarśe\nghaṭādīnāmapi viṣayatayā teṣāmapi vyāvartaṅkatvāpatteḥ/ na\ncetarabhedavidheyakānumitijanakatāvacchedakaviṣayatāśrayasyetyarthaḥ,\ngavetarabhedavyāpyasāsnādimān ghaṭaśceti samūhālambanaparāmarśe\nghaṭādeḥ viṣayatve 'pi ghaṭādiniṣṭhaviṣayatāyā na\n2janakatāvacchedakatvamiti vācyam/</p>\n\n<p>itarabhedaniṣṭhaviṣayatānirūpitavyāptiniṣṭhaviṣayatānirūpitasāsnādihetun iṣṭhaviṣayatānirūpitagavādipakṣaniṣṭhaviṣaya-</p>\n\n<p>tāśālijñānatvena\nparāmarśasya janakatayā itarabhedaniṣṭhaviṣayatāyā api\njanakatāvacchedakatayā tadāśrayasyetarabhedasyāpi vyāvartakatvāpatteḥ/\nevaṃ pakṣādīnāmapi vyāvartakatvāpatteśca/ ato niṣkṛṣya vyācaṣṭe -\nitarabhedavidheyaketi/ viṣayatāviśeṣapadena hetuniṣṭhaviṣayataiva\ngṛhyate, tadāśrayatvaṃ ca sādhyapakṣādernāstīti na teṣāṃ\nvyāvartakatvāpattiriti hṛdayam/\nitarabhedavidheyakānumitijanakatāvacchedikā</p>\n\n</div>\n<div>\n\n<p>1. gauḥ\ngavetarabhedavyāpyavān ghaṭaścetyākārakaparāmarśe ityarthaḥ/</p>\n\n<p>2. na\njanakatāvacchedakatvamiti/ gauritarabhinnetyākārakāranumiti prati\ngavetarabhedaniṣṭhaprakāratānirūpitavyāptiniṣṭha-</p>\n\n<p>prakāratānirūpitasāsnādiniṣṭhaprakāratānirūpitagoniṣṭhaviśeṣyatāśālijñānatvenaiva\nkāraṇatayā ghaṭaniṣṭhaviṣayatāyā kāraṇatāvacchedakāghaṭakatayā na\nkāraṇatāvacchedakatvamiti bhāvaḥ/</p>\n\n</div>\n<div>\n\n<p>yā\nparāmarśīyapakṣaniṣṭhaviṣayatānirūpitatvāvacchinnā\nvyāptiniṣṭhaviṣayatānirūpitā viṣayatā tadāśrayaḥ vyāvartakapadena</p>\n\n<p>vivakṣita iti tu\ntattvam/ vyāvartakasyaiva gavādilakṣaṇatve 'pi prakṛtalakṣaṇalakṣaṇe\nnānupapattirityato vyācaṣṭe - uktalakṣaṇalakṣaṇalakṣyatva iti/ uktaṃ yat\nlakṣaṇasya lakṣaṇaṃ lakṣyatāvacchedakasamaniyatatvarūpaṃ tannirūpitalakṣyatvaṃ\nityarthaḥ/ atiyāptimupapādayati - gavādītarabheda iti/</p>\n\n<p>nanu lakṣaṇaṃ hi\nvyāvartakam vyāvahārikam ceti dvividham/ tatra vyāvartakalakṣaṇameva\nlakṣyamiti pakṣe alakṣye vyāvahārike 'tivyāptiḥ, tadvāraṇāya\nvyāvahārikabhinnatvaṃ niveśyamityevocyatām/ vyāvahārikapadenaiva\nvyāvṛtterabhidheyatvādeśca saṅgrahāt tayoḥ pṛthak pṛthak\nabhidhānasya vyarthatvāt ityāśaṅkate - yadyapīti/ vakṣyamāṇatayeti/\n'vyāvṛtterapi vyavahārasādhanatayā' iti grantheneti śeṣaḥ/\nsaṃgrahasaṃbhavāditi/ ekaśabdabodhyatvasaṃbhavādityarthaḥ/ pṛthagabhidhānam\n- bhinnabhinnaśabdairnirdeśaḥ/ samādhatte - tathāpīti/ ayamatrāśayaḥ -\nlakṣyetarabhedarūpāyāḥ vyāvṛtteḥ\nlakṣyoddeśyaketarabhedavidheyakānumitijanakatvaṃ sādhyasaṃśayaḥ pakṣatā\niti prācīnamate na saṃbhavati/ tathā hi - itarabhedaḥ\nitarabhedānumitijanaka ityukte sādhyahetvoraikyaṃ bhavati, 'gauḥ\nitarabhinnā itarabhedāt' ityevānumānasya prayoktavyatvāt/\ntatra ca 'gauḥ itarabhinna' ityākārakānumitiṃ prati 'gauḥ\nitarabhedavyāpyetarabhedavatī' ityākārakaparāmarśaḥ kāraṇam/ sa\nca parāmarśaḥ gavi itarabhedamavagāhamānaḥ\npakṣaviśeṣyakasādhyaniścayarūpo bhavati/ tatkāle ca gauḥ\nitarabhedavatī vā na veti sādhyasaṃśayarūpāṃ pakṣatā na\nbhavitumarhati, sādhyasaṃśayaṃ prati sādhyaniścayasya</p>\n\n<p>pratibandhakatvāt/\npakṣatāyā abhāve cānumitirna bhavitumarhati/ itthaṃ ca\nitarabhedarūpavyāvṛtteḥ\nitarabhedavidheyakānumitijanakatvarūpavyāvartakatvābhāvāt\nalakṣyatayā tatra pūrvoktarītyā lakṣyatāvacchedakasamaniyatatvarūpasya\nlakṣaṇalakṣaṇasya sattvādativyāptiḥ iti/\nsiṣādhayiṣāvirahaviśiṣṭasiddhyabhāvaḥ pakṣatā iti navīnamate tu\nsādhyaniścayarūpasiddhisattve 'pi 'pakṣe sādhyamanuminuyām'\nityākārakasiṣādhayiṣāsattve tadviraharūpaviśeṣaṇābhāvāt\nviśiṣṭābhāvarūpapakṣatāsattvāt anumitirbhavatyeva/ itthaṃ ca 'gavi\nitarabhedaṃ anuminuyām' itīcchābalāt 'gauḥ</p>\n\n<p>itarabhedavyāpyetarabhedavatī' iti\nparāmarśātmakasādhyaniścayasattve 'pi 'gauritarabhinna'\nityanumiterudayena itarabhedānumitijanakatvarūpavyāvartakatvaṃ\nitarabhedarūpavyāvṛtterastīti tasyāḥ lakṣyatayā lakṣye\nlakṣaṇasattvasyeṣṭatayā nātivyāptiḥ ityamuṃ\nvyāvṛttāvābhidheyatvāpekṣayā vidyamānaṃ viśeṣaṃ sūcayituṃ\n'vyāvahārike 'tivyāptiḥ' ityanuktvā vyāvṛttau abhidheyatvādau\ncātivyāptiḥ' ityuktaṃ dīpikāyāmiti/</p>\n\n<p>nanu kimidamityādi/\nayamatra praghaṭṭakārthaḥ - vyāvartaṅkasyaiva lakṣaṇasya\nlakṣyatāvacchedakasamaniyatatvaṃ lakṣaṇamiti pūrvamuktatvāt\nvyāvartakatvaṃ lakṣaṇalakṣaṇasya lakṣyatāvacchedakamiti labhyate/ tatra kiṃ\nnāma vyāvartakatvam? na tāvat bhedatvena sāmānyarūpeṇa\nbhedavidheyakānumitijanakatvam/ vyāvṛttyabhidheyatvāderapi\nbhedātumitijanakatvena vyāvartakatvena lakṣyatvāpattyā\ntatrātivyāptikathanāsaṅgateḥ/ gauḥ goghaṭobhayabhinnā\ngavetarabhedāt, padārthaḥ ghaṭapaṭobhayabhinnaḥ abhidheyatvāt ityevaṃ\nbhedatvākrāntayatkiñcidubhayabhedavidheyakānumitijanakatvasya\nvyāvṛttyabhidheyatvādāvapi sattvāt/ kiṃ ca sarveṣāmapi 1vyatirekiṇāṃ\natyantābhāvapratiyogināṃ dharmāṇāṃ</p>\n\n<p>yatkicidbhedānumāpakatvāt avyāptigrastānāṃ\nkapilatvādidharmāṇāmapi kapilagauḥ śvetagobhinnā kapilatvāt\nityeva bhedavidheyakānumitijanakatvena vyāvartakatayā lakṣyatvena\n2tatrātivyāptyaprasaktyā tadvārakasya</p>\n\n</div>\n<div>\n\n<p>1. vyatirekiṇāmiti/\nayaṃ paṭabhinnaḥ ghaṭatvādityādirītyā ghaṭatvādīnāṃ\nbhedānumāpakatvāt iti bhāvaḥ/ kevalānvayināṃ dharmāṇāṃ tu\nyadapekṣayā bhedaḥ sādhayitumiṣyate tatrāpi sattvena bhedānumāpakatvaṃ\nnāstīti vaktuṃ śakyetāpītyāśayena vyatirekiṇāmityuktam/ tathā ca\nkapilatvādayo 'pi vyatirekiṇa iti bhedānumāpakāḥ\nbhavitumarhantīti bhāvaḥ/</p>\n\n<p>2.\nativyāptyaprasaktyeti/ alakṣye lakṣaṇasattvaṃ hyativyāptiḥ, na tu lakṣye\niti bhāvaḥ/</p>\n\n</div>\n<div>\n\n<p>samanaiyatyaghaṭakavyāpakatvaviśeṣaṇasya, ativyāptasya\nśṛṅgitvādeḥ 'gauḥ ghaṭabhinnā śṛṅgitvāt' ityevaṃ\nyatkiñcidbhedānumitijanakatvena lakṣyatayā tatrātivyāptyaprasaktyā\ntadvārakasya vyāpyatvaviśeṣaṇasya ca vyarthatvaprasaṅgāt/</p>\n\n<p>na ca\ntattallakṣaṇalakṣyatāvacchedakā ye ye dharmāḥ\ntattaddharmāvacchinnetarabhedatvena viśiṣya bhedānupādāya\ntadvidheyakalakṣyoddeśyakānumitijanakatvameva vyāvartakatvamiha\nvivakṣitam/ ubhayabhedasya gotvāvacchinnetarabhedatvābhāvena\ntadvidheyakānumitijanakatvamādāya vyāvṛttyabhidheyatvādeḥ 1na\nvyāvartakatvāpattiḥ/ kapilatvādeśca\ngotvāvacchinnoddeśyakagotvāvacchinnetarabhedavidheyakānumitijanakatvaṃ\n2na bhavati, 'gauḥ gavetarabhinnā kapilatvāt' ityanumāne\nbhāgāsiddheḥ, 'gauḥ gavetarabhinnā śṛṅgitvāt' ityanumāne\nvyabhicārācceti vāvyam/ tathā sati\ngotvāvacchinnetarabhedānumitijanakasya sāsnādimattvasya\ngotvasamaniyatatvaṃ lakṣaṇamiti viśiṣya tattallakṣaṇalakṣaṇasya vaktavyatayā\nsāsnādimattvalakṣaṇasya gotvasamaniyatatvasya gavetarabhedarūpavyāvṛttau\nsattvena tatrātivyāpteḥ sambhave 'pi</p>\n\n<p>abhidheyatvādāvativyāpterasambhavāt/ abhidheyatve\ngotvaśūnyamahiṣādivṛttitayā\ngotvaśūnyāvṛttitvarūpagotvavyāpyatvābhāvena gotvasamaniyatatvasya\nabhāvāt/ tathā cābhidheyatvādāvativyāptikathanamasaṅgatamiti\npūrvapakṣaḥ/</p>\n\n</div>\n<div>\n\n<p>1. na\nvyāvartakatvāpattiriti/ viśiṣya niveśe 'gauḥ gavetarabhinnā\ngavetarabhedāt'' 'padārthaḥ padārthetarabhinnaḥ abhidheyatvāt'</p>\n\n<p>ityevānumānaprayogo vācyaḥ/ tatrādye sādhyahetvoraikyāt\ntādṛśānumitirna bhavati/ dvitīye padārthetarasyāprasiddhyā\ntādṛśānumitirna sambhavati/ ato vyāvṛttyabhidheyatvāderna\nvyāvartakatvāpattiṃḥ/ tathā cālakṣyatayā tatrātivyāptikathanaṃ yujyata\niti viśiṣya bhedānumāpakatvaṃ vyāvartakatvamiti vakturāśayaḥ/</p>\n\n<p>2. na bhavatīti/ tathā\ncālakṣyatayā tatrātivyāptivāraṇāya\nsamanaiyatyaghaṭakavyāpakatvādidalasārthakyamiti bhāvaḥ/</p>\n\n</div>\n<div>\n\n<p>siddhāntastu---lakṣaṇena\nlakṣye itarabhedaḥ yathā anumīyate 1tathā\nlakṣyatāvacchedakamapyanumīyate/ yathā 'ghaṭaḥ pṛthivī gandhavattvāt'\niti ghaṭe gandhavattvena lakṣaṇena pṛthivītvarūpaṃ\nlakṣyatāvacchedakamanumīyata iti/ prakṛte sāsnādimattvaṃ lakṣyam/\ngotvasamaniyatatvaṃ lakṣaṇam, gotvāvacchinnetarabhedānumāpakatvarūpaṃ\nvyāvartakatvaṃ lakṣyatāvacchedakam, tenaiva rūpeṇa sāsnādimattvasya\nlakṣaṇalakṣaṇalakṣyatvāt/ evaṃ ca sāsnādimattvaṃ pakṣīkṛtya tatra\ngotvasamaniyatatvena</p>\n\n<p>gotvāvacchinnetarabhedānumāpakatvaṃ sādhanīyam\n'sāsnādimattvaṃ gavetarabhedānumāpakaṃ, gotvasamaniyatatvāt' iti\ntatra cānumāne 'yatra gotvasamaniyatatvaṃ tatra\ngavetarabhedānumāpakatvam' iti viśiṣya vyāptirvaktuṃ na śakyate,\nsādhyahetvoḥ pakṣamātravṛttitvena pakṣātiriktasya dṛṣṭāntasya\ndaurbhikṣyāt/ ataḥ yatra yaddharmasamaniyatatvaṃ yatra\ntaddharmāvacchinnetarabhedānumitijanakatvamiti sāmānyarūpeṇa\nvyāptirvaktavyā/ pṛthivītvasamaniyataṃ\npṛthivītvāvacchinnetarabhedānumāpakaṃ gandhavattvaṃ dṛṣṭāntaḥ/\nsāmānyamukhavyāptau ca prakṛtahetoḥ prakṛtahetutulyasya hetorvā\nsattve prakṛtasādhyasya prakṛtasādhyatulyasya vā sādhsyāsattve vyabhicāro\ndoṣaḥ/ tathā ca gevatarabhedarūpavyāvṛttai\ngavetarabhedānumitijanakatvaṃ nāsti, sādhyahetvoraikyena\npūrvoktarītyā siddhasādhanāt/ tathā ca</p>\n\n<p>gotvāvacchinnetarabhedānumāpakatvarūpaṃ sādhyaṃ tatra nāsti/\ngotvasamaniyatatvarūpaheturastīnti tatra vyabhicāraḥ syāt/\nabhidheyatvādau prakṛtahetutulyaḥ padārthatvasamaniyatatvarūpo\nheturasti, prakṛtasādhyatulyaṃ</p>\n\n</div>\n<div>\n\n<p>1. tathā\nlakṣyatāvacchedakamapyanumīyata iti/ prakāśikāyāṃ sāsnādimattvaṃ\npakṣīkṛtya gotvāvacchinnetarabhedānumāpakatve sādhye iti kathaṃ\nsaṃgacchate? lakṣaṇena hītarabhedaḥ sādhyate na tvitarabhedānumāpakatvam\nityāśaṅkāṃ manasi nidhāyaivamuktam/ atha vā evaṃ tātparyaṃ\nvarṇanīyam lakṣaṇena lakṣye lakṣyatāvacchedakāvacchinnetarabhedaḥ kila\nsādhanīyaḥ/ prakṛte gotvasamaniyatatvarūpasya lakṣaṇalakṣaṇasya\nlakṣyatāvacchedakaṃ gotvāvacchinnaterabhedānumāpakatvam/\ntadavacchinnetarabhedaḥ gotvasamaniyatatvena hetunā lakṣye\nsāsnādimatve sādhanīyaḥ/ tadavacchinnetarabhedaśca\ngavetarabhedānumāpakabhinnabhedaḥ gavetarabhedānumāpakatve\nparyavasyanītyāśayena prakāśikāyāṃ\ngotvāvacchinnetarabhedānumāpakatve sādhye ityuktagiti/</p>\n\n</div>\n<div>\n\n<p>padārthatvāvacchinnetarabhedānumāpakatvarūpaṃ sādhyaṃ nāsti\npadārthetarasyāprasiddheriti vyabhicāraḥ syāt/ tadvāraṇāya\nyaddharmasamaniyatatva rūpahetau vyāvṛttibhinnatve sati\nabhidheyatvādibhinnatve sati iti viśeṣaṇaṃ dātavyam/ tena yatra\nvyāvṛttibhinnatve sati abhidheyatvādibhinnatve sati yaddharmaṃsamaniyatatvaṃ\ntatra taddharmāvacchinnetarabhedānumitijanakatvamiti sāmānyamukhī\nvyāptiḥ paryavasyati tatra ca na ko 'pi doṣa ityabhiprāyo\ndīpikāgranthasyeti/</p>\n\n<p>atha kramaśaḥ\npaṅktīnāmartha ucyate/ sāmānyato bhedānumāpakatvamiti/\npratiyogiviśeṣanirdeśamantarā bhedatvena bhedaṃ niveśya\nkevalabhedavidheyakānumitijanakatvaṃ vyāvartakatvamiti vaktuṃ na\nśakyata ityarthaḥ/ vyāvṛttyabhidheyatvāderapīti/ 'gauḥ\ngoghaṭobhayabhinna gavetarabhedāt', 'padārthaḥ ghaṭapaṭobhayabhinnaḥ\nabhidheyatvāt' ityanumāne atra vivakṣite/\nativyāptikathanāsaṅgateriti/ lakṣye lakṣaṇasattvasyeṣṭatvāditi bhāvaḥ/\nvyatirekidharmāṇāmiti/ kevalānvayidharmāṇāmabhidheyatvādīnāṃ\nitarabhedānumāpakatvaṃ na sambhavati, abhidheyatvaśūnyasya\nitarasyābhāvāt 'ghaṭaḥ itarabhinnaḥ abhidheyatvāt' ityapi\nprayoktuṃ na śakyate, padārthetarasyaivāprasiddheriti bhāvaḥ/\nasādhāraṇyaghaṭaketi/ lakṣyatāvacchedakasamaniyatatvarūpāsādhāraṇyaghaṭakaṃ\nyat vyāpakatvaṃ vyāpyatvaṃ ca tayorvaiyarthyaprasaṅgāt ityarthaḥ/\nnāpi viśiṣyeti/ viśiṣyetyasya bhede 'nvayaḥ/ atra\nlakṣyatāvacchedakagotvādyavacchinne ityadhyāhṛtya\ngotvādyavacchinnoddeśyakagotvādyavacchinnetarabhedavidheyakānumitijanakatvamiti\nvyākhyātavyam/ anyathā 'kapilagauḥ gavetarabhinnā kapilatvāt'\nityanumānasambhavena pūrvoktadoṣasattvenāsya pakṣāntaratvānupapatteḥ/\ntādṛśalakṣaṇe niveśanīyamiti/ tādṛśalakṣaṇarūpe hetau\nniveśanīyamityarthaḥ/</p>\n\n<p>nanu lakṣaṇasya\nvyavahāro 'pītyādi/ yathā lakṣaṇasya itarabhedānumitiḥ prayojanaṃ\ntathā śabdaprayogarūpo vyavahāro 'pi prayojanam/ kathamiti cet-\nittham/ purovarti govyaktau 'iyaṃ gauḥ'\nityākārakagotvāvacchinnāvacakaśabdaprayogaṃ prati 'iyaṃ gauḥ'\nityākārakaṃ gotvaprakārakaṃ goviśeṣyakaṃ jñānaṃ kāraṇam/\ntaddharmāvacchinnabodhakaśabdaprayogarūpavyavahāraṃ prati\ntaddharmaprakārakavyavahartavyaviśeṣyakajñānasya kāraṇatvāt/ 'iyaṃ gauḥ'\nityākārakaṃ jñānaṃ ca gotvaparicāyakalakṣaṇajñānaṃ vinā na\nsambhavatīti lakṣaṇasya svaviṣayakajñānajanyavyavahartavyaviṣayakajñānadvārā\nvyavahāraḥ prayojanam/ tathā ca lakṣaṇaṃ vyāvahārikamapi bhavatīti\nvyāvahārikalakṣaṇasyāpi lakṣyatāvacchedakasamaniyatatvaṃ lakṣaṇamiti\nvyāvahārikamapi lakṣyamiti vyāvṛttyabhidheyatvāderapi lakṣyatvāt tatra\nlakṣaṇasattvasyeṣṭatayā ativyāptyabhāvāt tadbhinnatvarūpaṃ viśeṣaṇaṃ na\ndeyamiti bhāvaḥ/ tena rūpeṇa vyavahartavyajñānamiti/\ntaddharmaprakārakavyavahartavyaviśeṣyakajñānamityarthaḥ/\ngotvādiprakārakagavādiviśeṣyakajñānamiti</p>\n\n<p>yāvat/\nvyāvahārikalakṣaṇasyāpi -\nvyavahāraprayojanakavyāvṛttyabhidheyatvādirūpalakṣaṇasyāpi/ lakṣyatvāt\n-- lakṣaṇalakṣaṇalakṣyatvāt/ tadbhinnatvam --\nvyāvṛttyabhidheyatvādibhinnatvam/ dṛṣṭāntalābhāyeti/ yathā\nabhidheyatvādikaṃ vyavahārajanakaṃ tathā vyāvṛttirapi vyavahārajanikā\niti jñāpanāya iti bhāvaḥ//</p>\n\n<p><hi rend='bold'>dīpikā</hi></p>\n\n<p><hi rend='bold'>guṇavattvasya\ndravyalakṣaṇatvasthāpanam</hi></p>\n\n<p>nanu guṇavattvaṃ na\ndravyalakṣaṇam, ādyakṣaṇāvacchinnadravye utpannavinaṣṭadravye cāvyāpteriti\ncet - na/ guṇasamānādhikaraṇasattābhinnajātimattvasya vivakṣitatvāt/</p>\n\n<p>nanvevamapi 'ekaṃ rūpaṃ\nrasāt pṛthak' iti vyavahārāt rūpādāvativyāptiriti cet -\nna/ ekārthasamavāyādeva tādṛśavyavahāropapattau guṇe\nguṇānaṅgīkārāt/</p>\n\n<p><hi rend='bold'>prakāśikā</hi></p>\n\n<p>nanu\nādyakṣaṇāvacchinne dravye guṇavattvasyāsattve 'pi kālāntarāvacchinne tatra\ntatsattvamakṣatam/ evaṃ ca guṇāśrayatvalakṣaṇaṃ sādhvityata āha -\nutpannavinaṣṭeti/ yādṛśadravyārambhakasaṃyogajanakakriyotpatteḥ\ntṛtīyakṣaṇe 'vayavāntare tādṛśasaṃyoganāśikā kriyā jātā tādṛśadravya\nityarthaḥ/ navīnāḥ punaḥ asamavāyikāraṇasya kāryasahabhāvena\nkāraṇatāmavalambyotpannavinaṣṭaṃ nāṅgīkurvanti/\nguṇādāvativyāptivāraṇāya guṇasamānādhikaraṇeti jātiviśeṣaṇam/\nsattāmādāyātivyāptivāraṇāya sattābhinneti/\ndravyaguṇānyataratvamādāyātivyāpitavāraṇāya jātīti/ samavāyena\ntādṛśadharmavattvatātparyagrāhakam/ ataḥ kālikādisambandhena\ntadvattvamādāya nātivyāptiriti bhāvaḥ/</p>\n\n<p>evamapīti/ uktavivakṣayā\navyāptivāraṇe 'pi ekārthasamavāyādeveti/ ekasminnarthe samavāyena\nsattvādevetyarthaḥ/ guṇānaṅgīkāraditi/ tathā ca kḷptena\nsamavāyaghaṭitasāmānādhirakaṇyenaiva guṇavattāvyavahāropapattau\ntatrākḷptaguṇavattvakalpanaṃ na sambhavati gauravāditi bhāvaḥ/</p>\n\n<p><hi rend='bold'>bālapriyā</hi></p>\n\n<p>dravyatvajātimattvaṃ\nguṇavattvaṃ vā dravyalakṣaṇamiti pūrvamuktam/ tatra guṇavattvaṃ lakṣaṇam na\nbhavitumarhati, utpattikṣaṇāvacchinne ghaṭe 'utpannaṃ dravyaṃ kṣaṇamaguṇaṃ\nakriyaṃ ca tiṣṭhati' iti nyāyena guṇavattvābhāvena avyāptidoṣāt/\nevaṃ yaḥ ghaṭaḥ prathamakṣaṇe utpannaḥ dvitīyakṣaṇe ca vinaṣṭaḥ, tatra prathamakṣaṇe\n'utpannaṃ dravyaṃ kṣaṇamaguṇam' iti nyāyena guṇo nāsti, dvitīyakṣaṇe\nca guṇinaḥ ghaṭasyavināśāt na guṇaḥ iti\nutpannavinaṣṭaghaṭe 'vyāpteśca ityāśaṅkitaṃ dīpikāyām - nanu\nguṇavattvaṃ na dravyalakṣaṇamityādinā/ tatra dvitīyasthalānudhāvane\nbījamāha - nanvādyakṣaṇāvacchinne dravya iti/ kālāntarāvacchinna iti/\ndvitīyādikṣaṇavacchinna ityarthaḥ/ tatra tatsattvam - dravyaguṇasattvam/\nguṇaśrayatvamiti/ guṇādhāratvamityarthaḥ/ samavāyena guṇaḥ\nlakṣaṇamityukte yadyapyavyāptirasti, tathāpi guṇāśrayatvamityukte\nnāvyāptiriti bhāvaḥ/ yādṛśadravyārambhaketyādi/ kriyā, kriyāto\nvibhāgaḥ, vibhāgāt pūrvadeśasaṃyoganāśaḥ, tataḥ uttradeśasaṃyogaḥ,\ntataḥ dravyotpattiriti kramaḥ/ atra vibhāgaḥ saṃyogaśca avayavānāṃ\npūrvottaradeśānāṃ ca/ ghaṭotpādakaḥ yaḥ caturthakṣaṇotpannaḥ\nuttaradeśasaṃyogaḥ tajjanikā kriyā prathamakṣaṇotpanna tasyāḥ tṛtīyakṣaṇaḥ\npūrvadeśasaṃyoganāśakṣaṇaḥ tadānīṃ ārambhakasaṃyoganāśajanakakriyā\njāyate cet utpattyanantarakṣaṇe dravyasya nāśo bhavati/ tathā cāyaṃ kramaḥ\n- prathamakṣaṇe ghaṭotpādakakriyā, dvitīyakṣaṇe vibhāgaḥ, tṛtīyakṣaṇe\npūrvadeśāsaṃyoganāśaḥ uttaradeśasaṃyoganāśakakriyā ca, caturthakṣaṇe\nuttaradeśasaṃyogaḥ vibhāgaśca, pañcamakṣaṇe ghaṭotpattiḥ\npūrvadeśaseyāṅganāśca, ṣaṣṭhakṣaṇe ghaṭanāśaḥ uttaradeśasaṃyogaśceti\nbhāvaḥ/</p>\n\n<p>navīnāḥ punariti/\ntathā ca etanmate caturthakṣaṇe eva ghaṭo 'pi uttaradeśasaṃyogātmakena\nasamavāyikāraṇena saha utpadyate/ ghaṭanāśaśca tattṛtīyakṣaṇa eveti\nghaṭotpattidvitīyakṣaṇe ghaṭanāśābhāvāt utpannavinaṣṭaghaṭo 'prāmāṇika\niti bhāvaḥ/</p>\n\n<p>dīpikāyām -\nguṇasamānādhikaraṇeti/ guṇasamānādhikaraṇā guṇādhikaraṇavṛttiḥ yā\nsattānyā jātiḥ tadvattvaṃ dravyasya lakṣaṇam/ bhavati hi dravyatvarūpā jātiḥ\nguṇādhikaraṇapṛthivyādivṛttiḥ sattāto 'nyā ceti tadvattvamādāya dravye</p>\n\n<p>lakṣaṇasamanvayaḥ/\nādyakṣaṇāvacchinnaghaṭe utpannavinaṣṭaghaṭe ca guṇābhāve 'pi\ntatsamānādhikaraṇadravyatvajātisattvāt nāvyāptiḥ/ jātau\nguṇasamānādhikaraṇeti viśeṣaṇānupādāne\nsattābhinnaguṇatvajātimattvasya guṇe sattvāt tatrātivyāptiḥ/</p>\n\n<p>guṇasamānādhikaraṇeti\nviśeṣaṇe upātte tu guṇe guṇānaṅgīkārāt guṇādhikaraṇaṃ na\nguṇaḥ, kiṃ tu dravyameva tadvṛttitvaṃ guṇatve nāstīti jātipadena\nguṇatvagrahaṇāsambhavāt nātivyāptiḥ/ guṇādhikaraṇadravyavṛttiḥ yā\nsattājātiḥ tadvattvasya guṇe 'pi sattvādativyāptiḥ/ tadvāraṇāya jātau\nsattābhinneti viśeṣaṇam/ jātipadasthāne dharmapadaṃ</p>\n\n<p>nikṣipya\nguṇasamānādhikaraṇasattābhinnadharmavattvaṃ dravyalakṣaṇamityukte\ndravyaguṇānyataratvarūpo dharmo 'pi guṇādhikaraṇadravyavṛttiḥ\nsattābhinnaśceti tadvattvasya guṇe 'pi sattvādativyāptiḥ/ tadvāraṇāya\njātītyuktam/ anyataratvaṃ tu na jātiḥ/ nanu jātipade upātte 'pi\nkālikasambandhena tādṛśadravyatvarūpajātimattvasya guṇe 'pi\nsattvādativyāptiḥ/ samavāyasambandhena tādṛśajātimattvavivakṣāyāṃ tu\njātipadaṃ vyartham/ samavāyasambandhena\nguṇasamānādhikaraṇasattābhinnadharmavattvaṃ lakṣaṇamityuktyaiva\nsāmañjasyāt/ dravyaguṇānyataratvarūpadharmasya svarūpameva sambandha iti\nsamavāyena tadvattvasya guṇe virahāditi cet - na/ samavāyasambandhena\ntādṛśadharmavattvamatravivakṣitamiti dyotanāyaiva jātipadopādānāditi/\ntadāha prakāśikāyām - guṇādāvativyāptivāraṇāyetyādinā/</p>\n\n<p>dīpikāyām -\nnanvevamapīti/'ekaṃ rūpam' iti vyavahārāt rūpe\nekatvasaṅkhyārūpo guṇo 'stītyavagamyate; 'rūpaṃ rasāt pṛthaka'\niti vyavahārāt rūpe pṛthaktvaguṇo 'stītyavagamyate/ tathā ca\nguṇādhikaraṇaṃ rūpaṃ tadvṛttiryā sattābhinnā jātiḥ guṇatvaṃ tadvattvasya\nguṇe sattvāt tatra dravyalakṣaṇasyātivyāptiriti śaṅkiturāśayaḥ/\nsamādhatte - ekārthasamavāyāditi/ ekasminnarthe samavāyādityarthaḥ/\nekatvarūpayoḥ pṛthaktvarūpayośca ekasminnarthe ghaṭādau samavāyāt 'ekaṃ\nrūpam', 'rūpaṃ rasāt pṛthak' iti vyavahāra upapadyate/ 'ekaṃ rūpam'\nityasya svāśrayasamavāyasambandhena rūpam ekatvavat ityarthaḥ, na tu\nsamavāyasambandhena ekatvavat iti/ evaṃ ca uktaparamparāsambandhena rūpe\nekatvapṛthaktvaviṣayakatayaiva tādṛśavyavahārasyopapatteḥ guṇe\nsamavāyasambandhena guṇo nāṅgīkriyate/\nguṇasamānādhikaraṇetyādilakṣaṇe ca guṇādhikaraṇatvaṃ\nsamavāyasambandhena vivakṣitam/ ato rūpādaiṃ nātivyāptiriti bhāvaḥ/</p>\n\n<p>prakāśikāyām -\nsamavāyaghaṭitasāmānādhikaraṇyeneti/ svāśrayasamavāyeneti yāvat/\nsvaniṣṭhasamavāyasambandhāvacchinnādheyatānirūpitādhikaraṇatānirūpitasamavāyasambandhāvacchinnādheyatvaṃ\nsamavāyasambandhaghaṭitasāmānādhikaraṇyam/ tasya śodhane\nsvāśrayasamavāya ityeva paryavasyati/ akḷptaguṇavattvakalpanamiti/\nakḷptasya samavāyasambandhena guṇavattvasya kalpanamityarthaḥ/</p>\n\n</div>\n<div>\n\n<p><hi rend='bold'>tarkasaṃṅgrahaḥ</hi></p>\n\n<p><hi rend='bold'>guṇavibhāgaḥ</hi></p>\n\n<l rend='bold'>AnTs_4 rūparasagandhasparśasaṃkhyāparimāṇapṛthaktvasaṃyogavibhāgaparatvāparatvagurutvadravatvasnehaśabdabuddhisukhaduḥkhecchādveṣaprayatnadharmādharmasaṃskārāś caturviṃśati guṇāḥ //</l>\n\n<p>rūpa-rasa-gandha-sparśa-saṅkhyā-parimāṇa-pṛthaktva-saṃyoga-vibhāga-paratva-aparatva-gurutva-dravatva-sneha-śabda-buddhi\n-sukha - duḥkha - icchā-dveṣa - prayatna-dharma-adharma-saṃskārāḥ\ncaturviṃśatirguṇāḥ/</p>\n\n<p><hi rend='bold'>dīpikā</hi></p>\n\n<p>guṇān vibhajate -\nrūpeti/ dravyakarmabhinnatve sati sāmānyavān guṇaḥ/\nguṇatvajātimānvā/</p>\n\n<p>nanu\nlaghutva-kaṭhinatva-mṛdutvādīnāṃ vidyamānatvāt kathaṃ\ncatuviṃśatirguṃṇāḥ iti cet - na/ ladhutvasya gurutvābhāvarūpatvāt\nmṛdutvakaṭhinatvayoḥ avayavasaṃyogaviśeṣarūpatvāt/</p>\n\n<p><hi rend='bold'>prakāśikā</hi></p>\n\n<p>sāmānyavāniti/\nsamavāyena sāmānyavattvaṃ bodhyam/ tena kālikādisambandhena tadvati\ndhvaṃse nātivyāptiḥ/ guṇa iti lakṣyanirdeśaḥ/ lāghavādāha -\nguṇatvajātimānveti/ yadyapi lakṣaṇalakṣyatāvacchedakayorabhedaḥ tathāpi\nlakṣaṇenetarabhede sādhye hetau sādhyasāmānādhikaraṇyaniśce 'pi\nhetudharmitāvacchedakakasādhyaniścayasya aniyatatvābhiprayeṇedaṃ\nlakṣaṇamiti saṅkṣepaḥ/ ekamagre 'pi bodhyam/ guṇatvajātisiddhistu\nguṇapadaśakyatāvacchedakatayeti guṇadīdhitau bhaṭṭācāryāḥ/ na caivaṃ\nvibhupadaśakyatāvacchedakatayā vibhutvajātiḥ</p>\n\n<p>sidhyediti vācyam/\nbhūtatvasaṅkarasya bādhakasya sattvena tasya jātitvāsambhavāt\njātitvābhimatasaṅkarasyaiva jātitvabādhakatvāt/ tathā coktam\ndravyakiraṇāvalyām udayanācāryaiḥ-</p>\n\n<p>'vyakterabhedastulyatvaṃ\nsaṅkāro 'thānavasthitiḥ/</p>\n\n<p>rūpahānirasambandho\njātibādhakasaṅgrahaḥ//'</p>\n\n<p>iti/ vyakterabhedaḥ\nsvāśrayavyakteraikyaṃ ākāśatvāderjātitve bādhakam/ vyaktestulyatvaṃ\nanyūnānatiriktavyaktikatvaṃ</p>\n\n<p>ghaṭatvakalaśatvādyorbhinnajātitve/ saṅkaraḥ\nparasparātyantābhāvasamānādhikaraṇayordharmayorekatra samāveśaḥ\nbhūtatvamūrtatvāderjātitve/ anavasthitiḥ- anāvasthā jāteḥ\njātimattve/ rūpahāniḥ svatāvyāvartakatvātmakarūpahāni viśeṣasya\njātimattve/ asambandha asamavetatvam abhāvāderjātimattve iti\nsaṃkṣepaḥ/</p>\n\n<p>laghutvādīnāṃ\nprāmāṇikatve 'pi kḷpteṣvantarbhāvo nyāyya iti\nsamādhatte---laghutvasyeti/</p>\n\n<p><hi rend='bold'>bālapriyā</hi></p>\n\n<p>tadvati dhvaṃsa\niti/ sāmānyaviśeṣasamavāyānāṃ\nprāgabhāvānyonyābhāvātyantābhāvānāṃ cājanyatvāt janyamātrasyaiva</p>\n\n<p>kālopādhitayā teṣu\nkālikasambandhena sāmānyavattvāsambhavāt ativyāptirna śakyate\nvaktumityālocya dhvaṃse 'tivyāptiruktā/ yadyapi\nlakṣaṇalakṣyatāvacchedakayorabheda iti/ guṇasya guṇatvajātimattvaṃ yadi\nlakṣaṇaṃ tadā guṇatvaṃ lakṣaṇam, lakṣyatāvacchedakamapi tadeveti\nlakṣaṇalakṣyatāvacchadakayorabhadaḥ syāt/ astu ko doṣa iti cet -\nucyate/ lakṣaṇaṃ hi vyāvartakam/\nlakṣyaviśeṣyakalakṣyetarabhedavidheyakānumitijanakam/ tathā ca\nguṇatvasya guṇalakṣaṇatve 'guṇaḥ itarabhinnaḥ guṇatvāt'\nityanumānaprayogaḥ kartavyaḥ/ tatra\nguṇatvavyāpaketarabhedasamānādhikaraṇaguṇatvavān guṇa iti\nparāmarśo vācyaḥ/ tatra guṇatve itarabhedasāmānādhikaraṇye\nbhāsamāne 1tulyavittivedyatayā kadācit itarabhede\nguṇatvasāmānādhikaraṇyamati bhāsitumarhati/ tathā ca\nguṇatvarūpapakṣatāvacchedakasāmānādhikaraṇyasya itarabhedarūpasādhye\nbhānāt anumitiviṣayasya sādhye pakṣatāvacchedakasāmānādhikaraṇyasya\nparāmarśenaiva viṣayīkṛtatayā siddhasādhanaṃ doṣaḥ prasajatīti\nśaṅkiturāśayaḥ/ samādhatte - tathāpīti/ hetau\nsādhyasāmānādhikaraṇye bhāsamāne niyamena sādhye\nhetusāmānādhikaraṇyabhānaṃ na sambhavati/ ato na siddhasādhnaprasaktiriti\nguṇatvajātimattvaṃ guṇalakṣaṇaṃ bhavitumarhatīti bhāvaḥ/</p>\n\n<p>guṇapadaśakyatāvacchedakatayeti/ 'guṇaniṣṭhā guṇapadaśakyatā\nkiñciddharmāvacchinnā śakyatātvāt ghaṭaniṣṭhaghaṭapadaśakyatāvat'\nityanumānena guṇatvajātiḥ sidhyatīti bhāvaḥ/\nbhūtatvasaṅkarasyeti/ bhūtatvena sākamekatra samāveśasyetyarthaḥ/ nanu\nbhūtatvasyāpi jātitvābhāvāt katha tatsaṅkaraḥ vibhutvasya jātitve\nbādhaka ityāśaṅkya na jātisaṅkaraḥjātitvabādhakaḥ, kiṃ tu\njātitvābhimatadharmasaṅkara eva tathā/ bhūtatvasya jātitvābhāve 'pi\njātitvābhimānaviṣayatvamastīti tatsaṅkaro jātitvabādhaka iti\nsamādhatte - jātitvābhimatasaṅkarasyaiveti/ vyakterabhedatulyatvaṃ\nsaṅkaraśca jātimattve bādhakāni/ anavasthā rūpahāniḥ asambandhaśca\njātitve bādhakāḥ/ jātibādhakasaṅgraha ityasya\njātitvajātimattvānyataraviṣayakajñānapratibandhakajñānaviṣayaviṣayakasaṅkṣiptaśabdaḥ\nityarthaḥ/</p>\n\n<p>vyakterabhedaḥ ityasya\nsvāśrayaikavyaktikatvamityarthaḥ/\nsvapratiyogivṛttitvasvānuyogivṛttitvobhayasambandhena\nbhedaviśiṣṭānyatvamiti yāvat/ yasyāśrayabhūtā vyaktayaḥ anekāḥ sa\nuktobhayasambandhena bhedaviśiṣṭo bhavati yathā ghaṭatnavaṃ\nnīlaghaṭabhedaviśiṣṭam/ svaṃ nīlaghaṭabhedaḥ, svapratiyogī nīlaghaṭaḥ,\ntadvṛttitvaṃ ghaṭatve, eva svaṃ nīlaghaṭabhedaḥ,</p>\n\n</div>\n<div>\n\n<p>1.\ntulyavittivedyatayeti/ ekajñānaviṣayatayetyarthaḥ/</p>\n\n</div>\n<div>\n\n<p>tadanuyogī raktaghaṭaḥ\ntadvṛttitvaṃ ca ghaṭatve iti ghaṭatvam uktobhayasambandhena\nnīlaghaṭabhedaviśiṣṭam/ ākāśatvaṃ tu na tathā/ bhedapadena\nākāśabhedopādāne svapratiyogī ākāśaḥ, tadvṛttitvaṃ\nyadyapyākāśe 'sti, tathāti ākāśabhedānuyogighaṭādivṛttitvaṃ nāsti/\nghaṭabhedopādāne svānuyogyākāśavṛttitvaṃ yadyapyakāśatve 'sti,\ntathāpi spapratiyogighaṭavṛttitvaṃ nāstīti/ tathā ca\nākāśatvamuktobhayasambandhena bhedaviśiṣṭānyaditi tat\nsvāśrayaikavyaktikam, atastat na jātiḥ/ jātitvaṃ hi nityatve\nsatyanekasamavetatvam/ anekasamavetatvaṃ ca uktobhayasambandhena\nbhedaviśiṣṭatvam/ atra ca ākāśatvaṃ jātiḥ (uktobhayasambandhena\nbhedaviśiṣṭam) iti buddhiṃ prati ākāśatvaṃ svāśrayaikavyaktikam\n(uktobhayasambandhena bhedaviśiṣṭānyat) iti jñānasya tadvattābuddhiṃ\nprati tadabhāvavattājñānaṃ pratibandhakamiti rītyā pratibandhakatvāt\njātitvaviṣayakajñānapratibandhakajñānaviṣayatbasya vyakterabhede sattvāt\njātibādhakatvamityavadheyam/</p>\n\n<p>vyaktestulyatvam\nanyūnānatiriktavyaktikatvamiti/ anyūnānatiriktāśrayakatvamityarthaḥ/\nghaṭatvakalaśatvayorīdṛśatulyatvasattvāt tayorna bhinnajātitvam/\nvastutastu\nsvabhinnajātyāśrayavyaktiniṣṭhasaṅkhyānyūnānatiriktasaṅkhyākavyaktikatvaṃ\nsvasamānādhikaraṇānyonyābhāvapratiyogitānavacchekadakasvabhinnajātisamānādhikaraṇanyonyābhāvapratiyogitānavaccheda-</p>\n\n<p>katvarūpam\ntulyatvamityarthaḥ/ idaṃ kambugrīvādimattvasya jātitve bādhakam/\nsvam - kambugrīvādimattvaṃ,\ntatsamānādhikaraṇānyonyābhāvapratiyogitāvacchedikā svabhinnajātiḥ\nghaṭatvajātiḥ\ntatsamānādhikaraṇānyonyābhāvapratiyogitānavacchedakatvaṃ\nkambugrīvādimattve asti/ yatraitādṛśaṃ tulyatvamasti 1tatra jātitvaṃ\nnāsti/ evaṃ caitādṛśatulyatvajñānasya\njātitvābhāvavyāpyavattājñānavidhayā jātitvajñānapratibandhakatvam/</p>\n\n</div>\n<div>\n\n<p>1. tatra jātitva\nnāstīti/ yathā pṛthivyādimano 'ntānyatamatve/ svaṃ\npṛthivyādimanontānyatamatvaṃ, tadbhinnā jātiḥ dravyatvaṃ\ntatsamaniyatatvaṃ pṛthivyādimanontānyatamatve 'stīti tanna jātiḥ/\ntathā ca svabhinnajātisamaniyatatvaṃ tulyatvam/\nsvabhinnajātisamavaniyatatvaṃ ca\nsvasamānādhikaraṇānyonyābhāvapratiyogitānavacchedakasvabhinnajātisamānā-</p>\n\n<p>dhikaraṇānyonyābhāvapratiyogitānavacchedakatvamiti bhāvaḥ/</p>\n\n</div>\n<div>\n\n<p>saṅkaro nāma\nparasparaṃ vihāya vartamānayordharmayorekatra vṛttiḥ/\nparasparātyantābhāvasamānādhikaraṇayordharmayorekatra</p>\n\n<p>vṛttiriti yāvat ayaṃ\nbhūtatvamūrtatvayorjātitve bādhakaḥ, bhūtatvaṃ vihāya mūrtatvaṃ\nmanasi, mūrtatvaṃ vihāya bhūtatvaṃ ākāśe, ubhayoḥ\npṛthivyādicatuṣṭaye samāveśa iti dvayoḥ saṅkarāt na\njātitvam/ 1svādhikaraṇavṛttitva-svābhāvavadvṛttitva -\nsvādhikaraṇavṛttyatyantābhāvapratiyogitva-etattritayasambandhena\nkiñciddharmaviśiṣṭatvaṃ saṅkara iti phalitam/ etādṛśasāṅkaryasya\nkathaṃ jātitvabādhakatvamiti cet - ucyate/ liṅgavidhayaiva tasya\njātitvabādhakatvam/ tathā hi - bhūtatvaṃ na jātiḥ uktatritayasambandhena\nmūrtatvavattvāt yat uktatritayasambandhena mūrtatvavat tanna jātiḥ yathā\n2gaganamanassaṃyoga ityanumānāt bhūtatvasya jātitvābhāvasiddhau\nbādhajñānavidhayā jātitvajñānapratibandhikā yā niruktānumitiḥ\ntajjanakavyāptyādijñāne niruktasāṅkaryasya viṣayatvāt\nsākṣātpratibandhakajñānaviṣayasyeva</p>\n\n</div>\n<div>\n\n<p>1. svādhikaraṇetyādi/\nsvaṃ bhūtatvaṃ svādhikaraṇaṃ pṛthivyādicatuṣṭayaṃ tadvṛttitvaṃ\nmūrtatve 'sti/ evaṃ svaṃ bhūtatvaṃ svābhāvaḥ bhūtatvābhāvaḥ tadvat manaḥ\ntadvṛttitvaṃ mūrtatve 'sti/ evaṃ svaṃ bhūtatvaṃ tadadhikaraṇamākāśaṃ\ntadvṛttiryo 'tyantābhāvaḥ mūrtatvābhāvaḥ tatpratiyogitvaṃ mūrtatve 'sti/\nevaṃ coktatritayasambandhena bhūtatvaviśiṣṭatvaṃ yat mūrtatvasya tadeva\nsaṃkara ityarthaḥ/</p>\n\n<p>2. gaganamanassaṃyoga\niti/ gaganamanassaṃyogasya mūrtatvādhikaraṇamanovṛttitvāt\nmūrtatvābhāvādhikaraṇagaganavṛttitvāt\nmūrtatvādhikaraṇapṛthivyādicatuṣṭayavṛttiḥ yaḥ\ngaganamanassaṃyogābhāvaḥ tatpratiyogitvācca uktatritayasambandhena\nmūrtatvavaiśiṣṭyamiti heturasti jātitvābhāvarūpasādhyaṃ cāstīti\ngaganamanassaṃyogasya dṛṣṭāntatvam/</p>\n\n</div>\n<div>\n\n<p>pratibandhakajñānajanakajñānaviṣayasyāpi jātibādhakapadārthatvena\n1tasya sāṅkarye 'kṣatatvāt/ atha vā\n2jātitvābhāvānumitijanakajātitvābhāvavyāpyaniruktatritayasambandhena\nmūrtatvaparāmarśasya tadabhāvavyāpyavattāniścayatvena\njātitvaprakārakajñānapratibandhakatvāt niruktasāṅkaryasya tadviṣayatvena\nsākṣājjātitvajñānapratibandhakajñānaviṣayatvamakṣatamityāhuḥ/</p>\n\n<p>anavasthā -\naprāmāṇikāttarottarakalpanāyāḥ viśrāntyabhāvaḥ/ iyaṃ jāteḥ\njātimattve bādhikā/ 3tarkavidhayā bādhakatvamasyāḥ/</p>\n\n<p>rūpahāniḥ -\n4svatovyāvartakatvarūpalakṣaṇasya bhaṅgaḥ/ iyaṃ viśeṣasya jātimattve\nbādhikā/ viśeṣo hi svatovyāvartakatvena lakṣitaḥ/ viśeṣo yadi\njāmimān syāt tarhi jātereva\nviśeṣasyetaravyāvṛttihetutvasambhavāt svatovyāvartakatvarūpaṃ\nlakṣaṇaṃ bhagnaṃ syāt/ ato viśeṣo na jātimān/ evaṃ ca\nrūpahānirapi tarkavidhayaiva</p>\n\n<p>jātimattvabādhikā/</p>\n\n<p>asambandhaḥ -\npratiyogitvānuyogitvānyatarasambandhena samavāyaśūnyatvam/ ayaṃ ca\nsamavāyābhāvayorjātimattve bādhakaḥ/ yatra yatra jātimattvaṃ vartate tatra\npratiyogitvānuyogitvānyatarasambandhena 5samavāyo 'sti/ samavāye\nabhāve</p>\n\n</div>\n<div>\n\n<p>1. tasyeti/\npratibandhakajñānajanakajñānaviṣayatvasyetyarthaḥ/</p>\n\n<p>2.\njātitvābhāvānumitīti/ bhūtatvaṃ na jātirityākārikā yā\njātitvābhāvānumitiḥ tajjanakaḥ ya parāmarśaḥ bhūtatvaṃ\njātitvābhāvavyāpyamūrtatvavat ityākārakaḥ tasyetyarthaḥ/ tathā\ncoktatritayasambandhena mūrtatvavattvarūpasya saṃkarasya\njātitvānumitipratibandhakaparāmarśaviṣayatayā\njātitvaviṣayakajñānapratibandhakajñānaviṣayatvarūpaṃ jātibādhakatvamiti\nbhāvaḥ/</p>\n\n<p>3. tarkavidhayeti/ yadi\njātirjātimatī syāt tarhi uttarottarajātikalpanāyāḥ viśrāntirna\nsyāditi tarko 'tra vivakṣitaḥ/</p>\n\n<p>4. svatovyāvartakatvaṃ\nca\nsvabhinnaliṅgakasvaviśeṣyakasvasajātīyetarabhedānumityaviṣayatvam/</p>\n\n<p>5. samavāyo 'stīti/\nyathā ghaṭe jātimatvamasti, tatra pratiyogitvasambandhena\nghaṭasamavāyo 'sti kapāle yo ghaṭasamavāyaḥ tatpratiyogitvāt\nghaṭasya, evam anuyogitāsambandhena ghaṭatvasamavāyo 'sti ghaṭe yo\nghaṭatvasamavāyaḥ tadanuyogitvāt ghaṭasyeti/</p>\n\n</div>\n<div>\n\n<p>ca 1tadabhāvāt ta\njātimattvaṃ tayoḥ/ uktānyatarasambandhena samavāyābhāvaḥ\njātimattvābhāvavyāpyaḥ/ ataḥ asambandhajñānaṃ\ntadabhāvavyāpyavattājñānavidhayā jātimattvajñānapratibandhakama</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>karmavibhāgaḥ</hi></p>\n\n<l rend='bold'>AnTs_5 utkṣepaṇāvakṣepaṇākuñcanaprasāraṇagamanāni pañca karmāṇi //</l>\n\n<p>utkṣepaṇa - apakṣepaṇa\n- ākuñcana - prasāraṇa - gamanāni pañcakarmāṇi/</p>\n\n<p><hi rend='bold'>dīpikā</hi></p>\n\n<p>karma vibhajate -\nutkṣepaṇeti/ saṃyogabhinnatve sati saṃyogasamavāyikāraṇaṃ karma\nkarmatvajātimadvā/ nanu bhramaṇāderapyatiriktasya karmaṇaḥ sattvāt\npañcetyanupapannamiti cet - na/ bhramaṇādīnāmapigamane 'ntarbhāvāt na\npañcatvavirodhaḥ/</p>\n\n<p><hi rend='bold'>prakāśikā</hi></p>\n\n<p>saṃyogāsamavāyikāraṇe saṃyoge 'tivyāptivāraṇāya\nsaṃyogabhinnatve satīti/ saṃyogasamavāyikāraṇa\ndravye 'tivyāptivāraṇāya asamavāyīti/</p>\n\n<p>bhramaṇādīnām\nityādinā recanasyandanordhvajvalanatiryaggamanānāṃ saṃgrahaḥ/\ngamane 'ntarbhāvāditi/ na cotkṣepaṇādīnāmapi\ngamane 'natarbhāvo 'stviti śaṅkyam/ svatantrecchasya\nniyogaparyanuyogānarhasya munesaṃmatatvāditi bhāvaḥ/</p>\n\n</div>\n<div>\n\n<p>1. tadabhāvāditi/\nsamavāyo 'bhāvo vānyatra samavāyasambandhena nāsti, ataḥ\npratiyogitāsambandhena samavāyavattvaṃ samavāyābhāvayerna bhavati/ evaṃ\nsamavāye 'bhāve vā anyat kimapi samavāyasambandhena nāsti, ataḥ\nanuyogitāsambandhena samavāyavattvaṃ tayorna bhavatīti bhāvaḥ/</p>\n\n</div>\n<div>\n\n<p><hi rend='bold'>bālapriyā</hi></p>\n\n<p>saṃyogabhinnatve\nsati saṃyogāsamavāyikāraṇaṃ karmeti karmaṇo lakṣaṇamuktam/\nsaṃyogabhinnatve satītyanuktau saṃyogasya\nsaṃyogo 'pyasamavāyikāraṇam; kāyapustakasaṃyogaṃ prati\nhastapusatakasaṃyogasyāsamavāyikāraṇatvāt; ataḥ</p>\n\n<p>saṃyoge 'tivyāptiḥ/\ntadvāraṇāya saṃyogabhinnatve satītyuktam/\nsaṃyogakāraṇamityetāvanmātroktau saṃyogasamavāyikāraṇe\ndravye 'tivyāptiḥ, tadvāraṇāya kāraṇe asamavāyīti viśeṣaṇam/\ntadāhasaṃyogāsamavāyikāraṇa iti/</p>\n\n<p>svatantrecchasyeti/\nsvatantreccho muniḥ niyogaparyanuyogānarha iti sarvasaṃmata\nityarthaḥ/ niyogaḥ - ājñā/ paryanuyogaḥ - praśnaḥ/</p>\n\n</div>\n<div>\n\n<p><hi rend='bold'>tarkasaṃṅgrahaḥ</hi></p>\n\n<p><hi rend='bold'>sāmānyavibhāgaḥ</hi></p>\n\n<l rend='bold'>AnTs_6 param aparaṃ ceti dvividhaṃ sāmānyam //</l>\n\n<p>sāmānyaṃ dvividham - param aparam ceti/</p>\n\n<p><hi rend='bold'>dīpikā</hi></p>\n\n<p>sāmānyaṃ vibhajate\n- paramiti/ param - adhikadeśavṛtti/ aparam - nyūnadeśavṛtti/\nsāmānyādicatuṣṭaye jātirnāsti/</p>\n\n<p><hi rend='bold'>prakāśikā</hi></p>\n\n<p>paramityādi/\nsāmānyalakṣaṇaṃ agre mūlakṛtaiva vakṣyata iti na nyūnateti dhyeyam/\nsattāyā dravyatvādyapekṣayā adhikadeśavṛttitvena paratvameva/\nghaṭatvādīnāṃ nyūnadeśavṛttitvena aparatvameva/ dravyatvādīnāṃ\nsattāto 'paratvam ghaṭatvāditaḥ paratvamiti vivekaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>viśeṣavibhāgaḥ</hi></p>\n\n<l rend='bold'>AnTs_7 nityadravyavṛttayo viśeṣās tv anantā eva //</l>\n\n<p><hi rend='bold'>dīpikā</hi></p>\n\n<p>viśeṣaṃ vibhajate -\nnityeti/ pṛthivyādicatuṣṭayaparamāṇavaḥ ākāśādipañcakaṃ ca\nnityadravyāṇi/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>samavāyalakṣaṇam</hi></p>\n\n<l rend='bold'>AnTs_8 samavāyas tv eka eva //</l>\n\n<p><hi rend='bold'>dīpikā</hi></p>\n\n<p>samavāyasya bhedo nāstītyāha -\nsamavāyastu iti/</p>\n\n<p><hi rend='bold'>prakāśikā</hi></p>\n\n<p>samavāyasya bhedo\nnāstīti/ na ca samavāyasyābhede sparśasamavāyavati vāyau\nrūpavattāpratītiḥ syāditi śaṅkyam/ rūpasamavāyasattve 'pi rūpābhāvena\ntathā pratīterabhāvāditi dik/</p>\n\n<p><hi rend='bold'>bālapiyā</hi></p>\n\n<p>rūpavattāpratītiḥ syāditi/\nsparśasamavāyasattvena tadabhinnasya rūpasamavāyasyāpi sattvāt\nrūpasamavāyasyaiva rūpavattāpratītiniyāmakatvāditi bhāvaḥ/\nrūpasamavāyo na rūpavattāpratītiniyāmakaḥ, api tu samavāyasambandhena\nrūpam/</p>\n\n<p>vāyau tu na rūpamasti,\nato na rūpavattāpratītiprasaṅga ityāśayena samādhatte -\nrūpasamavāyasattve 'pīti/ nanu vāyau rūpasamavāyasattve rūpaṃ nāstīti\nvaktuṃ na śakyate sambandhasattāyāḥ sambandhisattāvyāpyatvādityāśaṅkyāha\n- digiti/ ayamāśayaḥ - vāyvanuyogikatvaviśiṣṭaḥ\nrūpapratiyogikatvaviśiṣṭaśca samavāyaḥ vāyau\nrūpavattāpratītiniyāmakaḥ/ vāyvanuyogikatvaviśiṣṭasamavāye\nrūpapratiyogikatvābhāvāt vāyū rūpavāniti pratītiḥ nāpādayituṃ\nśakya iti/ adhikaṃ muktāvalīmañjūṣādau draṣṭavyam/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>abhāvavibhāgaḥ</hi></p>\n\n<l rend='bold'>AnTs_9 abhāvaś caturvidhaḥ / prāgabhāvaḥ pradhvaṃsābhāvo 'tyantābhāvo 'nyonyābhāvaś ceti //</l>\n\n<p>abhāvaḥ caturvidhaḥ - prāgabhāvaḥ, pradhvaṃsābhāvaḥ, atyantābhāvaḥ, anyonyābhāvaśceti/</p>\n\n<p><hi rend='bold'>dīpikā</hi></p>\n\n<p>abhāvaṃ vibhajate -\nabhāva iti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>pṛthivīnirūpaṇam</hi></p>\n\n<l rend='bold'>AnTs_10[1] gandhavatī pṛthivī / sā dvividhā nityānityā ca / nityā paramāṇurūpā / anityā kāryarūpā / punas trividhā śarīrendriyaviṣayabhedāt / śarīram asmadādīnām / indriyaṃ gandhagrāhakaṃ ghrāṇaṃ nāsāgravarti / viṣayo mṛtpāṣāṇādiḥ //</l>\n\n<p>tatra gandhavatī pṛthivī/</p>\n\n<p><hi rend='bold'>dīpikā</hi></p>\n\n<p>tatroddeśakramānusārāt prathamaṃ pṛthivyāḥ lakṣaṇamāha - tatreti/\nnāmnā padārthasaṅkīrtanamuddeśaḥ/ uddeśakrame ca sarvatra icchaiva\nniyāmikā/</p>\n\n<p>nanu\nsurabhyasurabhyavayavārabdhe dravye parasparavirodhena\ngandhānutpādādavyāptiḥ/ na ca tatra gandhapratītyanupapattiriti vācyam/\navayavagandhasyaiva tatra pratītisambhavena citragandhānaṅgīkārāt/ kiṃ\ncotpannavinaṣṭaghaṭādāvavyāptiriti cet - na/\ngandhasamānādhikaraṇadravyatvāparajātimattvasya vivakṣitatvāt/</p>\n\n<p>nanu jalādāvapi\ngandhapratīterativyāptiriti cet - na/ anvayavyatirekābhyāṃ\npṛthivīgandhasyaiva tatra bhānāṅgīkārat/ nanu tathāpi kālasya\nsarvādhāratayā sarveṣāṃ lakṣaṇānāṃ kāle 'tivyāptiriti cet - na/\nsarvādhāratāprayojakasambandhabhinnasambandhena lakṣaṇasya vivakṣitatvāt/</p>\n\n<p><hi rend='bold'>prakāśikā</hi></p>\n\n<p>pṛthivīlakṣaṇasya\nprāthamye bījamāha - tatreti/ pṛthivyādiṣu madhya ityarthaḥ/\ngandhasamavāyikāraṇatāvacchedakatayā pṛthivītvajātisiddhiriti\nbodhyam/ nāmneti/ tṛtīyārthaḥ abhedaḥ/ saṅkīrtanapadārthe\npratipādakaśabde 'nveti/ tathā ca vastupratipādakanāmamātramuddeśa\niti lakṣaṇaṃ paryavasyati/ atra ghaṭa iti pade 'tivyāptivāraṇāya\nvastupadaṃ lakṣaṇīyavastuparam/ lakṣaṇīyasya pṛthivyādeḥ sāmānyataḥ\npratipādakaprameyapade 'tivyāpitavāraṇāya nāmapadaṃ\nlakṣyatāvacchedakāvacchinnaparam/ lakṣaṇavākye nāmasattvāt\nativyāptivāraṇāya mātrapadamiti dhyeyam/</p>\n\n<p>ārabdhe - janye/\nparasparavirodheneti/ surabhigandhaṃ prati asurabhigandhasya\nasurabhigandhaṃ prati surabhigandhasya pratibandhakatvenetyarthaḥ/\npratītyanupapattiriti/ ataścitragandha evāpratibadhyaḥ svīkārya iti\nbhāvaḥ/ avayavagandhasyaiveti/ svāśrayasamavetatvasambandhenetyādiḥ/\ntuṣyatu durjana iti nyāyenāṅgīkṛtyāha - kiṃ ceti/\njalatvādikamādāya ativyāptivāraṇāya gandhasamānādhikaraṇeti/\nsattāvāraṇāya dravyatvāpareti dravyatvanyūnavṛttītyarthakam/ teda\ndravyatvavyudāsaḥ/</p>\n\n<p>gandhapratīteriti/\nsurabhi jalamityādipratīterityarthaḥ/ pṛthivīgandhasyaiveti/\nsvāśrayasaṃyuktatvasambandhenetyādiḥ/</p>\n\n<p>tatra - jalādau/\nyathāśrutagrāhī śaṅkate - nanviti/ anugatarūpeṇa\nlakṣaṇatāghaṭakasambandhān niveśya kālādāvativyāptiṃ vārayati -\nsarvādhāreti/ vassutastu samavāyādīnāṃ samavāyatvādinaiva\nsaṃsargatayā tenaiva rūpeṇa tattatsambandhasya tattallakṣaṇaghaṭakatvaṃ\nbodhyam/</p>\n\n<p><hi rend='bold'>bālapriyā</hi></p>\n\n<p>gandhasamavāyikāraṇatāvacchedakatayeti/\n'samavāyasambandhāvacchinnagandhatvāvacchinnagandhāniṣṭhakāryatānirūpitatādātmyasambandhāvacchinnapṛthivīniṣṭhakāraṇatā\nkiṃyiddharmāvacchinnā kāraṇatātvāt kapālaniṣṭhaghaṭakāraṇatāvat'\nityanumānaprayogo 'tra vivakṣitaḥ/ nāmnā padārthasaṅkīrtanamuddeśa\niti mūlam/ padārthasya saṅkīrtanaṃ padārthasaṅkīrtanam/\nsaṅkīrtanaśabdasya pratipādakaśabda ityarthaḥ/\npadārthaviṣayakajñānakaśabdaḥ padārthasaṅkīrtanamiti yāvat/\npadārthaśabdo vastuparaḥ/ nāmneti tṛtīyārthasya abhedasya\nśabde 'nvayāt nāmābhinnaḥ vastuviṣayakajñānajanakaśabdaḥ uddeśaḥ iti\nphalati/ pṛthivyaptejovāyvākāśakāladigātmamanāṃsītyatra\npṛthivyādiśabdānāṃ pṛthivyādivastupratipādakatvāt nāmatvācca\nuddeśalakṣaṇasamanvayaḥ/ ghaṭa iti padasyāpi vastupratipādakatvāt\nnāmatvācca tatroddeśalakṣaṇasyātivyāptiḥ/</p>\n\n<p>tadvāraṇāya vastupadaṃ\nlakṣaṇīyavastuparaṃ vaktavyam/ ghaṭādipadaṃ ca na tādaśamiti\nnātivyāptiḥ/ prameyamiti padasyāpi\nlakṣaṇīyapṛthivyādipratipādakatvāt tatrātivyāptiḥ/ tadvāraṇāya\nvastupadaṃ lakṣyatāvacchedakāvacchinnavastuparaṃ vācyam/ prameyapadasya\nprameyatvāvacchinnapṛthivyādibodhakatve 'pi\nlakṣyatāvacchedakapṛthivītvādyavacchinnapṛthivyādibodhakatvābhāvānnātivyāptiḥ/\n'tatra gandhavatī pṛthivī' ityādilakṣaṇavākyaghaṭakapṛthivīpadasyāpi\npṛthivītvāvacchinnabodhakatvāt nāmatvācca tasyoddeśatvāpattiḥ/\ntadvāraṇāya nāmamātramityapi vaktavyam/ mātrapadena\nlakṣaṇādivācakapadāsamabhivyāhṛtatvamucyate/ tathā ca</p>\n\n<p>lakṣyatāvacchedakaprakārakalakṣyaviśeṣyakajñānajanaka -\nlakṣaṇādivācakapadāsamabhivyāhṛtanāmābhinnaḥ śabdaḥ uddeśaḥ iti\nniṣkarṣaḥ/ tadāha - tṛtīyārtho 'bheda ityādinā/ saṅkīrtane\nityasya vivaraṇaṃ pratipādakaśabde iti/ sāmānyata iti/\nprameyatvarūpasāmānyadharmeṇetyarthaḥ/ tṛtīyāyāḥ pratipattyanvayi\n1prakāratvamarthaḥ/</p>\n\n<p>gandhavattvasya\npṛthivīlakṣaṇatve\nsurabhigandhayuktāvayavāsurabhigandhayuktāvayavābhyāmutpanne dravye\nkasyāpi gandhasyānutpādādavyāptiḥ/ na ca\navayavagatagandharūpasyāsamavāyikāraṇasya sattvāt kuto gandho\nnotpadyata iti śaṅkanīyam/ surabhigandhasya asurabhigandhaṃ prati\nasurabhigandhasya surabhigandhaṃ prati pratibandhakatvena kasyāpi gandhasya\ntatrotpattyasambhavāt/ na ca yadi tatra gandho notpadyate, tarhi kathaṃ tatra\ngandhaḥ pratīyeta, atastatra parasparaṃ pratibandhāt</p>\n\n</div>\n<div>\n\n<p>1. prakāratvamarya\niti/ tathā ca\nprameyatvarūpasāmānyavarmaprakārakapṛthivyādiviśeṣyakajñānajanake\nprameyapade ityarthaḥ/</p>\n\n</div>\n<div>\n\n<p>surabhigandhaḥ\nasurabhigandho vā notpadyatām, citragandha utpadyatām, tena\ngandhapratītirupadyate, gandhavattāsattvādavyāptiśca neti vācyam/\navayavagatagandhasyaiva svāśrayasamavetatvasambandhena avayavini\npratītisambhave citragandhasyānaṅgīkārāt/ tathā ca\ntatrāvyāptitādavasthyam/ kiṃ ca yo ghaṭaḥ prathamakṣaṇe utpannaḥ atha\ndvitīyakṣaṇe vinaṣṭaḥ tasmin ghaṭe avyāptiḥ, prathamakṣaṇe 'utpannaṃ dravyaṃ\nkṣaṇamaguṇam' iti nyāyena gandhavirahāt/ dvitīyakṣaṇe dharmiṇa eva\nnāśāt ityāśayena śaṅkate - dīpikāyām nanu\nsurabhyasurabhīti/</p>\n\n<p>gandhasamānādhikaraṇeti/ gandhādhikaraṇavṛttiḥ dravyatvavyāpyā ca\nyā jātiḥ tadvattvaṃ pṛthivyāḥ lakṣaṇam/ gandhādhikaraṇaṃ puṣpāditadvṛttiḥ\ndravyatvavyāpyā jātiḥ pṛthivītvajātiḥ tadvattvaṃ\nsurabhyasurabhyavayavārabdhe dravye utpannavinaṣṭaghaṭe cāstīti\nnāvyāptiḥ/ dravyatvavyāpyajātimattvamātroktau dravyatvavyāpyā yā\njalatvajātiḥ tadvattvasya jale sattvāt tatrātivyāptiḥ/ ato\ngandhasamānādhikaraṇeti/ jalatvasya gandhādhikaraṇavṛttitvābhāvāt na\ndoṣaḥ/ gandhasamānādhikaraṇajātimattvamātroktau\ngandhādhikaraṇapṛthivīvṛttiḥ yā sattājātiḥ tadvattvasya jalādau sattvāt\nativyāptiḥ/ tadvāraṇāya dravyatvavyāpyeti jātiviśeṣaṇam/ nanu\ndravyatvavyāpyeti viśeṣaṇe datte 'pi\ndravyatvajātimādāyajalādiṣvativyāptiḥ durvārā/ dravyatvasya\ngandhādhikaraṇapṛthivīvṛttitvāt dravyatvaśūnyavṛttitvācceti cet -\nna/ prakṛte dravyatvavyāpyatvaṃ na dravyatvaśūnayāvṛttitvam kiṃ tu\ndravyatvanyūnavṛttitvarūpam/ dravyatvaṃ ca na dravyatvanyūnavṛtti\nityāśayāt/ dravyatvanyūnavṛttitvaṃ ca\n1dravyatvasamānādhikaraṇabhedapratiyogitāvacchedakatvam/ tadāha -\nprakāśikāyām jalatvādikamādāyetyādi/</p>\n\n</div>\n<div>\n\n<p>1.\ndravyatvasamānādhikaraṇeti/ dravyatvādhikaraṇaṃ jalaṃ tadvṛttiryo bheda\npṛthivībhedaḥ tatpratiyogitāvacchedakatvāt pṛthivītvasya\ndravyatvanyūnavṛttitvam/ dravyatvaṃ tu na\ndravyatvādhikaraṇavṛttibhedapratiyogitāvacchedakaṃ dravyabhedasya\ndravyatvādhikaraṇāvṛttitvāditi dravyatvaṃ na dravyatvanyūnavṛttīti bhāvaḥ/</p>\n\n</div>\n<div>\n\n<p>dīpikāyām nanu\njalādāvapi gandhapratīteriti/ tathā ca gandhavattvarūpasya pṛthivīlakṣaṇasya\njalādau ativyāptiriti bhāvaḥ/ anvayavyatirekābhyāmiti/ jalādau\ngandhavatpṛthivīsaṃyogasattve gandhapratītiḥ tadabhāve tadabhāva\nityanvayavyatirekābhyāmityarthaḥ/</p>\n\n<p>prakāśikāyām\nsvāśrayasaṃyuktatvasambandheneti/ svaṃ pṛthivīgandhaḥ, svāśrayaḥ pṛthivī,\ntatsaṃyuktatvaṃ jalādau/</p>\n\n<p>yathāśrutagrāhī -\nsambandhaviśeṣānavacchinnaṃ gandhavattvameva lakṣaṇamityabhimānavān/\nanugatarūpeṇasarvādhāratāprayojakasambandhabhinnasambanghatvenetyarthaḥ/\nkālikādisambandhaḥ sarvādhāratāprayojakaḥ tadbhinnasambandhatvaṃ\nsamavāyādau/ lakṣaṇatāghaṭakasambandhāt lakṣaṇatāvacchedakasambandhān\nsamavāyādīn/ samavāyādīnāṃ samavāyatvādinaiva saṃsargatayeti/\nspaṣṭaṃ cedam vyadhikaraṇagādādharyām/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>pṛthivīvibhāgaḥ</hi></p>\n\n<l rend='bold'>AnTs_10[2] sā dvividhā nityānityā ca / nityā paramāṇurūpā / anityā kāryarūpā / punas trividhā śarīrendriyaviṣayabhedāt / śarīram asmadādīnām / indriyaṃ gandhagrāhakaṃ ghrāṇaṃ nāsāgravarti / viṣayo mṛtpāṣāṇādiḥ //</l>\n\n<p>sā dvividhā -\nnityā anityā ceti/ nityā paramāṇurūpā/ anityā kāryarūpā/\npunastrividhā - śarīra-indriya-viṣayabhedāt/ śarīraṃ\nasmadādīnām/ indriyaṃ gandhagrāhakaṃ ghrāṇam/ tacca nāsāgravarti/\nviṣayo mṛtpāṣāṇādiḥ/</p>\n\n<p><hi rend='bold'>dīpikā</hi></p>\n\n<p>pṛthivīṃ vibhajate -\nsā dvividheti/ nityatvaṃ dhvaṃsāpratiyogitvam/ anityatvam\ndhvaṃsapratiyogitvam/ prakārāntareṇa vibhajate - punariti/ ātmano\nbhogāyatanaṃ śarīram/ yadavacchinnātmani bhogo jāyate\ntadbhogāyatanam/ sukhaduḥkhānyatarasākṣātkāro bhogaḥ/\nśabdetarodbhūtaviśeṣaguṇānāśrayatve sati\njñānakāraṇamanassaṃyogāśrayatvaṃ indriyatvam/ śarīrendriyabhinno\nviṣayaḥ/ evaṃ ca gandhavaccharīraṃ pārthivaśarīram, gandhavadindriyaṃ\npārthivendriyam, gandhavān viṣayaḥ pārthivaviṣaya iti tattallakṣaṇaṃ\nbodhyam/ pārthivaśarīraṃ darśayati-śarīramiti/ pārthivendriyaṃ\ndarśayati - indriyamiti/ gandhagrāhakamiti prayojanakathanam/\nghrāṇamiti saṃjñā/ nāsogretyāśrayoktiḥ/ evamuttaratra jñeyam/\npārthivaviṣayaṃ darśayati - mṛtpāṣāṇādi iti/</p>\n\n<p><hi rend='bold'>prakāśikā</hi></p>\n\n<p>nityapṛthivītvādirūpalakṣaṇagataṃ nityatvādi darśayati -\nnityatvamiti/ prakārāntareṇeti/ pṛthivīmityanuṣajyate/ atra\nnityapṛthivyāḥ śarīrendriyabhinnatvarūpaviṣayalakṣaṇākrāntatvena\nviṣayāntargatatvamiti pṛthivyāstrividhatvam/ ata eva mūle\npunastrividhetyuktiḥ saṅgacchate iti dhyeyam/</p>\n\n<p>kecittu -\nanityapṛthivyā eva traividhyaṃ varṇayanti/ uddeśakramānusāreṇa prathamaṃ\nśarīralakṣaṇamāha - ātmana iti/ āyatanaṃ avacchedakam/ tathā ca\nmilitaṃ yādṛśaṃ lakṣaṇaṃ sampannaṃ tādṛśamāha - yadavacchinneti/\nsukhaduḥkhānyatarasākṣātkārāvacchedakam iti yāvat/ atra\nantyāvayavitve satīti viśeṣaṇaṃ deyam/ tena pādādīnāṃ\navacchedakatve 'pi tatra na ativyāptiḥ/ yathā śarīratvaṃ na jātiḥ,\npṛthivītvādinā saṅkarāt tathā indriyatvaṃ na\njātirityāśayenāha - śabdetarodbhūteti/\nātmādāvativyāptivāraṇāya satyantam/ śrotre 'vyāptivāraṇāya\nśabdetareti/ cakṣurādau viśeṣaguṇasyānudbhūtarūpādeḥ\nsattvenāvyaptivāraṇāya udbhūteti/ udbhūtatvaṃ na jātiḥ\nśuklatvādinā sāṃkaryāt/ na ca śuklatvādivyāpyaṃ\nnānaivodbhūtatvamiti vācyam/ cākṣuṣādau udbhūtarūpatvādinā\nkāraṇatvānupapatteḥ/ kiṃ tu śuklatvādivyāpyaṃ anudbhūtatvaṃ nānā\ntadabhāvakūṭavattvamudbhūtatvam/ tacca saṃyogādāvapi/ tathā ca\nśabdetarodbhūtaguṇaṃ saṃyogamādāya asambhavavāraṇāya viśeṣeti/\nkālādāvativyāptivāraṇāya viśeṣyadalam; tatraiva\nativyāptivāraṇāya jñānakāraṇeti/ prācīnamate\nviṣayāvayavendriyāvayavasaṃyogasya pratyakṣakāraṇatayā tadāśrayasya\nindriyāvayavasya, navīnamate kālādau rūpābhāvapratyakṣe\nsannikarṣaghaṭakatayā kāraṇībhūtacakṣussaṃyogāśrayasya kālādeśca\nvāraṇāya manaḥ padam/ na ca ātmānyatve sati ityanenaiva ātmani\nativyāptivāraṇasambhave kiṃ\ngurutaraśabdetarodbhūtetyādiviśeṣaṇeneti vācyam/ tathā sati\ncarmamanassaṃyogasya jñānamātraṃ prati hetutvamate\ntatrātivyāpterityalaṃ vistareṇa/ evaṃ ceti/ tattadarthaṃsya\nśarīrādisāmānyalakṣaṇatve cetyarthaḥ/ nanu gandhavattvapraveśenaiva\ntallakṣaṇasya sāmañjasye gandhagrāhakatvaniveśanamanucitam/ evaṃ ca\nindriyaṃ gandhagrāhakam iti mūlamanucitaṃ ityāśaṅkāṃ\nparijihīrṣuḥ tanmūlaṃ tatprayojanakathanaparatayā\nvyācaṣṭe-gandhagrāhakamiti/ uttaratra indriyaṃ rasagrāhakam ityādau/</p>\n\n<p><hi rend='bold'>bālapriyā</hi></p>\n\n<p>nanu 'punaḥ\ntrividhā śarīrendriyaviṣayabhedāt' iti ganthena kiṃ\npṛthivīsāmānyasya tredhā vibhāga ucyate kiṃ vā anityapṛthivyāḥ/ nādyaḥ,\npṛthivīsāmānyasya yadyayaṃ vibhāgaḥ syāt tarhi nityapṛthivyā api\nśarīrendriyaviṣayeṣu kvacidantarbhāvo vācyamaḥ/ sa ca na sambabhavati/\ntathā hi - na tāvat nityapṛthivyāḥ śarīre 'ntarbhāvaḥ sambhavati, nāpi</p>\n\n<p>indriye/\ntayorubhayorapyanityatvāt/ nāpi viṣaye, mṛtpāṣāṇādirūpasya\nviṣayasya nityatvābhāvāt/ na dvitīyaḥ, punastrividheti punaḥśabdena\npūrvaṃ vibhaktasyaiva vibhāgāntaraṃ kriyata iti sūcanāt\nityāśaṅkya āha-atra nityapṛthivyā ityādinā/ evaṃ ca\npṛthivīsāmānyasyaiva punastredhā vibhāgaḥ/ nityapṛthivyāḥ\nśarīrendriyabhinnatvāt viṣaye antarbhāṃva iti nānupapattiriti\nbhāvaḥ/</p>\n\n<p>nanu kathañcidatra\nnirvāhe 'pi tejaḥ prakaraṇe punastrividhamiti na saṅgacchate/\nnityatejasaḥ paramāṇurūpasya bhaumadivyodaryākarajeṣu caturṣu\nviṣayeṣvantarbhāvāsambhavāt/ janyatvaghaṭitabhaumatvādeḥ\nnityayejasyasaṃbhavāt/ ataḥ anityapṛthivyā evāyaṃ vibhāgaḥ/\npunaḥśabdaśca vākyālaṅkāra iti nānupapattirityāśayānānāṃ\nmatamāha - kecittu iti/ kecidityasvarasodbhāvanam/ tadbījaṃ\ntu punaḥśabdāsvārasyāt nānityapṛthivyā ayaṃ vibhāgaḥ/ na ca sa\nvākyālaṅkāra iti</p>\n\n<p>vācyam/ vākyādau\nprayuktasya punaḥśabdasya vākyālaṅkāratāyāḥ kutrāpyadṛṣṭacaratvāt/\nyatkiñcitpadottaraṃ prayujyamānasyaiva punaḥśabdasya\nvākyālaṅkāratāyāstatra tatra dṛṣṭatvāt/ kiṃ ca punaśśabdasya\nprakārāntaraparatvameva annambhaṭṭasyāpi saṃmatam/ 'prakārāntareṇa\nvibhajate - punastrividheti' ityavataraṇikādānāt/ na ca\npṛthivīsāmānyasyātra vibhāga iti kathañcit upapādane 'pi\ntejaḥprakaraṇe 'nupapattiriti vācyam/ tatra bhaumādiśabdānāṃ\nbhūmisambandhi ityādyevārthaḥ, na tu bhūmijanyamiti/ tathā ca\nparamāṇurūpatejaso 'pi bhūmisambandhitvāderakṣatatayā\nviṣayāntarbhāvo yujyata iti/</p>\n\n<p>ātmano bhogāyatanaṃ\nśarīramiti śarīralakṣaṇam/ ātmapadottaraṣaṣṭhyāḥ samavetatvamarthaḥ/\ntasya bhoge 'nvayaḥ/ bhogo nāma sukhaduḥkhānyatarasākṣātkāraḥ/\nāyatanamavacchedakam/ tathā ca\nātmasamavetasukhaduḥkhānyatarasākṣatkārāvacchedakaṃ śarīramityuktaṃ\nbhavati/ idaṃ lakṣaṇaṃ hastapādādau śarīrāvayave 'tivyāptam/\nhastapādādyavacchedenāpi ātmani\nsukhaduḥkhānyatarasākṣātkārasyotpādāt/ ataḥ antyāvayavitve satīti\nviśeṣaṇaṃ deyam/ antyāvayavitvaṃ nāma dravyānārambhakatve sati\navayavitvam/ hastādeḥ śarīrārambhakatayā satyantābhāvāt\nnātivyāptiḥ/ tadāha - sukhaduḥkhānyatarasākṣātkārāvacchedakamiti\nyāvadityādinā pṛthivītvādinā saṅkarāditi/ śarīratvaṃ vihāya\npṛthivītvaṃ ghaṭādau, pṛthivītvaṃ vihāya śarīratvaṃ jalīyādiśarīre/\nubhayoḥ pārthivaśarīre samāveśāt saṅkara iti bhāvaḥ/ tathā\nindriyatvaṃ na jātiriti/ pṛthivītvaṃ vihāya indriyatvaṃ\nrasanādau / indriyatvaṃ vihāya pṛthivītvaṃ ghaṭādau, ubhayoḥ\nsamāveśaḥ ghrāṇendriyo ityevaṃ pṛthivītvādinā saṅkarāt\nindriyatvaṃ na jātiriti bhāvaḥ/ ātmādāvativyāptivāraṇāya\nsatyantamiti/\njñānakāraṇamanassaṃyogāśrayatvamindriyatvamityetāvanmātroktau\njñānakāraṇībhūto yaḥ manassaṃyogaḥ ātmamanassaṃyogaḥ tadāśrayatvaṃ\nātmanyapyastīti tatrātivyāptiḥ syāt/ tadvāraṇāya satyantam/\ntanniveśe ca śabdetaro yaḥ udbhūtaviśeṣaguṇaḥ jñānasukhādiḥ\ntadāśrayatvasyaivātmani sattvāt nātivyāptiḥ ityarthaḥ/\nudbhūtaviśaṣaguṇe śabdetara iti viśeṣaṇādāne śabdarūpaḥ yaḥ\nudbhūtaviśeṣaguṇaḥ tadāśrayatvameva śrotrendriye 'sti na\ntadanāśrayatvamityavyāptiḥ/ syāt/ tadvāraṇāya śabdetareti\nviśeṣaṇam/ viśeṣaguṇe udbhūteti viśeṣaṇādāne cakṣurādau\nśabdetaraḥ yaḥ viśeṣaguṇaḥ anudbhūtarūpādiḥ\ntadāśrayatvamevāstītyavyāptiḥ syāt/ tadvāraṇāya udbhūteti\nviśeṣaṇam/ viśeṣapadamanupādāya\nśabdetarodbhūtaguṇānāśrayatvamityetāvanmātroktau śabdetaraḥ yaḥ\nsaṃyogākhyaḥ sāmānyaguṇaḥ tadāśrayatvasyaiva sattvāt\ncakṣurādīndriyeṣvasabhbhavaḥ syāt; tadvāraṇāya viśeṣapadam/</p>\n\n<p>nanu\nviśeṣapadānupādāne 'pi saṃyogo nopādātu śakyate/\ntasyodbhūtatvābhāvāt udbhūtapadenaiva tadvāraṇāt\nityāśaṅkyāha - udbhūtatvaṃ na jātirityādinā/ udbhūtatvaṃ\nvihāya śuklatvaṃ anudbhūtaśukle, śuklatvaṃ vihāya udbhūtatvaṃ\nudbhūtanīle, ubhayoḥ udbhūtatvaśuklatvayoḥ udbhūtaśukle samāveśa\niti sāṃkaryāt udbhūtatvaṃ na jātiḥ/</p>\n\n<p>na ca śuklatvavyāpyam\nudbhūtatvamanyat nīlatvavyāpyamudbhūtatvamānyat ityevaṃ\nśuklatvādivyāpyaṃ udbhūtatvaṃ nānaiva/ tathā ca śuklatvaṃ vihāya\nudbhūtatvaṃ nāstīti na saṃkara iti vācyam/ udbhūtatvasya\nnānātve cākṣuṣādipratyakṣaṃ prati</p>\n\n<p>udbhūtarūpaṃ\nkāraṇamityevamanugatakāryakāraṇabhāvasya bhaṅgaprasaṅgāt/ ataḥ\nśuklādibhedena tadvṛtti anudbhūtatvaṃ nānā/\nanudbhūtatvābhāvakūṭavattvameva codbhūtatvam/ tadeva ca lakṣaṇe\nniveśitam/ tacca sayoge 'pyasti/ saṃyogo hi nānudbhūta iti\nanudbhūtatvābhāvakūṭavattvasya tatra sattvāt/ tathā ca\n1niruktodbhūtatvāśrayasaṃyogāśrayatvamevendriyeṣvastītyasaṃbhavavāraṇāya\nviśeṣapadamiti bhāvaḥ/</p>\n\n<p>kālādāvativyāptivāraṇāya viśeṣyadalamiti/\njñānakāraṇamanassaṃyogāśrayatvamiti viśeṣyadalasyānupādāne kāle\nkasyāpi viśeṣaguṇasyābhāvāt\nśabdetarodbhūtaviśeṣaguṇānāśrayatvamastīti ativyāptiḥ syāt/\nviśeṣyadale upātte tu jñānakāraṇībhūto yaḥ manassaṃyogaḥ\nātmamanassaṃyogaḥ manaindriyasaṃyogo vā tadāśrayatvaṃ kāle\nnāstīti nātivyāptiḥ iti bhāvaḥ/ manassaṃyoge jñānakāraṇeti\nviśeṣaṇasya prayojanamaha - tatraiveti/ kālasya vibhutayā vibhutvasya\nsarvamūrtadravyasaṃyogitvarūpatayā manassaṃyogāśrayatvamastīti kāle\nativyāptivāraṇāya jñānakāraṇetyuktam/ kālānuyogikasya\nmanassaṃyogasya jñānakāraṇatvābhāvāt nātivyāptiriti bhāvaḥ/</p>\n\n<p>manaḥpadasya matabhedena\nprayojanamāha - prācīnamata iti/ manaḥpadamanupādāya\njñānakāraṇasaṃyogāśrayatvamityetāvanmātroktau prācīnamate viṣayasya\nindriyāvayavasya ca yaḥ saṃyogaḥ tasyāpi jñānakāraṇatayā\ntadāśrayatvasya indriyāvayave sattvāt tatra ativyāptiḥ/ navīnamate\nviṣayendriyasaṃyogasyaiva jñānakāraṇatvamiti yadyapi\nindriyāvayave 'tivyāptiḥ na sambhavati/ tathāpi kāle rūpaṃ nāstīti\nkālaviśeṣaṇakarūpābhāvaviśeṣyakapratyakṣe\ncakṣussaṃyuktakālanirūpitaviśeṣyatāyāḥ saṃnikarṣavidhayā</p>\n\n<p>kāraṇatvāt\ntadghaṭakacakṣussaṃyogasyāpi kāraṇatvāt jñānakāraṇībhūto yaḥ\ncakṣussaṃyogaḥ tadāśrayatvaṃ kāle 'stītyativyāptiḥ syāt/ tadvāraṇāya\nmanaḥpadam/ tathā sati viṣayendriyāvayavasaṃyogasya vā\nkālacakṣussaṃyogasya vā manassaṃyogatvaṃ nāstīti na tāvādāya\npūrvoktātivyāptiriti bhāvaḥ/ pūrvaṃ satyantānupādāne ātmani\nativyāptirityuktam/ sā ca</p>\n\n</div>\n<div>\n\n<p>1.\nniruktodbhūtatveti/ anudbhūtatvābhāvakūṭavattvarūpaṃ yat\nudbhūtatvaṃ tadāśrayetyarthaḥ/</p>\n\n</div>\n<div>\n\n<p>ativyāptiḥ\nātmānyatve satīti vaśeṣaṇadāne 'pi vārayituṃ śakyeti kimarthaṃ\nśabdetaretyādigurutaraviśeṣaṇamiti śaṅkate - na ceti/ samādhatte -\ntathā satīti/ ātmānyatve sati\njñānakāraṇamanassaṃyogāśrayatvamityuktau carmaṇaḥ ātmānyatvāt\njñānakāraṇībhūtaḥ yaḥ carmamanassaṃyogaḥ tadāśrayatvācca\ncarmaṇyativyāptiḥ syāt/ tadvāraṇāya śabdetaretyādigurutaraṃ\nviśeṣaṇaṃ deyamityarthaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>jalanirūpaṇama</hi></p>\n\n<l rend='bold'>AnTs_11 śitasparśavatya āpaḥ / tā dvividhāḥ nityā anityāś ca / ntyāḥ paramāṇurūpāḥ / anityāḥ kāryarūpāḥ. / punas trividhāḥ. śarīrendriyaviṣayabhedāt / śarīraṃ varuṇaloke / indriyaṃ rasagrāhakaṃ rasanaṃ jihvāgravarti / viṣayaḥ saritsamudrādiḥ //</l>\n\n<p>śītasparśavatya\nāpaḥ/ tāśca dvividhāḥ/ nityā anityāśceti/ nityāḥ paramāṇurūpāḥ/\nanityāḥ kāryarūpāḥ/ punastrividhāḥ - śarīraindriya - viṣayabhedāt/\nśarīraṃ varuṇaloke/ indriyaṃ rasagrāhakaṃ rasanam/ tacca\njihvāgravarti/ viṣayaḥ saritsamudrādiḥ/</p>\n\n<p><hi rend='bold'>dīpikā</hi></p>\n\n<p>apāṃ lakṣaṇamāha -\nśīteti/ utpannavinaṣṭajale 'vyāptivāraṇāya\nśītasparśasamānādhikaraṇadravyatvāparajātimattvaṃ vivakṣitam/ 'śītaṃ\nśilātalam' ityādau jalasambandhādeva śītasparśabhānamiti\nnātivyāptiḥ/ anyatsarvaṃ pūrvarītyā vyākhyeyam/</p>\n\n<p><hi rend='bold'>prakāśikā</hi></p>\n\n<p>śītasparśasamānādhikaraṇeti/ tatra viśeṣaṇaprayojanaṃ\npūrvoktarītyā ūhyam/ jalatvajātisiddhistu\nsnehajanakatāvacchedakatayeti dhyeyam/ anyatsarve pūrvarītyeti/\nnityatvādikaṃ śarīrādilakṣaṇaṃ ca gandhavattvasthāne śītasparśavattvaṃ\nniveśya pṛthivīnirūpaṇoktarītyerthaḥ/ evamagre 'pyūhyam/</p>\n\n<p><hi rend='bold'>bālapriyā</hi></p>\n\n<p>pūrvoktarītyā\nūhyamiti/ dravyatvavyāpyajātimattvamātroktau\ndravyatvavyāpyapṛthivītvajātimatyāṃ pṛthivyāmativyāptiḥ/ tadvāraṇāya\nśītasparśasamānādhikaraṇeti jātiviśeṣaṇam/\nśītasparśavajjalavṛttisattājatimādāya pṛthivyādāvativyāptivāraṇāya\ndravyatvavyāpyeti/ dravyatvavyāpyatvaṃ ca dravyatvanyūnavṛttitvam na tu\ntacchūnyāvṛttitvam/ ato dravyatvajātimādāya noktadoṣa iti\nbhāvaḥ/ snehajanakatāvacchedakatayeti/\n'samavāyasambandhāvacchinnasnehatvāvacchinnasnehaniṣṭhakāryatānirūpitatādātmyasambandhāvacchinnajalaniṣṭhakāraṇatā\nkiñciddharmāvacchinnā kāraṇatātvāt' ityanumānena\njalatvajātisiddhirityarthaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>tejonirūpaṇam</hi></p>\n\n<l rend='bold'>AnTs_12 uṣṇasparśavat tejaḥ / tad dvividhaṃ nityam anityaṃ ca / niyyaṃ paramāṇurūpam / anityaṃ kāryarūpam / punas trividhaṃ śarīrendriyaviṣayabhedāt / śarīram ādityaloke / indriyaṃ rūpagrāhakaṃ cakṣuḥ kṛṣṇatārāgravarti / viṣayaś caturvidhaḥ / bhaumadivyaudaryākarajabhedāt / bhaumaṃ vahnyādikam / abindhanaṃ divyaṃ vidyudādi / bhuktasya pariṇāmahetur audaryam. ākarajaṃ suvarṇādi //</l>\n\n<p>uṣṇasparśavat\ntejaḥ/ tat dvividham - nityam anityam ceti/ nityaṃ\nparamāṇurūpam/ anityaṃ kāryarūpam/ punastrividham - śarīraindriya\n- viṣayabhedāt/ śarīramādityaloke/ indriyaṃ rūpagrāhakaṃ cakṣuḥ/\ntacca kṛṣṇatārāgravarti/</p>\n\n<p>viṣayaścaturvidhaḥ -\nbhauma-divya-udarya-ākaraja-bhedāt/ bhaumaṃ vahnyādi/ divyamabindhanaṃ\nvidyudādi/ bhuktasya pariṇāmaheturudaryam/ ākarajaṃ suvarṇādi/</p>\n\n<p><hi rend='bold'>dīpikā</hi></p>\n\n<p>tejaso lakṣaṇamāha - uṣṇasparśavaditi/\n'uṣṇaṃ jalam' ityādipratīteḥ tejassaṃyogānuvidhāyitvāt\nnātivyāptiḥ/ viṣayaṃ vibhajate - bhaumeti/</p>\n\n<p><hi rend='bold'>suvarṇataijasatvavādaḥ</hi></p>\n\n<p>nanu suvarṇaṃ\npārthivaṃ pītatvāt gurutvāt haridrāvat iti cet - na/\natyantānalasaṃyoge sati ghṛtādau dravatvanāśadarśanena,\njalamadhyasthaghṛtādau tannāśādarśanena ca asati pratibandhake\npārthivadravatvanā śāgnisaṃyogayoḥ kāryakāraṇabhāvāvadhāraṇāt\nsuvarṇasya atyantānalasaṃyoge sati anucchidyamānadravatvādhikaraṇatvena\npārthivatvānupapatteḥ pītadravyadravatvanāśapratibandhakatayā\ndravadravyāntarasiddhau naimittikadravatvādhikaraṇatayā jalatvānupapatteḥ\nrūpavattayā vāyvādiṣu anantarbhāvāt taijasatvasiddhiḥ/\ntasyoṣṇasparśabhāsvararūpayoḥ upaṣṭambhakapārthivarūpasparśābhyāṃ\npratibandhādanupalabdhiḥ/ tasmāt suvarṇaṃ taijasamiti siddham/</p>\n\n<p><hi rend='bold'>prakāśikā</hi></p>\n\n<p>mūle\nabindhanamiti/ adbhiḥ indhanaṃ dīpanaṃ yasya tadityarthaḥ/ bhuktasyeti/\nbhuktasyaudanādeḥ pariṇāmaḥ paripākaḥ, tatra heturityarthaḥ/\nākarajamiti/ ākaraḥ khaniḥ tatra jātamityarthaḥ/</p>\n\n<p>suvarṇasya taijasatvaṃ\nvyavasthāpayituṃ śaṅkate - dīpikāyām nanviti/ pārthivatvasādhakaṃ\npītatvahetumuktvā taijasatvābhāvasādhakaṃ hetumāha - gurutvāditi/\netena suvarṇarūpatejasi vijātīyapītarūpaṃ svīkriyate/ 'pītaṃ\nsuvarṇaṃ' ityabādhitapratyakṣapratītibalāt/ evaṃ ca taijasatvasya\nnirbādhatayā pṛthivītvaṃ na sidhyatīti kasyacit bhrāntirnirastā/\ngurutvasyāpratyakṣatvena tathā vaktumaśakyatvāditi dik/ suvarṇasya\npītimagurutvāśrayato 'tiriktatvaṃ vyavasthāpayituṃ anumāne\naprayojakaśaṅkāvāraṇāya kāryakāraṇabhāvamanukūlatarkaṃ vyavasthāpayati\n- atyantānaleti/ suvarṇasyetyādiḥ/ anumānaprayogastu\nitthamavaseyaḥ - suvarṇaṃ apārthivam asati pratibandhake\natyantānalasaṃyoge sati anucchidyamānadravatvādhikaraṇatvāt yannaivaṃ\ntannaivam/ yathā pṛthivī/ jalamadhyasthaghṛtādau vyabhicāravāraṇāya asati\npratibandhaka iti/ agnisaṃyogāsamānādhikaraṇadravatvavatighṛtādau\nvyabhicāravāraṇāya atyantānalasaṃyoge sati iti/\ndravadravyāntarasiddhāviti/ 'atyantānalasaṃyogī pītimāśrayaḥ\ndravatvanāśapratibandhakadravadravyāntarasaṃyuktaḥ atyantānalasaṃyoge 'pi\nanucchidyamānadravatvādhikaraṇatve sati gurutvāta\njalamadhyasthaghṛtādivat' ityanumānena tatsiddhirdraṣṭavyā/\njalādikamādāyānumānaparyavasānaṃ vārayati - naimittiketi/ nanu\nuṣṇasparśabhāsvararūpayoḥ upalabdhyabhāvena suvarṇasya taijasatvaṃ\nanupapannaṃ ityata āha - tasyeti/ pratibandhāditi/\ndoṣavidhayetyādiḥ/</p>\n\n<p><hi rend='bold'>bālapriyā</hi></p>\n\n<p>suvarṇaṃ pārthivaṃ\npītatvāt gurutvāt haridrāvat iti mūle pītatvagurutvābhyāṃ\ndvābhyāṃ hetubhyāṃ suvarṇasya pārthivatvaṃ</p>\n\n<p>pūrvapakṣiṇā\nsādhitam/ tatra pītatvarūpeṇa aikena hetunaiva\npṛthivītvasādhanasambhavāt gurutvarūpadvitīyahetūpanyāso vyartha\nityāśaṅkyāha - pārthivatvasādhakamiti/ tathā ca pītatvaṃ\npārthivatvasādhakam/ gurutvaṃ tu tejobhinnatvasādhakam/ na ca\ndvitīyānumānaṃ vyarthamiti vācyam/ paramatanirākaraṇapūrvakaṃ\nsvasiddhāntasya kathanīyatayā parābhimatataijasatvanirākaraṇāya\ndvitīyānumānasya āvaśyakatvāditi bhāvaḥ/</p>\n\n<p>nanu suvarṇasya\npārthivatvasādhananaiva arthāt taijasatvābhāvanirṇaye\nanumānāntarapraṇayanavaiyarthyam/ ekenaiva pītatvahetunā\npārthivatvataijasabhinnatvayoḥ sādhanasambhavāditi cet - atrāhuḥ/\n'suvarṇaṃ pārthivam' ityādyanumāne suvarṇatvaṃ na pakṣatāvacchedakam/\ntathā sati rajatasya pakṣatāvacchedakānākrāntatayā tatra\npārthivatvāsiddhiprasaṅgāt/ tadarthamanumānāntarapraṇayane gauravācca/\nnāpi rajatasādhāraṇaṃ hiraṇyatvaṃ pakṣatāvacchedakam/ tathā sati\npakṣatāvacchedakāśrayarajate pītatvarūpahetvabhāvena\nbhāgāsiddhiprasaṅgāt/ tasmāt gurutvahetvanusaraṇam/ gurutvaṃ tu\nrajate 'pyastīti na bhāgāsiddhiriti/</p>\n\n<p>vastutastu atra\npūrvapakṣiṇaḥ suvarṇasya pārthivatvasādhane na nirbharaḥ/ suvarṇe\npārthivatvābhāvasya kenāpyanuktatayā tadabhāvarūpapṛthivītvamevāstu\niti pūrvapakṣasyāprasarāt/ 'ākarajaṃ suvarṇādi' iti granthakṛtā\npūrvasuvarṇasya tejastvakathanāt tadupari suvarṇaṃ tejo na bhavatīti\npūrvapakṣasyaiva yuktatvāt/ ata eva 'tasmāt suvarṇaṃ taijasam' iti\nsiddhānte upasaṃhāro 'pi saṅgacchate/ evaṃ ca suvarṇasya\ntejobhinnatvamapyatra pūrvapakṣiṇā siṣādhayiṣitam/ suvarṇasya\ntejobhinnatvaṃ tu pītatvena hetunā na sādhayituṃ śakyate 'suvarṇaṃ\npītam' ityākārakābādhitapratyakṣabalāt suvarṇasya tejastve 'pi\ntatra pītatvasyopapatteḥ/ ato gurutvāditi dvitīyahetūpanyāsaḥ/\n'suvarṇaṃ guru' iti pratyakṣābhāvena suvarṇasya tejastve 'pi\ngurutvamupapadyata iti vaktumaśakyam/ ato gurutvaṃ\ntejobhinnatvasādhane samarthamiti bhāvo 'tra pratīyate/ spaṣṭīkṛtaśca\nayaṃ bhāvaḥ 'etane' ityādigrantheneti/</p>\n\n<p>dīpikāyām -\natyantānalasaṃyoge satītyādi/ ayamarthaḥ - ghṛtādipṛthivyāṃ yat\ndravatvaṃ tasyātyantāgnisaṃyoge sati nāśo bhavati/ tena\npārthivagatadravatvanāśaṃ prati atyantāgnisaṃyogaḥ kāraṇamiti\nkāryakāraṇabhāvo labhyate/ paraṃ tu tulamadhyasthaghṛtadravatvasya\natyantāgnisaṃyoge satyapi nāśo na\nbhavatītyanvayavyabhicāraśaṅgāvāraṇāya uktakāryakāraṇabhāve 'asati\npratibandhake' iti viśeṣaṇaṃ deyam/ tena\npratibandhakāsamavadhānakālīnaḥ atyantāgnisaṃyogaḥ pārthivadravatvanāśasya\nhetuḥ iti kāryakāraṇabhāvaḥ phalati/ jalamadhyasthaghṛte tu jalasya\npratibandhakatvāt na dravatvanāśaḥ/ tathā ca\npratibandhakāsamavahitāgnisaṃyogarūpakāraṇābhāvāt tatra\ndravatvanāśarūpakāryābhāva iti na pūrvoktānvayavyabhicāraḥ/ suvarṇe\ntu atyantāgnisaṃyoge satyapi tatra vidyamānapārthivabhāgasya yat\ndravatvaṃ tannāśo na bhavati/ ataḥ taddravatvanāśapratibandhakaṃ kiñcit\ndravyaṃ suvarṇe 'stīti vaktavyam/ tadeva tejaḥ/ tathā ca suvarṇe\npṛthivyasādhāraṇānubhūyamānapītarūpagurutvayorāśrayabhūtaḥ\npārthivabhāgaḥ tadgatadravatvapratibandhakatejobhāga iti\nbhāgadvayamaṅgīkāryam/ tathā anaṅgīkāre suvarṇasya kṛtsnasyāpi\npārthivatve tadgatadravatvaṃ naśyet/ evaṃ ca atyantāgnisaṃyoge\npītimāśrayabhāgaḥ duvatvanāśapratibandhakadravadravyāntarasaṃyuktaḥ\natyantānalasaṃyoge satyapi avināśidravatvavattvāt\njalamadhyasthaghṛtavat ityanumānena pratibandhakadravadravyāntarasiddhau\n'tat dravyam na pārthivam asati pratibandhake 'tyantāgnisaṃyoge sati\nanucchidyamānadravatvavattvāt yannaivaṃ tannaivaṃ yathā pṛthivī'\nityanumānena tādṛśadravyāntarasya pṛthivībhinnatve siddhe tasya\n'tādṛśadravyāntaraṃ na jalam taimitikadravatvavattvāt' ityanumānena\njalatvābhāve siddhe 'tādṛśadravyāntaraṃ na vāyvādikam rūpavattvāt'\nityanumānena vāyvāditvābhāve ca sati tādṛśadravyaṃ taijasaṃ\npṛthivyādyaṣṭakānyatve sati dravyatvāt iti pariśeṣānumānena tasya\ntaijasatvaṃ sidhyatīti/ na ca tādṛśadravyasya rūpavattvamasiddhamiti kathaṃ\ntena hetunā vāyvādibhedaḥ sādhya iti vācyam/ tasya rūpaśūnyatve\nvāyvādivat dravatvanāśapratibandhakatvānupapattyā rūpavattvasvīkārasya\nāvaśyakatvāt ityāśayāt/ vastuto naimittikadravatvavattvenaiva\nhetunā vāyvādibhedo 'pi śakyaḥ sādhayitum/ tathā ca tejastvena\nnirṇītaṃ pratibandhakaṃ dravyameva suvarṇaṃ hiraṇyamityādibhiḥ\nviśeṣaśabdaiḥ sāmānyaśabdaiśca vyavahriyata iti sidhyati/</p>\n\n<p>atredaṃ tattvam -\npratibandhakābhāvaviśiṣṭaḥ atyantāgnisaṃyogaḥ pārthivadravatvanāśaṃ\niti heturiti</p>\n\n<p>kāryakāraṇabhāvaḥ\nāvaśyakaḥ/ tatra suvarṇasthapārthivabhāgagatadravatvanāśarūpakāryābhāvaḥ\npratibandhakābhāvaviśiṣṭātyantāgnisaṃyogarūpakāraṇābhāvaprayukta iti\nnirvivādam/ tatra tādṛśaviśiṣṭābhāvarūpaḥ kāraṇābhāvaḥ na\nviśeṣyābhāvāt, atyantāgnisaṃyogarūpasya viśeṣyasya tatra sattvāt/\nkiṃ tu pratibandhakābhāvarūpasya viśeṣaṇasyābhāvādeva vaktavya iti\npratibandhakaṃ kiñcit dravadravyāntaraṃ tatrāstīti vaktavyam/ tasyāpi\npṛthivītve taddravatvanāśapratibandhakaṃ dravyāntaraṃ tasyāpi\ntathetyanavasthā syāt/ ataḥ pratibandhakāntaraṃ vinā\navinaśyaddravatvādeva tanna pṛthivī iti/ ayaṃ dīpikāgranthaḥ\npārthivabhāgasyāpi dravatvaṃ tejobhāgasyāpi dravatvamityaṅgīkṛtya\npravṛtta iti pratīyate 'pītadravyadravatvanāśa' 'dravadravyāntara' iti\npadayoḥ svārasyāt/ muktāvalyāṃ tu 'jalamadhyasthamaṣīkṣodavat\ntasyādrutatvāta' iti granthena pārthivabhāgasya dravatvābhāva eva\npratipāditaḥ/ tanmate suvarṇasya taijasatvasādhakānumānamanyadeveti/</p>\n\n<p>prakāśikāyām -\nsuvarṇasya pītimagurutvāśrayato 'tiriktatvamiti/ suvarṇaśabdavācyasya\nbhāgaviśeṣasya pṛthivībhāgādatiriktatvamityarthaḥ/\nanumāne 'prayojakaśaṅkāvāraṇāyeti/ suvarṇaśabdavācyasya\nbhāgaviśeṣasya pṛthivyatiriktatvasādhake 'suvarṇam apārthivam\natyantāgnisaṃyoga sati anucchidyamānadravatvādhikaraṇatvāt'\nityanumāne atyantāgnisaṃyoge sati\nanucchidyamānadravatvādhikaraṇatvarūpaheturastu apārthivatvarūpasādhyaṃ\nmāstu ityaprayojakaśaṅkāyāṃ tadvāraṇāya yadi suvarṇasya\npārthivatvaṃ syāt tarhi atyantāgnisaṃyoge sati\nucchidyamānadravatvādhikaraṇameva syāt; pārthivadravatvanāśaṃ prati\natyantāgnisaṃyogasya kāraṇatvāt\nityevaṃrūpamanukūlatarkamāhetyarthaḥ/ asati pratibandhake ityasya\npratibandhakābhāvaviśiṣṭamityarthaḥ/ tasya dravatve 'nvayaḥ/ vaiśiṣṭyaṃ ca\nsaṃyogasamavāyaghaṭita ekakālāvacchinnaikādhikaraṇavṛttitvarūpasāmānādhi karaṇyasambandhena/\natyantānalasaṃyoge sati ityasyāpi\nsamavāyaghaṭitoktasāmānādhikaraṇyasambandhena\natyantāgnisaṃyogaviśiṣṭamityarthaḥ/ anvayaśca tasya dravatve eva/\njalamadhyasthaghṛtādau vyabhicāravāraṇāyeti/\napārthivatvarūpasādhyābhāvavati tatra\nanucchidyamānadravatvarūpahetusattvāditi bhāvaḥ/\nagnisaṃyogāsamānādhikaraṇadravatvavati ghṛtādāviti/\nśikyasthaghṛtādau ityarthaḥ/</p>\n\n<p>atyantānalasaṃyogītyādi/ pītimāśrayatvamātrasya\npakṣatāvacchedakatve tadavacchedena ca anumiteruddeśyatve\nagnisaṃyogarahitasyāpi pītimāśrayasya pakṣatāvacchedakākrāntatayā\ntatrāgnisaṃyogaghaṭitasya hetorabhāvāt bhāgāsiddhiḥ syāt iti\ntadvāraṇāya atyantānalasaṃyogīti pakṣaviśeṣaṇam/\natyantānalasaṃyoginaḥ taijasabhāgasya sādhyaśūnyatvāt bādhaḥ syāt\niti tadvāraṇāya pītimāśraya iti/ dravadravyāntarasya apratibandhakatve\ntatkalpane 'pi prakṛte nopayoga iti sūcanāya\ndravatvanāśapratibandhaketi sādhyaviśeṣaṇam/ jalamadhyasthaghṛtādau\npārthivadravatvanāśaṃ prati dravadravyasyaiva pratibandhakatvadarśanāt\nprakṛte 'pi pratibandhakaṃ dravyaṃ dravameva syādityabhipretya draveti\nviśeṣaṇam/ anumānaparyavasānamiti/\najijñāsitārthaṃsiddhirūpamarthāntaraṃ vārayitumityarthaḥ/</p>\n\n<p>nanu yadi suvarṇaṃ\ntaijasaṃ bhavet tarhi tejoguṇayoḥ uṣṇasparśabhāsvaraśuklarūpayoḥ\nsuvarṇe upalabdhiḥ syāt/ yataḥ na tayoḥ suvarṇe upalabdhiḥ ataḥ suvarṇaṃ\nna taijasamiti śaṅkānirāsārthaḥ tasyeti grantha ityāha---nanu\nuṣṇasparśeti/ vastutaḥ suvarṇe vidyamānayorapi uṣṇasparśaśuklarūpayoḥ\npratyakṣaṃ prati pārthivagatasparśarūpe pratibandhake iti\ndīpikāyāmuktam/ tacca pratibandhakatvaṃ doṣavidhayā na tu tadvattābuddhiṃ\nprati tadabhāvavattājñānavidhayetyabhipretyāha ---</p>\n\n<p>doṣavidhayetyādiriti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>vāyunirūpaṇam</hi></p>\n\n<l rend='bold'>AnTs_13 rūparahitasparśavān vāyuḥ / sa dvividho nityo 'nityaś ca / nityaḥ paramāṇurūpaḥ / anityaḥ kāryarūpaḥ / punas trividhaḥ śarīrendriyaviṣayabhedāt / śarīraṃ vāyuloke / indriyaṃ sparśagrāhakaṃ tvaksarvaśarīravarti / viṣayo vṛkṣādikampanahetuḥ // śarīrāntaḥsaṃcārī vāyuḥ prāṇaḥ / sa caiko 'py upādhibhedāt prāṇāpānādisaṃjñā labhate //</l>\n\n<p>rūparahitasparśavān vāyuḥ/ saḥ dvividhaḥ/ nityaḥ anityaśca\niti/ nityaḥ paramāṇurūpaḥ/ anityaḥ kāryarūpaḥ/ punastrividhaḥ ---\nśarīra - indriya - viṣayabhedāt/ śarīram vāyuloke/ indriyaṃ\nsparśagrāhakaṃ tvak/ sarvaśarīravṛttiḥ/ viṣayo vṛkṣādikampanahetuḥ\nvāyuḥ/ śarīrāntassañcārī vāyuḥ prāṇaḥ/ sa caiko 'pi upādhibhedāt\nprāṇāpānādisaṃjñāṃ labhate/</p>\n\n<p><hi rend='bold'>dīpikā</hi></p>\n\n<p>vāyuṃ lakṣayati -\nrūparahiteti/ ākāśādau ativyāptivāraṇāya sparśavāniti/\npṛthivyādau ativyāptivāraṇāya rūparahiteti/ prāṇasya kutrāntarbhāva\nityata āha - śarīreti/ sa ceti/ eka eva prāṇaḥ sthānabhedāt\nprāṇāpānādiśabdaiḥ vyavahriyata ityarthaḥ/</p>\n\n<p>sparśānumeyo vāyuḥ/\ntathā hi - yo 'yaṃ vāyaiṃ vāti sati anuṣṇāśītasparśaṃ upalabhyate sa\nkvacidāśritaḥ guṇatvāt rūpavat/ na cāsya āśrayaḥ pṛthivī,\nudbhūtasparśaṃvatpārthivasya udbhūtarūpavattvaniyamāt/ na jalatejasī,\nanuṣṇāśītasparśavattvāt/ na vibhucatuṣṭayam,\nsarvatropalabdhiprasaṅgāt/ na manaḥ, paramāṇusparśasya atīndriyatvāt/\ntasmāt ya. pratīyamānasparśāśrayaḥ sa vāyuḥ (eva)/</p>\n\n<p>nanu vāyuḥ pratyakṣaḥ\npratyakṣasparśāśrayatvāt ghaṭavat iti cet - na/\nudbhūtarūpavattvasyopādhitvāt/ 'yatra dravyatve sati\nbahirindriyajanyapratyakṣatvam, tatra udbhūtarūpavattvam' iti\nsādhyavyāpakatvam/ pakṣe sādhanāvyāpakatvam/ na caivaṃ\ntaptavāristhatejaso 'pi apratyakṣatvāpattiḥ iṣṭatvāt/ tasmāt\nrūparahitatvāt vāyuḥ apratyakṣaḥ/</p>\n\n<p><hi rend='bold'>prakāśikā</hi></p>\n\n<p>śarīreti iti/\ntathā ca prāṇasya viṣaye antarbhāva iti bhāvaḥ/ sthānabhedāditi/ 'hṛdi\nprāṇa' ityādikośoktasthānabhedādityarthaḥ/ mukhanāsikābhyāṃ\nniṣkramaṇapraveśanāt prāṇaḥ/ malādīnāmadhonayanāt apānaḥ/ āhāreṣu\npākārthaṃ vahneḥ samunnayanāt samānaḥ/ ūrdhvanayanāt udānaḥ/\nnāḍīmukheṣu vitananāt vyānaḥ/</p>\n\n<p>svamataṃ darśaṃyati - sparśānumeya iti/\nasya - upalabhyamānasparśasya āśrayaḥ pṛthivī na ca ityanvayaḥ/\ncatuṣṭayamiti/ idaṃ ākāśādipratyekabhedasādhanābhiprāyeṇa/\nsarvatropalabdhiprasaṅgāditi/ sparśasyetyādiḥ/ ākāśādīnāṃ\nvibhutvāditi bhāvaḥ/</p>\n\n<p>pratyakṣaḥ - bahirindriyajanyapratyakṣaviṣayaḥ/\nanudbhūtasparśāśraye tvagindriye vyabhicāravāraṇāya pratyakṣeti/\nupādhitvāditi/ tathā ca hetau upādhivyabhicāreṇa\nsādhyavyabhicāronnayanasambhavāt na pratyakṣatvasiddhiriti bhāvaḥ/ nanu\ntādṛśapratyakṣatvasya guṇādāvapi sattvena tatrodbhūtarūpābhāvena\nsādhyāvyāpakatvāt kathaṃ tasyopādhikatvamityata āha - yatreti/ tathā\nca pakṣadharmāvacchinnasādhyavyāpako 'yaṃ upādhiriti bhāvaḥ/\nevaṃ-pratyakṣasparśāśrayasyāpi udbhetarūpābhāvena pratyakṣatvānaṅgīkāre '\napratyakṣatvāpattiriti/ udbhūtarūpābhāvāditi bhāvaḥ/</p>\n\n<p><hi rend='bold'>bālapriyā</hi></p>\n\n<p>na vibhucatuṣṭayam\nityasya vibhucatuṣṭayatvāvacchinnapratiyogitākabhedavāniti nārthaḥ;\nvibhāvapi pratyekaṃ taccatuṣṭayabhedasambhavenābhimatāsiddheḥ/ api tu\nupalabhyamānasparśāśrayaḥ ākāśādyātmāntānyatamabhinna iti artho\nvivakṣita ityāśayenāha -\nidamākāśādipratyekabhedasādhanābhiprāyeṇeti/</p>\n\n<p>tathā ca hetāviti/ 'pratyakṣasparśāśrayatvaṃ\npratyakṣatvavyabhicāri pratyakṣatvavyāpakodbhūtarūpavyabhicāritvāt;\nyat yadvyāpakavyabhicāri tat tadvyabhicāri' iti prayogo 'tra\nvivakṣitaḥ/ nanu 'vāyuḥ bahirindriyajanyapratyakṣaviṣayaḥ\npratyakṣasparśāśrayatvāt' ityanumāne udbhūtarūpasya upādhitvaṃ na\nsambhavati/ upādheḥ udbhūtarūpasya sādhyavyāpakatvābhāvāt\nbahirindriyajanyapratyakṣaviṣayatvavati guṇādau udbhūtarūpābhāvāt\nityāśaṅkate - nanu tādṛśapratyakṣatvasyetyādinā/\nbahirindriyajanyapratyakṣaviṣayatvasyetyarthaḥ/ tathā ceti/ pakṣaḥ vāyuḥ\ntadgatadharmaḥ dravyatvam tadavacchinnaṃ sāmānādhikaraṇyasambandhena\ntadviśiṣṭaṃ sādhyaṃ bahirindriyajanyapratyakṣaviṣayatvaṃ tadvyāpaka\nityarthaḥ/ evaṃ ca dravyatvaviśiṣṭabahirindriyajanyapratyakṣaviṣayatvaṃ\nguṇādau nāsti tatra dravyatvarūpaviśeṣaṇābhāvāt/ api tu dravye\nghaṭādāvevāsti/ tatra ca udbhūtarūpamastīti udbhūtarūpasya\npakṣadharmāvacchinnasādhyavyāpakatvādupādhitvamupapadyata iti/ upādhirhi\nkevalasādhyavyāpakaḥ, pakṣadharmāvacchinnasādhyavyāpakaḥ,\nsādhanāvacchinnasādhyavyāpaka iti trividhaḥ/ tatra\nmadhyamo 'yamupādhiriti bhāvaḥ/ evamiti vyākhyeyaṃ padam/ tasya\nvyākhyānaṃ pratyakṣasparśāśrayasyāpyudbhūtarūpābhāvena\npratyakṣatvānaṅgīkāra iti/ udbhūtarūpasya sādhyavyāpakasya\nvāyāvabhāvena vyāpakābhāvāt vyāpyābhāva iti rītyā\npratyakṣatvābhāvasya siddheriti bhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>sṛṣṭisaṃhāraprakriyā</hi></p>\n\n<p>idānīṃ\nkāryarūpapṛthivyādicatuṣṭayasya utpattivināśakramaḥ kathyate/ īśvarasya\ncikīrṣāvaśāt paramāṇuṣu kriyā</p>\n\n<p>jāyate/ tataḥ\nparamāṇudvayasaṃyoge sati dvyaṇukamutpadyate/ tribhireva dvyaṇukaiḥ\ntryaṇukaṃ utpadyate/ evaṃ caturaṇukādikrameṇa mahatī pṛthivī, mahatya\nāpaḥ, mahattejaḥ, mahāvāyuḥ utpadyate/ evamutpannasya kāryadravyasya\nsaṃjihīrṣāvaśāt kriyayā paramāṇudvayavibhāge dvyaṇukanāśa\nityevaṃ pṛthivyādināśaḥ/ asamavāyikāraṇanāśāt dvyaṇukanāśaḥ/\nsamavāyikāraṇanāśāt tryaṇukānāśa iti saṃpradāyaḥ/\nsarvatrāsamavāyikāraṇanāśāt dravyanāśa iti navīnāḥ/</p>\n\n<p>kiṃ punaḥ\nparamāṇusadbhāve pramāṇam? ucyate - jālasūryamarīcisthaṃ sarvataḥ\nsūkṣmatamaṃ yat dravyaṃ upalabhyate tatsāvayavam cākṣuṣadravyatvāt\nghaṭavat/ tryaṇukāvayavo 'pi sāvayavaḥ mahadārambhakatvāt kapālavat/\nyaḥ dvyaṇukāvayavaḥ sa eva paramāṇuḥ/ sa ca nityaḥ, tasyāpi kāryatve\nanavasthāprasaṅgāt/ sṛṣṭipralayasadbhāve 'dhātā yathāpūrvaṃ\nakalpayat' ityādi śrutireva pramāṇam/\n'sarvakāryadravyadhvaṃso 'vāntarapralayaḥ, sarvabhāvakāryadhvaṃso\nmahāpralayaḥ' iti vivekaḥ/</p>\n\n<p><hi rend='bold'>prakāśikā</hi></p>\n\n<p>nanu paramāṇupuñjasyaiva ghaṭādirūpatvena\natiriktāvayavinaḥ asattvāt pṛthivyādicatuṣṭayasya\nnityatvānityatvābhyāṃ vibhāgakathanamanupapannaṃ ityāśaṅkāṃ\nvārayati -- idānīmiti/ pṛthivyādicatuṣṭayanirūpaṇānantaram\nityarthaḥ/ vdyaṇukanāśa ityasya paramāṇudvayasaṃyoganāśādityādiḥ/\nsarvatreti/ janyadravyasāmānya ityarthaḥ/ sarvatra ekarītirevocitā\niti bhāvaḥ/</p>\n\n<p>cākṣuṣadravyatvāditi/\ncākṣuṣatve sati dravyatvādityarthaḥ/ rūpādau ātmani ca\nvyabhicāravāraṇāya viśeṣyaviśeṣaṇe/ na ca idaṃ aprayojakamiti\nśaṅkyam/ cākṣuṣaṃ prati kāraṇasya mahattvasya truṭāvapekṣitatayā\nsāvayavatvaṃ vinā avayavasaṅkhyājanyasya tasya svīkartumaśakyatvādinti\nsaṅkṣepaḥ/ yatkiciñjjanyadravyadhvaṃsasya idānīmapi sattvāt sarveti/\nnityadravyāṇāṃ dhvaṃsāsambhavāt kāryeti/ paramāṇuniṣṭharūpādīnāṃ\ntadānīmapi sattvāt dravyeti/ dhvaṃsānāṃ dhvaṃsāṃsaṃbhavena\nmahāpralaye 'pi sattvāt bhāvetīti dik/</p>\n\n<p><hi rend='bold'>bālapriyā</hi></p>\n\n<p>paramāṇupuñjasyaiveti/ paramāṇusamūhasyaivetyarthaḥ/\natiriktāvayavina iti/ paramāṇubhinnasya avayavina ityarthaḥ/\nvibhāgakathanamanupapannamiti/ anityasya pṛthivyādicatuṣṭayasyābhāvāt\niti bhāvaḥ/ mūle cikīrṣāvaśāditi/ sisṛkṣāvaśādityarthaḥ/\ntribhireva vdyaṇukairiti/ dvābhyāṃ dvyaṇukābhyāṃ tryaṇukotpattiḥ na\nbhavati/ tryaṇukamiti\n1tritvasaṅkhyākāṇvavayavakatvapravṛttinimittakatryaṇukaśabdānupapatteriti\nmatvā evamuktam/ kāryadravyasya saṃjihīrṣāvaśāditi/\nkāryandravyaviṣayakeśvarakartṛkasaṃhārecchāvaśādityarthaḥ/\nasamavāyikāraṇanāśāditi/ dvyaṇukasya asamavāyikāraṇaṃ yaḥ</p>\n\n<p>paramāṇudvayasaṃyogaḥ\ntasya nāśāt dvyaṇukasya nāśa ityarthaḥ/ samavāyikāraṇanāśāt\ntryaṇukanāśa iti tryaṇukasya yat samavāyikāraṇaṃ dvyaṇukaṃ tasya\nnāśāt tryaṇukanāśa ityarthaḥ/ dvyaṇukasya tu\nsamavāyikāraṇanāśāt nāśo na vaktuṃ śakyate/ samavāyikāraṇasya\nparamāṇoḥ nāśāsambhavāditi bhāvaḥ/ jālasūryetyādi/ prathamānumānaṃ\ndvyaṇukasādhakam, dvitīyānumānaṃ paramāṇusādhakamiti vivekaḥ/</p>\n\n<p>cākṣuṣadravyatvādityasya\ncākṣuṣaṃ ca tat dravyatvaṃ ceti samāse ghaṭādau cākṣuṣaṃ yat dravyatvaṃ\ntasyaiva ātmani sattvena sāvayavatvābhāvavati tatra hetoḥ vyabhicāraḥ\nsyāt/ ataḥ cākṣuṣaṃ ca tat dravyaṃ ca cākṣuṣadravyaṃ tasya bhāvaḥ iti</p>\n\n</div>\n<div>\n\n<p>1. tritvasaṃkhyāketi/\ntrīṇi aṇūni yasya tat tryaṇukamiti vigrahaḥ/ tathā ca\ntritvaṃsaṃkhyāviśiṣṭāṇvavayavakatvaṃ tryaṇukaśabdasya pravṛttinimittam/\ntatra tribhirdvyaṇukaiḥ tryaṇukotpattāveva saṃgacchata iti bhāvaḥ/</p>\n\n</div>\n<div>\n\n<p>cākṣuṣadravyaṃ tasya\nbhāvaḥ iti samāso 'tra vivakṣitaḥ/ tena cākṣuṣatvaviśiṣṭadravyatvaṃ\nheturiti phalati/ vaiśiṣṭyaṃ ca sāmānādhikaraṇyasambandhena/ ātmani\ncākṣuṣatvarūpaviśeṣaṇābhāvāt viśiṣṭadravyatvarūpo hetuḥ nāstīti\nna vyabhicāra</p>\n\n<p>ityāśayenāha -\ncākṣuṣatve sati dravyatvādityartha iti/ cākṣuṣatvamātroktau\nsāvayavatvarūpasādhyābhāvavati rūpādau cākṣuṣatvasattvāt vyabhicāra\niti tadvāraṇāya dravyatvopādānam/ dravyatvamātroktau ātmani\nvyabhicāra iti tadvāraṇāya dravyatvopādānam/ dravyatvamātroktau\nātmani vyabhicāra iti tadvāraṇāya\ncakṣurindriyajanyapratyakṣaviṣayatvarūpacākṣuṣatvopādānam/\nviśeṣyaviśeṣaṇe iti/ viśeṣyaṃ dravyatvam/ viśeṣaṇaṃ\ncākṣuṣatvam/</p>\n\n<p>na\ncedamaprayojakamiti/ cākṣuṣadravyatvarūpaheturastu,\nsāvayavatvarūpasādhyaṃ māstu ityāśaṅkāyāṃ\ntadvārakatarkābhāvādityarthaḥ/ aprayojakam ityasya\nvyabhicāraśaṅkānivartakatarkaṃśūnyamityarthaḥ/ tryaṇukarūpe pakṣe\nsāvayavatvaṃ nāsti cet cākṣuṣadravyatvarūpaheturapi na syāt/\ncākṣuṣapratyakṣaṃ prati mahattvasya kāraṇatayā tryaṇuke mahattvaṃ yadi syāt\ntadaiva cākṣuṣatvaṃ tasya bhavet/ tryaṇuke mahattvaṃ tu\navayavagatabahutvasaṅkhyājanyamiti tryaṇukaṃ sāvayavamiti\naṅgīkāryam/ tathā ca sāvayavatvasya mahattvadvārā\ntryaṇukacākṣuṣatvaprayojakatvāt sāvayavatvacākṣuṣatvayoḥ</p>\n\n<p>prayojyaprayojakabhāvarūpānukūlatarkasadbhāvāt\nnedamanumānaṃ aprayojakam ityāśayaḥ/</p>\n\n<p>nanu\ntryaṇukagatamahattvasya nityatvasvīkāreṇa avayavasaṅkhyājanyatvasya\nanāvaśyakatvāt sāvayavatvaṃ vināpi cākṣuṣatvopapatteḥ\naprayojakameva dvyaṇukasādhakatvenopanyastamanumānam\nityāśaṅkyāha - saṅkṣepa iti/\naṇuvyavahārasyāṇuparimāṇanibandhanatayā\ntadāśrayadvyaṇukākhyāṇuvastunaḥ avaśyāṅgīkaraṇīyatvāditi bhāvaḥ/</p>\n\n<p>sarvabhāvakāryadhvaṃsaḥ\nmahāpralaya iti/ mahāpralayānantaraṃ punaḥ sṛṣṭyanabhyupagamenedam/\ntadabhyupagame tu punaḥ sṛṣṭyupayogidharmādharmayorāvaśyakatvāt\nsarvaṃbhāvakāryadhvaṃsarūpo mahāpralaya eva na syāt ityavadheyam/\n'dhātā yathāpūrvamakalpayat' iti śrutistu\navāntarapralayānantarasṛṣṭiviṣayeti teṣāmāśayaḥ/ mahāpralaye 'pi\nsattvāditi/ tathā ca sarvakāryāntargatadhvaṃsasya dhvaṃsābhāvāt\nsarvakāryadhvaṃsarūpalakṣaṇāsambhavaḥ syāt iti tadvāraṇāya\nbhāvapadamiti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>ākāśanirūpaṇam</hi></p>\n\n<l rend='bold'>AnTs_14 śabdaguṇam ākāśam / tac caikaṃ vibhu nityaṃ ca //</l>\n\n<p>śabdaguṇakamākāśam/ tacca ekam, vibhu, nityam ca/</p>\n\n<p><hi rend='bold'>dīpikā</hi></p>\n\n<p>ākāśaṃ lakṣayati -\nśabdaguṇakamiti/ nanu ākāśamapi pṛthivyādivannānā kiṃ? netyāha -\ntaccaikamiti/ bhede pramāṇābhāvāt ityarthaḥ/ ekatvādeva sarvatra\nśabdopalabdheḥ vibhutvaṃ aṅgīkartavyamityāha- vibhviti/\nsarvamūrtadravyasaṃyogitvam vibhutvam/ mūrtatvam\nparicchinnaparimāṇavattvaṃ, kriyāvattvam vā/ vibhutvādeva ātmavat\nnityaṃ ityāha - nityaṃ ceti/</p>\n\n<p><hi rend='bold'>prakāśikā</hi></p>\n\n<p>śabdaguṇakamityatra\nśabdavaditi vaktavye tathākathanaṃ 'ākāśe śabda eva viśeṣaguṇa' iti\ndyotanāya/ ghaṭākāśo maṭhākāśa ityādivyavahārasyopādhikṛtatvena\nasādhakatvāt ākāśasya anekatve pramāṇaṃ netyāha - bheda iti/\nekatvāditi/</p>\n\n<p>ākāśasyetyādiḥ/\nnanvekatve 'pi avibhutvaṃmastu ityata āha - sarvatreti/\nsarvadigavacchedenetyarthaḥ/ paricchinnaparimāṇavattvamiti/ yadi\nparicchinnasya apakarṣāśrayatvātmakatayā paramaṇoraṇutaratvena\ndvyaṇukaparimāṇāpekṣayā paramāṇuparimāṇasya apakṛṣṭatvābhāvāt\nparamāṇuṣu avyāptamidaṃ lakṣaṇamityucyate tadāpyāhakriyāvattvamiti/\nvastutastu lāghavamevottarakalpānusaraṇe bījam iti dhyeyam/</p>\n\n<p><hi rend='bold'>bālapriyā</hi></p>\n\n<p>nanu ghaṭākāśaḥ\nmaṭhākāśa ityādivyavahārāt ākāśe 'pi bhedo 'stītyavagamyate/\ntathā ca bhede pramāṇābhāvāditi dīpikoktiḥ na saṅgacchate/\nuktavyavahārasyaiva ākāśasyānekatve pramāṇatvāt ityāśaṅkya\nghaṭamaṭhādirūpo ya ākāśasya avacchedakaḥ padārthaḥ tadgataṃ\nbhedamāśritya ghaṭākāśo maṭhākāśa ityādivyavahāraḥ, na tu\nākāśagataṃ bhedam/ ataḥ sa na bhede pramāṇamiti samādhānaṃ abhiprayan\nāha - ghaṭākāśa iti/ upādhikṛtatveneti/</p>\n\n<p>ghaṭamaṭhajñadirūpāvacchedakagatabhedānimittakatvenetyarthaḥ/\nasādhakatvāditi/ ākāśabhedāsādhakatvādityarthaḥ/</p>\n\n<p>aṇutaratveneti/\nutkarṣāśrayāṇuparimāṇavattvenetyarthaḥ/</p>\n\n<p>nanu paricchinnatvaṃ\nnāpakarṣāśrayatvam/ api tu paramamahatparimāṇabhinnatvam,\nākāśādicatuṣṭayānyatamāsamavetatvaṃ vā/ tathā ca\nparamamahatparimāṇānyaparimāṇavattvaṃ\nākāśādicatuṣṭayānyatamāsamavetaparimāṇavattvaṃ vā mūrtatvam, tacca\nparamāṇuṣvapi vartata iti na tatrāvyāptiḥ/ ato\ndvitīyalakṣaṇānusaraṇe nāvyāptirheturityāśaṅkyāha - vastutasatu\niti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>kālanirūpaṇam</hi></p>\n\n<l rend='bold'>AnTs_15 atītādivyavahārahetuḥ kālaḥ / sa caiko vibhur nityaś ca //</l>\n\n<p>atītādivyavahārahetuḥ kālaḥ/ sa ca ekaḥ vibhuḥ nityaśca/</p>\n\n<p><hi rend='bold'>dīpikā</hi></p>\n\n<p>kālaṃ lakṣayati -\natīteti/ sarvādhāraḥ kālaḥ sarvaṅkāryanimittakāraṇam/</p>\n\n<p><hi rend='bold'>prakāśikā</hi></p>\n\n<p>atītādivyavahārahetuḥ kāla iti mūle ādinā\nanāgatādiparigrahaḥ/ atītatvaṃ ca vartamānadhvaṃsapratiyogitvam/</p>\n\n<p>varnamānatvam iha\nśabdaprayogādhikaraṇakālavṛttivam/ bhaviṣyatvaṃ ca\nvartamānaprāgabhāvapratiyogitvaṃ/ atra sarvatra kālasya ghaṭakatayā\nśabdaprayogarūpātītādivyavahāre hetutvaṃ tasya iti dhyeyam/ na ca\ntādṛśavyavahāraḥ sūryaparispandopādhimādāya sambhavatīti vācyam/\nanugatasya vyavahārasya anugataviṣayaṃ vinā asambhavena\natiriktakālasvīkārāditi dik/ sarvādhāra iti/\nkālikasambandhenetyādiḥ/ atra vibhinnakālikayoḥ\nādhārādheyabhāvavirahāt kriyādeḥ sarvādhāratvaśaṅkaiva\nnāvataratīti bhāvaḥ/</p>\n\n<p><hi rend='bold'>bālapriyā</hi></p>\n\n<p>nanu ghaṭaḥ atītaḥ\nvartamānaḥ bhaviṣyan ityādiśabdaprayogaḥ kālasya yaḥ upādhiḥ\navacchedakaḥ sūryaparispandaḥ taddhetukaḥ/ tathā ca atīta ityasya\nśabdaprayogādhikaraṇasūryaparispandavṛttidhvaṃsapratiyogītyarthaḥ/\nvartamāna ityasya śabdaprayogādhikaraṇasūryaparispandavṛttirityarthaḥ/\nbhaviṣyannityasya\nśabdaprayogādhikaraṇasūryaparispandavṛttiprāgabhāvapratiyogītyarthaḥ/\ntathā ca na kālaḥ sidhyati ityāśaṅkate - na ca tādṛśavyavahāra\niti/ samādhatte - anugatasyeti/ ekarūpaḥ atītaḥ ityādiḥ vyavahāraḥ\nekarūpaṃ viṣayaṃ vinā na sambhavati iti ekaḥ kālaḥ svīkaraṇīyaḥ/\nsūryaparispandastu anekaḥ/ ataḥ kālaghaṭanayaiva atītatvādikaṃ\nnirvācyaṃ iti bhāvaḥ/</p>\n\n<p>api ca sūryaparispandaḥ\natītādiviṣayeṣu sākṣātsambandhena nāsti/ ataḥ\n1svāśrayatapanasaṃyogisaṃyogādirūpaparamparāsambandhenaiva\nsūryaparispandavṛttitvaṃ ghaṭādervaktavyam/ tadapekṣatā lāghavāt\nsākṣātsambandhaśālikālasvīkaraṇamevocitamityāśayenāha - digiti/\nviṣayatāsambandhena sarvādhāratvaṃ jñānasyāpyasti ityāśaṅkya\nkālikasambandhenetyādiriti kathitam/\nsarvapadārthaniṣṭhakālikasambandhāvacchinnādheyatānirūpitādhikaraṇatvaṃ\nsarvādhāratvamatra vivakṣitamiti bhāvaḥ/</p>\n\n</div>\n<div>\n\n<p>1. svāśrayeti/ svaṃ\nsūryaparispandaḥ tadāśrayaḥ sūryaḥ tatsaṃyogī kālaḥ tatsaṃyogī\nghaṭasya/</p>\n\n</div>\n<div>\n\n<p>nanu kriyāmātraṃ\nkālopādhiriti siddhāntāt kriyāyāḥ kālikasambandhena\nsarvādhāratvasattvāt tatrātivyāptirityata āha - atra\nvibhinnakālikayoriti/ kriyāyāḥ\ntatsamakālavartisakalapadārthādhāratve 'pi\ntadasamakālavartipadārthādhāratvaṃ na saṃbhavati,\nbhinnakālikayorādhārādheyabhāvavirahāt/ sarvādhāratvamityatra\nsarvapadaṃ tu sakalakālavartisarvapadārthaparam, ato na\nkriyāyāmativyāptiriti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>diṅnirūpaṇam</hi></p>\n\n<l rend='bold'>AnTs_16 prācyādivyavahārahetur dik / sā caikā vibhvī nityā ca //</l>\n\n<p>prācyādivyavahārahetuḥ dik/ sā ca ekā vibhvī nityā ca/</p>\n\n<p><hi rend='bold'>dīpikā</hi></p>\n\n<p>diśo lakṣaṇamāha -\nprācīti/ digapi kāryamātranimittakāraṇam/</p>\n\n<p><hi rend='bold'>prakāśikā</hi></p>\n\n<p>prācyādivyavahārahetuḥ iti mūle ādinā\npratīcyādiparigrahaḥ/ udayācalasannihitamūrtāvacchinnā dik prācī/\nastācalasannihitamūrtāvacchinna dik pratīcī/\nmerusannihitamūrtāvacchinna dik udīcī/ tadvyavahitamūrtāvacchinnā\ntu dakṣiṇā/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>ātmanirūpaṇam</hi></p>\n\n<l rend='bold'>AnTs_17[1] jñānādhikaraṇam ātmā / sa dvividhaḥ paramātmā jīvātmā ca / tatreśvaraḥ sarvajñaḥ paramātmaika eva / jīvātmā pratiśarīraṃ bhinno vibhur nityaś ca //</l>\n\n<p>jñānādhikaraṇam ātmā/ saḥ dvividhaḥ jīvātmā paramātmā ceti/</p>\n\n<p><hi rend='bold'>īśvarasādhanam</hi></p>\n\n<p>tatreśvaraḥ sarvajñaḥ\nparamātmā eka eva/</p>\n\n<p><hi rend='bold'>jīvātmanirūpaṇam</hi></p>\n\n<p>jīvastu\npratiśarīraṃ bhinnaḥ/ vibhuḥ nityaśca/</p>\n\n<p><hi rend='bold'>dīpikā</hi></p>\n\n<p>ātmano lakṣaṇamāha\n- jñāneti/ ātmānaṃ vibhajate - sa dvividha iti/</p>\n\n<p>paramātmano lakṣaṇamāha\n- tatreti/ nityajñānādhikaraṇatvam īśvaratvam/ nanu\nīśvarasadbhāve kiṃ pramāṇam? na tāvat pratyakṣam/ taddhi bāhyaṃ\nāntaraṃ vā/ nādyaḥ, arūpidravyatvāt/ na dvitīyaḥ,\nātmasukhaduḥkhādivyatiriktatvāt/ nāpyanumānam, liṅgābhāvāt/\nnāpyāgamaḥ, tathāvidhāgamābhāvāt iti cet - na/ 'aṅkurādikaṃ\nsakartṛkaṃ kāryatvāte ghaṭavat' ityanumānasyaiva pramāṇatvāt/\nupādānagocarāparokṣajñānacikīrṣākṛtimattvaṃ kartṛtvam/ upādānaṃ\nsamavāyikāraṇam/ sakalaparamāṇvādisūkṣmadarśitvāt sarvajñatvam/ 'yaḥ\nsarvajñaḥ sarvaṃvit' ityādyāgamo 'pi tatra pramāṇam/</p>\n\n<p>jīvasya lakṣaṇamāha -\njīva iti/ sukhādyāśrayatvaṃ jīvalakṣaṇam/ nanu 'manuṣyo 'ham',\n'brāhmaṇo 'ham' ityādau sarvatra ahaṃpratyaye śarīrasyaiva viṣayatvāt\nśarīrameva ātmā iti cet - na/ śarīrasya ātmatve\nkarapādādināśe śarīranāśāt ātmano 'pi nāśaprasaṅgāt/ nāpi\nindriyāṇāṃ ātmatvam 'yo 'haṃ ghaṭaṃ adrākṣam so 'haṃ idānīṃ\nspṛśāmi' ityanusandhānābhāvaprasaṅgāt/ anyānubhūter'the\nanyasyānusandhānāyogāt/ tasmāt dehendriyavyatiriktaḥ jīvaḥ\nsukhaduḥkhādivaicitryāt pratiśarīraṃ bhinnaḥ/ sa ca na paramāṇuḥ/\nsarvaśarīravyāpisukhādyanupalabdhiprasaṅgāt/ na madhyamaparimāṇavān/\ntathā sati anityatvaprasaṅgena kṛtahāna - akṛtābhyāgamaprasaṅgāt/\ntasmāt nityaḥ vibhuḥ jīvaḥ/</p>\n\n<p><hi rend='bold'>prakāśikā</hi></p>\n\n<p>mūle jñānādhikaraṇamiti/ samavāyena\njñānavadityarthaḥ/ tatra - tayormadhye/ dīpikāyām\nnityajñānādhikaraṇatvamiti/ na ca '(nityaṃ) vijñānaṃ ānandaṃ brahma' iti\nśrutvā virodha iti vācyam/ ānandapadasya ānandavadarthakatāyā\niva vijñānapadasyāpi</p>\n\n<p>vijñānavadarthakatāsvīkāreṇa avirodhāt/ na ca ānandapadasyaiva\ntādṛśārthakatvamasiddhamiti vācyam/ arśa ādyajantatvāṅgīkāreṇa\ntādṛśārthasiddheḥ/ anyathā napuṃsakatvānupapatteḥ/ atra ānandaḥ\n'bhārāpagame sukhī saṃvṛtto 'ham' itivat duḥkhābhāve upacaryate/\nnavīnāstu nityasukhamīśvarasyāṅgīkurvanti ityalamadhikajalpanena/\narūpidravyatvāditi/ bāhyapratyakṣaṃ prati udbhūtarūpasya hetutvāditi\nbhāvaḥ/ ātmasukhaduḥkhādīti/ vijātīyātmamanassaṃyogasya\nmānasapratyakṣahetoḥ īśvare 'bhāvāditi bhāvaḥ/ pramāṇatvāditi/ na\ncedaṃ aprayojakamiti śaṅyam/ aprayojakamiti śaṅkyam/\nkāryatvāvacchinnaṃ prati kṛtitvāvacchinnasya hetutvena</p>\n\n<p>aprayojakatvābhāvāditi dik/ upādāneti/ yadyapi kartṛtvaṃ\nkṛtimattvameva saṃbhavati tathāpi aparokṣajñānādeḥ cikīrṣādikaṃ prati\nkāraṇatvapradarśanāya tathoktiriti dhyeyam/ sarvaviditi/\nvidadhātvartho viśeṣarūpeṇa jñānam/</p>\n\n<p>lakṣaṇamāheti/\nsvarūpamāhetyarthaḥ/ mūle pratiśarīraṃ bhinna iti/ na\ncāvayavopacayābhyāṃ tattaccaitrādiśarīrāṇāṃ vibhinnatve 'pi\njīvabhedābhāvāt idamasaṅgatam/ evaṃ kāyavyūhasthale 'pīti\nvācyam/ samānakālikāyogajadharmājanyaśarīrabhedena jīvabhedasyaiva\nvivakṣitatayā adoṣāt/ evaṃ ca etaccharīrāvacchinnabhogavān\nsamānakālikayogajadharmājanyataccharīrāvacchinnabhogavadbhinna iti\nrītyā pratiśarīraṃ jīvabhedaḥ sādhya ityalam/</p>\n\n<p>śarīrasyaiveti/ anyathā\nmanuṣyatvādīnāṃ śarīradharmatvena tathā pratyayasyaiva\nasaṅgatirityabhimānaḥ nāśaprasaṅgāditi/ samavāyikāraṇanāśasya\ndravyanāśakatvāditi bhāvaḥ/ yo 'hamiti/ bhūtakālikadarśanavati\nvartamānakālikaspārśanavattvaṃ pratyāyyate tacca bhavatāṃ mate na\nsambhavati cākṣuṣaspārśanavatorbhedāditi bhāvaḥ/\nanusandhānāyogāditi/ anyathā caitreṇānubhūtasya vastunaḥ maitreṇa\nsmaraṇāpatteriti bhāvaḥ/</p>\n\n<p>nanu\nsarvaśarīrāvacchedena ātmani sukhādisākṣātkāropapattaye\nsarvaśarīravyāpitvaṃ ātmano 'stu/ tathāpi vibhutvāṅgīkāre\nprayojanābhāva ityata āha - na madhyameti/ anityatvaprasaṅgeneti/\nyanmadhyamaparimāṇaṃ tadanityam iti vyāpteriti bhāvaḥ/ kṛteti/\nkṛtasya yāgādinā sampāditasya dharmāderhānaṃ nāśaḥ,\nakṛtasyābhyāgamaḥ prāptiḥ tatprasaṅgādityarthaḥ/ kartuḥ ātmana\nuttarajanmani asattvāt, akartuśca sattvāditi bhāvaḥ/</p>\n\n<p>nanu jīvasya\naṇutvameva āstām, tāvatā noktadoṣaḥ/ sūkṣmadīpasya\nsarvagṛhāvacchedeneva aṇurūpasyāpi jīvasya prabhāprasaraṇaṅgīkārāt\niti cet - na/ tathā sati kāyavyūhasthale\nsukhādisākṣātkārānupapatteriti dik/</p>\n\n<p><hi rend='bold'>bālapriyā</hi></p>\n\n<p>samavāyena\njñānavaditi/ kālikasambandhena jñānavati kāle 'tivyāptivāraṇāya\nsamavāyeneti/ sambandhaviśeṣāvacchinnādhāratāsūcanāyaiva\nadhikaraṇapadam/ anyathā jñānavān ātmā ityeva vadet iti\nbhāvaḥ/ dīpikāyām - bāhmam - bahirindriyajanyam/ āntaram -\nmanojanyam/ arūpidravyatvāditi/ rūpavato dravyasyaiva\nbahirindriyajanyapratyakṣaviṣayatvāditi bhāvaḥ/\nātmasukhaduḥkhādivyatiriktatvāditi/ yasya jīvātmanaḥ svīyamanasā\nsaṃyogo 'sti sa tasyaiva jīvātmanaḥ tatsamavetasukhādervā\nmānasapratyakṣaṃ janayet/ tajjīvātmatadīyasukhādivyatiriktaṃ\ntadīyamanassaṃyogajanyapratyakṣaviṣayo na bhavati/ ataḥ īśvaraḥ\njīvātmatatsukhātiriktaḥ tadīyamānasapratyakṣaviṣayo na bhavatītyāśayaḥ\nliṅgābhāvāditi/ īśvaravyāpyasya liṅgasyābhāvādīśvare\nnānumānaṃ pramāṇamiti bhāvaḥ/</p>\n\n<p>nanu '(nityaṃ)\nvijñānamānandaṃ brahma' iti śrutyā ātmanaḥ jñānasvarūpatvamātrāvagamāt\njñānādhikaraṇatvaṃ na sambhavatīti śaṅkate - na ca nityamiti/ samādhatte\n- ānandapadasyeti/ ānandārthakasya ānandaśabdasya\nnityapuṃlliṅgatvāt ānandamiti napuṃsakatvānupapatteḥ\nānando 'syāstītyarthe ānandaśabdāt 'arśa ādibhyo 'c' ityacpratyaye\nnapuṃsaka ānandaśabdaḥ sampadyate/ tathā ca ānandamityasya ānandavadityartha\neva vaktavyaḥ/ tatsamabhivyāhṛtaḥ vijñānaśabdaḥ vijñānavadarthaka eva yuktaḥ/\ntathā ca jñānādhikaraṇatvameva tayā śrutyā īśvarasya bodhyata</p>\n\n<p>iti bhāvaḥ/\nupacaryate - lakṣaṇayā prayujyate/</p>\n\n<p>vijātīyātmamanassaṃyogasyeti/ parātmavyāvṛttasya\nsvātmamātravṛtteḥ manassaṃyogasyetyarthaḥ/ na cedamaprayojakamiti/\nkāryatvamastu kartṛjanyatvaṃ māstu iti śaṅkāyāḥ nivartakastarko\nnāstīti bhāvaḥ/ na cedamaprayojakamiti/ kāryatvarūpaheturastu\nsakartṛkatvarūpasādhyaṃ māstu iti śaṅkāyā nivārako yastarkaḥ\ntacchūnyamityarthaḥ/ kāryatvāvacchinnaṃ pratīti/ nanu sakartṛkatvaṃ hi\nkartṛjanyatvam/ pakṣe tadabhāvo 'stu iti śaṅkāyāṃ yadi\nkartṛjanyatvaṃ na syāt tarhi kāryatvamapi na syāt, kāryasāmānyaṃ\nprati</p>\n\n<p>kartuḥ\nkāraṇatvādityevaṃ kāryatvāvacchinnaṃ prati kartā kāraṇamiti\nkāryakāraṇabhāvākhyo 'nukūlatarka eva vaktavyaḥ na tu kāryatvāvacchinnasya\nkṛtitvāvacchinnaṃ kāraṇaṃ ityetādṛśa iti kathametaditi cet -\nna/ sādhyaṃ sakartṛkatvaṃ na kartṛjayatvarūpam/ tathā sati kartṛtvasyaiva\njanakatāvacchedakatvaṃ syāt/ kartṛtvaṃ ca kṛtimattvarūpaṃ\nkṛtyātmakamiti anantānāṃ kṛtīnāṃ kāraṇatāvacchedakatve gauravaṃ\nsyāt/ ataḥ kṛtijanyatvameva sakartṛkatvam/ kṛtitvameva\njanakatāvacchedakam kṛtitvaṃ tu jātirūpatayā ekamityāśayena\nkāryatvāvacchinne kṛtitvāvacchinnaṃ kāraṇam\nityetādṛśakāryakāraṇabhāvāśyatarkābhidhānāt/</p>\n\n<p>nanu ghaṭatvāvacchinnaṃ\nprati kulālakṛtitvāvacchinnā hetuḥ iti viśiṣyaiva\nkāryakāraṇabhāvādetādṛśasāmānyakāryakāraṇabhāve pramāṇābhāve\nityatrāha - digiti/\nghaṭatvapaṭatvādibhedenānantakāryakāraṇabhāvakalpanāpekṣayā\nkāryatvāvacchinnaṃ prati kṛtitvena ekahetuhetumadbhāvakalpanameva\nucitamiti bhāvaḥ/ dīpikāyām upādānagocareti/ upādānaṃ\nsamavāyikāraṇaṃ kapālādi tadviṣayakaṃ yat aparokṣajñānaṃ, evaṃ\nsamavāyikāraṇaviṣayiṇī yā cikīrṣā kapālena ghaṭaṃ kuryām\nityākārikā icchā, evaṃ samavāyikāraṇaviṣayiṇī yā kṛtiḥ\ntadvattvaṃ kartṛtvamityarthaḥ/ upādānagocaretyasya triṣvapyanvayāt/\nyadyapītyādi/ 'jānāti', 'icchati', 'yatate', 'karoti' iti\nkramāt kāryasāmānyaṃ prati yatnaḥ kāraṇam, yatne cikīrṣā kāraṇam,\ncikīrṣāṃ prati jñānaṃ kāraṇamiti jñāpanāya dīpikāyāṃ tritayamuktam/\nsādhyaṃ tu kṛtijanyatvameveti bhāvaḥ/ nanu 'yaḥ sarvajñaḥ sarvavit'\niti śrutau sarvajñaśabdasamānārthakatvāt sarvavitpadasya\npunaruktirityāśaṅkyāha - vidadhātvartha iti/ tathā ca sarvajñaśabdena\nsāmānyataḥ prameyatvādinā sarvaviṣayakajñānamucyate/ sarvavitpadena\nghaṭatvapaṭatvādinā viśeṣarūpeṇa sarvaviṣayakajñānamucyate/ ato na\npunaruktiriti bhāvaḥ/</p>\n\n<p>nanu jīvastu\n'pratiśarīraṃ bhinna' iti mūle jīvasya pratiśarīraṃ bheda evocyate na\nlakṣaṇam/ tathā ca tasya mlasya 'jīvasya lakṣaṇamāha' ityavataraṇaṃ na\nyuktam ityata āha - svarūpamāhetyartha iti/ śaṅkate - na ceti/\ncaitraśarīrasya avayavopacayābhyāṃ bhedasyāvaśyakatayā\ncaitrīyabālaśarīrāpekṣayā tadīyayuvaśarīravṛddhaśarīrādīnāṃ bhedo\nvaktavyaḥ/ tathā ca bālayuvādiśarīrabhede satyapi tadavacchinna ātmā eka\neva/ evaṃ saubhariprabhṛtīnāṃ ātmana ekatve 'pi\nśarīrāsamūhāṅgīkārāt pratiśarīraṃ jīvabhedābhāvāt pratiśarīraṃ\njīvo bhinna iti kathaṃ saṅgacchata iti śaṅkāgranthasyārthaḥ/\nkāyavyūhasthala iti/ ekena jīvena anekaśarīrādhiṣṭhānasthala\nityarthaḥ/</p>\n\n<p>samādhatte -\nsamānakāliketi/ samānakālikānāṃ yogajadharmājanyānāṃ śarīrāṇāṃ\nbhedo yatra tatra jīvabheda ityeva mūle vivakṣitam/\ncaitrīyabālayuvādiśarīrāṇāṃ samānakālikatvābhāvāt\nsaubhariprabhṛtibhiḥ ekakāle adhiṣṭhitānāṃ</p>\n\n<p>śarīrāṇāṃ\nyogajadharmajanyatvena tadajanyatvābhāvāt tādṛśaśarīrāṇāṃ bhedaḥ\nnātmabhedavyāpyatayā mūlābhipreta iti nānupapattiḥ/ tathā ca\nsamānakālikayogajadharmājanyaśarīrabhedavyāpakabhedapratiyogī jīva\niti 'jīvastu pratiśarīraṃ bhinnaḥ' iti mūlārthaḥ/ tādṛśaḥ\nśarīrabhedaḥ caitramaitrādiśarīreṣu tatrātmabhedo 'stīti bhāvaḥ/</p>\n\n<p>evaṃ cetyādi/\navacchedyatāsambandhena taccharīrabhinnaśarīravattvāditi hetuḥ pūraṇīyaḥ/\nanyathetyādi/ 'ahaṃ manuṣya' ityādipratītyā ahamarthe ātmani\nmunaṣyatvādidharmāḥ prakāratayā bhāsante/ śarīra eva manuṣyatvādayaḥ\nbhavanti/ tasmāt\nahamarthātmaviśeṣyakamanuṣyatvādidehadharmaprakārakapratītiriyaṃ\nśarīramevātmā ityavagamayati/ yadi tu śarīrātiriktaḥ ātmā tarhi\nmanuṣyatvādirahite ātmani manuṣyatvādiprakārikā iyaṃ pratītiḥ\nbhramarūpā syāt na pramātmiketi bhāvaḥ/ anyathā -\nśarīrātiriktasyātmanaḥ ahamarthatve/ pratyayasyaivāsaṅgatiriti/ tathā\npratīteḥ pramātvānupapattirityarthaḥ/ manuṣyaśabdasya\nmanuṣyaśarīrāvacchinna ityarthāt 'ahaṃ manuṣya' iti pratītiḥ\nahamarthe manuṣyaśarīrāvacchinnatvamavagāhate/ ataḥ śarīrātmatvasādhikā\niyaṃ pratītirna bhavatīti siddhāntaṃ manasikṛtya 'ityabhimāna'\nityuktam/</p>\n\n<p>bhūtakāliketi/\n'yo 'hamadrākṣaṃ so 'hamidānīṃ spṛśāmi' iti pratītyā\nbhūtakālikacākṣuṣapratyakṣāśrayavartamānakālikaspārśanapratyakṣāśrayayoraikyamavagamyate/\nindriyātmavāde cākṣuṣapratyakṣāśrayaḥ cakṣuḥ spārśanapratyakṣāśrayaḥ tvak\niti tayorbhedāt tayoraikyāvagāhinī pratyabhijñāpratitirna ghaṭata\niti bhāvaḥ/ dīpikāyām anyānubhūta iti/ nanu\ncakṣustvacorbhedāt tayorabhedāvagāhī pratyabhijñāpratyayo nopapadyata\nityeva vaktavyam/ na tvevamiti kathameṣa grantho yojanīya iti\ncet - śrūyatām/ uktapratyabhijñā yathā vā\ncākṣuṣaspārśanapratyakṣāśrayayoraikyamavagāhate tathā\ncākṣuṣapratyakṣaviṣayasyaiva spārśanapratyakṣaviṣayatvamapyavagāhate/ tatra\ncakṣuḥkartṛkacākṣuṣapratyakṣaviṣayasya ghaṭasya\ntvakkartṛkasmaraṇaviṣayatvāsambhavāt tatsmaraṇapūrvakaṃ tatra\nspārśanapratyakṣaviṣayatvāvagāhinītvakkartṛkapratyabhijñā na syāt/ ata</p>\n\n<p>indriyātiriktaḥ\ncākṣuṣaspārśanapratyakṣayorāśrayaḥ eko 'ṅgīkāryaḥ/ sa ca svātmanaḥ\nabheda svānubhūtamarthaṃ ca anusandhātumarhatītyāśayena dīpikāyāḥ\npravṛtteriti/ prakāśikāyāṃ hānaṃ nāśa iti/ kṛtsa karmaṇo nāśo\nnāma niṣphalatvam/ karmakartuḥ phalānubhavaṃ vinaiva nāśāt/</p>\n\n<p>akṛtasya karmaṇaḥ -\nkarmaṇyakṛta'pi abhyāgamaḥ - phalaprāptiḥ/ phalānubhavitā karmakarturanya\neveti tasya karmānuṣṭhānaṃ vinaiva tatphaprāptiriti bhāvaḥ/ tadāha -\nkartuḥā mana iti/ prabhāprasaraṇāṅgīkārāditi/ jñānarūpaprabhāyāḥ\nsarvaśarīravyāptyaṅgīkārāt ityarthaḥ/ kāyavyūhasthale iti/\nekena jīvena yugapadadhiṣṭhitāneka śarīsthale yasmin\nśarīre 'ṇurjīvaḥ vartate taccharīre jīvaprabhāyāḥ jñānasya prasare 'pi\nśarīrāntareṣu tataprasarābhāvāt tadavacchedyasukhādyanusandhānamātmano\nna syāditi bhāvaḥ/</p>\n\n<p>nanu\nkāyavyūhasthale 'pi yāvanti śarīrāṇi jīvenādhiṣṭhitāni tāvatsu\ntatprabhāprasaro 'ṅgīkriyate/ ato nāktānupapatti\nrityaśaṅkyāhadigiti/ yathā ekagṛhāntarāropitadīpasya prabhā\ngṛhāntare na prasarati, tathā ekaśarīrāntaḥsthajīvasya prabhā śarīrāntare\nna prasarediti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>manonirūpaṇam</hi></p>\n\n<l rend='bold'>AnTs_18 sukhādyupalabdhisādhanam indriyaṃ manaḥ / tac ca pratyātmaniyatatvād anantaṃ paramāṇurūpaṃ nityaṃ ca //</l>\n\n<p>sukhādyupalabdhisādhanam indriyaṃ manaḥ/ tacca\npratyātmaniyatatvāt anantaṃ paramāṇurūpaṃ nityaṃ ca/</p>\n\n<p><hi rend='bold'>dipikā</hi></p>\n\n<p>manaso lakṣaṇamāha -\nsukheti/ sparśarahitatve sati kriyāyattvaṃ manaso lakṣaṇam/ tadvibhajate\n- tacceti/ ekaikasyātmana ekaikaṃ mana āvaśyakam ityātmanāṃ\nanekatvāt manaso 'pyanekatvamityarthaḥ/ paramāṇurūpamiti/\nmadhyamaparimāṇavattve anityatvaprasaṅgādityarthaḥ/</p>\n\n<p>nanu 'mano vibhu\nsparśarahitatve sati dravyatvāt, ākāśādivat' iti cet - na/\nmanaso vibhutve ātmamanassaṃyogasya asamavāyikāraṇasya abhāvāt\njñānānutpattiprasaṅgaḥ/ na ca vibhudvayasaṃyogaḥ asttviti vācyam/\ntatsaṃyogasya nityatvena suṣuptyabhāvaprasaṅgāt,\npurītadvyatiriktasthale ātmamanassaṃyogasya sarvadā vidyamānatvāt/\naṇutve tu yadā manaḥ purītati praviśati tadā suṣuptiḥ, yadā\nnissarati tadā jñānotpattirityaṇutvasiddhiḥ/</p>\n\n<p><hi rend='bold'>prakāśikā</hi></p>\n\n<p>manassaṃyogādyativyāptivārakendriyatvaghaṭitamūloktalakṣaṇāpekṣayā\nlaghulakṣaṇamāha - sparśarahitatve satīti/ ekaikaṃ mana iti/\nsarvātmanāṃ ekasya manasaḥ svīkāre ekasya jñānadaśāyāṃ aparasya\ntadanupapattiḥ, tasyāṇutvena sakalendriyairekadā saṃyogābhāvāditi\nbhāvaḥ/ vibhviti/ tathā ca tasya paramamahatparimāṇavattvena\npūrvoktadoṣānavakāśa iti bhāvaḥ/ abhāvāditi/\nvibhudvayasaṃyogānabhyupagamāditi bhāvaḥ/ vibhviti/ tathā ca tasya\nparamamahatparimāṇavattvena pūrvoktadoṣānavakāśa iti bhāvaḥ/\nabhāvāditi/ vibhudvayasaṃyogānabhyupagamāditi bhāvaḥ/\njñānānutpattīti/ bhāvakāryasyāsamavāyikāraṇajanyatvaniyamāditi\nbhāvaḥ/ vibhudvayasaṃyogo 'stviti/ tasya nityatvena\nasamavāyikāraṇakriyādyasattve 'pi na kṣatiriti bhāvaḥ/</p>\n\n<p><hi rend='bold'>bālapriyā</hi></p>\n\n<p>tarkasaṅgrahoktaṃ\nmanolakṣaṇa parityajya dīpikāyāṃ anyasya manolakṣaṇasya kathane\nbījamāha - manassaṃyogādīti/ 'sukhādisākṣātkārasādhanatvaṃ manaso\nlakṣaṇam' ityetāvanmātroktau ātmamanassaṃyoge 'tivyāptiḥ,\ntasyāpi sukhādisākṣātkārasādhanatvāt/ tadvāraṇāya indriyatvaṃ\nniveśitam/ indriyatvaṃ va 'śabdetare' tyādirūpamiti tadghaṭitaṃ\nmanolakṣaṇaṃ atiguru iti paryālocya laghulakṣaṇaṃ dīpikāyāṃ\nuktamiti bhāvaḥ/</p>\n\n<p>'sādhanamityasya karaṇamityarthaḥ/\netallābhāyaiva indriyapadamupāttam, na tu tena rūpeṇa praveśaḥ\ngauravāt'iti tu nṛsiṃhaśāstriṇaḥ prāhuḥ/ teṣāṃ\npakṣe sabhbhavato lakṣaṇāntarasyākathane nyūnatā syāditi tadvāraṇāyaiva\ndīpikāyāṃ lakṣaṇāntarakaraṇam/ uktaṃ ca taireva -'nyūnatāparihārāya svayaṃ manolakṣaṇamāha'iti/ nanu vibhadvayasaṃyogaḥ katha bhavet? saṃyogaṃ prati\nkriyāyāḥ saṃyogasya ca hetutvāt/ vibhunośca kriyāśūnyatvāt\nkriyājanyaḥ saṃyogo na sambhavati/ avayavaśūnyatvāt\nhastapusatakasāṃyogāt kāyapustakasaṃyogavat\nsaṃyogajasaṃyogo 'pi na saṃbhavatītyatrāha - tasya nityatvenati/\nkriyādītyatra ādiśabdena saṃyogo gṛhyate/ tathā ca janyasaṃyogaṃ\npratyeva kriyādeḥ hetutvaṃ na tvasaṃyoge ajatvavirodhāditi bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>rūpanirūpaṇam</hi></p>\n\n<l rend='bold'>AnTs_19 cakṣurmātragrāhyo guṇo rūpam / tac ca śuklanīlapītaraktaharitakapiśacitrabhedāt saptavidhaṃ pṛthivījalatejovṛtti / tatra pṛthivyāṃ saptavidham / abhāsvaraśuklaṃ jale / bhāsvaraśuklaṃ tejasi //</l>\n\n<p>cakṣurmātragrāhyo\nguṇo rūpam/ tacca śukla - nīla-pīta - raktahirata - kapiśa -\ncitrabhedāt saptavidham/ pṛthivījalatejāvṛtti/ tatra pṛthivyāṃ\nsaptavidham/ abhāsvaraśuklaṃ jale/ bhāsvaraśuklaṃ tejasi/</p>\n\n<p><hi rend='bold'>dīpikā</hi></p>\n\n<p>rūpaṃ lakṣayati -\ncakṣuriti/ saṅkhyādāvativyāptivāraṇāya mātrapadam/ rūpatve\nativyāptivāraṇāya guṇapadam/ rūpaṃ vibhajate - tacceti/</p>\n\n<p>nanu\navyāpyavṛttinīlādisamudāya eva citrarūpam iti cet - na/ rūpasya\nvyāpyavṛttitvaniyamāt/ nanu citrapaṭe avayavarūpasyaiva\npratītirastviti cet - na/ rūparahitatvena\npaṭasyāpratyakṣatvaprasaṅgāt/ na ca rūpavatsamavetatvaṃ\npratyakṣatvaprayojakam, gauravāt/ tasmāt paṭasya pratyakṣatvānupapattyā\ncitrarūpasiddhiḥ/ rūpasyāśrayamāha - pṛthivīti/ āśrayaṃ vibhajya darśayati\n- tatreti/</p>\n\n<p><hi rend='bold'>prakāśikā</hi></p>\n\n<p>mātrapadamiti/\nyadyapi cakṣurmātragrāhyatvaṃ cakṣuritarāgrāhyatve sati cakṣurgrāhyatvam, tacca\nna rūpe saṃbhavati; tathāpi tvagindriyāgrāhyatve sati cakṣurgrāhyatvaṃ\ntaditi dhyeyam/ guṇapadamiti/ na caivamapi\nprabhābhittisaṃyoge 'tivyāptiriti vācyam,\ntvagagrāhyacakṣurgrāhyaguṇavibhājakadharmavattve paryavasānena adoṣāt/ ata\neva paramāṇurūpādau nāvayāptiriti bodhyam/ samudāya eveti/\nevakāreṇātiriktacitrarūpavyavacchedaḥ/ vyāpyavṛttiveti/\ndaiśikavyāpyavṛttitvetyarthaḥ/</p>\n\n<p>idamupalakṣaṇam -\nekaikacitrarūpasthale anekarūpāṇāṃ ekaikatattatprāgabhāvādisthale ca\nanekaprāgabhāvādīnāṃ kalpanena anekarūpeṣu citraḥ\nityākārakapratītiviṣayatvakalpanena ca gauravamiti/\nrūparahitatveneti/ samavāyenetyādiḥ/ prasaṅgāditi/ dravyacākṣuṣaṃ\nprati samavāyena rūpasya kāraṇatvāditi bhāvaḥ/ rūpavatsamavetatvamiti/\nspāśrayasamavetatvasambandhena rūpam/ pratyakṣatvaprayojakamiti/\npratyakṣaviṣayatvaprayojakamastu ityarthaḥ/ gauravāditi/\nsākṣātsambandhena kāraṇatvāpekṣayā gauravādityarthaḥ/\ncitrāvayavakāvayavakapālaiḥ ārabdhapaṭasya cākṣuṣatvānurodhena\nsvasamavāyisamavetasamavetasamavetatvasambandhena rūpasya\ntatprayojakatvamaṅgīkartavyam/ evaṃ ca truṭeḥ cākṣuṣatvānupapattirapi\ndraṣṭavyā/ pratyakṣatvānupapattyeti/ etena citrarūpavat citraraso 'pi\nsidhyediti śaṅkānirastār/ davayalaukikarāsanasya aprasiddhyā\ntadanupapattyabhāvena na citrarasāṅgīkāra iti saṅkṣepaḥ/</p>\n\n<p><hi rend='bold'>bālapriyā</hi></p>\n\n<p>nanu\ncakṣurmātragrāhyatvaṃ rūpe asambhavi/ cakṣuritarāgrāhyatve sati cakṣurgrāhyatvaṃ\nhi cakṣurmātragrāhyatvam/ jñānasāmānye manasaḥ kāraṇatvāt\ncakṣuritaramanojanyapratyakṣaviṣayatvasyaiva rūpe sattvena\ncakṣuritarāgrāhyatvasya rūpe abhāvāditi śaṅkate - yadyapīti/\ncakṣuritarāgrāhyatvaṃ cakṣuritarajanyapratyakṣāviṣayatvam/ cakṣurgrāhyatvaṃ\ncakṣurindriyajanyapratyakṣaviṣayatvam/ samādhatte - tathāpīti/\ncakṣuritarapadena tvagindriyaṃ vivakṣitam/ tathā ca\ntvagindriyajanyapratyakṣāviṣayatve sati cakṣurindriyajanyapratyakṣaviṣayatvaṃ\ncakṣurmātragrāhyatvam/ asti cedaṃ rūpe iti nāsambhava iti bhāvaḥ/\nsatyantānupādāne ekatvādisaṅkhyāyāmativyāptiḥ, tasyā api\ncakṣurindriyajanyapratyakṣaviṣayatvāt/ tadupādāne tu saṅkhyāyāḥ\ntvagindriyoṇāpi grāhyatayā tvagindriyajanyapratyakṣāviṣayatvaṃ nāstīti\nnātivyāptiḥ/ atīndriye dharmādāvativyāptivāraṇāya viśeṣyam/ na\ncaivamapīti/ prabhābhittisaṃyogasya tvagindriyāgrāhyatvāt\ncakṣurgrāhyatvācceti bhāvaḥ/ tvagagrāhyeti/ tvagindriyajanyapratyakṣāviṣayaḥ\ncakṣurindriyajanyapratyakṣaviṣayaśca yaḥ guṇavibhājakadharmaḥ tadvattvaṃ rūpasya\nlakṣaṇam/ guṇavibhājakadharmaḥ rūpatvajātiḥ/ sā ca tvagagrāhyā cakṣurgrāhyā\nca, yo guṇaḥ yadindriyagrāhyaḥ tanniṣṭhā jātiḥ tadabhāvaśca\ntadindriyagrāhyau iti nyāyāt/ rūpatvavattvaṃ ca rūpe astīti\nlakṣaṇasamanvayaḥ/ prabhābhittisaṃyoge vighamānaḥ</p>\n\n<p>guṇavibhājakadharmaḥ\nsaṃyogatvam/ sa ca na tvagagrāhyo bhavati ghaṭapaṭasaṃyogādau\nsaṃyogatvasya tvagindriyeṇa grahaṇāt iti</p>\n\n<p>prabhābhittisaṃyoge\nnātivyāptiriti bhāvaḥ/ etādṛśajātighaṭitalakṣaṇakaraṇe\nprabhābhittisaṃyoge ativyāpitavāraṇavat\nparamāṇurūpe 'vyāptivāraṇamiti prayojanamitsayāha - ata eveti/\nparamāṇugatarūpasya atīndriyatayā tatra cakṣūrgrāhyatvābhāvāt/</p>\n\n<p>yathāśrutalakṣaṇe\navyāptiḥ/ yathoktajātighaṭitalakṣaṇe tu paramāṇurūpe vidyamānaḥ\nguṇavibhājakadharmaḥ rūpatvam/ sa tu ghaṭarūpe cakṣurgrāhya eva/ tathā ca\ncakṣargrāhyarūpatvavattayā paramāṇurūpe lakṣaṇasamanvayāt nāvyāptiriti\nbhāvaḥ/ nanu utpattikṣaṇe ghaṭādau rūpābhāvena rūpasya\nkālikāvyāpyavṛttitayā 'rūpasya vyāpyavṛttitvaniyamāt'\nityasaṅgatamityata āha - daiśikavyāpyavṛttitveti/</p>\n\n<p>nanu\nsvāśrayasamavetatvasambandhena paṭe tantugatarūpāṇāṃ sattvāt\nrūparahitatvena ityasaṅgatam ityata āha - samavāyenetayāditi/\nviṣayatāsambandhena pratyakṣaṃ prati samavāyasambandhena rūpasya kāraṇatvāt\npaṭe samavāyena rūpaṃ nāsti cet paṭasya pratyakṣaviṣayatvaṃ na syāditi\nbhāvaḥ/ nanu pratyakṣatvaṃ pratyakṣajñānavṛtti/ pratyakṣajñāne ca\nrūpavatsamavetatvābhāvāt 'rūpavatsamavetatvaṃ pratyakṣatvaprayojakam'\niti granthaḥ asaṅgata ityāśaṅkyāha -\npratyakṣaviṣayatvaprayojakamiti/ pratyakṣatvapadamatra\npratyakṣaviṣayatvārthakamiti bhāvaḥ/ viṣayatāsambandhena dravyapratyakṣaṃ prati\nsvāśrayasamavetatvasambandhena rūpaṃ kāraṇam/ paṭe samavāyena\nrūpābhāve 'pi 1svāśrayasamavetatvasambandhena tanturūpaṃ tatra vartate/ ataḥ\ntasya pratyakṣaviṣayatvaṃ bhavati/ tasmāt citrarūpaṃ māstu ityāśayaḥ/\nsvasamavāyisamavetasamevatasamavatatvasambandheneti/ svaṃ citrarūpam/\nsvasamavāyinaḥ ye avayavāḥ kapālāvayavāvayavāḥ, tatra samavetāḥ\nkapālāvayavāḥ, tatsamavetatvaṃ kapāle tatsamavetatvaṃ ghaṭe/ truṭeḥ\ncākṣuṣatvānupapattiriti/ paramāṇugatarūpasya tryaṇuke\nsvasamavāyiparamāṇusamavetadvyaṇukasamavetatvasambandhena sattve 'pi\nsvasamavāyisamavetasamavetasamavetatvasambandhena asattvāt,\nparamāṇoravayave satyeva tadrūpasya uktasambandhena tryaṇuke sambhavāt/\ntathā coktasambandhena tryaṇuke rūpābhāvena tryaṇukasya\ncākṣuṣapratyakṣaviṣayatvaṃ na syāditi bhāvaḥ/ nanu citro rasa iti\npratītyā atiriktacitrarasiddhirityata āha - saṅkṣepa iti/\ntādṛśapratīteḥ avayavagatanānāsairupapatteḥ\natiriktacitrarasatatprāgabhāvadhvaṃsādikalpane gauravāditi bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>rasanirūpaṇam</hi></p>\n\n<l rend='bold'>AnTs_20 rasanagrāhyo guṇo rasaḥ / sa ca madhurāmlalavaṇakaṭukaṣāyatiktabhedāt ṣaḍvidhaḥ / pṛthivyāṃ ṣaḍvidhaḥ / jale madhura eva //</l>\n\n<p>rasanagrāhyo guṇo\nrasaḥ/ sa ca madhura - amla - lavaṇa - kaṭu - kaṣāya - tiktabhedāt\nṣaḍvidhaḥ/ pṛthivījalavṛttiḥ/ tatra pṛthivyāṃ ṣaḍvidhaḥ/ jale madhura\neva/</p>\n\n</div>\n<div>\n\n<p>1. svāśrayeti/ svaṃ\ntanturūpaṃ tasyāśrayaḥ tantuḥ tatsamavetatvaṃ paṭasya/</p>\n\n</div>\n<div>\n\n<p><hi rend='bold'>dīpikā</hi></p>\n\n<p>rasaṃ lakṣayati -\nrasaneti/ rasatve 'tivyāptivāraṇāya guṇapadam/ rasasyāśrayamāha\npṛthivīti/ āśrayaṃ vibhajya darśayati - tatreti/</p>\n\n<p><hi rend='bold'>prakāśikā</hi></p>\n\n<p>rasatva iti/\nrasanagrāhyaguṇavibhājakopādhimattve tātparyam/ evaṃ gandhalakṣaṇe 'pi/</p>\n\n<p><hi rend='bold'>bālapriyā</hi></p>\n\n<p>nanu rasanāgrāhyatve\nsati guṇatvaṃ rasasya lakṣaṇam ityuktāvapi paramāṇurase avyāptiḥ,\ntasya rasanendriyajanyapratyakṣaviṣayatvābhāvāt ityāśaṅkyāha -\nrasanagrāhyeti/ rasanendriyajanyapratyakṣaviṣayo yaḥ guṇavibhājako dharmaḥ\ntadvattvaṃ rasalakṣaṇam/ phalādirase rasatvajātiḥ 'yo guṇaḥ'\nityādinyāyena rasanendriyajanyapratyakṣaviṣayo bhavati\ntādṛśarasatvajātimattvasya paramāṇurase 'pi sattvāt nāvyāptiriti\nbhāvaḥ/ evaṃ gandhalakṣaṇe 'pīti/ ghrāṇagrāhyaguṇavibhājakopādhimattvaṃ\ngandhalakṣaṇamiti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>gandhanirūpaṇam</hi></p>\n\n<l rend='bold'>AnTs_21 ghrāṇagrāhyo guṇo gandhaḥ / sa ca dvividhaḥ surabhirasurabhiś ca / pṛthivīmātravṛttiḥ /</l>\n\n<p>ghrāṇagrāhyo guṇo\ngandhaḥ/ sa dvividhaḥ - surabhiḥ asurabhiśceti/ pṛthivīmātravṛtti/</p>\n\n<p><hi rend='bold'>dīpikā</hi></p>\n\n<p>gandhaṃ lakṣayati -\nghrāṇeti/ gandhatve ativyāptivāraṇāya guṇapadam/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>sparśanirūpaṇam</hi></p>\n\n<l rend='bold'>AnTs_22 tvagindriyamātragrāhyo guṇo saparśaḥ / sa ca trividhaḥ śitoṣṇānuṣṇāśītabhedāt / pṛthivyaptejovāyuvṛttiḥ / tatra śīto jale / uṣṇas tejasi / anuṣṇāśītaḥ pṛthivīvāyvoḥ //</l>\n\n<p>tvagindriyamātragrāhyo guṇaḥ sparśaḥ/ saḥ trividhaḥ -\nśīta-uṣṇa-anuṣṇāśītabhedāt/ pṛthivyaptejovāyuvṛttiḥ/ tatra śītalaṃ\njale/ uṣṇaḥ tejasi/ anuṣṇāśītaḥ pṛthivīvāyyoḥ/</p>\n\n<p><hi rend='bold'>dīpikā</hi></p>\n\n<p>sparśaṃ lakṣayati -\ntvagiti/ sparśatve ativyāptivāraṇāya guṇapadam/\nsaṃyogādāvativyāptivāraṇāya mātrapadam/</p>\n\n<p><hi rend='bold'>prakāśikā</hi></p>\n\n<p>mātrapadamiti/\ncakṣuragrāhyatvagindriyagrāhyaguṇavibhājakopādhimattvamiti phalitor'thaḥ/</p>\n\n<p><hi rend='bold'>bālapriyā</hi></p>\n\n<p>nanu\ntvagindriyamātragrāhyatve sati guṇatvaṃ sparśasya lakṣaṇamityuktāvapi\nparamāṇugatasparśe 'vyāptiḥ/ tasyātīndriyatayā\ntvagindriyagrāhyatvābhāvādityāśaṅkyāha - cakṣuragrāhyeti/\ncakṣurindriyajanyapratyakṣāviṣayaḥ tvagindriyajanyapratyakṣaviṣayaśca yo\nguṇavibhājako dharmaḥ tadvattvaṃ sparśasya lakṣaṇam/ ghaṭādisparśeṣu\nsparśatvajātiḥ cakṣuragrāhyā tvaggrāhya ca bhavati tadvattvaṃ\nparamāṇugatasparśe 'pyastīti samanvayaḥ/ tvagindriyagrāhyaṃ\nsaṅkhyātvamādāya saṅkhyāyāṃ ativyāptivāraṇāya cakṣuragrāhyetyuktam/\ncakṣuragrāhyaṃ atīndriyaṃ dharmatvādharmatvādikamādāya\ndharmādharmādiṣvativyāptivāraṇāya tvagindriyagrāhyetyuktam/\nsparśaniṣṭhatayā gṛhyamāṇaṃ guṇatvaṃ cakṣuragrāhyaṃ tvaggrahyaṃ ca bhavatīti\ntadbattvamādāya saḍkhyādau ativyāptivāraṇāya\nguṇavibhājaketyupādhiviśeṣaṇam/ guṇatvaṃ tu na guṇavibhājakamiti\nbhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>pākaprakriyānirūpaṇam</hi></p>\n\n<l rend='bold'>AnTs_23 rūpādicatuṣṭayaṃ pṛthivyāṃ pākajam anityaṃ ca / anyatrāpākajaṃ nityam antyaṃ ca / nityagataṃ nityam / anityagatam anityam //</l>\n\n<p>rūpādicatuṣṭayaṃ\npṛthivyāṃ pākajaṃ anityam/ anyatra apākajaṃ nityamanityaṃ ca/\nnityagataṃ nityam/ anityagatamanityam/</p>\n\n<p><hi rend='bold'>dīpikā</hi></p>\n\n<p>pākajamiti/ pākaḥ\ntejassaṃyogaḥ/ tena pūrvayapaṃ naśyati rūpāntaramutpadyata ityarthaḥ/\ntatra paramāṇuṣveva pākaḥ na dvyaṇukādau/ āmanikṣipte dhaṭe\nparamāṇuṣu rūpāntarotpattau śyāmaghaṭanāśe punaḥ dvyaṇukādikrameṇa\nraktaghaṭotpattiḥ/ tatra paramāṇavaḥ samavāyikāraṇam/ tejassaṃyogaḥ\nasamavāyikāraṇam/ adṛṣṭādikaṃ nimittakāraṇam/ dvyaṇukādirūpe</p>\n\n<p>kāraṇarūpaṃ\nasamavāyikāraṇamiti pīlupākavādino vaiśeṣikāḥ/ pūrvaghaṭasya\nnāśaṃ vinaiva avayavini avayaveṣu ca paramāṇuparyanteṣu yugapat\nrūpāntarotpattiḥ iti piṭharapākavādino naiyāyikāḥ/ ata eva\npārthivaparamāṇurūpādikaṃ anityamityarthaḥ/ anyatreti/ jalādāvityarthaḥ/\nnityagatamiti/ paramāṇugatamityarthaḥ/ anityagatamiti/\ndvyaṇukādigatamityarthaḥ/ rūpādicatuṣṭayaṃ udbhūtaṃ pratyakṣam/\nanudbhūtamapratyakṣam/ udbhūtatvaṃ pratyakṣatvaprayojako dharmaḥ/\ntadabhāvaḥ anudbhūtatvam/</p>\n\n<p><hi rend='bold'>prakāśikā</hi></p>\n\n<p>paramāṇuṣveva pāka\niti/ paramāṇuṣveva pūrvarūpaparāvṛttyādijanakatejassaṃyoga\nityarthaḥ/ evakāravyavacchedyaṃ</p>\n\n<p>spaṣṭayati - na\nvdyaṇukādāviti/ āmanikṣipte ghaṭa iti/ ghaṭe āmanikṣipte sati\nśyāmaghaṭanāśe paramāṇuṣu rūpāntarotpattāvityanvayaḥ/ tatra\nparamāṇurūpe/ avayavinipākānaṅgīkārādāha - kāraṇarūpamiti/\nparamāṇuṣveva pākaṃ vadatāṃ vaiśeṣikāṇāmayamāśayaḥ -\nvegātiśayavatā tejasā paramāṇūnāmabhighātasaṃyoge sati avaśyaṃ\nteṣu kriyā jāyate/ tatayo vibhāgaḥ, tata ārambhakasaṃyoganāśe sati\navaśyaṃ yāvadavayavināśaḥ tataḥ svatantreṣu paramāṇuṣu\nrūpāntarotpattau</p>\n\n<p>punaradṛṣṭādidhaṭitasāmagrīvaśāt paramāṇuṣu\nkriyāvibhāgādikrameṇa yathāsthitaṃ aparāvayaviparyantamutpattiriti/</p>\n\n<p>avayavinyapi pākaṃ\nvadatāṃ naiyāyikānāṃ tu avamāśayaḥ - tejasā\nparamāṇūnāmabhighātasaṃyoge 'pi tasya niyamata\nārambhakasaṃyogapratidvandvivibhāgajanakakriyājanakatve mānābhāvena\navayavinyapi pākasvīkāra ucitaḥ/ ata eva 'so 'yaṃ ghaṭaḥ' iti\npratyābhijñāpi saṅgacchate/ anantāvayavināśādyakalpanena lāghavaṃ ceti/\nna cāvayavirūpaṃ prati avayavarūpasya, tannāśaṃ prati āśrayanāśasya ca\nhetutāyāṃ vyabhicāra iti vācyam/ kāryatāvacchedakakoṭau\nvaijātyaniveśanena vyabhicāravāraṇasambhavāt/ anyatreti -\njalādāvityartha iti/ yadyapi rūpādicatuṣṭayaṃ jalādau bādhitam,\ntathāpi yathāyogyamanvaye tātparyam/ udbhūtatvamiti/ udbhūtatvaṃ\njātiḥ/ na ca śuklatvādinā sāṅkaryam/ guṇasāṅkaryaṃ na doṣa\niti navīnamatābhiprāyako 'yaṃ grantha iti na doṣaḥ/</p>\n\n<p>kecittu -\nśuklatvādivyāpyamanudbhūtatvaṃ nānā/ tadabhāvakūṭavattvameva\nudbhūtatvamityāhuḥ/</p>\n\n<p><hi rend='bold'>bālapriyā</hi></p>\n\n<p>pūrvarūpaparāvṛttyādīti/ parāvṛttiḥ - nāśaḥ/ ādipadena\nrūpāntarotpattiḥ gṛhyate/ tatreti vyākhyeyaṃ padam/ tasya vyākhyānaṃ\nparamāṇurūpa iti/ paramāṇugate rūpe ityarthaḥ/ nanu\ndvyaṇukādigatarūpe vijātīyatejassaṃyogātmakapākasyaiva\nasamavāyikāraṇatvasambhavāt kāraṇarūpaṃ\nasamavāyikāraṇamityasaṅgatamityāśaṅkyāha - avayavini\npākānaṅgīkārāditi/ pīlupākavādivaiśeṣikamate avayavini\npākavaśāt pūrvarūpādiparāvṛttiyapāntarotpattyoḥ anaṅgīkārāt\ntatra rūpāntaraṃ prati pākasyāsamavāyikāraṇatvaṃ na sambhavatīti bhāvaḥ/\nyāvadavayavināśa iti/ antyāvayaviparyantaṃ nāśa ityarthaḥ/\nārambhakasaṃyogetyādi/ dvyaṇukādyārambhako yaḥ paramāṇusaṃyogaḥ\ntatpratidvandvī tasya saṃyogasya vināśako yo vibhāgaḥ tajjanikā yā\nkriyā tajjanakatva ityarthaḥ/ vaijātyaniveśaneneti/\npākajanyarūpatadvināśayoravṛtti yadvaijātyaṃ tadavacchinnaṃ prati\navayavarūpaṃ āśrayanāśaśca heturiti bhāvaḥ/</p>\n\n<p>'anyatra apākajaṃ\nnityamanityaṃ ca' iti paramamūlam/ anyatra ityasya\njalādāvityarthaḥ/ pūrvavākyāt rūpādicatuṣṭayamityanuvartane/ tathā\nca jalādau vidyamānaṃ rūpādicatuṣṭayaṃ apākajamityartho labhyate/\ntadetadasaṅgatam/ jalādau rūpādicatuṣṭayābhāvāt/ jale\ngandharahitasya rūpāditrayasyaiva, tejasi gandharasarahitasya\nrūpasparśadvikasyaiva vāyau sparśasyaiva sattvāt ityata āha -\nyadyapītyādinā/ yathāyogyamanvaya iti/ rūpādicatuṣṭayamityasya\nrūpādicatuṣṭayaghaṭakamityarthaḥ/ tadghaṭakaṃ ca trikaṃ dvayaṃ ekaṃ ca\nbhavatīti nānupapattiriti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>saṅkhyānirūpaṇam</hi></p>\n\n<l rend='bold'>AnTs_24 ekatvādivyavahārahetuḥ saṃkhyā / navadravyavṛttir ekatvādiparārdhaparyantā / ekatvaṃ nityam anityaṃ ca / nityagataṃ nityam anityagatam anityam / dvitvādikaṃ tu sarvatrānityam eva //</l>\n\n<p>ekatvādivyavahārahetuḥ saṅkhyā/ navadravyavṛttiḥ/\nekatvādiparārdhaparyantā/ ekatvaṃ nityagataṃ nityam/\nanityagatamanityam/ dvitvādikaṃ tu sarvatrānityameva/</p>\n\n<p><hi rend='bold'>dīpikā</hi></p>\n\n<p>saṅkhyāṃ lakṣayati -\neketi/</p>\n\n<p><hi rend='bold'>prakāśikā</hi></p>\n\n<p>mūle dvitvādikaṃ\ntu sarvatrānityameveti/ hetubhūtāpekṣābuddhināśena\ndvitvādināśāditi bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>parimāṇanirūpaṇam</hi></p>\n\n<l rend='bold'>AnTs_25 mānavyavahārakāraṇaṃ parimāṇaṃ / navadravyavṛtti / tac caturvidham / aṇu mahad dīrghaṃ hrasvaṃ ceti //</l>\n\n<p>mānavyavahārāsādhāraṇaṃ kāraṇaṃ parimāṇam/ navadravyavṛtti/\ntaccaturvidham - aṇu-mahat-dīrghaṃ-hrasvaṃ ceti/</p>\n\n<p><hi rend='bold'>dīpikā</hi></p>\n\n<p>parimāṇaṃ lakṣayati\n- māneti/ parimāṇaṃ vibhajate - tacceti/ bhāvapradhāno nirdeśaḥ/\naṇutvaṃ mahatvaṃ dīrghatvaṃ hrasvatvaṃ cetyarthaḥ/</p>\n\n<p><hi rend='bold'>prakāśikā</hi></p>\n\n<p>parimāṇasya guṇibodhakaśabdaiḥ\nvibhajanamasaṅgatam/ ataḥ dīpikāyām bhāvapradhāna iti/</p>\n\n<p><hi rend='bold'>bālapriyā</hi></p>\n\n<p>nanu parimāṇasya\nguṇatvāt tadvibhāgo 'pi guṇabodhakaiḥ aṇutvamahatvādiśabdaireva\nkartavyaḥ, na tu parimāṇaviśeṣarūpaguṇaviśiṣṭavācakaiḥ\naṇumahadādiśabdaiḥ iti śaṅkāyāṃ samādhānaṃ uktam - dīpikāyāṃ\nbhāvapradhāno nirdeśa iti/ aṇumahadādayaḥ śabdāḥ mūle\ndharmapradhānakāḥ/ tathā ca teṣāṃ śabdānāṃ aṇutvaṃ\nmahattvamityādiparimāṇarūpaguṇā evārtha iti nānupapattiḥ/ tadāha -\nparimāṇasyeti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>pṛthaktvanirūpaṇam</hi></p>\n\n<l rend='bold'>AnTs_26 pṛthagvyavahārakāraṇaṃ pṛthagtvaṃ / sarvadravyavṛtti //</l>\n\n<p>pṛthagvyavahārāsādhāraṇaṃ kāraṇaṃ pṛthaktvam/ sarvadravyavṛtti/</p>\n\n<p><hi rend='bold'>dīpikā</hi></p>\n\n<p>pṛthaktvaṃ lakṣayati -\npṛthagiti/ 'idaṃ asmāt pṛthak' iti vyavahārakāraṇaṃ\npṛthaktvamityarthaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>saṃyoganirūpaṇam</hi></p>\n\n<l rend='bold'>AnTs_27 saṃyuktavyavahārahetuḥ saṃyogaḥ / sarvadravyavṛttiḥ //</l>\n\n<p>saṃyuktavyavahārahetuḥ saṃyogaḥ/ sarvadravyavṛttiḥ/</p>\n\n<p><hi rend='bold'>dīpikā</hi></p>\n\n<p>saṃyogaṃ lakṣayati -\nsaṃyukteti/ 'imau saṃyuktau' iti vyavahāraheturityarthaḥ/\nsaṅkhyādilakṣaṇe sarvatra/ dikkālādau ativyāptivāraṇāya\nasādhāraṇeti viśeṣaṇīyam/</p>\n\n<p>saṃyogo dvividhaḥ -\nkarmajaḥ saṃyogajaśceti/ ādyo hastakriyayā hastapustakasaṃyogaḥ/\ndvitīyo hastapustaka saṃyogāt kāyapusatakasaṃyogaḥ/ avyāpyavṛttiḥ\nsaṃyogaḥ/ svātyantābhāvasamānādhikaraṇatvaṃ avyāpyavṛttitvam/</p>\n\n<p><hi rend='bold'>prakāśikā</hi></p>\n\n<p>asādhāraṇetīti/\nkālādeḥ sādhāraṇakāraṇatvena tatra nātivyāptiriti bhāvaḥ/\nsvātyantābhāveti/ svapratiyogitva -\nsvasāmānādhikaraṇyobhayasambandhena abhāvavattvamiti niṣkarṣaḥ/</p>\n\n<p><hi rend='bold'>bālapriyā</hi></p>\n\n<p>svapratiyogitveti/ svaṃ kapisaṃyogābhāvaḥ, tatpratiyogitvaṃ\nkapisaṃyoge, tathā svaṃ kapisaṃyogābhāvaḥ, tadadhikaraṇavṛkṣavṛttitvaṃ\nca kapisaṃyoge/ tathā ca\nsvapratiyogitvasvādhikaraṇavṛttitvobhayasambandhena\nkapisaṃyogābhāvaviśiṣṭatvaṃ kapisaṃyoge astīti\ntasyāvyāpyavṛttitvam/ svapratiyogitvasambandhena ghaṭābhāvaviśiṣṭasya\nghaṭasyāvyāpyavṛttitvavāraṇāya svasāmānādhikaraṇyaniveśaḥ/ ghaṭasya\nghaṭātyantābhāva sāmānādhikaraṇyaṃ nāstīti na doṣaḥ/\nsvādhikaraṇavṛttitvasambandhena ghaṭātyantābhāvaviśiṣṭasya\npaṭasyāvyāpyavṛttitvavāraṇāya svapratiyogitvaniveśaḥ/ paṭasya\nghaṭābhāvapratiyogitvāt na doṣaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>vibhāganirūpaṇam</hi></p>\n\n<l rend='bold'>AnTs_28 saṃyoganāśako guṇo vibhāgaḥ / sarvadravyavṛttiḥ //</l>\n\n<p>saṃyoganāśako\nguṇaḥ vibhāgaḥ/ sarvadravyavṛttiḥ/</p>\n\n<p><hi rend='bold'>dīpikā</hi></p>\n\n<p>vibhāgaṃ lakṣayati -\nsaṃyogeti/ kālādau ativyāptivāraṇāya guṇa iti/ rūpādau\nativyāptivāraṇāya saṃyoganāśaka iti/</p>\n\n<p>vibhāgo 'ti dvividhaḥ -\nkarmajaḥ, vibhāgajaśceti/ ādyaḥ hastakriyatā hastapustakāvibhāgaḥ/\ndvitīyaḥ hastapusatakavibhāgāt kāyapustakavibhagāḥ/</p>\n\n<p><hi rend='bold'>prakāśikā</hi></p>\n\n<p>saṃyoganāśaka\nitīti/ na ca tathāpi saṃyoge ativyāptiḥ/ tasya pratiyogividhayā\nnāśaṃ prati kāraṇatvāditi vācyam/\npratiyogitāsambandhānavacchinnanāśaniṣṭhajanyatānirūpitajanakatvavivakṣaṇenādoṣāditi\nkecit/</p>\n\n<p>pare tu\nsaṃyoganāśatvāvacchinnakāryatānirūpitasamavāyasambandhāvacchinnakāraṇatvam\niti niṣkarṣaḥ/ etattatparyagrāhakaṃ guṇapadamityāhuḥ/</p>\n\n<p>vibhāga iti/\nayamapyavyāpyavṛttiriti bodhyam/ ādyeti/ ādyatvamiha\nsvasamānādhikaraṇapatanapratiyogikadhvaṃsāsamānakālikatvam/\ndvitīyapatanādīnāṃ prāthamikapatanadhvaṃsasamānakālikatvāt</p>\n\n<p>nirāsa iti bhāvaḥ/</p>\n\n<p><hi rend='bold'>bālapriyā</hi></p>\n\n<p>na ca tathāpi\nsaṃyāga iti/ saṃyoganāśakatvaṃ hi saṃyoganāśajanakatvam/ dhvaṃsaṃ\nprati pratiyoginaḥ kāraṇatvāt saṃyoganāśaṃ prati saṃyogo 'pi\nkāraṇam/ tathā ca saṃyoganāśajanakatvaṃ saṃyoge 'stīti\nativyāptirityarthaḥ/ pratiyogividhayeti/ pratiyogitvenetyarthaḥ/\npratiyogitāsambandhānavacchinneti/ pratiyogitāsambandhena nāśaṃ prati\ntādātmyasambandhena pratiyogī kāraṇamiti kāryakāraṇabhāvāt\nsaṃyoganāśaniṣṭhā yā pratiyogitāsambandhāvacchinna kāryatā\ntannirūpitatādātmyasambandhāvacchinnakāraṇatāyāḥ saṃyoge sattve 'pi\npratiyogitāsambandhānavacchinnasaṃyoganāśaniṣṭhajanyatānirūpitajanakatā\nnāstīti na saṃyoge 'tivyāptiriti bhāvaḥ/</p>\n\n<p>pare tviti/\nsvarūpasambandhena saṃyoganāśaṃ prati samavāyasambandhena vibhāgaḥ\nkāraṇamiti kāryakāraṇabhāvāt tadanusādeṇa svarūpasambandhāvacchinna -\nsaṃyoganāśatvāvacchinna -\nkāryatānirūpitasamavāyasambandhāvacchinnakāraṇatvaṃ vibhāgalakṣaṇaṃ atra\nvivakṣitam/ saṃyoge tu\nsaṃyoganāśaniṣṭhapratiyogitāsambandhāvacchinnakāryatānirūpitatādātmyasambandhāvacchinnakāraṇatāyāḥ\nsattve 'pi uktavidhakāraṇatvābhāvāt nātivyāptiriti bhāvaḥ/\netattātparyagrāhakamiti/\nsamavāyasambandhāvacchinnakāraṇatātātparyadyotakamityarthaḥ/</p>\n\n<p>ādyatvamiheti/\nsvasamānādhikaraṇapatanapratiyogikadhvaṃsasamānakālikaṃ yat yat\ntadbhinnatvaṃ ādyatvamityarthaḥ/</p>\n\n<p>svaṃ dvitīyapatanādi\ntatsamānādhikaraṇaṃ yat ādyapatanaṃ taddhvaṃsasamānakālikameva\ndvitīyapatanādi tadbhinnatvaṃ cādyapatane astīti lakṣaṇasamanvayaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>paratvāparatvanirūpaṇam</hi></p>\n\n<l rend='bold'>AnTs_29 parāparavyavahārāsādhāraṇakāraṇe paratvāparatve / pṛthivyādicatuṣṭayamanovṛttīti / te dvividhe dikkṛte kālakṛte ca / dūrasthe dikkṛtaṃ paratvam / samīpasthe dikkṛtam aparatvam / jyeṣṭhe kālakṛthaṃ paratvam / kaniṣṭhe kālakṛtam aparatvam //</l>\n\n<p>parāparavyavahārāsādhāraṇakāraṇe paratvāparatve/ te dvividhe -\ndikkṛte kālakṛte ceti/ dūrasthe dikkṛtaṃ paratvam/ samīpasthe\ndikkṛtaṃ aparatvam/ jyeṣṭhe kālakṛtaṃ paratvam/ kaniṣṭhe kālakṛtaṃ\naparatvam/</p>\n\n<p><hi rend='bold'>dīpikā</hi></p>\n\n<p>paratvāparatvayoḥ\nlakṣaṇamāha - parāpareti/ paravyavahārāsādhāraṇakāraṇaṃ paratvam/\naparavyavahārāsādhāraṇakāraṇaṃ apanaratvam ityarthaḥ/ te vibhajate -\nte dvividhe iti/ dikkṛtayorudāharaṇamāha - dūrastha iti/\nkālakṛte udāharati - jyeṣṭha iti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>gurutvanirūpaṇam</hi></p>\n\n<l rend='bold'>AnTs_30 ādyapatanāsamavāyikāraṇaṃ gurutvaṃ / pṛthivījalavṛtti //</l>\n\n<p>ādyapatanāsamavāyikāraṇaṃ gurutvam/ pṛthivījalavṛtti/</p>\n\n</div>\n<div>\n\n<p><hi rend='bold'>dravatvanirūpaṇam</hi></p>\n\n<l rend='bold'>AnTs_31 ādyasyandanāsamavāyikāraṇaṃ dravatvaṃ pṛthivyaptejovṛtti / tad dvividhaṃ sāṃsiddhikaṃ naimittikaṃ ca / sāṃsiddhikaṃ jale naimittikaṃ pṛthivītejasoḥ / pṛthivyāṃ ghṛtādāvagnisaṃyogajanyaṃ daravatvam / tejasi suvarṇādau //</l>\n\n<p>ādyasyandanāsamavāyikāraṇaṃ dravatvam/ pṛthivījalatejovṛtti/\ntat dvividham - sāṃsiddhikaṃ naimittikaṃ ceti/ sāṃsidvikaṃ jale/\nnaikittikaṃ pṛthivītejasoḥ/ pṛthivyāṃ ghṛtādau agnisaṃyogajaṃ\ndravatvam/ tejasi suvarṇādau/</p>\n\n</div>\n<div>\n\n<p><hi rend='bold'>snehanirūpaṇam</hi></p>\n\n<l rend='bold'>AnTs_32 cūrṇādipiṇḍībhāvahetur guṇaḥ snehaḥ / jalamātravṛttiḥ //</l>\n\n<p>cūrṇādipiṇḍībhāvahetuḥ guṇaḥ snehaḥ/ jalamātravṛttiḥ/</p>\n\n<p><hi rend='bold'>dīpikā</hi></p>\n\n<p>gurutvaṃ lakṣayati -\nādyeti/ dvitīyādipatanasya vegāsamavāyikāraṇatvāt vege\nativyāptivāraṇāya ādyeti/</p>\n\n<p>dravatvaṃ lakṣayati -\nādyeti/ syandanam - prasravaṇam/ tejaḥsaṃyogajaṃ naimittikam/\ntadbhinnaṃ sāṃsiddhikam/ pṛthivyāṃ naimittikamudāharati -\nghṛtādāviti/ tejasi tadāha - suvarṇādāviti/</p>\n\n<p>snehaṃ lakṣayati -\ncūrṇeti/ kālādau ativyāptivāraṇāya guṇapadam/\nrūpādāvativyāptivāraṇāya cūrṇādipiṇḍībhāveti/</p>\n\n<p><hi rend='bold'>prakāśikā</hi></p>\n\n<p>tadāheti -\nnaimittikamāha ityarthaḥ/</p>\n\n<p>piṇḍībhāveti -\npiṇḍībhāvaḥ saṃyogaviśeṣaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>śabdanirūpaṇam</hi></p>\n\n<l rend='bold'>AnTs_33 śrotragrāhyo guṇaḥ śabdaḥ / ākāśamātravṛttiḥ / sa dvividho dvanyātmako varṇātmakaś ceti / dvanyātmako bheryādau / varṇātmakaḥ saṃskṛtabhāṣādirūpaḥ //</l>\n\n<p>śrotragrāhyo guṇaḥ\nśabdaḥ/ ākāśamātravṛttiḥ/ saḥ dvividhaḥ dhvanyātmakaḥ varṇātmakaśceti/\ndhvanyātmako bheryādau/ varṇātmakaḥ saṃskṛtabhāṣādirūpaḥ/</p>\n\n<p><hi rend='bold'>dīpikā</hi></p>\n\n<p>śabdaṃ lakṣayati -\nśrotreti/ śabdatve ativyāptivāraṇāya guṇapadam/\nrūpādāvativyāptivāraṇāya śrotreti/ śabdaḥ trividhaḥ - saṃyogajaḥ\nvibhāgajaḥ śabdajaśceti/ tatra ādyaḥ bherīdaṇḍasaṃyogajanyaḥ/ dvitīyo\nvaṃśe pāṭyamāne daladvayavibhāgajanyaḥ caṭacaṭaśabdaḥ/\nbheryādideśamārabhya śrotradeśaparyantaṃ dvitīyādiśabdāḥ śabdajāḥ/</p>\n\n<p><hi rend='bold'>prakāśikā</hi></p>\n\n<p>bherīdaṇḍasaṃyogajanya iti/ ādye asamavāyikāraṇaṃ\nbheryākāśasaṃyogaḥ, nimittakāraṇaṃ bherīdaṇḍasaṃyogaḥ/ dvitīye\nvaṃśadalākāśavibhāgo 'samavāyikāraṇam, daladvayavibhāgo\nnimittakāraṇam/ tṛtīye tu pūrvaparvṛśabdaḥ asamavāyikāraṇam/\npavanādi nimittakāraṇamiti vivekaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>buddhinirūpaṇam</hi></p>\n\n<l rend='bold'>AnTs_34 sarvavyavahārahetur buddhir jñānam / sā dvividhā smṛtiranubhavaś ca / saṃskāramātrajanyaṃ jñānaṃ smṛtiḥ / tadbhinnaṃ jñānam anubhavaḥ //</l>\n\n<p>sarvavyavahārahetuḥ\nguṇaḥ jñānaṃ buddhiḥ/</p>\n\n<p><hi rend='bold'>buddhivibhāgaḥ</hi></p>\n\n<p>sā dvividhā -\nsmṛtiḥ anubhavaśceti/ saṃskāramātrajanyaṃ jñānaṃ smṛtiḥ/ tadbhinnaṃ\njñānaṃ anubhavaḥ/</p>\n\n</div>\n<div>\n\n<l rend='bold'>AnTs_35[1] sa dvividho yathārtho 'yathārthaś ca /</l>\n\n<p>saḥ dvividhaḥ - yathārthaḥ ayathārthaśceti</p>\n\n<p><hi rend='bold'>dīpikā</hi></p>\n\n<p>buddheḥ lakṣaṇamāha -\nsarvavyavahāreti/ kālādau ativyāptivāraṇāya guṇa iti/ rūpādau\nativyāptivāraṇāya sarvavyavahāra iti/ 'jānāmi'\nityanuvyavasāyagamyaṃ jñānatvameva lakṣaṇaṃ iti bhāvaḥ/</p>\n\n<p>buddhiṃ vibhajate -\nseti/ smṛteḥ lakṣaṇamāha - saṃskāreti/ bhāvanākhyaḥ saṃskāraḥ/\nsaṃskāradhvaṃse ativyāptivāraṇāya jñānamiti/ anubhave\nativyāptivāraṇāya saṃskārajanyamiti/ pratyabhijñāyāṃ\nativyāptivāraṇāya mātrapadam/ anubhavaṃ lakṣayati/ tadbhinnamiti/\nsmṛtibhinnaṃ jñānaṃ anubhava ityarthaḥ/ anubhavaṃ vibhajate - sa dvividha\niti/</p>\n\n<p><hi rend='bold'>prakāśikā</hi></p>\n\n<p>jānāmītīti/ jñānatvamātraṃ lakṣaṇam/\n'jānāmi' ityanuvyavasāyagamyatvaṃ tu jñānatvasya\npramāṇasiddhatvasūcanāya/ tathā hi - 'ghaṭaṃ jānāmi'\nityādyanugatānuvyavasāyasyānugatadharmamantarānupapannetvena tasya\nsvīkartavyatvena lāghavāt jātitvasiddhiḥ/ itthaṃ ca mūle\nsarvavyavahārahetuḥ iti buddheḥ svarūpakathanamiti bhāvaḥ/</p>\n\n<p>saṃskārasya\ntrividhatvādāha - bhāvanākhya iti/ pratyabhijñāyāṃ ativyāptīti/\n'so 'yaṃ devadattaḥ' iti pratyabhijñāyāṃ\ntaddeśakālavṛttitvarūpatattāsaṃskārajanyatvasya sattvena\ntatrātivyaptiriti bhāvaḥ/ mātrītīti/ yadyapi saṃskāramātrajanyatvaṃ\nsaṃskāretarājanyatve sati saṃskārajanyatvam/ tacca smṛtau asambhavi/\ntatra saṃskāretarātmādijanyatvasya sattvāt/ tathāpi cakṣurādyajanyatve\nsati saṃskārajanyatve tātparyamavaseyam/</p>\n\n<p><hi rend='bold'>bālapriyā</hi></p>\n\n<p>nanu\njñānatvajātimattvasyaiva jñānalakṣaṇtve mūle sarvavyavahārahetuḥ iti\ngurulakṣaṇaṃ kutaḥ proktamityāśaṅkya mūlaṃ na lakṣaṇaparam, kiṃ tu\nsvarūpaparam/ ato nānupapattirityāha - itthaṃ ceti/ jñānatvasyaiva\njñānalakṣaṇatva ityarthaḥ/</p>\n\n<p>taddeśakālavṛttitveti/\ntaddeśakālavṛttitvarūpā yā tattā tadviṣayakasaṃskārajanyatvasyetyarthaḥ/\ntathāpi cakṣurādyajanyatvaṃ iti/ pratyabhijñā tu\nsaṃskārasahakṛtacakṣuradijanyeti cakṣurādyajanyatvābhāvāt na tatra\nativyāptiriti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>yathārthānubhavalakṣaṇam</hi></p>\n\n<l rend='bold'>AnTs_35[2] tadvati tatprakārako 'nubhavo yathārthaḥ / yathā rajata idaṃ rajatam iti jñānam / sa eva pramety ucyate /</l>\n\n<p>tadvati\ntatprakārakānubhavo yathārthaḥ/ saiva prametyucyate/</p>\n\n<p><hi rend='bold'>dīpikā</hi></p>\n\n<p>yathārthānubhavasya\nlakṣaṇamāha - tadvatīti/ nanu 'ghaṭe ghaṭatvam' iti pramāyāṃ avyāptiḥ/\nghaṭatve ghaṭābhāvāditi cet - na/ yatra yatsambandho 'sti tatra\ntatsambandhānubhavaḥ ityarthāt ghaṭatve ghaṭasambandho 'stīti\nnāvyāptiḥ/ saiveti/ yathārthānubhava eva śāstre pramā ityucyata\nityarthaḥ/</p>\n\n<p><hi rend='bold'>prakāśikā</hi></p>\n\n<p>mūle tadvati\ntatprakārakānubhava iti/ saptamyartho viśeṣyitvaṃ\nāśrayatāsambandhenānubhavānvayī/ tathā ca tadvadviśeṣyaka -\ntatprakārakānubhavatvaṃ yathārthānubhavasya lakṣaṇam/ tatpadārthaḥ prakāraḥ,\ntadvattavaṃ prakāratāvacchedakasambandhena grāhyam/ tena kālikasambandhena\nśuktyādau rajatatvasattve 'pi 'idam rajatam' iti bhrame\nnātivyāptiḥ/ na ca tathāpi raṅgatvena rajatāvagāhini, rajatatvena\nca raṅgāvagāhini 'hame raṅgarajate'\nityākārakasamūhālambanabhrame 'tivyāptiḥ/ tatra\nraṅgaviśeṣyakatva-raṅgatvaprakārakatvayoḥ\nrajataviśeṣyakatva-rajatatvaprakāranakatvayośca sattvāditi vācyam/\ntadvadviśeṣyakatvāvacchinnatatprakārakatvaviśiṣṭānubhavatvarūpārthavi vakṣaṇena\nadoṣāt/ tathā hi - yayoḥ viṣayatayoḥ nirūpyanirūpakabhāvaḥ\ntannirūpitaviṣayitayoḥ avacchedyāvacchedakabhāva iti siddhāntaḥ/\ndarśitabhrameraṅgatvaprakāratāyāṃ rāṅgaviśeṣyatānirūpitatvasya,\nrajatatvaprakāratāyāṃ rajataviśeṣyatānirūpitatvasya ca abhāvena\nraṅgaviśeṣyakatvāvacchinnaraṅgatvaprakārakatva -\nrajataviśeṣyakatvāvacchinnarajatatvaprakārakatvayośca asattvāt\nnātivyāptiḥ/ smṛtivyāvṛttaye anubhavatvaniveśaḥ/ etatphalaṃ\nanupadameva sphaṭībhaviṣyati/</p>\n\n<p>nanu 'tadvati' ityasya\n'adhikaraṇe' ityarthakatayā 'ghaṭe ghaṭatvam' iti pramāyāmavyāptiḥ/\nādheyatāyā vṛttyaniyāmakatayā tena sambandhena\nghaṭarūpaprakārādhikaraṇāprasiddheḥ ityāśayena śaṅkate - nanu ghaṭe\nghaṭatvāmiti iti/</p>\n\n<p>'tadvati' ityasya\ntatsambandhinītyarthaḥ/ evaṃ ca ghaṭatvasyāpi ghaṭasambandhitayā\ntādṛśapramāyāṃ ādheyatayā</p>\n\n<p>ghaṭasambandhighaṭatvaviśeṣyakatvāvacchinnaghaṭaprakārakatvasya sattvāt\nnāvyāptiriti samādhatte-yatreti/ yathārthānubhava eveti/ evakāreṇa\nyathārthasmṛtivyavacchedaḥ/ yathārthajñānabhātrasya pramātve smṛtikaraṇasya\npramāṇāntaratāpatteḥ iti bhāvaḥ/</p>\n\n<p><hi rend='bold'>bālapriyā</hi></p>\n\n<p>saptamyartho\nviśeṣyitvamiti/ 'tadvati' ityatra tacchabdaḥ prakārībhūtadharmaparaḥ/\nsaptamyartho viśeṣyitvam/ tatra prakṛtyarthasya tadvatpadārthasya\nnirūpitatvasambandhena anvayaḥ/ viśeṣyitvasya āśrayatāsambandhena\nanubhave anvayaḥ/ tathā ca tadvannirūpitaviśeṣyitvāśrayaḥ\ntanniṣṭhaprakāratānirūpakaḥ anubhavaḥ yathārthaḥ/\ntadvanniṣṭhaviśeṣyatānirūpakatve sati tanniṣṭhaprakāratāpanirūpakatve\nsati anubhavatvaṃ yathārthānubhavasya lakṣaṇam/ 'ayaṃ ghaṭa' iti pramāyāṃ\nghaṭatvavadghaṭaniṣṭhaviśeṣyatānirūpakatvaṃ\nghaṭatvaniṣṭhaprakāratānirūpakatvam anubhavatvaṃ ca astīti\nlakṣaṇasamanvayaḥ/ smṛtau ativyāptivāraṇāya anubhavatvaniveśaḥ/\nśuktirajatabhrame rajatatvaniṣṭhaprakāratānirūpakatve sati anubhavatvasya\nsattvāt</p>\n\n<p>ativyāptiḥ syāt\niti tadvāraṇāya tadvanniṣṭhaviśeṣyatānirūpakatvaniveśaḥ/\nśuktirajatabhrame tu rajatatvābhāvavacchuktiniṣṭhaviśeṣyatākatvaniveśaḥ/\nśuktirajatabhrame tu rajatatvābhāvavacchaktiniṣṭhāviśeṣyatākatvamevāsti,\nna tu rajatatvavadrajataviśeṣyakatvamiti nātivyāptiḥ/\ntadvadviśeṣyakatve sati anubhavatvamātroktau śuktau 'idaṃ rajatam'\nityayathārthānubhave ativyāptiḥ/ tatprakārakatvadalābhāve tatpadena\nprakāra eva grāhya iti niyamālābhena tacchabdena śuktitve gṛhīte\nśuktitvavadviśeṣyakatvānubhavatvayoḥ tatra sattvāt/ tadvāraṇāya\ntatprakārakatvapadam/ tanniveśe ca ekatra uccaritayoḥ tacchabdayoḥ\nekārthabodhakatvamiti niyamena prathamagṛhītatatpadārthasyaiva\ndvitīyatatpadenāpi grāhyatayā prathamatatpadagṛhītaśuktitvaprakārakatvasya\nniruktānubhave abhāvāt na ativyāptiḥ iti kecit/ vastutastu\nrajata eva dravyaṃ iti jñāne 1rajatatvapramātvāpattiḥ, ataḥ\ntatprakārakatvaniveśaḥ spaṣṭaṃ cedaṃ dinakaryādau/</p>\n\n<p>nanu śukte 'pi\nkālikasambandhena rajatatvavattvāt\nrajatatvavacchuktiviśaṣyakatvarajatvaprakārakatvayoḥ 'idaṃ rajatam'\niti bhrame 'pi sattvāt tatrātivyāptirityata āha - tadvattvaṃ\nprakāratāvacchedakasambandhena grāhyamiti/ prakṛte samavāyasambandhaḥ\nprakāratāvacchedakasambandhaḥ/ tena sambandhena rajatatvavat rajatameva, na\ntu śuktiḥ/ rajataviśeṣyakatvaṃ ca rajatabhrame nāstīti\nnātivyāptiriti bhāvaḥ/</p>\n\n</div>\n<div>\n\n<p>1.rajatatvapramātvāpattiriti/ rajatatvavadviśeṣyakatvāditi\nbhāvaḥ/</p>\n\n</div>\n<div>\n\n<p>na ca tathāpītyādi/\npurataḥ avasthitayoḥ rajataraṅgayoḥ indriyasannikṛṣṭayoḥ satoḥ\nrajate raṅgatvaṃ raṅge rajatatvaṃ cāvagāhamānaḥ 'ime\nraṅgarajate' ityākārakaḥ yaḥ samūhālambanabhramaḥ tatrātivyāptiḥ/\ntasmin bhrame raṅgaṃ rajataṃ ca ubhayaṃ viśeṣyam/ raṅgatvaṃ rajatatvaṃ\nca ubhayaṃ prakāraḥ/ tathā ca raṅgatvavadraṅgaviśeṣyakatvasya\nrajatatvavadrajataviśeṣyakatvasya raṅgatvaprakārakatvasya\nrajatatvaprakārakatvasya ca sattvāt iti śaṅkiturāśayaḥ/\nnānāmukhyaviśeṣyakaṃ jñānaṃ samūhālambanamityucyate/</p>\n\n<p>samādhatte -\ntadvadviśeṣyakatvāvacchinnetyādinā/ tadvadviśeṣyakatvāvacchinnaṃ yat\ntatprakārakatvaṃ tadāśrayānubhavatvaṃ yathārthānubhavatvam/\nviśeṣyatāprakāratayoḥ nirūpyanirūpakabhāve satyeva\nviśeṣyitvaprakāritvayoḥ avacchedyāvacchedakabhāvo bhavati/\nuktasamūhālambanabhrame yadyapi raṅgatvaṃ rajatatvaṃ ubhayaṃ prakāraḥ, yathāpi\nraṅgatvaṃ rajatāṃśe prakāraḥ rajatatvaṃ raṅgāṃśe prakāra iti\nraṅgatvaniṣṭhaprakāratā rajataniṣṭhaviśeṣyatānirūpitā na tu\nraṅgatvavadraṅganiṣṭhaviśeṣyatānirūpitā/ evaṃ rajatatvaniṣṭhaprakāratā\nraṅganiṣṭhaviśeṣyatānirūpitā na tu\nrajatatvavadrajataniṣṭhaviśeṣyatānirūpitā/ tathā ca\nraṅgatvaniṣṭhaprakāratāraṅganiṣṭhaviśeṣyatayoḥ\nnirūpyanirūpakābhāvāt,\nrajatatvaniṣṭhaprakāratārajataniṣṭhaviśeṣyatayoḥ tadabhāvācca\nraṅgatvanirūpitaprakāritva - raṅganirūpitaviśeṣyitayoḥ\nrajatatvanirūpitaprakāritvarajatanirūpitaviśeṣyitvayośca\navacchedyāvacchedakabhāvābhāvāt\nraṅgatvaprakārakatvāvacchinnaraṅgaviśeṣyakatvasya\nrajatatvaprakārakatvāvacchinnarajataviśeṣyakatvasya ca uktasamūhālambanabhrame\nabhāvāt nātivyāptiriti bhāvaḥ/ anupadameva sphaṭībhaviṣyatīti/\n'yathārthānubhava eva śāstre pramā ityucyata' iti\ndīpikāgranthavyākhyānāvasara ityarthaḥ/</p>\n\n<p>adhikaraṇe\nityarthakatayeti/ tathā ca prakāratāvacchedakasambandhena\nprakārādhikaraṇaviśeṣyakānubhavaḥ yathārtha iti</p>\n\n<p>labhyate/ 'ghaṭe\nghaṭatvam' iti pramāyāṃ ghaṭatvaṃ viśeṣyam, tatra ādheyatāsambandhena\nghaṭaḥ prakāraḥ/ prakāratāvacchedakasambandhaḥ ādheyatā/ ādheyatvaṃ\nvṛttyaniyāmakam (ādheyatvāniyāmakam)/ ataḥ ādheyatāsambandhena\nprakārībhūtaghaṭādhikaraṇāprasiddhyā pramālakṣaṇasya\ntādṛśapramāyāmavyāptiriti śaṅkiturāśayaḥ/</p>\n\n<p>tadvatītyasya\ntatsambandhinītyartha iti/\ntatpratiyogikaprakāratāvacchedakasambandhānuyoginītyartha iti\nbhāvaḥ/ tathā ca 'tadvati' ityasya yadi\ntanniṣṭhaprakāratāvacchedakasambandhāvacchinnādheyatānirūpitādhikaraṇatāvānityarthaḥ\nsyāt, tadā ādheyatāyā vṛttyaniyāmakatayā\nghaṭaniṣṭhādheyatāsambandhāvacchinnādheyatānirūpitādhikaraṇatvāprasiddhyā\navyāptiḥ syāt/ sor'thastu prakṛte na vivakṣitaḥ/ ādheyatāsambandhena\nghaṭasambandhi ghaṭatvaṃ bhavatīti\n1ghaṭasambandhighaṭatvaviśeṣyakatvāvacchinnaghaṭaprakārakatvasya 'ghaṭe\nghaṭatvam' iti pramāyāṃ sattvāt nāvyāptiriti samādhāturāśayaḥ/</p>\n\n<p>yathārthajñānamātrasya\npramātva iti/ yadi anubhavatvamaniveśya yathārthajñānatvaṃ pramātvaṃ\nityucyate tarhi smṛterapi yathārthajñānatvāt prakātvaṃ prasajyeta/ na\nceṣṭāpattiḥ/ pratyakṣādipramitivilakṣaṇasmṛtirūpapramākaraṇasya\nvilakṣaṇasya pañcamapramāṇasya āvaśyakatayā pramāṇāni catvārīti\nsūtrakāroktyasāṃgatyāpatteriti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>ayathārthānubhavalakṣaṇam</hi></p>\n\n<l rend='bold'>AnTs_35[3] tadabhāvavati tatprakārako 'nubhavo 'yathārthaḥ / yathā śuktāv idaṃ rajatam iti jñānam //</l>\n\n<p>tadabhāvavati tatprakārakānubhavo 'yathārthaḥ/\nsaiva apramā ityucyate/ (sa eva bhrama ityucyate)/</p>\n\n<p><hi rend='bold'>dīpikā</hi></p>\n\n<p>ayathārthānubhavaṃ lakṣayati - tadabhāvavatīti/\nnanu 'idaṃ saṃyogī' ti pramāyāmativyāptiriti cet - na/\nyadavacchedena yatsambandhābhāvaḥ tadavacchedena tatsambandhajñānasya\nvivakṣitatvāt/ saṃyogābhāvāvacchedena saṃyogajñānasya</p>\n\n</div>\n<div>\n\n<p>1. ghaṭasambandhīti/\nghaṭaprattiyogikādheyatāsambandhānuyogītyarḥtha/</p>\n\n</div>\n<div>\n\n<p><hi rend='bold'>prakāśikā</hi></p>\n\n<p>ativyāptiriti/\nsaṃyogābhāvavati saṃyogaprakārakatvasya sattvāditi bhāvaḥ/\nyadavacchedeneti/ yadavacchedena\nyatsambadhāvacchinnapratiyogitākayadabhāvaḥ tadavacchedena tatsambandhena\ntatprakārakānubhavasya vivakṣitatvādityarthaḥ/\nsaṃyogābhāvāvacchedeneti/ saṃyogābhāvāvacchedakāvacchedenetyarthaḥ/\nsaṃyogāvacchedeneti/ saṃyogāvacchedakāvacchedenetyarthaḥ/\nsaṃyogasambandhasyeti/ samavāyasambandhena saṃyogasyetyarthaḥ/</p>\n\n<p>atredamavadheyam -\nidaṃ avyāpyavṛttisaṃyogādiprakārakabhramānurodhena/\nvyāpyavṛttirajatatvādiprakārakabhramalakṣaṇaṃ tu -\ntatsambandhāvacchinnapratiyogitākatadabhāvavān yaḥ\ntadviśeṣyakatvāvacchinna-tatsambandhāvacchinna -\ntatprakārakatvaviśiṣṭānubhavatvam/ pratiyogitāyāṃ prakāratāvacchedaka\n- sambandhāvacchinnatvaniveśāt 'parvato vahnimān' iti pramāyāṃ\nsamavāyāvacchinnavahnyabhāvavatparvataviśeṣyakatvasya sattve 'pi\nnātivyāptiḥ/\nviśeṣyitvaprakāritvayoravacchedyāvacchedakabhāvavivakṣaṇena 'ime\nraṅgarajate' ityākārakapramāyāṃ\nraṅgatvādyabhāvavadrajatādiviśeṣyakatvaraṅgatvādiprakārakayoḥ\nsattve 'pi nātivyāptiḥ ityalaṃ ativistareṇa//</p>\n\n<p><hi rend='bold'>bālapriyā</hi></p>\n\n<p>saṃyogābhāvavatīti/ saṃyogasyāvyāpyavṛttitvāt\nsaṃyogavatyapi saṃyogābhāvasya sattvāt 'idaṃ saṃyogi' iti\npramāyāṃ saṃyogābhāvavati saṃyogaprakārakatvasattvāt tadabhāvavati\ntatprakārakatvarūpabhramalakṣaṇātivyāptiriti bhāvaḥ/ yadavacchedenetyādi/\nmūlāvacchedena samavāyasambandhāvacchinnakapisaṃyogābhāvaḥ vṛkṣe\nvartate tadavacchedena cet kapisaṃyogāvagāhi jñānaṃ bhavati tarhi\ntajjñānaṃ bhramaḥ/ agrāvacchedena kapisaṃyogajñānaṃ tu pramaiva,\ntadavacchedena kapisaṃyogābhāvavirahāt/ agrāvacchedena\nkapisaṃyogavati vṛkṣe tadavacchedenaiva</p>\n\n<p>samavāyātiriktasambandhāvacchinnakapisaṃyogābhāvasattvāt agre\nvṛkṣaḥ kapisaṃyogīti pramāyāḥ bhramatvāpattiḥ/ tadvāraṇāya\nyatsambandhāvacchinneti/ mūlāvacchedena ramavāyasambandhāvacchinna -\nkapisaṃyogābhāvavati vṛkṣe kālikasambandhena\nkapisaṃyogaprakārakapramāyāmativyāptivāraṇāya tatsambandhenetyuktam\nnanu 'saṃyogābhāvāvacchedena saṃyogajñānasya' iti\ndīpikoktirayuktā; mūle vṛkṣaḥ kapisaṃyogīti bhramātmakajñānasya\nmūlāvacchedena kapisaṃyogāvagāhitve 'pi saṃyogābhāvāvacchedena\nsaṃyogāvagāhitvābhāvāt/ na hi saṃyogasya\nsaṃyogābhāvo 'vacchedakaḥ, 1tathā apratīteḥ ityato vyācaṣṭe -\nsaṃyogābhāvāvacchedakāvacchedenetyartha iti/\nsaṃyogābhāvasyāvacchedako yaḥ mūlādiḥ tadavacchedenetyarthaḥ/\nsaṃyogāvacchedakāvacchedeneti/ saṃyogasya avacchedakaḥ yaḥ agrādiḥ\ntadavacchedenetyarthaḥ/</p>\n\n<p>nanu\navyāpyavṛttipadārthaṃprakārakabhramasya sāvacchinnaviṣayakatve 'pi\nvyāpyavṛttirajatatvādiprakārakabhramasya tadabhāvāt\nyadavacchedenetyādiniruktabhramalakṣaṇaṃ sarvabhramānuyāyi na bhavatītyata\nāha - atredamavadheyamiti/ tatsambandhāvacchinnetyādi/ śuktau\nindriyasannikṛṣṭāyāṃ yaḥ 'idaṃ rajatam' iti bhramaḥ tatra samanvayaḥ\nkriyate/ samavāyasambandhāvacchinna</p>\n\n<p>pratiyogitakarajatatvābhāvavān purovartiśuktirūpapadārthaḥ/\ntadviśeṣyakatve sati rajatatvaprakārakatvaṃ uktabhrame 'sti iti /\nprakāratāvacchedakasambandhāvacchinnatvaṃ yadi pratiyogitāyāṃ na\nniveśyate tadā</p>\n\n<p>yatkiñcitsambandhāvacchinnapratiyogitākatadabhāvavān yaḥ\ntadviśeṣyakatvāvacchinna-tatprakārakatvaviśiṣṭānubhavatvaṃ bhramasya lakṣaṇaṃ\nsyāt/ tathā sati 'parvato vahnimān' iti pramāyāmativyāptiḥ/\ntathā hi - tatpadena vahnirūpaḥ prakāraḥ gṛhītaścet tasya saṃyogena\nparvate sattve 'pi samavāyena sattā nāsti/ ataḥ\nsamavāyasambandhāvacchinnavahnyabhāvavān yaḥ</p>\n\n</div>\n<div>\n\n<p>1. tathā apratīteriti/\nsaṃyogāvacchedakatayā saṃyogābhāvasyāpratīterityarthaḥ/</p>\n\n</div>\n<div>\n\n<p>parvataḥ tadviśeṣyakatve\nsati vahniprakārakatvaṃ 'parvato vahnimān' iti pramāyāmastīti/\nprakāratāvacchedakasambandhāvacchinnatvaniveśe tu saṃyogasambandhasyaiva\nprakāratāvacchedakatayā tadavacchinnapratiyogitākavahnyabhāvavān\nviśeṣya parvato na bhavatīti\nprakāratāvacchedakasambandhāvacchinnapratiyogitākatadabhāvavadviśeṣyakatvaṃ\n'parvato vahnimān' iti pramāyāṃ nāstīti nātivyāptiriti\nbhāvaḥ/</p>\n\n<p>viśeṣyitvaprakāritvayoriti/ tathā ca\nviśeṣyitvaprakāritvayo avacchedyāvacchedakabhāvāvivakṣaṇe\ntadabhāvavadviśeṣyakaḥ tatprakārakānubhavaḥ bhrama ityetāvanmātroktau\nraṅge raṅgatvaṃ rajate rajatatvaṃ cāvagāhamānaḥ yaḥ 'ime\nraṅgarajate' iti pramātmakānubhavaḥ tatra raṅgaṃ rajataṃ ca\nviśeṣyam, raṅgatvaṃ rajatatvaṃ ca prakāra iti tatpadena\nraṅgatvagrahaṇe tadabhāvavat rajataṃ uktapramāyāṃ viśeṣyaṃ bhavati\nraṅgatvaṃ ca prakāro bhevatīti raṅgatvābhāvavadrajataviśeṣyakatvaṃ\nraṅgatvaprakārakatvaṃ cāsti, evaṃ rajatatvābhāvavadraṅgaviśeṣyakatvaṃ\nrajatatvaprakārakatvaṃ cāstītyativyāpti syāt/ atastayoḥ\navacchedyāvacchedakābhāvavivakṣā/ tathā ca tadabhāva vadviśeṣyakatvāvacchinnaṃ\nyat tatprakārakatvaṃ tadviśiṣṭānubhavaḥ bhrama iti lakṣaṇaṃ bhavati/\nuktasamūhālambanapramāyāṃ\nraṅgatvaniṣṭhaprakārataraṅgatvavadraṅganiṣṭhaviśeṣyatānirūpitā, na\ntu raṅgatvābhāvavadrajataniṣṭhaviśeṣyatānirūpitā, rajate\nraṅgatvasyāprakāratvāt/ evaṃ ca\nraṅgatvaniṣṭhaprakāratārajataniṣṭhaviśeṣyatayorniṃrūpya\nnirūpakabhāvābhāvataraṅgatvaprakārakatvaraṅgatvābhāvavadrajataviśeṣyakatvayoḥ\navacchedyāvacchedakabhāvo nāsti/ yayorviṣayatayoḥ nirūpyanirūpakabhāvaḥ\ntannirūpitaviṣayitayoreva avacchedyāvacchedakabhāva iti niyamāt/\nevaṃ ca raṅgatvābhāvavadviśeṣyakatvāvacchinnaraṅgatvaprakārakatvasya\nrajatatvābhāvavadviśeṣyakatvāvacchinnarajatatvaprakārakatvasya</p>\n\n<p>coktasamūhālambanapramāyāṃ abhāvānnātivyāpitariti bhāvaḥ/\nprakāratāviśiṣṭaviśeṣyatānirūpakatve satyanubhavatvaṃ bhramasya lakṣaṇam/\nviśeṣyatāyāṃ prakāratāvaiśiṣṭyaṃ ca\n1svāvacchedakasambandhāvacchinnapratiyogitākasvāśrayābhāvavanniṣṭhatvasvanirūpitatvobhayasambandheneti\nniṣkarṣaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>yathārthānubhavavibhāgaḥ</hi></p>\n\n<l rend='bold'>AnTs_36 yathārthānubhavaś caturvidhaḥ pratyakṣānumityupamitiśabdabhedāt / tatkaraṇam api caturvidhaṃ pratyakṣānumānopamānaśabdabhedāt //</l>\n\n<p>yathārthānubhavaḥ\ncaturvidhaḥ - pratyakṣa - anumiti - upamiti - śabdabhedāt/ tatkaraṇamapi\ncaturvidham - pratyakṣa - anumāna - upamāna - śabdabhedāt/</p>\n\n<p><hi rend='bold'>dīpikā</hi></p>\n\n<p>yathārthānubhavaṃ\nvibhajate/ yathārtheti/ prasaṅgāt pramākaraṇaṃ vibhajate -\ntatkaraṇamapīti/ prakākaraṇamityarthaḥ/ pramāyāḥ karaṇaṃ pramāṇam iti\npramāṇasāmānyalakṣaṇam/</p>\n\n<p><hi rend='bold'>prakāśikā</hi></p>\n\n<p>prasaṅgāditi/\nsmṛtasya upekṣānarhatvaṃ prasaṅgaḥ tasmādityarthaḥ/\nsāmānyato 'vagatasyaiva viśeṣarūpeṇa pratipādanaṃ saṃbhavatīti\nsāmānyalakṣaṇaṃ sphuṭayati - pramāyāḥ karaṇaṃ pramāṇamiti/</p>\n\n<p><hi rend='bold'>bālapriyā</hi></p>\n\n<p>smṛtasyeti/\npramāyāḥ lakṣaṇe ukte tatkaraṇaṃ smṛtaṃ bhavatīti tasya upekṣā na yukteti\nbhāvaḥ/</p>\n\n</div>\n<div>\n\n<p>1. svāvacchedaketi/\nśuktāvidaṃ rajatamiti bhrame evaṃ samanvayaḥ - svaṃ rajatatvaniṣṭhaprakāratā\ntadavacchedakasambandhaḥ samavāyasambandhaḥ tadavacchinnapratiyogitākaḥ\nsvāśrayasya prakāratāśrayasya rajatatvasya abhāvaḥ tadvacchuktiniṣṭhatvaṃ\nviśeṣyatāyām; evaṃ svaṃ rajatvaniṣṭhaprakāratā tannirūpitatvaṃ ca\nśuktiniṣṭhaviśeṣyatāyām/ tathā ca uktobhayasambandhena\nrajatatvaniṣṭhaprakāratāviśiṣṭā yā śuktiniṣṭhā viśeṣyatā\ntannirūpakatve sati anubhavatvaṃ idaṃ rajatamiti bhrame 'stīti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>karaṇalakṣaṇam</hi></p>\n\n<l rend='bold'>AnTs_37 asādhāraṇam kāraṇaṃ karaṇam /</l>\n\n<p>(vyāpāravat)\nasādhāraṇakāraṇaṃ karaṇam/</p>\n\n<p><hi rend='bold'>dīpikā</hi></p>\n\n<p>karaṇalakṣaṇamāha -\nasādhāraṇeti/ sādhāraṇakāraṇe dikkālādau ativyāptivāraṇāya\nasādhāraṇeti/</p>\n\n<p><hi rend='bold'>prakāśikā</hi></p>\n\n<p>asādhāraṇetīti/\ndikkālādṛṣṭādeḥ kāryatvāvacchinnaṃ pratyeva kāraṇatvāt\nanubhavatvavyāpyadharmāvacchinnapramāvṛttikāryatānirūpitakāraṇatvarūpāsādhāraṇakāraṇatvasya\ntatra asattvāt nātivyāptiḥ/</p>\n\n<p>prācīnāstu-\n'vyāpāravattve sati' ityapi vaktavyam/ ataḥ cakṣuḥ-saṃyogādau\nnātivyāptiḥ/ śrotramanassaṃyogaḥ śabdo vā vyāpāraḥ saṃbhavatyeveti\nna śrotrendriyo karaṇalakṣaṇāvyāptiḥ-iti vadanti/</p>\n\n<p>'yadvilambāt prakṛtakāryānutpādaḥ\ntatkāraṇatvasyaivāsādhāraṇakāraṇatvātmakatayā kālādiṣu\ntādṛśakāraṇatvābhāvāt na ativyāptiḥ/\nvyāpāratvenābhimatendriyasaṃyogādikameva karaṇam/ etacca\n'liṅgaparāmarśa evānumānam' iti mūle eva sphuṭībhaviṣyati/ ata\neva maṇikṛdbhiḥ uktam - 'tacca liṅgaparāmarśaḥ' iti granthena'iti\ntu navyāḥ/ adhikam asmadīyacintāmaṇiprabhāyāṃ anusandheyam/</p>\n\n<p><hi rend='bold'>bālapriyā</hi></p>\n\n<p>dikkālādṛṣṭāderiti/ pramānirūpitāsādhāraṇakāraṇatvaṃ\npramāṇasyalakṣaṇam/ pramāniṣṭhā yā anubhavatvavyāpyadharmāvacchinnā\nkāryatā tannirūpitakāraṇatvamiti yāvat/ anubhavatvavyāpyadharmaḥ\npramātvam, kāryatāyāṃ</p>\n\n<p>anubhavatvavyāpyadharmāvacchinnatvasyāniveśe kāryasāmānyaṃ prati\ndikkālādṛṣṭādeḥ kāraṇatvāt pramāṃ pratyapi kāraṇatvamastīti\npramāṇalakṣaṇasya dikkālādāvativyāptiḥ syāt/ tanniveśe tu\nprabhāniṣṭhakāryatvāvacchinnakāryatānirūpitakāraṇatāyāḥ dikkālādau\nsattve 'pi pramāniṣṭhapramātvāvacchinnakāryatānirūpitakāraṇatvaṃ nāstīti\nnātivyāptiḥ/ cakṣurāderiva tatsannikarṣāderapi\npratyakṣapramāhetutvāt pramāṇalakṣaṇasya vyāpāreṣu sannikarṣādiṣu\nativyāptivāraṇāya vyāpāradvārakaṃ kāraṇatvaṃ lakṣaṇe</p>\n\n<p>niveśanīyam/ na ca\nśrotrendriyo avyāptiḥ, śrotrasamavāyarūpasaṃnikarṣasya nityatvena\ntajjanyatvaghaṭitavyāpāralakṣaṇābhāvāt vyāpāradvārakakāraṇatvarūpasya\npramāṇalakṣaṇasya śrotrendriye 'bhāvāditi vācyam/</p>\n\n<p>śrotramanassaṃyogasya\nśabdasya vā śrotravyāpāratvāt taddvārakapratyakṣakāraṇatvasya śrotre 'pi\nsattvāt - iti prācīnamatam/</p>\n\n<p>navīnamatamāha -\nyadvilambādityādinā/ na vyāpāravatkāraṇatvamasādhāraṇakāraṇatvam/\nati tu yadvilambāt prakṛtakāryānutpādaḥ tattvam/ kālādiṣu\netādṛśāsādhāraṇakāraṇatvābhāvāt nātivyāptiḥ/ vyāpāratvena\nprācīnābhimateṣu</p>\n\n<p>saṃnikarṣādiṣveva\nīdṛśaṃ kāraṇatvamastīti sannikarṣaparāmarśādīnāmeva pramāṇatvamiti\nnavīnamatam/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>kāraṇalakṣaṇam</hi></p>\n\n<l rend='bold'>AnTs_38 kāryaniyatapūrvavṛtti kāraṇam /</l>\n\n<p>(ananyathāsiddhatve sati) kāryaniyatapūrvavṛtti kāraṇam/</p>\n\n<p><hi rend='bold'>dīpikā</hi></p>\n\n<p>kāraṇalakṣaṇamāha - kāryeti/ 'pūrvavṛtti\nkāraṇaṃ' ityukte rāsabhādau ativyāptiḥ syāt, ataḥ niyateti/\ntāvanmātre kṛte kārye ativyāptiḥ, ataḥ pūrvavṛtti iti/</p>\n\n<p><hi rend='bold'>prakāśikā</hi></p>\n\n<p>niyateti/\nniyatatvaṃ hi vyāpakatvam/ tacca rāsabhādeḥ na saṃbhavatīti tatra na\nghaṭakāraṇatvātiprasaktiriti bhāvaḥ/ pūrvavṛttīti/ svavyāpakatvasya\nsvasmin sattve 'pi spūrvakālavṛttitvasya asattvena nātiprasaṅga iti\nbhāvaḥ/ kāryatāvacchedakasambandhena kāryādhikaraṇe\nkāryāvyavahitaprākkṣaṇāvacchedena\nvidyamānātyantābhāvapratiyogitānavacchedakataddharmavattvaṃ tena rūpeṇa\nkāraṇatvamiti samuditār'tho bodhyaḥ/</p>\n\n<p><hi rend='bold'>bālapriyā</hi></p>\n\n<p>kāryaniyatatve\nsati kāryapūrvavṛttitvaṃ kāraṇasya lakṣaṇam/ kāryaniyatatvaṃ ca\nkāryavyāpakatvam/ kāryapūrvavṛttitvamātroktau\nrāsabhāderapikadācit ghaṭapūrvavartitvamastīti ghaṭakāraṇatvāpattiḥ/\ntadvāraṇāya kāryavyāpakatvaniveśaḥ/ kāryasyāpi kāryavyāpakatvāt\ntatrativyāptivāraṇāya kāryapūrvavartitatvaniveśaḥ/ tadāha-niyatatvaṃ\nhītyādīnā/ kāryavyāpakatvaśarīra eva kāryapūrvavartitvamapi niveśya\npariṣkaroti - kāryatāvacchedakasambandhenetyādinā/\nkāryatāvacchedakasambandhena saṃyogena kāryādhikaraṇe ghaṭādhikaraṇe\npradeśe ghaṭapūrvakṣaṇāvacchedena vartamāno yo 'bhāvaḥ na\ndaṇḍacakrādyabhāvaḥ, api tu rāsabhādyabhāvaḥ tatpratiyogitāvacchedakaṃ\nrāsabhatvādi pratiyogitānavacchedakaṃ daṇḍatvādi, tadvattvaṃ\ntaṇḍādiṣvastīti lakṣaṇasamanvayaḥ/ kāryatāvacchedakasambandhenetyanuktau\nkālikasambandhena ghaṭādhikāraṇaṃ yatra ghaṭo notpadyate sa pradeśo 'pi\nbhavati tadvṛttiryo 'bhāvaḥ daṇḍādyabhāvaḥ,\ntatpratiyogitāvacchedakadharmavattvameva daṇḍādāvasti na\ntadanavacchekadharmavattvamityasambhavaḥ syāt/\ntadvāraṇāya-kārya-tāvacchedakasambandheneti/\nkāryādhikaraṇavṛttyabhāvāpratiyogitvamātroktausaṃyogasambandhena\nghaṭādhikaraṇai vartate yo 'bhāvaḥ daṇḍatantūbhayābhāvaḥ\ntatpratiyogitvameva daṇḍe astīti rītyā ubhayābhāvamādāya asambhavaḥ\nsyāt/ tadvāraṇāya pratiyogitānavacchedakadharmavattvaniveśaḥ/\nyaddharmapuraskāreṇa kāraṇatvaṃ vivakṣitaṃ tasmin dharme\npratiyogitānavacchedakatvaṃ vivakṣitam/ daṇḍatvacakratvādinā\ndaṇḍacakrādīnāṃ kāraṇatvaṃ vivakṣitam/ daṇḍatvādestu\ntādṛśapratiyogitānavacchedakatvamasttyeva iti lakṣaṇasamanvayaḥ/ nātaḥ\nprameyatvamādāya rāsabhādāvativyāptiḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>anyathāsiddhinirūpaṇam</hi></p>\n\n<p>nanu tanturūpamapi\npaṭaṃ prati kāraṇaṃ syāt iti cet - napha 'ananyathāsiddhatve sati'\niti viśeṣaṇāt/ ananyathāsiddhatvam anyathāsiddhirahitatvam/\nanyathāsiddhiḥ trividhā - yena sahaiva yasya yaṃ prati\npūrvavṛttitvamavagamyate taṃ prati tena tadanyathāsiddham/ yathā tantunā\ntanturūpaṃ tantutvaṃ ca paṭaṃ prati/ anyaṃ prati pūrvavṛttitve jñāta eva\nyasya yaṃ prati pūrvavṛttitvamavagamyate taṃ prati tadanyathāsiddham/ yathā\nśabdaṃ prati pūrvavṛttitve jñāta eva paṭaṃ prati ākāśasya/</p>\n\n<p>anyatra\nkḷptaniyatapūrvavartina eva kāryasambhave tatsahabhūtaṃ anyathāsiddham/\nyathā pākajasthale gandhaṃ prati rūpaprāgabhāvasya/ evaṃ ca\nananyathāsiddhaniyatapūrvavṛttitvaṃ kāraṇatvam/</p>\n\n<p><hi rend='bold'>prakāśikā</hi></p>\n\n<p>kāraṇaṃ syāditi/\ntasya niyatapūrvavṛttitvāditi bhāvaḥ/ nibandhāntareṣu anyathāsiddheḥ\npañcavidhatve 'pi maṇikāramatābhiprāyeṇāha - trividheti/ yena\nsahaivetyādi/ yena tantunā sahaiva yasya tatturūpasya tantutvasya ca yaṃ\npaṭaṃ prati pūrvavṛttitvamavagamyate taṃ paṭaṃ prati tantanturūpaṃ\ntantutvaṃ ca tena tantunā anyathāsiddhamityarthaḥ/ atra sahitatvam\nekajñānaviṣayatvaṃ bodhyam/ tanturūpasya paṭapūrvavṛttitvajñāne\nanatiprasaktatanturūpatvenaiva viṣayatā vācyā/ tathā ca tanturūpaṃ\nanyathāsiddhamiti/ evaṃ entutvasya pūrvavṛttitvajñānamapi\ntantuviṣayakameveti tadapyanyathāsiddhamiti bhāvaḥ/ atra 'yena' ityasya\n'svatantrānvayavyatirekaśālinā' iti 'yasya' ityasya ca\n'svatantrānvayavyatirekaśūnyasya' iti viśeṣaṇaṃ bodhyam/ tena na\natathābhūtena tantutvena tantoranyathāsiddhiḥ, na vā tantusaṃyogasya\ntantunā anyathāsiddhiriti saṅkṣepaḥ/'itarānvayavyatirekaprayuktānvayavyatirekaśāli yat yat\nanyathāsiddham'iti tu pare/ śabdaṃ pratīti/ ākāśatvaṃ\nhi śabdasamavāyikāraṇatvam/ tathā ca śabdakāraṇatvamagṛhītvā\nākāśasya ākāśatvena ghaṭapūrvavṛttitvaṃ grahītum aśakyaṃ</p>\n\n<p>ityākāśo 'nyathāsiddha ityarthaḥ/ anyatra kḷpteti/\napākajasthale gandhaṃ prati kḷptaniyatapūrvavṛttinā gandhaprāgabhāvenaiva\npākajasthale 'pi tatsambhave rūpaprāgabhāvo 'nyathāsiddha ityarthaḥ/ atha evaṃ\nniyatapadaṃ vyartham, aniyatarāsamabhādeḥ tṛtīyānyathāsiddhatvena\nsatyantenaiva vāraṇasambhavāt iti cet - na/ ghaṭasāmānyaṃ prati\nanyathāsiddhyasaṃbhavāt anyatra ghaṭābhinne paṭādau kḷptapūrvavartinaḥ\ntantvāditaḥ ghaṭotpattyasambhavāditi/</p>\n\n<p>navīnāḥ\npunarevamāhuḥ - laghuniyatapūrvavartina eva kāryaṃsambhave tadbhinnaṃ\nanyathāsiddhaṃ ityekavidhameva anyathāmiddhatvam/ laghutvaṃ ca\nśarīrakṛtamupasthitikṛtaṃ saṃbandhakṛtam ca/ tatra prathamam -\nanekadravyasamavetatvāpekṣayā mahattve/ dvitīyam - gandhaṃ prati\nrūpaprāgabhāvāpekṣayā gandhaprāgabhāve, gandhasya pratīyogina\nupasthitatvena śīghraṃ tadupasthiteḥ/ tṛtīyam -\ndaṇḍatvadaṇḍarūpādyapekṣayā daṇḍādau,\nsvāśrayadaṇḍasaṃyogādirūpaparamparayā gurutvāt/ evaṃ caitāvataiva\nnirvāhe anyathāsiddhitrividha pañcavidhā ceti prapañco\nvyutpattivaicitryāya/</p>\n\n<p>na ca aniyatarāsabhādeḥ\ntṛtīyānyathāsiddhatvenaiva vāraṇāt niyatapadaṃ vyarthamiti vācyam/\nyataḥ anyathāsiddhatvasya anugatasya durvacatayā yatra yatra prāmāṇikānāṃ\nanyathāsiddhatvavyavahāraḥ tattadbhedakūṭaṃ niveśanīyam/\nlaghuniyatetyādikaṃ tu bhedapratiyogitattadvyaktiparicāyakam/\nitthaṃ ca aniyatānantarāsabhādīnāṃ ekena niyatatvaviśeṣaṇenaiva\nvāraṇāt tattadbhedakūṭaniveśe gauravam/ niyatānāṃ\ndaṇḍatvādīnāṃ tu anāyatyā tattadbhedadavattve\nniveśanīyamityabhisandhiḥ/</p>\n\n<p><hi rend='bold'>bālapriyā</hi></p>\n\n<p>nibandhāntareṣviti-kusumāñjalivyākhyāne prakāśe\nvardhamānopādhyāyaiḥ pañcavidhā anyathāsiddhayaḥ pradarśitāḥ, tadanusādeṇa\nmuktavalpāṃ ca/ maṇikāraistu śaktivāde trividhā evānyathāsiddhayaḥ\npradarśitāḥ/ tadanusāreṇa dīpikāyāmapi/\nsahitatvamekajñānaviṣayatvamiti/ tathā ca yasya\npūrvavṛttitvamavagāhamāne jñāne niyamena tadāśrayasyāpi bhānaṃ bhavati\ntat anyathāsiddhamiti phalati/ 'tanturūpaṃ paṭapūrvavṛtti' iti jñāne\ntanturūpāśrayasya tantorapi viṣayatvāt 'tantutvaṃ paṭapūrvavṛtti'\niti jñāne viśeṣyatāvacchedakatayā tantutvatvasya bhānāt\ntantutvatvasya tantvitarāvṛttitve sati tantuvṛttitvarūpatvāt\ntantūnāmapi bhānācca tanturūpaṃ tantutvaṃ ca paṭaṃ\npratyanyathāsiddhamityarthaḥ/\n1tatkāryanirūpitaniyatapūrvavṛttitvagrahanirūpitasvaniṣṭhaveśaṣyatāvacchedakībhūtasvāśrayakatvaṃ\nprathamānyathāsiddhatvamiti yāvat/</p>\n\n<p>nanu 'rūpaṃ\npaṭapūrvaṃvṛtti' ityākārakaṃ rūpatvena\ntanturūpāvagāhijñānamupagamyate tatra tantūnāmaviṣayatvāt tantunā\nsahaiva pūrvavṛttitvaṃ nāvagamyata iti kathaṃ tanturūpasya\nanyathāsiddhatvamityāśaṅkyāhatanturūpasyeti/ rūpatvasya\npaṭapūrvavṛttitvātiprasaktatayā tadavacchedena paṭapūrvavṛttitvagraho na\nsambhavati, anyūnānatiprasaktadharmasyaivāvacchedakatvāt/ api tu\nanatiprasaktatanturūpatvāvacchinne eva paṭapūrvavṛttitvaṃ jñāyata iti\nvaktavyam/ tasmin jñāne tu tantūnāmapi</p>\n\n<p>2viśeṣyatāvacchedakatayā viṣayatvamāvaśyakamiti bhāvaḥ/\ntantutvasya pūrvavṛttitvajñānamapi tantuviṣayakameveti/ 'tantutvaṃ\npaṭapūrvavṛtti' iti jñāne tantutvasya viśeṣyatvāt jāteḥ yatra\nviśeṣyatayā bhānaṃ tatra kiñcidrūpeṇaiva bhānamiti niyamāt\ntantutvatvena tantutvabhānaṃ vaktavyam/ tantutvatvaṃ ca\ntantvitarāvṛttitve sati sakalatantuvṛttitvarūpamiti</p>\n\n</div>\n<div>\n\n<p>1.\ntatkāryanirūpitetyādi/ tatkāryaṃ paṭaḥ tannirūpitaṃ yat\nniyatapūrvavṛttitvaṃ tadviṣayakagrahaḥ 'tanturūpaṃ tantutvaṃ vā\npaṭaniyatapūrvavṛtti' ityākārako grahaḥ tannirūpitā yā svaniṣṭhā\nviśeṣyatā tanturūpaniṣṭhā tantutvaniṣṭhā vā viśeṣyatā\ntadavacchedakībhūtaḥ yaḥ svāśrayaḥ tanturūpasya tantutvasya vā āśrayaḥ\ntantuḥ tatkatvaṃ tanturūpe tanatutve cāstīti samanvayaḥ/</p>\n\n<p>2.\nviśeṣyatāvacchedakatayeti/ tanturūpamityasya samavāyasambandhena\ntantuviśaṣṭa rūpamityarthaḥ/ tathā ca 'tanturūpaṃ paṭapūrvavṛtti' iti\njñāne viśeṣye rūpe tantūnāmapi viśeṣaṇatvāt\nviśeṣyatāvacchedakatvamāvaśyakamiti bhāvaḥ/</p>\n\n</div>\n<div>\n\n<p>tantutvatvaghaṭakatayā\ntantūnāmarpiṃ bhānamavarjanīyam/ evaṃ ca\ntantutvaviśeṣyakapūrvavṛttitvajñānasya\ntantuviṣayakatvanaiyatyamityāśayaḥ/ yadvā yadviṣayakatvavyāpyaṃ\npūrvavṛttitvaprakārakajñānīyaṃ yadviśeṣyakatvaṃ tat anyathāsiddhamiti\nyāvat/</p>\n\n<p>nanu prathamayatpadena\ntantumupādāya tadviṣayakatvavyāpyatvaṃ 'tantutvaṃ paṭapūrvavṛtti'\niti jñānīyatantutvaviśeṣyakatve 'stīti tantutvasyānyathā\nsiddhatvopapādane, prathamayatpadena tantutvamupādāya\ntadviṣayakatvavyāpyatvaṃ 'tantuḥ paṭapūrvavartī' iti</p>\n\n<p>jñānīyatantuviśeṣyakatve 'stīti tantutvena\ntantorapyanyathāsiddhatvaṃ syāt/ evaṃ 'tantusaṃyogaḥ paṭapūrvavartī'\niti jñānīyatantusaṃyogaviśeṣyakatve\ntantuviṣayakatvavyāpyatvamastīti tantunā tantusaṃyogasya\nanyathāsiddhatvaṃ syāt iti, ata āha - atra yenetyasyetyādinā/ tathā\nca svatantrānvayavyatirekaśāli yadviṣayakatvavyāpyaṃ\npūrvavṛttitvajñānīya - svatantrānvayavyatirekaśūnyayadviśeṣyakatvaṃ tena\ntadanyathāsiddhamiti phalati/ tantutvasya svātantryeṇa paṭaṃ prati\nanvayavyatirekau na staḥ/ kiṃ tu tantoranvayavyatirekāvanusṛtyaiva/\nataḥ prathamayatpadena tantutvasya grahaṇāsambhavāt na tantutvena\ntantoranyathāsiddhiriti bhāvaḥ/ tantutvasya grahaṇāsambhavāt na\ntantutvena tantoranyathāsiddhiriti bhāvaḥ/ tantuvat tantusaṃyogasya\nsvatantrānvayavyatirekā staḥ, asamavayikāraṇatvāt/ ataḥ prathamayatpadena\ntantuṃ gṛhītvā tadviṣayakatvavyāpyatvasya 'tantusaṃyogaḥ\npaṭapūrvavṛtti' iti jñānīya tantusaṃyogaviśeṣyakatve sattve 'pi\ntantusaṃyoge svatantrānvayavyatirekaśūnyatvābhāvāt na\ndvitīyayatpadena tasya grahaṇaṃ śakyamiti na tasyānyathāsiddhiriti bhāvaḥ/\ntathā ca prathamayatpadārthe svatantrānvayavyatirekaśālīti viśeṣaṇasya\nprayojanamāha - tena na atathābhūteneti/\nsvatantrānvayavyatirekaśūnyenetyarthaḥ/ dvitīyayatpadārthe\nsvatantrānvayavyatirekaśūnyatvaniveśaphalamāha na veti/\nlāghavādāhaitaranvayavyatirekaprayukteti/ ākāśatvaṃ hītyādi/\nākāśasya ghaṭaniyatapūrvavṛttitve 'pi ghaṭakāraṇatvaṃ nāṅgīkriyate,\nanyathāsiddhatvāt/ tasya tu anyaṃ pratītyādi dvitīyānyathāsiddhatvam/\nghaṭaṃ prati ākāśasya pūrvavṛttitvaṃ ākāśatvena grāhyam/ ākāśatvaṃ ca\nśabdasamavāyikāraṇatvam/ tathā ca śabdaṃ prati pūrvavṛttitvaṃ\ngṛhītvaiva ākāśasya ghaṭaṃ prati pūrvavṛttitvaṃ grāhyamiti ākāśaṃ\nanyathāsiddhamiti bhāvaḥ/ apākajasthala ityādi/ yatra ghaṭādau\nvijātīyatejassaṃyogarūpapākavaśāt\npūrvarūparasagandhasparśanāśapūrvakaṃ rūpāntararasāntarādīnāmutpattiḥ\ntatra rūpāntarādyutpatteḥ prāk caturṇāmapi rūparasādiprāgabhāvānāṃ\nniyamena sattvāt pākajagandhaṃ prati gandhaprāgabhāvavat\nrūpaprāgabhāvo 'pi kāraṇaṃ bhavatu iti śaṅkā gandhaṃ prati\nrūpaprāgabhāvasyānyathāsiddhatvāt vāraṇīyā/ tasya ' anyatra kḷpte'\ntyādinoktaṃ tṛtīyānyathāsiddhatvaṃ bhavati/ anyatra - pākajādanyasmin\nupākaje gandhe niyatapūrvavṛttitvena kḷptāt gandhaprāgabhāvādeva\npākajagandhasyāpi sambhavena tadbhinnaḥ rūpaprāgabhāvaḥ anyathāsiddha iti\nbhāvaḥ1/ athaivamiti/ 'anyatra kḷpte' tyādirūpeṇa\ntṛtīyānyathāsiddhavarṇana ityarthaḥ/ niyatapadaṃ vyarthamiti/\n'kāryaniyatapūrvavṛtti' iti kāraṇalakṣaṇe kāryapūrvavṛtti\nityetāvanmātroktau yadghaṭotpatteḥ pūrvaṃ yadṛcchayā rāsabho 'pi\nvartate, tatra rāsabhasyāpi tadghaṭapūrvavṛttitvāt\nghaṭakāraṇatvāpattiriti tadvāraṇāya niyatapadamupāttam/ tadupādāne\nca</p>\n\n<p>ghaṭavyāpakatvaṃ rāsabhe\nnāstīti nātivyāptiḥ/ paraṃ tu tadghaṭādanyasmin ghaṭāntare\nkḷptaniyatapūrvavartibhiḥ daṇḍacakrādibhireva tadaghaṭasyāpi sambhave\ntadbhinnarāsabhasyānyathāsiddhatvāt ananyathāsiddhatvadalenaiva\nrāsabhavāvaṇasambhavāt niyatapadaṃ vyarthamiti śaṅkiturāśayaḥ/\nsatyantenaiveti/ ananyathāsiddhatve satītyanenaivetyarthaḥ/ samādhatte -\nghaṭasāmānyaṃ pratīti/ tadghaṭatvāvacchinnaṃ prati rāsabhasya\npūrvoktarītyā anyathāsiddhatve 'pi</p>\n\n</div>\n<div>\n\n<p>1. etat\npīlupākavādināṃ matamanusṛtya/ tanmate paramāṇugandhasyaiva\npākajanyatvāt dvyaṇukādyavayavigandhasya\navayavagatagandhajanyatvāṅgīkāreṇa apākajagandhapadena\ndvyaṇukādigandhasya grahītuṃ śakyatvāt/ piṭharapākavādināṃ mate tu\navayavigandhasyāpi pākajanyatvāt apākajaḥ pārthivagandhaḥ aprasiddhaḥ/ jale\ntu gandhasyaivābhāvāt apākajagandhapadena\njalīyagandhasyopādānāsaṃbhavāt/ tanmatānusādeṇa pākajarūpaṃ prati\ngandhaprāgabhāvasya rasaprāgabhāvasya</p>\n\n<p>vā kāraṇatvaṃ bhavatu\niti śaṅkā, anyathāsiddhatvena samādhānaṃ ca vaktavyam/</p>\n\n</div>\n<div>\n\n<p>ghaṭatvāvacchinnaṃ\npratyanyathāsiddhatvaṃ na sambhavati/ tadā hi 'anyatra' ityasya\nghaṭatvāvacchinnāt anyasmin ityarthaḥ/ tathā ca ghaṭasāmānyabhinne\npaṭādau kḷptaniyatapūrvavartibhiḥ tantavādibhiḥ ghaṭasyāsaṃbhavāt\nanyathāsiddhalakṣaṇaṃ rāsabhe nāstīti ananyathāsiddhe\ntatrātivyāptivāraṇāya niyatapadamāvaśyakamiti bhāvaḥ/</p>\n\n<p>trayāṇāmanyathāsiddhānāṃ\nsaṃgrāhakamekaṃ lakṣaṇaṃ vadatāṃ navīnānāṃ matamāha - navīnāḥ\npunariti/ laghu yat kāryaniyatapūrvavṛtti tata eva kāryakambhave\ntadbhinnaṃ anyathāsiddham/ laghutvaṃ śarīrataḥ upasthityā sambandheneti\ntrividham/ pratyakṣaṃ prati anekadravyasamavetatvaṃ kāraṇaṃ vā mahattvaṃ\nkāraṇaṃ veti sandehe anekadravyasamavetatvāpekṣayā śarīrato lāghavaṃ\nmahattve astīti laghuniyatapūrvavṛttinā mahattvenaiva pratyakṣasambhave\ntadbhinnaṃ anekasamavetatvaṃ anyathāsiddham/ ato na tatpratyakṣakāraṇam/</p>\n\n<p>gandhaṃ prati\ngandhaprāgabhāvaḥ kāraṇaṃ vā rūpaprāgabhāvo vā iti sandehe\ngandharūpapratiyoginyupasthite jhaṭiti gandhaprāgabhāva evopasthito\nbhavati na rūpaprāgabhāva iti śīghropasthitirūpalāghavena gandhaprāgabhāva\neva kāraṇaṃ rūpaprāgabhāvastu anyathāsiddhaḥ/ evaṃ ghaṭaṃ prati daṇḍaḥ kāraṇaṃ\nvā daṇḍatvadaṇḍarūpādikaṃ kāraṇaṃ vā iti sandehe\nubhayorniyatapūrvavṛttitve 'pi daṇḍasya saṃyogasaṃbandhena kāraṇatvam/\ndaṇḍatvadaṇḍarūpādīnāṃ tu svāśrayadaṇḍasaṃyogarūpaparamparāsambandhena\nkāraṇatvamiti sambandhalāghavaṃ daṇḍa evāstīti tata eva ghaṭasambabhave\ntadbhinnaṃ daṇḍatvadaṇḍarūpādikaṃ anyathāsiddhamityarthaḥ/\nvyutpattivaicitryāyeti/ buddhivaiśadyāyetyarthaḥ/</p>\n\n<p>anugatasya\ndurvacatayeti/ laghutvasya śarīrakṛtasambandhakṛtādibhedena\nnānārūpatayā anyathāsiddhatvaṃ ekamanugataṃ na śakyate vaktum/ evaṃ\nlaghutvavirodhigurutvasyāpi bhinnatayā tadbhinnamityasya\ngurubhūtamityarthakatayā gurutvameva anyathāsiddhatvamiti paryavasānāt/\ntasmāt yatra yatra prāmāṇikānāṃ anyathāsiddhatvavyavahāraḥ\ntāvatpratiyogikabhedakūṭakavattvaṃ kāraṇalakṣaṇe niveśanīyam/ tatra\nkāryāvyāpakāḥ ye anantāḥ rāsabhādayaḥ teṣāṃ\nvyāpakatvārthakaniyatapadenaiva vāraṇasambhavāt tāvadbhedānāṃ\nniveśaḥ anāvaśyakaḥ/ kāryavyāpakānāṃ daṇḍatvādīnāṃ tu bhedaḥ\nkāraṇalakṣaṇe niveśanīya iti niyatapadaṃ ananyathāsiddhatvaṃ ca\nkāraṇalakṣaṇe niveśitavato granthakārasyāśaya iti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<l rend='bold'>AnTs_39 kāryaṃ prāgabhāvapratiyogi /</l>\n\n<p>kāryaṃprāgabhāvapratiyogi/</p>\n\n<p><hi rend='bold'>dīpikā</hi></p>\n\n<p>kāryalakṣaṇamāha -\nkāryamiti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>kāraṇavibhāgaḥ</hi></p>\n\n<l rend='bold'>AnTs_40 kāraṇaṃ trividhaṃ samavāyyasamavāyinimittabhedāt / yat samavetaṃ kāryam utpadyate tat samavāyikāraṇam / yathā tantavaḥ paṭasya paṭaś ca khagatarūpādeḥ / kāryeṇa kāraṇena vā sahaikasminn arthe samavetatve sati yat kāraṇaṃ tad asamavāyikāraṇam / yathā tantusaṃyogaḥ paṭasya tanturūpaṃ paṭarūpasya / tadubhayabhinnaṃ kāraṇaṃ nimittakāraṇam / yathā turīvemādikaṃ paṭasya /</l>\n\n<p>kāraṇaṃ trividham -\nsamavāyi-asamavāyi-nimittabhedāt/ yatsamavetaṃ kāryamutpadyate\ntatsamavāyikāraṇam/ yathā</p>\n\n<p>tantavaḥ paṭasya, paṭaśca\nsvagatarūpādeḥ/ kāryeṇa kāraṇena vā saha ekasmin arthe samavetaṃ\nsatkāraṇaṃ asamavāyikāraṇam/ yathā tantusaṃyogaḥ paṭasya, tanturūpaṃ\npaṭagatarūpasya ca/ tadubhayabhinnaṃ kāraṇaṃ nimittakāraṇam/ yathā\nturīvemādikaṃ paṭasya/</p>\n\n</div>\n<div>\n\n<l rend='bold'>AnTs_41 tad etattrividhakāraṇamadhye yad asādhāraṇaṃ kāraṇaṃ tad eva karaṇam //</l>\n\n<p>tadetattrividhakāraṇamadhye yadasādhāraṇaṃ kāraṇaṃ tadeva kāraṇam/</p>\n\n<p><hi rend='bold'>dīpikā</hi></p>\n\n<p>kāraṇaṃ vibhajate -\nkāraṇamiti/ samavāyikāraṇasya lakṣaṇamāha - yatsamavetamiti/ yasmin\nsamavetamityarthaḥ/ asamavāyikāraṇaṃ lakṣayatikāryeṇeti/ 'kāryeṇa'\nityetadudāharati - tantusaṃyoga iti/ kāryeṇa paṭena saha\nekasmin tantau samavetatvāt tantusaṃyogaḥ\npaṭasyāsamavāyikāraṇamityarthaḥ/ 'kāraṇena' ityetat udāharati -\ntanturūpamiti/ kāraṇena paṭena saha ekasmin tantau samavetatvāt\ntanturūpaṃ paṭarūpasyāsamavāyikāraṇamityarthaḥ/ nimittakāraṇaṃ lakṣayati\n- tadubhayeti/ samavāyyasamavāyibhinnakāraṇaṃ nimittakāraṇamityarthaḥ/\nkāraṇalakṣaṇamupasaṃharati - tadetaditi/</p>\n\n<p><hi rend='bold'>prākāśikā</hi></p>\n\n<p>yasmin\nsamavetamityartha iti/ yaddharmāvacchinnaṃ yaddharmāvacchinne\nsamavāyenotpadyate, taddharmāvacchinnaṃ prati taddharmāvacchinnaṃ\nsamavāyikāraṇamiti paramārthaḥ/ kāraṇena paṭeneti/\nsvakārya-samavāyikāraṇena paṭena ityarthaḥ/ svaṃ tanturūpam/\npaṭādikaṃ prati turītantusaṃyogādīnāṃ asamavāyikāraṇatvavāraṇāya\ntattadasamavāyikāraṇalakṣaṇe tattadbhinnatvaṃ deyamiti dik/</p>\n\n<p><hi rend='bold'>bālapriyā</hi></p>\n\n<p>yaddharmāvacchinnamiti/ samavāyasambandhāvacchinnaghaṭatvāvacchinna -\nkāryatānirūpita-tādātmyasambandhāvacchinnakāraṇatvaṃ\nghaṭasamavāyikāraṇasya lakṣaṇam/ samavāyena kāryasāmānyaṃ prati\ntādātmyena dravyaṃ kāraṇamiti sāmānyakāryakāraṇabhāvo 'prāmāṇika\nityabhipretyaivamuktam/ tādṛśakāryaṅkāraṇabhāvasya prāmāṇikatve tu\nsamavāyasambandhāvacchinnakāryatānirūpita-tādātmyasambandhāvacchinna-kāraṇatvamamiti\nsāmānyalakṣaṇamapi bhavitumarhati/ kāryatāyāṃ\nsamavāyasambandhāvacchinnatvāniveśe viṣayatāsambandhena ghaṭapratyakṣaṃ prati\ntādātmyasambandhena ghaṭasyanimittakāraṇatayā</p>\n\n<p>viṣayatāsambandhāvacchinna-\nghaṭapratyakṣaniṣṭhakāryantānirūpita-tādātmyasambandhāvacchinna-kāraṇatāvati\nghaṭe ativyāptiḥ ataḥ tanniveśaḥ/ kāraṇatāyāṃ\ntādātmyasambandhāvacchiṃnnatvāniveśe samavāyasambandhena ghaṭaṃ prati\nkapālasaṃyogasya samavāyasambandhena kāraṇatayā\nsamavāyasambandhāvacchinna-ghaṭaniṣṭhakāryatānirūpitasamavāyasambandhāvacchinnakāraṇatāvati\nghaṭāsamavāyikāraṇe kapāladvayasaṃyoge ativyāptiḥ/ tadvāraṇāya\ntanniveśaḥ/ evaṃ samavāyasambandhāvacchinna -\nkāryatānirūpita-samavāya-svasamavāyisamavetatvānyatarasambandhavacchinnakāraṇatvaṃ\nasamavāyikāraṇatvam/ tatra kāryatāyāṃ\nsamavāyasambandhāvacchinnatvāniveśe viṣayatāsambandhāvacchinna -\nghaṭapratyakṣaniṣṭhakāryatānirūpitāsamavāyasambandhāvacchinna -\nnimittakāraṇatāvati ghaṭarūpe ativyāptiḥ/ kāraṇatāyāṃ\nsamavāyasambandhāvacchinnatvāniveśe\ntādātmyasambandhāvacchinnakāraṇatāvati samavāyikāraṇe 'tivyāptiḥ/\nsamavāyasambandhāvacchinnatvamātrasya kāraṇatāyāṃ niveśe paṭarūpaṃ\npratyasamavāyikāraṇe tanturūpe 'vyāptiḥ/ samavāyena paṭarūpaṃ prati\ntanturūpasya samavāyena akāraṇatvāt/ ataḥ\nsvasamavāyisamavetatvasambandhāvacchinnatvaniveśaḥ/ tāvanmātraniveśe\npaṭaṃ prati asamavāyikāraṇe tantusaṃyoge 'vyāptiḥ/ ataḥ\nanyatarasambandhaniveśaḥ/ adhikamanyatra/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>pratyakṣalakṣaṇam</hi></p>\n\n<l rend='bold'>AnTs_42 tatra pratyakṣajñānakaraṇaṃ pratyakṣam / indriyārthasannikarṣajanyaṃ jñānaṃ pratyakṣam /tad dvividhaṃ nirvikalpakaṃ savikalpakaṃ ceti / tatra nirvikalpakaṃ jñānaṃ nirvikalpakaṃ yathedaṃ kiṃcit / saparakārakaṃ jñānaṃ savikalpakaṃ yathā ḍittho'yam brahmaṇo'yaṃ śyāmo'yam iti //</l>\n\n<p>tatra\npratyakṣajñānakaraṇaṃ pratyakṣam/ indriyārthasannikarṣajanyaṃ jñānaṃ\npratyakṣam/</p>\n\n<p><hi rend='bold'>tadvibhāga</hi></p>\n\n<p>taddvividham -\nnirvakalpakaṃ savikalpakaṃ ceti/ niṣprakārakaṃ jñānaṃ nirvikalpakam/\nsaprakārakaṃ jñānaṃ savikalpakam/ yathā 'ḍitthaḥ ayam', 'brāhmaṇaḥ ayam',\n'śyāmaḥ ayam', 'pācakaḥ ayam' iti/</p>\n\n<p><hi rend='bold'>dīpikā</hi></p>\n\n<p>pratyakṣapramāṇalakṣaṇamāha - tatreti/ pramāṇacatuṣṭayamadhya\nityarthaḥḥ/ pratyakṣajñānasya lakṣaṇamāha - indriyeti/ indriyaṃ\ncakṣurādikam, arthaḥ ghaṭādiḥ, tayossaṃnikarṣaḥ saṃyogādiḥ, tajjanyaṃ\njñānamityarthaḥ/</p>\n\n<p>tadvibhajate -\ntaddvividhamiti/ nirvikalpakasya lakṣaṇamāha - niṣprakārakamiti/\nviśeṣaṇaviśeṣyasambandhānavagāhi jñānamityarthaḥ/ nanu nirvikalpake kiṃ\npramāṇamiti cet - na/ 'gauḥ' iti viśiṣṭajñānaṃ\nviśeṣaṇajñānajanyaṃ, viśiṣṭajñānatvāt daṇḍīti jñānavat\nityanumānasya pramāṇatvāt/ viśeṣaṇajñānasyāpi savikalpakatve\nanavasthāprasaṅgāt nirvikalpakasiddhiḥ/ savikalpakaṃ lakṣayati -\nsaprakārakamiti/ nāmajātyādiviśeṣaṇaviśeṣyasambandhāvagāhi\njñānamityarthaḥ/ savikalpakamudāharati - yatheti/</p>\n\n<p><hi rend='bold'>prakāśikā</hi></p>\n\n<p>nanu\nturīyaviṣayatānirūpakasya nirvikalpakajñānaspa nirūpakatāsambandhena\nprakāratāśūnyatvamiva viśeṣyatāśūnyatvaṃ saṃsargatāśūnyatvamapi\nlakṣaṇaṃ bhavati, vinigamanāvirahāt ityataḥ lakṣaṇatrayaṃ darśayati\n-viśeṣaṇaviśeṣyeti/ viśeṣyādividhyā\nviśeṣyādyanavagāhijñānamityarthaḥ/ tathā ca jñānatvaghaṭitaṃ\nviśeṣyatāśūnyatvam, viśeṣaṇatāśūnyatvaṃ saṃsargatāśūnyatvaṃ ceti\nlakṣaṇatrayaṃ paryavasitamiti bhāvaḥ/</p>\n\n<p>kecittu - nanu\nniṣprakārakatvaṃ prakāratāśūnyatvam/ prakāratā ca\nbhāsamānavaiśiṣṭyapratiyogitvam/ saṃsargāvacchinnaviṣayateti yāvat\ntathā ca saṃsargānavagāhijñānatvameva saṃsargatāśūnyajñānatvena vā\nlakṣaṇamāstāṃ lāghavādityataḥ tathaiva\nmūlārthamāha-viśeṣaṇaviśeṣyetīnti-ityāhuḥ/ taccintyam -\nsiddhānte saṃsargatāyā iva prakāratāyā api\nvilakṣaṇaviṣayatātmakatvena niṣprakārakatvarūpalakṣaṇe\ngauravānavakāśāditi dik/</p>\n\n<p>nirvikalpakajñānasya\natīndriyatayā tatra pratyakṣapramāṇāsambhavāt anumānaṃ pramāṇayati -\ngauriti/ viśiṣṭajñānatvāditi/ viśiṣṭabuddhiṃ prati viśeṣaṇajñānasya\nkāraṇatvāt nāprayojakatāśaṅketi bhāvaḥ/ anavasthāprasaṅgāditi/\nsavikalpakasya viśiṣṭabuddhitvena viśeṣaṇajñānajanyatvaniyamāditi\nbhāvaḥ/ viśeṣaṇaviśeśyasambandhāvagāhīti/ atrāpyuktarītyā lakṣaṇatrayaṃ\nbodhyam/</p>\n\n<p><hi rend='bold'>bālapriyā</hi></p>\n\n<p>turīyaviṣayatānirūpakasyeti/ prakāratā -\nviśeṣyatā saṃsargatātrayātiriktacaturthaviṣayatānirūpakasyetyarthaḥ/\nviśeṣyādividhayeti/ viśeṣyatvādiprakāreṇetyarthaḥ/ nirvikalpake\nghaṭaḥ ghaṭatvaṃ sambandhaśca bhāsate/ parantu viśeṣyatvaṃ -\nviśeṣaṇatva-saṃsargatvaiḥ ghaṭādikaṃ na bhāsate/ tathā ca mūle\nprakāraśabdaḥ viśeṣyatva-viśeṣaṇatva-saṃsargatvarūpaprakāraparaḥ/\nniṣprakārakamityasya tādṛśaviśeṣyatvādiprakāraśūnyamityartha iti\nbhāvāḥ/ atrāpyuktarītyā lakṣaṇatrayamiti/ prakāratānirūpakatvaṃ\nviśeṣyatānirūpakatvaṃ saṃsargatānirūpakatvamiti lakṣaṇatrayamityarthaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>sannikarṣavibhāgaḥ</hi></p>\n\n<l rend='bold'>AnTs_43 pratyakṣajñānahetur indriyārthasannikarṣaḥ ṣaḍvidhaḥ / saṃyogaḥ saṃyuktasamavāyaḥ saṃyuktasamavetasamavāyaḥ samavāyaḥ samavetasamavāyo viśeṣaṇaviśeṣyabhāvaś ceti / cakṣuṣā ghaṭapratyakṣajanane saṃyogaḥ sannikarṣaḥ / ghaṭarūpapratyakṣajanane saṃyuktasamavāyaḥ sannikarṣaḥ cakṣuḥsaṃyukte ghaṭe rūpasya samavāyāt / rūpatvasāmānyapratyakṣe saṃyuktasamavetasamavāyaḥ sannikarṣaḥ cakṣuḥsaṃyukte ghaṭe rūpaṃ samavetaṃ tatra rūpatvasya samavāyāt / śrotreṇa śabdasyākāśaguṇatvāt guṇaguṇinoś ca samavāyāt / śabdatvasākṣātkāre samavetasamavāyaḥ sannikarṣaḥ śrotrasamavete śabde śabdatvasya samavāyāt / abhāvaparatyakṣe viśeṣaṇaviśeṣyabhāvaḥ sannikarṣo ghaṭābhāvavad bhṛtalam ity atra cakṣuḥsaṃyukte bhūtale ghaṭābhāvasya viśeṣaṇatvāt / evaṃ snnikarṣaṣaṭkajanyaṃ jñānaṃ pratyakṣam / tatkaraṇam indriyam / tasmād indriyaṃ pratyakṣapramāṇam iti siddham //</l>\n\n<p>pratyakṣajñānahetuḥ\nindriyārthasannikarṣaḥ ṣaḍvidhaḥ/ saṃyogaḥ, saṃyuktasamavāyaḥ,\nsaṃyuktasamavetasamavāyaḥ, samavāyaḥ, samavetasamavāyaḥ,\nviśeṣaṇaviśeṣyabhāvaśceti/ cakṣuṣā ghaṭapratyakṣajanane saṃyogaḥ\nsannikarṣaḥ/ ghaṭarūpapratyakṣe saṃyuktasamavāyaḥ/ cakṣussaṃyukte ghaṭe rūpasya\nsamavāyāt/ rūpatvasāmānyapratyakṣe saṃyuktasamavetasamavāyaḥ/\ncakṣussaṃyukte ghaṭe rūpaṃ samavetam/ tatra rūpatvasrū samavāyāt/\nśrotreṇa śabdasākṣātkāre samavāyaḥ sannikarṣaḥ/ karṇavivaravṛttyākāśasya\nkṣotratvāt/ śabdasya ākāśaguṇatvāt/ guṇaguṇinoḥ samavāyāt/\nśabdatvasākṣātkāre samavetasamavāyaḥ sannikarṣaḥ/ śrotrasamavete śabde\nśabdatvasya samavāyāt/ abhāvapratyakṣe viśeṣaṇaviśeṣyabhāvaḥ sannikarṣaḥ/\nbhūtalaṃ ghaṭābhāvavat ityatra cakṣussaṃyukte bhūtale ghaṭābhāvasya\nviśeṣaṇatvāt/</p>\n\n<p><hi rend='bold'>dīpikā</hi></p>\n\n<p>indriyārthaṃsannikarṣaṃ vibhajate -\npratyakṣeti/ saṃyogasannikarṣamudāharati - cakṣuṣeti/ dravyapratyakṣe\nsarvatra saṃyogaḥ sannikarṣaḥ/ ātmā manasā saṃyujyate, mana indriyeṇa,\nindriyamarthena tataḥ pratyakṣajñānamutpadyate ityarthaḥ/\nsaṃyuktasamavāyamudāharati - ghaṭarūpeti/ tatra yuktimāha - cakṣussaṃyukta\niti/ saṃyuktasamavetasamavāyamudāharati -</p>\n\n<p>rūpatveti/\nsamavāyamudāharati - śrotreṇeti/ tadupapādayati - karṇeti/ nana\ndūrasthaśabdasya kathaṃ śrotrasambandha iti cet - na/\nvīcītaraṅgnyāyena kadambamukulanyāyena vā śabdāt\nśabdāntarotpattikrameṇa śrotradeśe jātasya śrotreṇa sambandhāt\npratyakṣatvasambhavāt/ samavetasamapāyamudāharati - śabdatveti/\nviśeṣaṇaviśeṣyabhāvamudāharati - abhāveti/ tadupapādayati -\nghaṭābhāvavaditi/ bhūtalaṃ viśeṣyam, ghaṭābhāvo viśeṣaṇam/ bhūtale\nghaṭo nāstītyatra abhāvasya viśeṣyatvaṃ draṣṭavyam/</p>\n\n<p><hi rend='bold'>prakāśikā</hi></p>\n\n<p>mana\nindriyeṇeti/ saṃyujyate ityanenānvayaḥ/ evamagre 'pi/\nātmapratyakṣasaṅgrahastu ātmā manasā saṃyujyate, tataḥ pratyakṣajñānaṃ\nutpadyate iti yojanāntareṇa/ kathaṃ śrotrasambandha iti/ na ca\nśrotrasya nabhorūpatvena tatsamavāyaḥ dūrasthaśabde 'pyakṣata iti\nśaṅkyam/ atiprasaṅgabhaṅgāya\nkarṇavivarāvacchinnanabho 'nuyogikatvaviśiṣṭasamavāyasyaiva\npratyakṣahetutvāṅgīkāreṇa tādṛśasambandhasya dūrasthaśabde 'bhāvāditi\nbhāvaḥ/ prathamataḥ bherīdaṇḍasaṃyogena nabhasi śabda utpadyate, tena śabdāḥ,\ntaiśca punaḥ śabdāḥ ityevaṃ krameṇa nikhiladigavacchedena\nśabdotpatteraṅgīkaraṇīyatayā tadaṃśe 'pi sāmyanirvāhāya āha -\nkadamveti/ draṣṭavyamiti/</p>\n\n<p>atredamavadheyam -\nviśeṣaṇatānāṃ saṃyuktaviśeṣaṇatāvādirūpeṇa bahuvidhatve 'pi\nviśeṣaṇatātvenaiva parigaṇanāt ca ṣaḍvidhatvahāniḥ/ na caivaṃ\nsamavāyatvenaiva saṃyuktasamavāyādīnāmanugamaḥ kuto na kṛta iti\nvācyam; svatantrecchasyetyādinyāyānusāreṇa adoṣāditi/</p>\n\n<p><hi rend='bold'>bālapriyā</hi></p>\n\n<p>evamagre 'pīti/\n'indriyamarthena' ityasyāpi 'saṃyujyata' ityanenānvaya iti\nbhāvaḥ/ atiprasaṅgabhaṅgāteti/ sarveṣāmapi śabdānāṃ\npratyakṣaprasaṅgavāraṇāyetyarthaḥ/ tathā ādyavīcī samīpadeśe\ntaraṅgāntaraṃ janayati tattaraṅgaḥ samīpadeśe taraṅgāntaraṃ\njanayati, evaṃ bheryādyasamavāyikāraṇakādyaśabdo 'pi\nsamīpadeśāvacchedena śabdāntaraṃ janayati, so 'pi śabdaḥ\nsvasannihitadeśāvacchedena śabdāntaraṃ janayatīti rītyā\nkarṇavivarāvacchedena utpannaśabdo gṛhyate iti vīcītaraṅganyāyena\nśabdotpattikramaḥ/ yathā prathamataḥ utpannaṃ kadambamukulaṃ\nsarvadigavacchedena evadaivānekamukulāni janayati eva</p>\n\n<p>bheyādyākāśasaṃyāgāsamavāyikāraṇakādyaśabdo 'pi\nsarvadigavacchedena adhikaśabdān janayatīti/ paraṃ tu yaddigabhimukho\nvāyuḥ taddigavacchedena adhikaśabdān janayatīti kadambamukulanyāyena\nśabdotpattikrama iti nṛsiṃhaprakāśikākārāḥ prāhuḥ/</p>\n\n<p>atredamavadheyamityādi/\nviśeṣaṇaviśeṣyabhāvo nāma naikaḥ sannikarṣaḥ/ api tu viśeṣaṇatvaṃ\nviśeṣyatvaṃ ceti sambandhadvayam/ tatrābhāvaviśeṣaṇakapratyakṣe\nviśeṣaṇatvaṃ saṃnikarṣaḥ/ abhāvaviśeṣyakapratyakṣe viśeṣyatvaṃ\nsaṃnikarṣaḥ/ viśeṣaṇatvaṃ pañcavidham saṃyuktaviśeṣaṇatvam,\nsaṃyuktasamavetaviśeṣaṇatvam, saṃyuktasamavetasamavetaviśeṣaṇatvam,\nsamavetaviśeṣaṇatvam, samavetasamavetaviśeṣaṇatvam ceti/ evaṃ\nviśeśyatvamapi saṃyuktaviśeṣyatvam, saṃyuktasamavetaviśeṣyatvam,\nsaṃyuktasamavetasamavetaviśeṣyatvame, samavetaviśeṣyatvam,\nsamavetasamavetaviśeṣyatvam ceti pañcavidham/ āhatya\nviśeṣaṇaviśeṣyabhāvo daśavidha iti nyāyabhūṣaṇe pratyapādi/</p>\n\n<p>teṣāṃ krameṇa\nudāharaṇāni - 1bhūtalaṃ ghaṭābhāvavat, 2toyasparśaḥ uṣṇatvābhāvavān,\n3nīlatvaṃ śuklatvābhāvavat,</p>\n\n<p>4vīṇāśabdaḥ\ntīvratvābhāvavān, 5śabdatvaṃ bhedābhāvavat, 6bhūtale ghaṭābhāvaḥ,\n7toyasparśe uṣṇatvābhāvaḥ, 8nīlatve śuklatvābhāvaḥ, 9vīṇāśabde\ntīvratvābhāvaḥ, 10śabdatve bhedābhāvaḥ iti/ na caivaṃ\nviśeṣyaviśeṣaṇabhāvasya bahuvidhatve ṣoḍhā sannikarṣa iti kathamiti\nvācyam/ viśeṣaṇatātvena pañcavidhaviśeṣaṇatānāṃ viśeṣyatātvena\npañcavidhaviśeṣyatānāmanugamaṃ kṛtvā\nviśeṣaṇatāviśeṣyatānyataratvena daśānāmapi parigaṇanāt\nṣaḍvidhatvasyāhāneḥ/ na ca samavāyarūpāṇāṃ saṃyuktasamavāya -\nsaṃyuktasamavetasamavāya - samavāya - samavetasamavāyānāṃ caturṇāmapi\nsamavāyatvena ekavargīkaraṇaṃ vidhāya saṃyogaḥ, samavāyaḥ,\nviśeṣyaviśeṣaṇabhāvaśceti tridhaiva sannikarṣaḥ kuto na vyabhātīte\nvācyam/ svatantrecchena muninā kṛte ṣoḍhā vibhāge\nniyogaparyanuyogayoḥ kartumaśakyatvāt/ niyogaḥ ājñā,\nparyanuyogaḥ praśnaḥ/</p>\n\n</div>\n<div>\n\n<p>1. cakṣussaṃyuktaṃ\nbhūtalaṃ tadviśeṣaṇatvaṃ ghaṭābhāvasya/</p>\n\n<p>2. cakṣussaṃyuktaṃ toyaṃ\ntatsamavetaḥ sparśaḥ tadviśeṣaṇatvam uṣṇatvābhāvasya/</p>\n\n<p>3. cakṣussaṃyukto ghaṭaḥ\ntatsamaveto nīla tatsamavetaṃ nīlatvaṃ tadviśeṣaṇatvaṃ\nśuklatvābhāvasya/</p>\n\n<p>4. śrotrasamavetaḥ\nvīṇāśabdaḥ tadviśeṣaṇatvaṃ tīvratvābhāvasya/</p>\n\n<p>5. śrotrasamavetaḥ śabdaḥ\ntatsamavetaṃ śabdatvaṃ tadviśeṣaṇatvaṃ bhedābhāvasya/</p>\n\n<p>6. cakṣussaṃyuktaṃ\nbhūtalaṃ tinnarūpitaviśeṣyatā ghaṭābhāvasya/</p>\n\n<p>7. cakṣussaṃyuktaṃ toyaṃ\ntatsamavetaḥ sparśaḥ tannirūpitaviśeṣyatā uṣṇatvābhāvasya/</p>\n\n<p>8. cakṣussaṃyukto ghaṭaḥ\ntatsamaveto nīlaḥ tatsamavetaṃ nīlatvaṃ tannirūpitaviśeṣyatā\nśuklatvābhāvasya/</p>\n\n<p>9. śrotrasamaveto\nvīṇāśabdaḥ tannirūpitaviśeṣyatā tīvratvābhāvasya/</p>\n\n<p>10. śrotrasamavetaḥ\nśabdaḥ tatsamavetaṃ śabdatvaṃ tannirūpitaviśeṣyatā bhedābhāvasya/</p>\n\n</div>\n<div>\n\n<p>maṇikārāstu -\nkevalaviśeṣaṇatā indriyasambaddhaviśeṣaṇatā ceti viśeṣaṇatā\ndvividhā/ indriyasambaddhaviśeṣaṇatā, pūrvoktarītyā pañcavidhā/\nkevalaviśeṣaṇatāyāḥ udāharaṇaṃ ākāśaṃ śabdābhāvavat iti\nśabdābhāvapratyakṣam - ityabhiprayanti/ 'viśeṣaṇatayā śabdābhāvasya,\nindriyasambaddhaviśeṣaṇatayā samavāyaghaṭābhāvādergrahaḥ' iti\nsaṃnikarṣavāde taiḥ kathanāt//</p>\n\n<l rend='bold'>///</l>\n\n<p><hi rend='bold'>tarkasaṅgrahaḥ</hi></p>\n\n<p>evaṃ\nsannikarṣajanyajñānam pratyakṣam/ tatkaraṇaṃ indriyam/ tasmādindriyaṃ\npratyakṣapramāṇam iti siddham//</p>\n\n<p><hi rend='bold'>iti tarkasaṅgrahe\npratyakṣaparicchedaḥ/</hi></p>\n\n<p><hi rend='bold'>dīpikā</hi></p>\n\n<p><hi rend='bold'>anupalabdheḥ\npramāṇāntaratvanirākaraṇam/</hi></p>\n\n<p>etena anupalabdheḥ\npramāṇāntaratvaṃ nirastam/ yadi atra ghaṭaḥ abhaviṣyat tarhi bhūtalamiva\nadrakṣyata, darśanābhāvāt nāstīti\ntarkitapratiyogisattvavirodhyanupalabdhisahakṛtendriyeṇaiva\nabhāvajñānopapattau anupalabdhaiḥ pramāṇāntaratvāsambhavāt/\nadhikaraṇajñānārthamapekṣaṇīyendriyasyaiva karaṇatvopapattau anupalabdheḥ\nkaraṇatvāyogāt/ viśeṣaṇaviśeṣyabhāvaḥ</p>\n\n<p>viśeṣaṇaviśeṣyasvarūpameva, nātiriktaḥ sambandhaḥ/</p>\n\n<p>pratyakṣajñānamupasaṃharan tasya karaṇamāha - evamiti/\nasādhāraṇakāraṇatvāt indriyaṃ pratyakṣajñānakaraṇamityarthaḥ/\npratyakṣapramāṇamupasaṃharati - tasmāditi//</p>\n\n<p><hi rend='bold'>iti dīpikāyāṃ\npratyakṣaparicchedaḥ</hi></p>\n\n<p><hi rend='bold'>prakāśikā</hi></p>\n\n<p>etena -\nabhāvapramāyā viśeṣaṇaviśeṣyabhāvasaṃnikarṣajanyatvapradarśanena/\npramāṇāntaratvam - pratyakṣādyatiriktapramāṇatvam/ nanu anupalabdheḥ\npramāṇāntaratvānaṅgīkāre ghaṭopalabdhidaśāyāṃ tadabhāvapratyakṣāpattiḥ,\nmama mate tu - anupalabdhyātmakapramāṇāntarābhāvāt nāpattiriti\nbhāṭṭaśaṅkāṃ parijihīrṣuḥ yogyānupalabdheḥ\nindriyasahakāritvamātreṇaiva nirvāhe atiriktapramāṇatvaṃ na\nsaṃbhavatītyāha - yadyatretyādinā/ atra - cakṣussaṃyogādimadbhūtale\ntarkasyāpādakābhāvasādhakaviparyayapratiyogyāpādyakatvarūpaviparyaye\ntatkoṭiparyavasāyitvaṃ darśayati - darśanābhāvāt nāstīti/\ntaddarśanābhāvāt tannāstītyarthaḥ/ tarkitetyādi/ tarkitā āpāditā\npratiyogino ghaṭādeḥ sattvasya sattvaprasakteḥ virodhinī ya upalabdhiḥ\ntatpratiyogikaḥ abhāvaḥ anupalabdhiḥ tatsahakṛtenetyarthaḥ/</p>\n\n<p>virodhitvaviśeṣaṇaṃ\nupalabdheḥ anāhāryatvasūcanāya/\npratiyogisattāpādanāpāditopalambhapratiyogikatvarūpayogyatāviśiṣṭānupalabdhisahakṛteneti\ntu paramārthaḥ/ ālokasaṃyogādyasattvadaśāyāṃ yadyatra ghaṭaḥ syāt tarhi\nupalabhyeta ityāpādanāsambhavena yogyānupalabdhyabhāvāt na tatra\nghaṭābhāvapratyakṣamiti saṃkṣepaḥ/</p>\n\n<p>kecittu -\ntarkitetyādi/ tarkitaṃ āropitaṃ yat pratiyogisattvam,\ntadvirodhinī yā anupalabdhiḥ</p>\n\n<p>tatsahakṛtenetyarthaḥ/\netāvatā pratiyogisattvarūpa-kāraṇābhāva-prayojyopalabdhyabhāvaḥ\nabhāvapratyakṣe kāraṇam, na tu\nitarakāraṇavirahaprayojyopalabdhyabhāvaḥ iti sūcitam/ ata\nevāndhakāre upalambhābhāvasattve 'pi na ghaṭābhāvapratyakṣam - ityāhuḥ/</p>\n\n<p>nanu abhāvapramāyāṃ\nindriyasya karaṇatvaṃ anupalabdheḥ sahakāritvaṃ ca tvayā kalpanīyam/\ntadapekṣayā anupalabdhereva karaṇatvakalpanaṃ varam ityāśaṅkya\nabhāvādhikaraṇabhūtalapratyakṣe indriyasya avaśyamapekṣaṇīyatayā\nkḷptenaiva indriyakaraṇatvenābhāvapratyakṣopapattau\nanupalabdherviñjātīyapramitikaraṇatvakalpanamayuktamityāha -\nadhikaraṇeti/ nanu viśeṣaṇaviśeṣyabhāvākhyaḥ atiriktasambandhaḥ\nkalpanīyaḥ tvayetyata āha - viśeṣaṇaviśeṣyabhāva iti/</p>\n\n<p>atredaṃ bodhyam -\npratyakṣaṃ dvividham laukikam alaukikaṃ ceti/ laukikatvaṃ ca\nviṣayitāviśeṣaḥ/ laukike ṣoḍhā saṃnikarṣaḥ kāraṇam/ alaukike\ntu sāmānyalakṣaṇā, jñānalakṣaṇā, yogajadharmaśceti trividhā pratyāsattiḥ/\ntatra sāmānyalakṣaṇā dhūmatvādirūpā tajjñānarūpā vā/ sāmānyaṃ lakṣaṇaṃ\nsvarūpaṃ viṣayo vā yasyā iti vyutpatteḥ/ sā cāśrayāṇāṃ\nnikhiladhūmādīnāṃ alaukikapratyakṣe upayujyate/\natītānāgatadhūtādiṣu cakṣussaṃyogāderasambhavāt indriyāṇāṃ\nasannikṛṣṭānāṃ pratyakṣājanakatvāt/ jñānalakṣaṇā tu surabhi candanamiti\ncākṣuṣopanītabhāne saurabheṇa cakṣuṣo yogyasannikarṣābhāvāt/ evaṃ\nyogināṃ deśakālaviprakṛṣṭapadārthapratyakṣe yogajadharmaḥ pratyāsattiḥ\nkāraṇam iti saṃkṣepaḥ//</p>\n\n<p><hi rend='bold'>iti prakāśikāyāṃ\npratyakṣaparicchedaḥ</hi></p>\n\n<p><hi rend='bold'>bālapriyā</hi></p>\n\n<p>nanvanupalabdherityādi/ anupalabdhirnāma\npratiyogiviṣayakapratyakṣābhavaḥ/ 'bhūtalaṃ ghaṭābhāvavat'\nityākārakaghaṭādyabhāvaviṣayakapramāṃ prati ghaṭopalabdhyabhāvaḥ kāraṇam/\n'bhūtalaṃ ghaṭavat' iti ghaṭopalambhakāle ghaṭābhāvapramityanudayāt/\nyadi abhāvapramāṃ prati anupalabdhiḥ na kāraṇam tarhi pratiyogino\nghaṭāderupalambhakāle 'pi ghaṭādyabhāvapramāyāḥ āpattiḥ ataḥ anupalabdhiḥ\nabhāvapramāṃ prati kāraṇatayā pṛthakpramāṇamiti bhāṭṭāḥ/ naiyāyikāstu\nanupalabdhisahakṛtendriyaliṅgādibhireva\nabhāvaviṣayakapratyakṣānumityāderupapattyā abhāvaviṣayakapramā na\npratyakṣādipramitivilakṣaṇā, tathā tatsādhanamapi na\npratyakṣādipramāṇavilakṣaṇam, api tu abhāvapramājanakendriyādeḥ\nanupalabdhiḥ sahakāri kāraṇamātramityāśerate/ tarkasyetyādi/</p>\n\n<p>'vyāptistarkāpratihatiravasānaṃ viparyaye/</p>\n\n<p>aniṣṭānanukūlatve\niti tarkāṅgapañcakam//'</p>\n\n<p>ityuktarītyā tarkasya\npañca aṅgāni apekṣitāni/ vyāptiḥ āpādakasya agnyabhāvādeḥ āpādyasya\ndhūmābhāvādeśca vyāpyavyāpakabhāvaḥ/ tarkāpratihatiḥ -\npratikūlatarkābhāvaḥ/ viparyaye paryavasānam - yadi vahnyabhāvaḥ syāt\ntarhiṃ dhūmābhāvaḥ syāt ityāpādanasya hi dhūmasattvādvahnireva yukta\nityevarūpe tadviparyaye paryavasānaṃ bhavati/ aniṣṭatvam - āpādyasya\ndhūmābhāvādeḥ aniṣṭatvaṃ praṣṭuḥ/ ananukūlatvaṃ\nprativādipakṣasādhakatvābhāvaḥ/ tatra viparyaye paryavasānaṃ pariṣkṛtyāha\n- āpādakābhāveti/ āpādakaḥ vahnyabhāvaḥ tasyābhāvaḥ vahnyabhāvābhāvaḥ\nvahnirūpaḥ tasya sādhakaḥ ya viparyayaḥ āpādyasya dhūmābhāvasyābhāvaḥ\ndhūmarūpaḥ tasya pratiyogī dhūmābhāvaḥ āpādyaḥ yasya tarkasya tattvaṃ\nviparyaye paryavasānamityarthaḥ/ prakṛte 'yadyatra ghaṭaḥ syāt tarhi\nbhūtalamiva ghaṭo 'drakṣyata' ityākārake tarke āpādako ghaṭaḥ\ntasyābhāvaḥ ghaṭābhāvaḥ tasya sādhako viparyayaḥ darśanābhāvaḥ tasya\npratiyogi darśanameva āpādyamiti\nāpādakābhāvasādhakaviparyaṃyapratiyogyāpādyakatvaṃ tarkasya/ tathā ca\nyasmiṃstarke āpādakābhāvasādhakābhāvapratiyogi āpādyaṃ bhavati\ntādṛśasthale āpādyābhāvena hetunā āpādakābhāve eva paryavasānaṃ\nbhavati iti darśanābhāvāt</p>\n\n<p>nāstītyanena\ndarśitam/ darśanābhāvādityasya ghaṭadarśanābhāvādityarthaḥ, nāstītyasya\nghaṭābhāva ityarthaḥ/ kevalānupalabdheḥ abhāvapratyakṣakāraṇatve\nālokasaṃyogādyasattvadaśāyāṃ ghaṭānupalabdheḥ sattvena\nghaṭābhāvapratyakṣāpattiḥ/ ataḥ yogyatāviśiṣṭānupalabdheḥ kāraṇatvaṃ\nvaktavyam/ yogyatā ca\ntarkitapratiyogisattvavirodhyupalabdhipratiyogikatvarūpā/\ntadghaṭakatarkasya viparyaye paryavasānaṃ 'yadyatra' ityādigranthena\npradarśitamiti bhāvaḥ/ tarkitetyādimulaṃ vyācaṣṭetarkitā āpāditā\nityādinā/ yathāśrute pratiyogisattvasya</p>\n\n<p>pratiyogyupalabdhiḥ\nvirodhinīti pratīyate/ tadasaṅgatam - ghaṭopalabdheḥ\nghaṭasattvavirodhitvābhāvāt/ ataḥ sattvasya sattvaprasakteriti\nvyākhyātam/ ghaṭasattvāroparūpaprasakteḥ ghaṭopalabdhi virodhinī/ na hi\nghaṭe upalabhyamāne 'yadyatra ghaṭaḥ syāt' iti ghaṭasattāṃ kaścit\nprasañjayediti bhāvaḥ/ anāhāryatvasūcanāyeti/ anāhāryajñānasyaiva\nvirodhitvāditi bhāvaḥ/ sattvasya sattvaprasakteriti vyākhyāne 'pi\nāpāditatvarūpaṃ tarkitatvaṃ pratiyogisattvasyaiva na tu tatprasakteḥ/ kiṃ\nca yatra āpādakaṃ āpādyaṃ ubhayamapi prasajyate tatraiva viparyaye\nparyavasānaṃ dṛśyate/ mūlāttu pratiyogisattvarūpāpādakasyaiva\nprasañjitatvaṃ labhyate, na tvāpādyāyā upalabdheḥ/ ataḥ tātparyārthamāha -\npratiyogisattāpādaneti/ pratiyoginaḥ ghaṭādeḥ sattvasya āpādanena\nprasañjanena 'yadyatra ghaṭaḥ syāt' ityevaṃrūpeṇa āpāditaḥ prasañjitaḥ\nyaḥ upalambhaḥ 'tarhyupalabhyeta' ityevaṃrūpaprasañjanaviṣayaḥ upalambhaḥ sa\npratiyogī yasyā anupalabdheḥ tatkatvarūpayogyatāviśiṣṭā\nanupalabdhirityarthaḥ/ yogyatāviśeṣaṇaprayojanamāha -\nālokasaṃyogeti/ āpādanāsambhaveneti/ tathā ca\npratiyogisattvaprasañjanaprasañjitapratiyogikatvarūpayogyatāvirahāt\nanupalabdheḥ yogyānupalabdhistatra nāsti/ ato na ghaṭābhāvapratyakṣamiti\nbhāvaḥ/ nanu yatra pratiyogisattvasya upalabdheścāpādānaṃ vinaiva\nbhūtacalakṣussaṃyogānantaraṃ ghaṭo nāstīti pratyakṣaṃ\ntatrāpādanaghaṭitayogyatāvirahāt tatpratyakṣānupapattirityāśaṅkyāha\n- saṃkṣepa iti/ pratiyogisattāpādanāpāditatvaṃ ca\npratiyogisattāpādakakāpattiyogyatvam/ ato nānupapattiriti bhāvaḥ/</p>\n\n<p>ata evāndhakāra iti/\nandhakāre yo ghaṭopalambhābhāvaḥ sa na ghaṭasattvābhāvaprayojyaḥ api tu\nālokasaṃyogarūpakāraṇāntarābhāvaprayojyaḥ/ tathā ca\npratiyogisattvābhāvaprayojyopalabdhyabhāvarūpāyāḥ yogyānupalabdheḥ\ntatrābhāvāt na ghaṭābhāvapratyakṣamiti bhāvaḥ/</p>\n\n<p>dhūmatvādirūpetyādi/\nādau lakṣaṇaśabda svarūpabodhakaḥ/ dvitīye tu viṣayabodhakaḥ/ prathamapakṣe\ndhūmatvādyaviduṣo 'pi svarūpasaddhūmatvapratyāsattyā dhūmā ityevaṃ\nyāvaddhūmapratyakṣāpattirityasvārasyāt dvitīyapakṣānudhāvanam/\ncākṣuṣopanītabhāve iti/ cākṣuṣaṃ yat smṛtasaurabhaviṣayakaṃ\njñānamityarthaḥ//</p>\n\n<p><hi rend='bold'>iti\ntarkasaṅgrahadīpikāprakāśikāvyākhyāyāṃ</hi></p>\n\n<p><hi rend='bold'>bālapriyāyāṃ\npratyakṣaparicchedaḥ</hi></p>\n\n<p><hi rend='bold'>anumānaparicchedaḥ</hi></p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>anumānalakṣaṇam</hi></p>\n\n<l rend='bold'>AnTs_44 anumitikaraṇam anumānam / parāmarśajanyaṃ jñānam anumitiḥ / vyāptiviśiṣṭapakṣadharmatājñānaṃ parāmarśaḥ / yathā vahnivyāpyadhūmavān ayaṃ parvata iti jñānaṃ parāmarśaḥ / taj janyaṃ parvato vahnimān iti jñānam anumitiḥ / yatra yatra dhūmas tatrāgnir iti sāhacaryaniyamo vyāptiḥ / vyāpyasya parvatādivṛttitvaṃ pakṣadharmatā //</l>\n\n<p>anumitikaraṇam\nanumānam/</p>\n\n<p><hi rend='bold'>dīpikā</hi></p>\n\n<p>anumānaṃ lakṣayati -\nanumitikaraṇamiti/</p>\n\n<p><hi rend='bold'>prakāśikā</hi></p>\n\n<p>anumānaṃ\nlakṣayatīti/ pratyakṣopajīvakasaṅgatyā anumānaṃ nirūpayatītyarthaḥ/</p>\n\n<p><hi rend='bold'>bālapriyā</hi></p>\n\n<p>pratyakṣopajīvakasaṅgatyeti/ pratyakṣakāryatvarūpayā saṅgatyā\nityarthaḥ/ indriyeṇa mahānasādau vyāptipratyakṣādeva anumānaṃ\nbhavati/ vyāptismaraṇarūpānumānaṃ prati vyāptipratyakṣasya anubhavavidhayā\nkāraṇatvāt/ tathā ca kāryakāraṇabhāvarūpasaṅgatyā\npratyakṣānantaramanumānanirūpaṇamiti bhāvaḥ/ anena pramāṇayo\nkāryakāraṇabhāva uktaḥ/ anumityātmakapramiteḥ/\nparāmarśātmakamānasapratyakṣakāryatvāt pramityoḥ kāryakāraṇabhāvaḥ\njñeyaḥ/</p>\n\n<l rend='bold'>///</l>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>anumitilakṣaṇam</hi></p>\n\n<p>parāmarśajanyaṃ\njñānaṃ anumitiḥ/</p>\n\n<p><hi rend='bold'>dīpikā</hi></p>\n\n<p>anumitiṃ lakṣayati - parāmerśeti/ nanu\nsaṃśayottarapratyakṣe ativyāptiḥ sthāṇupuruṣasaṃśayānantaraṃ\n'puruṣatvavyāpyakarādimān ayam' iti parāmarśe sati 'puruṣa eva'\niti pratyakṣajananāt/ na ca tatrānumitireva iti vācyam/\n'puruṣaṃ sākṣātkaromi' ityanuvyavasāyavirodhāditi cet,\nna-pakṣatāsahakṛtaparāmarśajanyatvasya vivakṣitatvāt/</p>\n\n<p><hi rend='bold'>prakāśikā</hi></p>\n\n<p>parāmarśetīti/\ntathā ca pratyakṣapramityapekṣayā anumiteḥ vilakṣaṇapramātvāt anumānasya\npramāṇāntaratvaṃ sidhyatīti bhāvaḥ/ viparītajñānottarapratyakṣaṃ prati\nviśeṣadarśanasya hetutvamaṅgīkurvatāṃ matamavalambya śaṅkate -\nnanviti/ sthāṇupuruṣasaṃśayeti/ idaṃ\nviruddhabhāvadvayakoṭikasaṃśayāṅgīkāreṇa/ pare tu - sthāṇupuruṣeti/\nsthāṇutvatadabhāvapuruṣatvatadabhāvakoṭiketyarthaḥ - ityāhuḥ/ puruṣa\naivati nirṇayasūcanāya/ tatra - saṃśayottarapratyakṣasthale/\nanuvyavasāyavirodhāditi/ idamupalakṣaṇam - 'puruṣaṃ anuminomi'\nityanuvyavasāyābhāvena pramāṇābhāvādityapi draṣṭavyam/</p>\n\n<p>saṃśayottarapratyakṣe\njananīye pakṣatāyāḥ parāmarśasahakāritve prayojanābhāvena\npakṣatāsahakṛtaparāmarśajanyatvavivakṣaṇāt nātivyāptiḥ ityāha -\npakṣateti/ aitena 'vahnivyāpyadhūmavatparvatavānayaṃ deśaḥ' iti\nviśiṣṭavaiśiṣṭyāvagāhibuddhiṃ prati\nviśeṣaṇatāvacchedakaprakārakanirṇayavidhayā 'vahnivyāpyadhūmavān\nparvataḥ' iti parāmarśasya kāraṇatve 'pi na tatrātivyāptiḥ/\npakṣatāsahakṛtaparāmarśajanyatvasya asattvena ativyāpterabhāvāt iti\nsaṅkṣepaḥ/</p>\n\n<p><hi rend='bold'>bālapriyā</hi></p>\n\n<p>vilakṣaṇapramātvāditi/ pratyakṣapramiteḥ yat karaṇaṃ indriyaṃ\ntadapekṣayā vilakṣaṇena parāmarśātmakena kāraṇena janyatvāt\nanumitervilakṣaṇapramātvamiti bhāvaḥ/ pramāṇāntaratvamiti/\npratyakṣāpekṣayā atiriktapramāṇatvamityarthaḥ/ dīpikāyām nanvityādinā\ngranthena yatra dūre ūrdhvavyaktidarśanānantaraṃ 'sthāṇurvā puruṣo vā\n' iti saṃśayaḥ tataḥ 'puruṣatvavyāpyakarādimān' iti\nvyāpyadharmavattājñānarūpaḥ parāmarśaḥ tataḥ 'ayaṃ puruṣa' iti pratyakṣam,\ntasmin pratyakṣe\nparāmarśajanyatvaviśiṣṭajñānatvarūpasyānumitilakṣaṇasyātivyāptiḥ\nāśaṅkitā/ tadidaṃ na saṅgacchate/ saṃśayarūpaviparītajñānānantaraṃ\n'ayaṃ puruṣaḥ' iti pratyakṣasyaiva asaṃbhavāt/ tadvattābuddhiṃ prati\ntadabhāvavattājñānasya pratibandhakatvāditi śaṅkāyāṃ satyapi\nviparītajñāne yadi viśeṣadarśanaṃ syāt tarhi tasya viśeṣadarśanasya\npratyakṣajanakatvaṃ bhavatīti 1viśeṣadarśanasyeti/\nvyāpyadharmadarśanasyetyarthaḥ/ prakṛte 'puruṣatvavyāpyakarādimān\nayam' iti parāmarśo vivakṣitaḥ/</p>\n\n<p>bhāvadvayakoṭiketi/\nsthāṇutvapuruṣatvāśyaṃ yat bhāvarūpaṃ dharmadvayaṃ\ntatprakārakasaṃśayetyarthaḥ/ sthāṇutvatadabhāveti/ sthāṇutvaṃ tadabhāvaḥ\npuruṣatvaṃ tadabhāvaśceti catuṣprakārakasaṃśayetyarthaḥ/ 'sthāṇurvā na\nvā, puruṣo vā na vā' iti saṃśayasyākāraḥ/ 2dvikoṭikasaṃśayadvayaṃ\nvātra vivakṣitam/ pramāṇābhāvāditi/ tatrānumitireva jāyata ityatra\npramāṇābhāvādityarthaḥ/ tathā ca 'ayaṃ puruṣaḥ' iti\nniścayasyānumititve 'puruṣaṃ sākṣātkaromi' iti\nsākṣātkāratvāvagāhī anuvyavasāyo nopapadyate/ anumititvāvagāhī\n'puruṣamanuminomi' iti anuvyavasāya eva syāt/ ato\nnānumititvaṃ tasya niścayasya, api tu pratyakṣatvameveti alakṣye tatra\nlakṣaṇasattvāt anumitilakṣaṇasyātivyāptiriti bhāvaḥ/ dīpikāyāṃ\npakṣatāsahakṛteti/ tathā ca parāmarśajanyatvamātraṃ nānumiterlakṣaṇam/\napi tu pakṣatāsahakṛto yaḥ parāmarśaḥ tajjanyatvam/\nsaṃśayottarapratyakṣe tu parāmarśasya janakatve 'pi</p>\n\n</div>\n<div>\n\n<p>1. anena\nmatāntaramapyastīti darśitam/ tathā hi - saṃśayottarapratyakṣamātre\nviśeṣadarśanaṃ na hetuḥ, andhakāre ghaṭasaṃśayottarapratyakṣasya\nviśeṣadarśanaṃ vināpi ālokasamavadhānamātreṇaivopapatteḥ/ tathāpi\nyatra viśeṣādarśanādidoṣādhīnaḥ saṃśayaḥ taduttarapratyakṣe tasya\nhetutvam/ uktasthale ca vyañjakābhāvādhīnaḥ saṃśaya iti/ adhikaṃ\ntattvacintāmaṇau prāmāṇyotpattivāde tadvyākhyāne prakāśe ca\ndraṣṭavyam/</p>\n\n<p>2. dvikoṭiketi/\nsthāṇurvā na vetyākārakaḥ ekaḥ saṃśayaḥ, puruṣo na vetyākārakaḥ\naparaḥ saṃśaya iti saṃśayadvayamityarthaḥ/</p>\n\n</div>\n<div>\n\n<p>pakṣatāyāḥ\nnopayogitvam, pramāṇābhāvāt; siddhisattve 'pi\ndhārāvāhikapratyakṣotpattyā siddhyabhāvarūpāyāḥ pakṣatāyāḥ\npratyakṣahetutvāsambhavācca/ tathā ca\npakṣatāsahakṛtaparāmarśajanayatvābhāvāt nātivyāptiriti bhāvaḥ/\ntadāha prakāśikāyām saṃśayottarapratyakṣe jananīya iti/\nprayojanābhāveneti/ pakṣatāyāḥ sahakāritvānaṅgīkāre\nanupapattyabhāvenetyarthaḥ/ eteneti/ vakṣyamāṇahetunā ityarthaḥ/ yadi\nparāmarśajanyatvamātram anumiterlakṣaṇaṃ syāt tadā\n'vahnivyāpyadhūmavatparvatavānayaṃ deśaḥ' ityākārakaṃ\nvanhivyāpyadhūmaviśiṣṭaparvatavaiśiṣṭyāvagāhipratyakṣaṃ prati\n'vahnivyāpyadhūmavānayaṃ parvataḥ' ityākārakaparāmarśasya\nviśeṣaṇatāvacchedakībhūtaḥ yaḥ dhūmaḥ tatprakārakaniścayatvena hetutayā\ntādṛśaviśiṣṭavaiśiṣṭyāvagāhipratyakṣe 'pi parāmarśajanyatvarūpasya\nanumitilakṣaṇasya sattvāt ativyāptiḥ prasaktā/ sāpi\npakṣatāsahakṛtaparāmarśajanyatvasya anumitilakṣaṇatavāt vārayituṃ\nśakyata iti bhāvaḥ/ tādṛśapratyakṣasya 1pakṣatājanyatvābhāvāt/</p>\n\n<p><hi rend='bold'>dīpikā</hi></p>\n\n<p><hi rend='bold'>pakṣatālakṣaṇam</hi></p>\n\n<p>siṣādhayiṣāvirahaviśiṣṭasiddhyabhāvaḥ pakṣatā/ sādhyasiddhiḥ\nanumitipratibandhikā/ siddhisattve 'pi 'anuminuyām'\nitīcchāyāmanumitidarśanāt siṣādhayiṣā uttejikā/ tataśca\nuttajakābhāvaviśiṣṭamaṇyabhāvasya</p>\n\n</div>\n<div>\n\n<p>1. yadyapi\ndhyāpyapakṣobhayavaiśiṣṭyāvagāhijñānatvarūpaṃ yat parāmarśatva\ntadavacchinnajanakatānirūpitajanyatāśālijñānatvamanumiterlakṣaṇami tyaktāvapi\nuktaviśiṣṭavaiśiṣṭyāvagāhipratyakṣe 'tivyāptivāraṇaṃ sambhavati\ntādṛśabuddhau parāmarśasya viśeṣaṇatāvacchedakaprakārakanirṇayatvenaiva\nhetutvena uktaparāmarśatvena hetutvābhāvāt/ tathāpi\nsaṃśayottarapratyakṣe vyāpyapakṣavaiśiṣṭhyāvagāhijñānatvena\nvyāpyadarśanajanyatvasattvāt ativyāpteḥ\npakṣatāsahakṛtaparāmarśajanyatvavivakṣaṇanaiva bāraṇīyatā tenaiva\nviśiṣṭavaiśiṣṭyāvagāhipratyakṣavāraṇasambhavāt\nuktaparāmarśatvāvacchinnajanakatā na niveśyeti bhāvaḥ/</p>\n\n</div>\n<div>\n\n<p>dāhakāraṇatvavat\nsiṣādhayiṣāvirahaviśiṣṭasiddhyabhāvasyāpyanumitikāraṇatvam/</p>\n\n<p>yadyapi sādhyasaṃśayasya\npakṣatātve 'pi sādhyaniścayakāle anumitivāraṇaṃ sambhavati, tathāpi\nghanagarjitena meghānumitau vyabhicāraḥ/ ataḥ anyādṛśīṃ pakṣatāmāha -\nsiṣādhayiṣeti/ rsiṣādhayiṣāyāḥ sādhyānumitīcchāyāḥ samavāyena yaḥ\nabhāvaḥ svarūpasamavāyobhavaghaṭitasāmānādhikaraṇyasambandhena\ntadviśiṣṭāyāḥ siddheḥ samavāyena abhāva ityarthaḥ/ sādhyasiddhiḥ -\npakṣatāvacchedakaviśiṣṭe\nsādhyatāvacchedakaviśiṣṭasādhyavaiśiṣṭyāvagāhiniścayaḥ/ siddhau\nsiṣādhayiṣāvirahavaiśiṣṭyaniveśanasya</p>\n\n<p>prayojanaṃ darśayati -\nsiddhisattve 'pīti/ atra siddhiśca 'parvato vahnimān\nvahnivyāpyadhūmavāṃśca' iti samūhālambanarūpā/ ataḥ\nparāmarśasampattiriti dhyeyam/</p>\n\n<p><hi rend='bold'>bālapriyā</hi></p>\n\n<p>'sādhyasaṃśayaḥ\npakṣatā' iti prācīnoktyupekṣāyāḥ bījamāha - yadyapītyādinā/\nsādhyaniścayarūpasiddhikāle 'numitivāraṇaṃ hi pakṣatāyāḥ\nanumitihetutvāṅgīkārasya uddeśyam/ tattu sādhyasaṃśayasya\npakṣatātve 'pi nirvahati/ sādhyaniścayakāle sādhyasaṃśayarūpapakṣatāyāḥ\nabhāvādeva nānumitiḥ ityevaṃrītyā anumitivāraṇasambhavāt tathā\nca sādhyasaṃśaya eva pakṣatā astu iti śaṅkiturbhāvaḥ/ tathāpīti/\nsādhyasaṃśayarūpapakṣatāyāḥ nānumitihetutvam/ vināpi sādhyasaṃśayaṃ\nghanagarjanaśravaṇena 1meghānumitteḥ vyatirekavyabhicārāditi\nsamādhāturāśayaḥ/ vyabhicāra iti/ kāraṇābhāve 'pi kāryotpattirūpo\nvyatirekavyabhicāro 'tra</p>\n\n<p>vivakṣitaḥ/\nanyādṛśīmiti/ sādhyasaṃśayādanyavidhāmityarthaḥ/</p>\n\n<p><hi rend='bold'>--------------------------------------------------</hi></p>\n\n<p>1. ayaṃ pradeśaḥ\nmeghavān dhanagarjajavattvādityanumānamatra vivakṣitam/</p>\n\n<p><hi rend='bold'>--------------------------------------------------</hi></p>\n\n<p>dīpikāyām\nsiṣādhayiṣāvirahaviśiṣṭetyādi/ yatra sādhyaniścayarūpā siddhirasti\ntatrāpi yadi 'pakṣe sādhyaṃ anuminuyām' ityākārā siṣādhayiṣā\nasti tadānumitirbhavati/ siddhyabhāvamātrasya pakṣatātve sā na syāt,\nsiddhereva</p>\n\n<p>tatra sattvāt/ atastatra\npakṣatāsampattaye siṣādhayiṣāvirahaviśiṣṭeti siddherviśeṣaṇaṃ dattam/\nuktasthale siṣādhayiṣāyāḥ sattvena\nsiṣādhayiṣāviraharūpaviśeṣaṇābhāvāt\nsiṣādhayiṣāvirahaviśiṣṭasiddhyabhāvasyākṣatatayā pakṣatā nirvahati/\nevaṃ ca siṣādhayiṣā uttejiketi phalitam/ uttejakatvaṃ ca\npratibandhakasamavadhānakālīnakāryotpādakaprayojaktvam/\nsiddhirūpapratibandhakasattākāle 'pi siṣādhayiṣāyāḥ\nanumitirūpakāryotpādaprayojakatvāt uttejakatvam, yathā\nmaṇirūpapratibandhakāle dāhotpattiprayojakatvāt uttejakatvam, yathā\nmaṇirūpapratibandhakāle dāhotpattiprayojakatvāt\nmantrāderuttejakatvam/ uttejakābhāvaviśiṣṭapratibandhakābhāvasya\nkāryotpattiṃ prati hetutvāt/\nsiṣādhayiṣāvirahaviśiṣṭasiddhyabhāvasya anumitihetutvamiti\nbhāvaḥ/ siṣādhayiṣā nāma sādhyānumitiviṣayakecchā/</p>\n\n<p>siṣādhayiṣāvirahaḥ\nsiṣādhayiṣāniṣṭhapratiyogitānirūpako 'bhāvaḥ/ tatra pratiyogitāyāṃ\nsamavāyasambandhāvacchinnatvaṃ niveśanīyam/ anyathā yatra siddhiḥ\nsiṣādhayiṣā cāsti tatra siṣādhayiṣāyāḥ saṃyogasambandhenābhāvāt\nsiṣādhayiṣāniṣṭhasaṃyogasambandhāvacchinnapratiyogitākābhāvaviśiṣṭasiddhedeva\nsattvena tadabhāvarūpapakṣatā na syāt/ tanniveśe ca tatra\nsamavāyasambandhena siṣādhayiṣāyāḥ sattvena\ntatsambandhāvacchinnasiṣādhayiṣāniṣṭhapratiyogitākābhāvarūpaviśeṣaṇābhāvāt\nviśiṣṭābhāvarūpā pakṣatā nirvahatīti/ evaṃ\nsiṣādhayiṣāvirahavaiśiṣṭyaṃ sasiddhau sāmānādhikaraṇyasambanadhena/\nanyathā svarūpasambandhena siṣādhayiṣāvirahavaiśiṣṭyaniveśe\nsiṣādhayiṣāsattve 'pi siddhau siṣādhayiṣābhāvasya svarūpasambandhena\nsattvāt siṣādhayiṣāvirahaviśiṣṭasaddhereva sattvena\ntadabhāvarūpapakṣatāyāḥ anupapattiḥ ataḥ sāmānādhi karaṇyasambandhena\nvaiśiṣṭyaṃ niveśanīyam/ sāmānādhikaraṇyaṃ ca svādhikaraṇavṛttitvam/\nsvādhikaraṇatvaṃ svarūpasaṃbandhena, svādhikaraṇanirūpitavṛttitvaṃ\nsamavāyasambandhena/ tathā ca\nsvaniṣṭhasvarūpasambandhāvacchinnādheyatānirūpitādhikaraṇatāvannirūpitasamavāyasambandhāvacchinnādheyatāsambandhena\nsiṣādhayiṣāvirahaviśiṣṭā yā siddhiḥ tadabhāvaḥ pakṣatā/ svaṃ -\nsiṣādhayiṣāviraha tasya svarūpasaṃbandhena adhikaraṇam ātmā tatra\nsamavāyasambanadhena vṛttimatī ya siddhiḥ tadabhāva iti yāvat/ tatra\nsvarūpasambandhāniveśe siṣādhayiṣākāle 'pi\nekajñānaviṣayatvasambanadhena siṣādhayiṣāvirahādhikaraṇe ātmani\nsamavāyena vṛttitvaṃ siddherastīti tādṛśavṛttitvasambanadhena\nsiṣādhayiṣāvirahaviśiṣṭasiddhereva sattvena pakṣatā nopapadyeta/\nsvarūpasambandhaniveśe tu tena siṣādhayiṣābhāvādhikaraṇaṃ\nsiṣādhayiṣāvānātmā na bhavati, api tu anya ātmā tadvṛttitvaṃ\netadātmagatasiddhernāstīti\ntādṛśavṛttitvarūpasāmānādhikaraṇyasambandhena\nsiṣādhayiṣāvirahaviśiṣṭāyāḥ siddherabhāvasya sattvāt na\npakṣatānupapattiḥ/ evaṃ vṛttitve samavāyasambanadhāvacchinnatvāniveśe\nsiṣādhayiṣāvirahādhikaraṇe ātmani siddheḥ samavāyena sattve 'pi\nsaṃyogādisambandhenāsattvāt\nsamavāyātiriktasambandhāvacchinnavṛttitvarūpasāmānādhikaraṇyaṃ\nsiddhernāstīti viśiṣṭābhāvarūpā</p>\n\n<p>pakṣatā prasajyeta/ ataḥ\nsamavāyasambandhāvacchinnatvasya sāmānādhikaraṇyaghaṭakavṛttitve niveśaḥ/\nevaṃ siddhyabhāvaḥ siddhiniṣṭhapratiyogitānirūpako 'bhāvaḥ/ tatra\npratiyogitāyāṃ samavāyasambandhāvacchinnatvaṃ niveśyam/ anyathā\nsiddhikāle 'pi sambandhāntarāvacchinnasiddhyabhāvamādāya pakṣatā\nprasajyeta/ tadetatsarvamabhisandhāyāha - prakāśikāyām -\nsiṣādhayiṣāyāḥ sādadhyānumitīcchāyā ityādi/\nsvarūpasamavāyayobhayaghaṭiteti/ sāmānādhikaraṇyaghaṭakādhikaraṇatāyāṃ\nsvarūpasambandhāvacchinnatvaṃ, vṛttitāyāṃ samavāyasambandhāvacchinnatvaṃ ca\nniveśanīyamiti bhāvaḥ/ siṃddheḥ samavāyenābhāva iti/\nsiddhiniṣṭhasamavāyasambandhāvacchinnapratiyogitākābhāva ityarthaḥ/\npakṣatāvacchedakaviśiṣṭa ityādi/\npakṣatāvacchedakāvacchinnapakṣaniṣṭhaviśeṣyatānirūpitasādhyatāvacchedakāvacchinnasādhyaniṣṭhaprakāratāśāliniścaya\nityarthaḥ/ dravyatvena parvatāvagāhi 'dravyaṃ vahnimat'\nityākārakaniścayadaśāyāṃ 'parvato vahnimān'\nityanumityutpatteḥ 'dravyaṃ vahnimat' ityākārakaniścayasya\n'parvato vahnimān' ityanumitipratibandhakatvavāraṇāya\npakṣaniṣṭhaviśeṣyatāyāṃ</p>\n\n<p>pakṣatāvacchedakāvacchinnatvaniveśaḥ/ evaṃ 'parvato dravyavān'\nityākārakaniścayasya tādṛśānumitipratibandhakatvavāraṇāya\nprakāratāyāṃ sādhyatāvacchedakāvacchinnatvaniveśaḥ/ evaṃ prakāratāyāṃ\nsādhyatāvacchedakasambandhāvacchinnatvamapi niveśanīyam/ anyathā 'parvataḥ\nsamavāyena vahnimān' iti niścayasyāpi 'parvataḥ saṃyogena\nvahnimān'</p>\n\n<p>ityanumitipratibandhakatvāpatteḥ/</p>\n\n<p>nanu siddhikāle yadi\nsiṣādhayiṣā vartate tadānīmapi anumiteḥ upapādanārthaṃ hi siddhau</p>\n\n<p>siṣādhayiṣāvirahaviśiṣṭeti viśeṣaṇaṃ dattam/ tacca tadaiva\nsārthakaṃ bhavati yadi siddhi-siṣādhayiṣā-parāmarśānāmekakāle</p>\n\n<p>samavadhānaṃ syāt/\ntacca durghaṭam/ tathā hi- yatra prathamaṃ siddhiḥ anantaraṃ siṣādhayiṣā,\ntataḥ parāmarśaḥ, tataḥ anumitiḥ, tatra parāmarśakṣaṇe siddhernāśādeva\npratibandhakābhāvāt anumityupapatteḥ vyarthaṃ\nsiṣāṣayiṣāvirahaviśiṣṭatvaviśeṣaṇam/ yatra krameṇa\nsiṣādhayiṣā-siddhi-parāmarśāḥ tatra parāmarśakṣaṇe siṣādhayiṣāyāḥ\nnāśāt siṣādhayiṣāvirahaviśiṣṭasiddhereva sattvāt\nsiṣādhayiṣāvirahaviśiṣṭatvaniveśe 'pi pakṣatā na nirvahati/ yatra tu\nparāmarśaṃsiddhisiṣādhayiṣāḥ krameṇa bhavanti tatra siṣādhayiṣākṣaṇe\nparāmarśanāśāt parāmarśarūpakāraṇavaikalyāt nānumitiḥ/\njñānayorvā jñānecchayorvā ekakṣaṇotpattikatvaṃ tu nāṅgīkriyate/\ntathā ca kathaṃ siṣādhayiṣāvirahaviśiṣṭatvasya\nsārthakatvamityāśaṅkyāha - atra siddhiścetyādinā/ pakṣatāghaṭakībhūtā\nsiddhiśca vahnivahnivyāpyadhūmobhayāvagāhinī samūhālambanarūpā\n'parvato vahnimān vahnivyāpyadhūmavāṃśca' ityākārikā\nvivakṣitā/ ayameva sādhyaniścayarūpatvāt sādhyavyāpyaniścayarūpatvācca\nsiddhyātmakaparāmarśa iti vyavahriyate/ tathā ca yatra ādau uktākāraḥ\nsiddhyātmakaparāmarśaḥ tataḥ siṣādhayiṣā tato 'numitiḥ tatra\ndvitīyakṣaṇe siddheḥ sattvāt siddhyabhāvamātrasya pakṣatātve pakṣatā na\nnirvahati/ ataḥ siṣādhayiṣāvirahaviśiṣṭatvaṃ siddheḥ viśeṣaṇam/ tatra\ntu siṣādhayiṣāsattvena siṣādhayiṣāviraharūpaviśeṣaṇābhāvāt\nviśiṣṭābhāvarūpā pakṣatā nirvahatītyevaṃ tadviśeṣaṇasya\nsārthakyamupapādanīyamiti bhāvaḥ/ ataḥ parāmarśasampattiriti/\nanumityavyavahitapūrvakṣaṇe siddhisiṣādhayiṣāparāmarśānāṃ\nmelanamityarthaḥ/</p>\n\n<l rend='bold'>///</l>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>parāmarśalakṣaṇam</hi></p>\n\n<p>vyāptiviśiṣṭapakṣadharmatājñānaṃ parāmarśaḥ/ yathā\n'vahnivyāpyadhūmavān ayaṃ parvataḥ' iti jñānaṃ parāmarśaḥ/ tajjanyaṃ\n'parvato vahnimān' iti jñānamanumitiḥ/</p>\n\n<p><hi rend='bold'>dīpikā</hi></p>\n\n<p>parāmarśaṃ lakṣayati -\nvyāptīti/ vyāptiviṣayakaṃ yat pakṣadharmatājñānaṃ sa parāmarśa\nityarthaḥ/ parāmarśamabhinīya darśayati - yatheti/ anumitimabhinīya\ndarśayati - tajjanyamiti/ parāmarśajanyamityarthaḥ/</p>\n\n<p><hi rend='bold'>prakāśikā</hi></p>\n\n<p>'vyāptiviśiṣṭapakṣadharmatājñānam' ityatra vyāptiviśiṣṭe\npakṣadharmatā vyāptiviśiṣṭapakṣadharmatā tajjñānamiti\nsaptamītatpuruṣāṅgīkāre vyabhicāriliṅgakānumitau\nvyāptiviśiṣṭapakṣadharmatājñānajanyatvābhāvena avyāptiḥ; ataḥ</p>\n\n<p>vyāptiviśiṣṭapadasya\nvyāptiviṣayaketyarthamavalambya jñānāntapadena\nkarmadhārayamaṅgīkaroti - vyāptiviṣayakamiti/\nvyāptyavacchinna-prakāratānirūpita -\npakṣatāvacchedakāvacchinna-viśeṣyatāśāliniścayaḥ parāmarśa iti tu\nnirgalitārthaḥ/ abhinīya - abhilāpakaśabdamuccārya/</p>\n\n<p><hi rend='bold'>bālapriyā</hi></p>\n\n<p>vyāptiviśiṣṭapakṣadharmatājñānamityatretyādi/ yatra liṅgaṃ\nsādhyavyabhicāri bhavati tatrāpi vyāptyaśe bhramātmakāt\n'dhūmavyāpyavahnimānayaṃ parvataḥ' iti parāmarśāt 'parvato\ndhūmavān' ityanumitiḥ jāyate/ yadi tu vastuto vyāptiviśiṣṭe\npakṣadharmatvāvagāhi jñānaṃ parāmarśaḥ tajjanyatvaṃ anumiterlakṣaṇamucyeta\ntarhi uktaparāmarśasya vyāptiviśiṣṭe tadavagāhitvābhāve\nparāmarśatvābhāvāt tajjanyajñānasya anumititvaṃ na syāt/ ataḥ\nvyāptiviṣayakaṃ yat pakṣadharmatvāvagāhi jñānaṃ tat parāmarśaḥ/\nuktabhramātmakajñānasya vyāptiviṣayakatvamakṣatamiti parāmarśarūpatā, ata</p>\n\n<p>eva tajjanyajñānasya\nparāmarśajanyatvarūpānumitilakṣaṇākrāntatayā anumititvamapyupapadyata\niti bhāvaḥ/</p>\n\n<p>nanu vyāptiviṣayakaṃ\npakṣasambandhāvagāhi ca jñānaṃ parāmarśa iti parāmarśalakṣaṇakathane 'pi\n'dhūmo vahnivyāpyaḥ dhūmavāṃśca parvataḥ'\nityākārakasamūhālambanajñānasyāpi vyāptiviṣayakatvāt\npakṣasambandhaviṣayakatvācca parāmarśatvāpattirityata āha -\nvyāptyavacchinneti/ vyāptyavacchinna yā hetuniṣṭhā prakāratā\ntannirūpitā yā pakṣatāvacchedakāvacchinnā pakṣaniṣṭhā viśeṣyatā\ntannirūpako niścayaḥ parāmarśa ityarthaḥ/ bhavati ca\n'vahnivyāpyadhūmavān parvata' iti niścayaḥ tādṛśaḥ/\nparvataniṣṭhaviśeṣyatānirūpitāyāḥ dhūmaniṣṭhāyāḥ prakāratāyāḥ\nvyāptyavacchinnatvāt/ vyāptyavacchinnatvaṃ ca\nsādhyaniṣṭhaprakāratānirūpitavyāptiniṣṭhaprakāratānirūpitatvam/ tena\n'vyāpyadhūmavān parvataḥ' iti jñāne nātivyāptiḥ/ 'dhūmo\nvahnivyāpyaḥ dhūmavāṃśca parvataḥ' iti\nsamūhālambanajñānīyadhūmaniṣṭhaprakāratāyāṃ\nvyāptiniṣṭhaprakāratānirūpitatvaṃ nāsti, dhūmāṃśe vyāpteḥ\nprakāratayā abhānāt/ ato na tatrātivyāptiriti bhāvaḥ/ tathā ca\nsādhyatāvacchedakāvacchinnasādhyaniṣṭhaprakāratānirūpitavyāptiniṣṭhaprakāratānirūpitahetutāvacchedakāvacchinna-</p>\n\n<p>hetuniṣṭhaprakāratānirūpitapakṣatāvacchedakāvacchinnapakṣaniṣṭhaviśeṣyatāśāliniścayaḥ\nparāmarśa iti niṣkarṣaḥ/ tena 'dravyavyāpyadhmavān parvataḥ',\n'vahnivyāpyadravyavān parvataḥ' 'vahnivyāpyadhūmavaddravyam'\nityādiniścayānāṃ 'parvato vahnimān'\nityanumitihetubhūtaparāmarśatvaṃ na prasajyata ityavadheyam/\nnirgalitārtha iti/ niṣkṛṣṭārtha ityarthaḥ/\nabhilāpakaśabdamuccāryeti/ ākārapradarśakaśabdamuccāryetyarthaḥ/\nkāyikaceṣṭārūpasyābhinayasyātrāsambhavāt/</p>\n\n<l rend='bold'>//</l>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>vyāptilakṣaṇam</hi></p>\n\n<p>yatra dhūmaḥ tatra\nagniḥ iti sāhacaryaniyamaḥ vyāptiḥ/</p>\n\n<p><hi rend='bold'>dīpikā</hi></p>\n\n<p>vyāptilakṣaṇamāha -\nyatreti/ yatra dhūmastatrāgniriti vyāpterabhinayaḥ/ sāhacaryaniyamaḥ\niti lakṣaṇam/ sāhacaryaṃ sāmānādhiṅkaraṇyam, tasya niyamaḥ/\nhetusamānādhikaraṇātyantābhāvāpratiyogisādhyasāmānādhikaraṇyaṃ\nvyāptirityarthaḥ/</p>\n\n<p><hi rend='bold'>prakāśikā</hi></p>\n\n<p>niyatasāmānādhikaraṇyaṃ sādhyābhāvavadavṛttitvādirūpaṃ na\nsambhavati; 'idaṃ vācyam jñeyatvāt' ityādau avyāpteḥ/\nsādhyābhāvāprasiddherityālocyāha - hetusamānādhikaraṇeti/\n'vahnimān dhūmāt' ityādau dhūmasamānādhikaraṇe yo 'tyantābhāvaḥ\nghaṭātyantābhāvaḥ, tadapratiyogī vahniḥ tatsāmānādhikaraṇyaṃ dhūme\nastīti lakṣaṇasamanvayaḥ/ 'dhūmavān vahneḥ' ityādau tu\ndhūmasāmānyābhāvasyāpi hetusamānādhikaraṇatayā tatpratiyogyeva\ndhūma iti nātivyāptiḥ/ na ca 'vahnimān dhūmāt' ityādau\ntattadvahnyabhāvasya cālinīnyāyena dhūmasamānādhikaraṇatayā\ntādṛśābhāvāpratiyogitvaṃ na kasyāpi vahnerityativyāptiriti\nvācyam, apratiyogisādhyetyasya\npratiyogitānavacchedaka-sādhyatāvacchedakāvacchinnetyarthatātparyaṅkatayādoṣāt/\npratiyogitāyāṃ sādhyatāvacchedakasambandhāvacchinnatvaṃ niveśanīyam/\ntena 'vahnimān dhūmāt' ityādau samavāyena\nvahnitvāvacchinna-pratiyogitākābhāvasya dhūmasamānādhikaraṇatve 'pi na\nkṣatiḥ/ hetupadaṃ hetutāvacchedakāvacchinnaparam/ ataḥ 'dravyam\nviśiṣṭasattvāt' ityādau viśiṣṭasya śuddhānatirekitayā\nhetvadhikaraṇaguṇādiniṣṭhatve 'pi dravyatvābhāvasya nāvyāptiḥ/</p>\n\n<p>hetvadhikaraṇatā\nhetutāvacchedakasambandhāvacchinnā grāhyā/ tena 'vahnimān dhūmāt'\nityādau vahnisāmānyābhāvasya dhūmasamavāyiniṣṭhatve 'pi\nnāvyāptiḥ/ na caivamapi 'kapisaṃyogī evadvṛkṣatvāt' ityādau\navyāptiḥ, sādhyasya\nhetusamānādhikaraṇātyantābhāvapratiyogitāvacchedakāvacchinnatvāditi\nvācyam/ hetusamānādhikaraṇātyantābhāve pratiyogivaiyadhikaraṇyasya\nniveśanīyatvāt/ kevalānvayisādhyake tādṛśasya ghaṭābhāvādeḥ\nprasiddhatvāt nāvyāptiriti/ adhikaṃ asmadīya-maṇidīdhitivyākhyāyā\nbuddhikuśalairanusandheyam/</p>\n\n<p><hi rend='bold'>bālapriyā</hi></p>\n\n<p>sādhyābhāvāprasiddheriti/ sādhyasya vācyatvasya kevalānvayitvena\nsarvatra vidyamānatayā tadabhāvasyāprasiddheḥ\nsādhyābhāvavadavṛttitvarūpa1vyāptalakṣaṇasya\nkevalānvayisādhyakasaddhetāvavyāptirityarthaḥ/</p>\n\n<p>ityarthatātparyakatayādoṣāditi/ tathā ca\nhetvadhikaraṇavṛttyatyantābhāvapratiyogitānavacchedakasādadhyatāvacchedakā-</p>\n\n<p>vacchinnasādhyasāmānādhikaraṇyaṃ vyāptiḥ/ 'parvato vahnimān\ndhūmāt' ityādau hetuḥ dhūmaḥ, tadadhikaraṇaṃ parvataḥ,</p>\n\n<p>tadvṛttiryo 'tyantābhāvaḥ\nghaṭādyabhāva mahānasīyavahnyabhāvaśca tatpratiyogitāvacchedakaṃ\nghaṭatva-mahānasīyavahnitvādikam/ tatpratiyogitānavacchedakaṃ\nvahnitvarūpaṃ sādhyatāvacchedakam, tadavacchinna-vahnisāmānādhikaraṇyasya\ntādṛśavahnyadhikaraṇaparvatādivṛttitvarūpasya dhūme sattvāt\nlakṣaṇasamanvayaḥ/ parvato dhūmavān vahneḥ ityādau hetuḥ vahniḥ\ntadadhikaraṇam ayogālakam tadvṛttiryo 'tyantābhāvaḥ dhūmābhāvaḥ\ntatpratiyogitāvacchedakameva dhūmatvarūpaṃ</p>\n\n</div>\n<div>\n\n<p>1. vyāpteḥ svarūpaṃ\nvyāptasya lakṣaṇamiti bhāvaḥ/</p>\n\n</div>\n<div>\n\n<p>sādhyatāvacchedakamiti\nsādhyatāvacchedake\nhetusamānādhikaraṇātyantābhāvapratiyogitānavacchedakatvābhāvāt\nnātivyāptiriti bhāvaḥ/ pratiyogitāyāṃ\nsādhyatāvacchedakasambandhāvacchinnatvaṃ niveśanīyamityādi/ 'parvanto\nvahnimān dhūmāt' ityatra dhūtādhikaraṇe parvate vartate\nyo 'tyantābhāvaḥ samavāyena vahnirnāstītyākārakapratītisiddhaḥ\nsamavāyasambandhāvacchinnavahnitvāvacchinnapratiyogitāko 'bhāvaḥ/\ntatpratiyogitāyāṃ avacchedakameva vahnitvaṃ ityavyāptiḥ syāt/\ntadvāraṇāya hetvadhikaraṇavṛttyabhāvīyapratiyogitāyāṃ\nsādhyatāvacchedakasambandhāvacchinnatvaṃ niveśanīyam/ niveśe ca\nhetvadhikaraṇavṛttyabhāva ityanena yasyābhāvasyopādāne\ntadīyapratiyogitāyāḥ sādhyatāvacchedakasaṃyogasambandhāvacchinnatvaṃ\nbhavet sa evopādeyaḥ iti saṃyogasambandhena ghaṭādyabhāva eva\ntādṛśaḥ, na tu samavāyena vahnyabhāvaḥ tadīyapratiyogitāyāḥ\nsaṃyogasambandhāvacchinnatvāsambhavāt/ tathā ca\nhetvadhikaraṇavṛttighaṭādyabhāvīyasaṃyogasambandhāvacchinnapratiyogitāyāmavacchedakaṃ\nghaṭatvādi anavacchedakaṃ ca vahnitvaṃ bhavatīti nāvyāptiriti bhāvaḥ/ na\nkṣatiriti/ nāvyāptirityarthaḥ/ tathā ca\nhetvadhikaraṇavṛttyatyantābhāvanirūpitasādhyatāvacchedakasambandhāvacchi nnapratiyogitānavacchedaka\n- sādhyatāvacchedakāvacchinnasādhyasāmānādhi - karaṇyaṃ\nvyāptirityetāvatā phalitam/ hetupadaṃ\nhetutāvacchedakāvacchinnaparamityādi/ 'ghaṭo dravyam\nguṇakarmānyatvaviśiṣṭasattvāt' ityatra saddhetau hetuḥ śuddhasattāpi\nviśiṣṭaśuddhayoranatirekāt/ hetoradadhikaraṇaṃ guṇakarmaṇī api;\ntatra vartate yo 'tyantābhāvaḥ dravyatvābhāvo 'pi\ntatpratiyogitāvacchedakameva dravyatvatvamiti sādhyatāvacchedake\ndravyatvatve pratiyogitānavacchedakatvābhāvāt avyāptiḥ/ tadvāraṇāya\nhetutāvacchedakāvacchinnahetvadhikaraṇatvaṃ niveśanīyam/ guṇe\nkarmaṇi va sattātvāvacchinnasattādhikaraṇatvasadbhāve 'pi\nhetutāvacchedakaṃ yat guṇakarmānyatvaviśiṣṭasattātvaṃ\ntadavacchinnādhikaraṇatvaṃ na sambabhavati/ guṇaḥ karma ca\nguṇakarmānyatvaviśiṣṭasattāvaditi pratītyabhāvāt/ ataḥ\nguṇakarmānyatvaviśiṣṭasattātvāvacchinnādhikaraṇaṃ dravyameva\ntadvṛttiryo 'bhāvaḥ na dravyatvābhāvaḥ ati tu guṇatvādyabhāvaḥ\ntatpratiyogitāvacchedakaṃ guṇatvatvādi ananavacchedakaṃ dravyatvatvamiti\nnāvyāptiriti bhāvaḥ/ tathā ca\n1hetutāvacchedakāvacchinnahetvadhikaraṇavṛttyatyantābhāvanirūpita-sādhyatāvacchedakasambandhāvacchinnapratiyogitānavacchedaka-</p>\n\n<p>sādadhyatāvacchedakāvacchinnasādhyasāmānādhikaraṇyaṃ vyāptiḥ/</p>\n\n<p>hetvadhikaraṇatā\nhetutāvacchadedakasambandhāvacchinnā grāhyeti/ 'vahnimān dhūmāt'\nityādau hetoḥ dhūmasya samavāyasambandhenādhikaraṇaṃ dhūmāvayavaḥ\ntadvṛttiryo 'tyantābhāvaḥ saṃyogena vahnyabhāvaḥ\ntatpratiyogitāvacchedakameva sādhyatāvacchedakaṃ vahnitvamityavyāptiḥ/\ntadvāraṇāya hetuniṣṭhādheyatāyāṃ hetutāvacchedakasambandhāvacchinnatvaṃ\nniveśanīyam/ prakṛte</p>\n\n<p>ca\nhetutāvacchedakasambandhaḥ saṃyogaḥ\ntadavacchinnadhūmaniṣṭhādheyatānirūpitādhikaraṇatavān dhūmāvayavo na\nbhavati,\nsamavāyasambandhāvacchinnadhūmaniṣṭhādheyatānirūpitādhikaraṇatāyā 2eva\ntatra sattvāt/ api tu parvatādireva</p>\n\n<p>tanniṣṭho 'bhāvaḥ na\nvahnyabhāvaḥ api tu ghaṭādyabhāvaḥ tatpratiyogitavacchedakaṃ vahnitvaṃ\nbhavatīti nāvyāptiriti bhāvaḥ/ vahnisāmānyābhāvasya -\nvahnitvāvacchinnapratiyogitākābhāvasya/ dhūsamavāyiniṣṭhatve 'pi -\nsamavāyasambandheya dhūtādhikaraṇadhūmāvayavavṛttitve 'pi/ tathā ca\nhetutāvacchedakadharmāvacchinnahetutāvacchedakasambandhāvacchinnahetuniṣṭhādheyatā-</p>\n\n<p>dheyatānirūpitādhikaraṇatāvanniṣṭhātyantābhāvanirūpitasādhyatāvacchedakasambandhāvacchinnapratiyogitānavacchedakasādhya-</p>\n\n<p>tāvacchedakāvacchinnasādhyasāmānādhikaraṇyaṃ vyāptiḥ/</p>\n\n</div>\n<div>\n\n<p>1.\nhetutāvacchedakāvacchinnahetvadhikaraṇetyasya\nhetutāvacchedakāvacchinnahetuniṣṭhādheyatānirūpitādhikaraṇatāvadityarthaḥ/</p>\n\n<p>2. evakāreṇa\nsaṃyogasambandhāvacchinnadhūtaniṣṭhādheyatānirūpitādhikaraṇatā\ndhyavacchidyate/</p>\n\n</div>\n<div>\n\n<p>na caivamapīta/ 'ayaṃ\nvṛkṣaḥ kapisaṃyogī etadvṛkṣatvāt' ityatra hetuḥ etadvṛkṣatvaṃ\ntadaghikaraṇametadvṛkṣaḥ tatra vartate yo 'bhāvaḥ kapisaṃyogābhāvo 'pi,\ntadvṛkṣe agrabhāgāvacchedena kapisaṃyogasya sattve 'pi\nmūlabhāgāvacchedena kapisaṃyogasyābhāvāt/ tathā ca\nhetvadhikaraṇavṛtteḥ kapisaṃyogābhāvasya pratiyogitāvacchedakameva\nkapisaṃyogatvarūpaṃ sādhyatāvacchedakamityavyāptiriti bhāvaḥ/\npratiyogivaiyadhikaraṇyasya niveśanīyatvāditi/ tathā ca vṛkṣavṛttiḥ\nkapisaṃyogābhāvaḥ pratiyoginaḥ kapisaṃyogasyādhikaraṇe vṛkṣe\nvartamānatayā pratiyogisamānādhikaraṇo na pratiyogivyadhikaraṇaḥ/\nghaṭādyabhāva eva 1tādṛśaḥ tatpratiyogitānavacchedakaṃ kapisaṃyogatvaṃ\nbhavatīti nāvyāptiriti bhāvaḥ/ sādhyābhāvavadavṛttitvasya vyāptitve\n'idaṃ vācyaṃ jñeyatvāt' ityatroktā avyāptiḥ,\nprakṛtasiddhāntavyāptilakṣaṇe na prasajatītyāha - kevalānvayisādhyaka\niti/ tathā ca hetoḥ jñeyatvasyādhikaraṇaṃ bhūtalādiḥ\ntadvṛttiryo 'bhāvaḥ ghaṭādyabhāvaḥ tatpratiyogitāvacchedakaṃ ghaṭatvādi\nanavacchedakaṃ vācyatvatvarūpaṃ sādhyatāvacchedakaṃ\ntadavacchinnavācyatvarūpasādhyasāmānādhikaraṇyaṃ jñeyatve 'stīti\nnāvyāptiriti bhāvaḥ/</p>\n\n<p>evaṃ\npratiyogivyadhikaraṇatvaṃ pratiyogyanadhikaraṇavṛttitvam, na tu\npratiyogyadhikaraṇāvṛttitvam, 'saṃyogī sattvādit'\nityatrātivyāptyāpatteḥ2</p>\n\n</div>\n<div>\n\n<p>1. tādṛśa iti/\npratiyogivyadhikaraṇa ityarthaḥ/</p>\n\n<p>2.\nativyāptyāpatteriti/ saṃyogābhāvavati guṇādau sattāyāḥ sattvāt\nayaṃ heturvyabhicārī/ atra hetvadhikaraṇaṃ sattādhikaraṇaṃ guṇādi\ntanniṣṭho yo 'bhāvaḥ saṃyogābhāvaḥ tatpratiyogitāvacchedakameva\nsaṃyogatvarūpaṃ sādhyatāvacchedakamityativyāptirvāraṇīyā/ di tu\npratiyogivyadhikaraṇatvaṃ pratiyogyadhikaraṇāvṛttitvaṃ tadā\nsaṃyogābhāvasyāvyāpyavṛttitvena saṃyogādhikaraṇe dravye\nvartamānatayā pratiyogyadhikaraṇāvṛttiḥ saṃyogābhāvo na bhavati, api\ntu ghaṭādyabhāva eva, tatpratiyogitānavacchedakatvaṃ\nsaṃyogatve 'ratītyativyāptiḥ prasajyate/ pratiyogivyadhikaraṇatvaṃ\npratiyogyanadhikaraṇavṛttitvamityuktau tu saṃyogābhāvasyāpi\nsaṃyogānadhikaraṇaguṇavṛttitvena lakṣaṇaghaṭakatayā\ntatpratiyogitāvacchedakatvameva saṃyogatve 'stīti nātivyāptiriti\nbhāvaḥ/</p>\n\n</div>\n<div>\n\n<p>1pratiyogyanadhikaraṇīṃbhūtahetvadhikaraṇavṛttyatyantābhāvetyādilakṣaṇaṃ\nvivakṣitam/ pratiyogyanadhikaraṇatvaṃ ca\npratiyogitāvacchedakāvacchinnānadhikaraṇatvam/ yathāśrute 'ghaṭaḥ\nguṇakarmānyatvaviśiṣṭasattāvān jāteḥ' ityatrātivyāpteḥ/\nguṇakarmānyatvaviśiṣṭasattābhāvavati guṇe karmaṇi ca jātisattvāt\nayaṃ vyabhicārī hetuḥ/ atra jāteradhikaraṇe guṇe vartamānasya\nguṇakarmānyatvaviśiṣṭasattābhāvasya\npratiyogiśuddhasattādhikaraṇahetvadhikaraṇaguṇavṛttitayā\npratiyogyanadhikaraṇahetvadhikaraṇavṛttitvābhāvāt tādṛśamabhāvāntaraṃ\nghaṭādyabhāvamādāya tatpratiyogitānavacchedakatvasya viśiṣṭasattātve\nsattvāt ativyāptiḥ prasajati/ pratiyogitāvacchedakāvacchinneti\nniveśe tu</p>\n\n<p>viśiṣṭasattātvarūpapratiyogitāvacchedakāvicchinnānadhikaraṇaṃ\nguṇaḥ tadvṛttitayā viśiṣṭasattābhāvo 'pi lakṣaṇaghaṭakaḥ,\ntatpratiyogitāvacchedakameva sādhyatāvacchedakam viśiṣṭasattātvamiti\nnātivyāptiḥ/ evaṃ pratiyogitāvacchedakasambandhena</p>\n\n<p>pratiyogyanadhikaraṇamityapi vaktavyam/ anyathā 'ātmā jñānavān\ndravyatvāt' ityatrātivyāpteḥ/ jñānābhāvavati ghaṭādau</p>\n\n<p>dravyatvasattvāt ayaṃ\nvyabhicārī/ atra hetoḥ dravyatvasyādhikaraṇaṃ ghaṭādi tanniṣṭhaḥ abhāvaḥ\njñānābhāvaḥ, yadyapi, tathāpi sa\npratiyogyanadhikaraṇahetvadhikaraṇavṛttirna bhavati\njñānābhāvapratiyoginaḥ jñānasya viṣayatāsambandhenādhikaraṇameva</p>\n\n</div>\n<div>\n\n<p>1. nanu\npratiyogivyadhikaraṇatvaṃ pratiyogyanadhikaraṇavṛttivamiti\nvivakṣāyāmapi saddhetau 'kapisaṃyogī etadvṛkṣatvāt',</p>\n\n<p>ityādāvavyāptiḥ/\n'kapisaṃyogābhāvo hyavyāpyavṛttitvāt hetoradhikaraṇe vṛkṣe\nvartate, tathā pratiyoginaḥ kapisaṃyogasyānadhikaraṇe guṇe ca vartata\niti pratiyogivyadhikaraṇaḥ hetvadhikaraṇavṛttiśca yo 'bhāvaḥ\nkapisaṃyogābhāvaḥ tatpratiyogitāvacchedakatvameva sādhyatāvacchedake\nkapisaṃyogatve 'stīti/ ato niṣkṛṣṭārthamāha - pratiyogyanadhikaraṇī\nbhūteti/ pratiyogivyadhikaraṇahetvadhikaraṇavṛttītyantasya\npratiyogyanadhikaraṇībhūtahetvadhikaraṇavṛttītyarthaḥ/ saṃyogī\nsattvādityatra pratiyoginaḥ saṃyogasyānadhikaraṇaṃ hetoḥ\nsattāyāścādhikaraṇaṃ guṇaḥ tadvṛttiryo 'bhāvaḥ saṃyogābhāvaḥ\ntatpratiyogitāvacchedakameva saṃyogatvamiti nātivyāptiḥ/\nkapisaṃyogī etadvṛkṣatvāt ityatra hetoḥ adhikaraṇaṃ vṛkṣaḥ\npratiyoginaḥ saṃyogasyādhikaraṇameva bhavati iti\npratiyogyanadhikaraṇahetvadhikaraṇavṛttirabhāvaḥ na kapisaṃyogābhāvaḥ\napi tu ghaṭādyabhāvaḥ tatpratiyogitānavacchedakatvaṃ\nkapisaṃyogatve 'stīti nāvyāptiriti bhāvaḥ/</p>\n\n</div>\n<div>\n\n<p>ghaṭādiriti/ ataḥ\npratiyogyanadhikaraṇahetvadhikaraṇavṛttirabhāvaḥ paṭādyabhāva eva\ntatpratiyogitānavacchedakatvaṃ sādhyatāvacchedake\njñānatve 'stītyativyāptiḥ prasajyate/\npratiyogitāvacchedakasambandhaniveśe tu\nsamavāyasambandhāvacchinnajñānābhāvasyaiva hetvadhikaraṇavṛttitayā\nsamavāyasambandha eva pratiyogitāvacchedakasambandhaḥ tena sambandhena\njñānasya anadhikaraṇaṃ ghaṭādi tadvṛttiḥ yo jñānābhāvaḥ\ntatpratiyogitāvacchedakatvameva jñānatvasyeti nātivyāptiḥ/ tathā ca\n1pratiyogitāvacchedakasambandhāvacchinnapratiyogitāvacchedakadharmāvacchi nnapratiyoginiṣṭhādheyatā-</p>\n\n<p>nirūpitādhikaraṇatāvadbhinna -\nhetutāvacchedakasambandhāvacchinnahetutāvacchedakadharmāvacchinnahetuniṣṭhādheyatānirūpitā-</p>\n\n<p>dhikāraṇatāvanniṣṭhātyantābhāvanirūpitasādhyatāvacchedakasambandhāvacchinnapratiyogitānavacchedakasādhyatāvacchedakā-</p>\n\n<p>vacchinnasādhyasāmānādhikaraṇyaṃ vyāptiriti phalitam/\ntadidamabhisandhāyāha - adhikaṃ asmadīyamaṇidīdhitivyākhyāyāmiti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>pakṣadharmatānirūpaṇam</hi></p>\n\n<p>vyāpyasya\nparvatādivṛttitvaṃ pakṣadharmatā/</p>\n\n<p><hi rend='bold'>anumānavibhāgaḥ</hi></p>\n\n<l rend='bold'>AnTs_45 anumānaṃ dvividhaṃ svārthaṃ parārthaṃ ca / tatra svārthaṃ svānumitihetuḥ / tathā hi svayam eva bhūyo darśanena yatra dhūmas tatra agnir iti mahānasādau vyāptiṃ gṛhītvā parvatasamīpaṃ gatas tadgate cāgnau sandihānaḥ parvate dhūmaṃ paśyan vyāptiṃ smarati yatra dhūmas tatrāgnir iti / tadantaraṃ vahnivyāpyadhūmavān ayaṃ parvata iti jñānam utpadyate / ayam eva liṅgaparāmarṣaṃ ity ucyate / tasmāt parvato vahnimān iti jñānam anumitir utpadyate / tad etat svārthānumānam / yat tu svayaṃ dhūmād agnim anumāya parapratipattyarthaṃ pañcāvayavavākyaṃ prayukte tat parārthānumānam / yathā parvato vahnimān dhūmavattvāt / yo yo dhūmavān sa vahnimān yathā mahānasaḥ / tathā cāyam / tasmāt tatheti / anena pratipāditāl lingāt paro'py agniṃ pratipadyate //</l>\n\n<p>anumānaṃ\ndvividham-svārtham, parārtham ceti/</p>\n\n</div>\n<div>\n\n<p>1.\npratiyogitāvacchedakasambandhāvacchinnā\npratiyogitāvacchedakadharmāvacchinnā ca yā pratiyoginiṣṭhā ādheyatā\ntannirūpitādhikaraṇatāvadbhinnaṃ atha ca\nhetutāvacchedakasambandhāvacchinnā hetutāvacchedakadharmāvacchinnā ca yā\nhetuniṣṭhādheyatā tannirūpitādhikaraṇatāvat yat tanniṣṭho\nyo 'tyantābhāvaḥ tannirūpitā yā sādhyatāvacchedakasambandhāvacchinnā\npratiyogitā tadanavacchedakaṃ yat sādhyatāvacchedakaṃ tadavacchinnaṃ yat\nsādhyaṃ tadadhikaraṇavṛttitvaṃ dhyāptirityarthaḥ/</p>\n\n</div>\n<div>\n\n<p><hi rend='bold'>dīpikā</hi></p>\n\n<p>pakṣadharmatāsvarūpamāha - vyāpyasyeti/</p>\n\n<p>anumānaṃ vibhajate -\nanumānamiti/</p>\n\n<p><hi rend='bold'>000</hi></p>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>svārthānumānanirūpaṇam</hi></p>\n\n<p>svārthaṃ svānumitihetuḥ/ tathā hi -\nsvayameva bhūyodarśanena yatra dhūmaḥ tatrāgniriti mahānasādau vyāptiṃ\ngṛhītvā parvatasamīpaṃ gataḥ, tadgate ca parvate dhūmaṃ paśyan agnau\nsandihānaḥ vyāptiṃ smarati 'yatra dhūmastatrāgniḥ' iti/ tadanantaraṃ\n'vahnivyāpyadhūmavān ayaṃ parvataḥ' iti jñānamutpadyate/ ayameva\nliṅgaparāmarśa ityucyate/ tasmāt 'parvato</p>\n\n<p>vahnimān'\nityanumitirutpadyate/ tadetat svārthānumānam/</p>\n\n<p><hi rend='bold'>dīpikā</hi></p>\n\n<p>svārthānumānaṃ\ndarśayati - svameveti/</p>\n\n<p><hi rend='bold'>vyāptigrahopāyanirūpaṇam</hi></p>\n\n<p>nanu\npārthivatvalohalekhyatvādau śataśaḥ rahacāradarśane 'pi vajramaṇau\nvyabhicāropalabdheḥ bhūyodarśanena kathaṃ vyāptigraha iti cet-na/\nvyabhicārajñānavirahasahakṛtasahacārajñānasya vyāptigrāhakatvāt/\nvyabhicārajñānaṃ niścayaḥ śaṅkā ca/ tadvirahaḥ kvacit tarkāt,\nkvacit svatassiddha eva/ dhūmāgnyorvyāptigrahe\nkāryakāraṇabhāvabhaṅgaprasaṅgalakṣaṇaḥ tarko vyabhicāraśaṅkānivartakaḥ/</p>\n\n<p>nanu\nsakalavahnidhūmayorasannikarṣāt kathaṃ vyāptigraha iti cet - na/\nvahnitvadhūmatvarūpasāmānyapratyāsattyā sakalavahnidhūmajñānasambhavāt/\ntasmāditi/ liṅgaparāmarśādityarthaḥ/</p>\n\n<p><hi rend='bold'>prakāśikā</hi></p>\n\n<p>svārthānumānamiti/ svasyārthaḥ prayojanaṃ\nsādhyasaṃśayanivṛttirūpaṃ yasmāditi vyutpattyā\nsvīyasaṃśayanivṛttiprayojakānumānamityarthaḥ/ paśyan iti/\nekasambandhijñānaṃ aparasambandhissamārakaṃ iti rītyā darśanasya\nsmṛtihetutvādityarthaḥ/ kathaṃ vyāptigraha itīti/\nvyabhicārajñānadaśāyāṃ na kaścidapi vyāptiniścayaṃ abhyupaitīti\nbhūyodarśanasya vyāptiniścayahetutvaṃ na sambhavatīti bhāvaḥ/\nidamupalakṣaṇam-bhūyodarśanamityasya bhūyasāṃ darśanānāṃ samāhāra\niti, bhūyasāṃ sādhyahetūnāṃ darśanam, iti, bhūyassu\nadhikaraṇeṣu darśanamiti vārthaṃḥ/ nādyaḥ, ekatraiva sahacāradarśanadhārayā\nvyāptiniścayaprasaṅgāt/ na dvitīyatṛtīyau, 'etadrūpavān\netadrasāt' ityādau sādhyahetvoradhikaraṇe ca 1bhūyastvābhāvena\nvyāptyaniścayaprasaṅgādityapi bodhyam/ maṇikārasiddhāntamavalambyāha\n- vyabhicārajñānaviraheti/ vyāptigrāhakatvāditi/ vyāptiśca\nhetusamānādhikaraṇātyantābhāvapratiyogitānavacchedakasādhya-</p>\n\n<p>tāvacchedakāvacchinnasādhyādhikaraṇavṛttitāviśiṣṭahetutāvacchedakarūpaiva/\nsāmānādhikaraṇyāntasya rāsabhādisādhāraṇyāt/ dhūmatvādeḥ svarūpato\nvyāpyatāvacchedakatvaṃ tādṛśadhūmatvatvādirūpeṇa ca\nvyāptitvamityavacchedyāvacchedakayoraikye 'pi na kṣatiḥ/ itthaṃ ca\nsādhyatāvacchedake\ntathāvidhapratiyogitāvacchedakatvarūpavyabhicāragrahābhāvo\nviparītagrahābhāvavidhayā hetuḥ/\nsādhyasamānādadhikaraṇavṛttihetutāvacchedakāṃśagrahe tu\nviśeṣaṇajñānavidhayā sāmānādhikaraṇyajñānaṃ heturiti rītyā\nvyabhicārajñānābhāvasāmānādhikaraṇyajñānayoḥ vyāptigrahahetuteti\ndhyeyam/</p>\n\n<p>vastutastu\nhetuvyāpakasādhyasāmānādhikaraṇyameva vyāptiḥ/ na ca vyāpteḥ\nrāsabhādisādhāraṇyena pramātmakarāsabhaliṅgakaparāmarśāt\nbhramātmakavahnyanumityāpattiḥ, pramātmakaparāmarśasya</p>\n\n</div>\n<div>\n\n<p>1. bhūyastvābhāveneti/\ntatra sādhyahetvostadadhikaraṇasya caikaṣyaktitvena\nbahutaratvarūpānekatvātmakabhūyastvābhāvenetyarthaḥ/</p>\n\n</div>\n<div>\n\n<p>bhramātmakavahnyanumityajanakatvaniyamasattvena\niṣṭāpatterayogāditi vācyam/ yaddharmāṃvacchinnavyāpakatvaṃ\nvyāptighaṭakam</p>\n\n<p>taddharmitāvacchedakakavyāptiprakārakaniścayasyaiva\nanumitihetutvopagamenādoṣāt/ ata eva vyāptiśarīre\ndhūmatvāpraveśena</p>\n\n<p>lāghavamiti dik/\nśaṅkāceti/ vyābhicārasaṃśayasyāpi\nvyāptigrahapratibandhakatvānubhavāt\ntatsādhāraṇavyabhicārajñānatvāvacchinnābhāvo heturiti hṛdayam/\ntadvirahaḥ - vyabhicāraśaṅkāvirahaḥ/ kvaciriti\ntarkābhāvetaranikhilakāraṇasamavadhānasthala ityarthaḥ/ kvacit\nsvatassiddha eveti/ itarakāraṇavirahasthale</p>\n\n<p>tādṛśakāraṇavirahaprayukta evetyarthaḥ/ tathā ca tatra tarkāpekṣā\nneti bhāvaḥ/ dhūmāgnyoriti/ dhūmāgnyorvyāptigrahe utpatsyamāne\nvyabhicāraśaṅkānivartakaḥ kāryakāraṇabhāvabhaṅgaprasaṅgalakṣaṇastarka\nityanvayaḥ/ sa ca tarkaḥ 'dhūmo yadi vahnivyabhicārī syāt tarhi\nvahnijanyo na syāt' ityākārako bodhyaḥ/</p>\n\n<p>nanu\nmahānasīyavahnidhūmayoḥ sannikṛṣṭatvena sahacāragrahe 'pyanyeṣāṃ\nvahnidhūmānāmasannikarṣeṇa</p>\n\n<p>sahacārapratyakṣāsambhavena nikhiladhūmeṣu vyāptipratyakṣaṃ na\nsambhavati/ tathā ca parvatīyadhūmadarśanena vyāptismaraṇāsambhavāt\nparāmarśānupapattirityāśayena āśaṅkate - nanviti/\nsakalavahnidhūmeṣu laukikasannikarṣābhāve 'pi\nsāmānyalakṣaṇapratyāsattyātmakālaukikasannikarṣasadbhāvāt\nvahnitvāvacchinnasāmānādhikaraṇyatvena\nnikhilavahnidhūmasahacārapratyakṣasambhavāt nikhiladhūmeṣu vyāptigrahaḥ\nsambhavati/ evaṃ ca parvatīyadhūme 'pi vyāptergṛhītatvena dhūmadarśanena\nvyāptismaraṇasambhavāt na parāmarśānupapattiriti samādhatte -\nvahnitvadhūmatveti/</p>\n\n<p><hi rend='bold'>bālapriyā</hi></p>\n\n<p>yadyapi svasyārthaḥ\nanumitirūpaṃ prayojanaṃ yasmāttat svārthānumānamiti bahuṣu\ngrantheṣvasti tathāpi anumiterapi prayojanaṃ sādhyasaṃśayanivṛttiriti\nmatvā vyācaṣṭe---svasyārtha iti/ ekasambandhijñānamiti/\nvyāptyākhyasambandhasya sambandhinau dvau hetuḥ sādhyaśca/ tayoḥ ekasya\nsambandhino hatoḥ darśanātmakaṃ jñānaṃ aparasya sambandhinaḥ sādhyasya\nsmṛtiṃ janayati, sādhyasya smṛtau ca sādhyahetvorvyāptiḥ smaryata\niti bhāvaḥ/ vastutastu dhūmadarśanaṃ\nvyāptismṛtihetusaṃskārodbodhanadvāraiva vyāpitasmṛtiṃ janayati,\nna tu ekasambandhijñānamiti vidhayeti dhyeyam/\nvyabhicārajñānābhāvasahakṛtasahacārajñānasya\nvyāptigrahakāraṇatvamupapādayituṃ vyāptiṃ\npariṣkaroti---vyāptiścetyādinā/ yadyapi pūrvaṃ\nhetusamānādhikaraṇātyantābhāvapratiyogitānavacchedakasādhyatāvacchedakāvacchinnasādhyasāmānādhikaraṇyaṃ\nvyāptirityevoktam, tathāpi tāvanmātre ukte 'parvato vahnimān\ndhūmāt' ityatra rāsabhasyāpi\ndhūmavyāpakavahnyadhikaraṇaparvatavṛttitayā\ntādṛśasāmānādhikaraṇyākrāntatvāt vahnivyāpyatvaṃ prasajyeta/ ataḥ\nhetusamānādhikaraṇātyantābhāvapratiyogitānavacchedaka-sādhyatāvacchedakāvacchinna-\nsādhyasāmānādhikaraṇyaviśiṣṭahetutāvacchedakavattvaṃ vyāptiriti\npariṣkāryam/ rāsabhe vahnisāmānādadhikaraṇyasattve 'pi\nhetutāvacchedakībhūtadhūmatvavattvābhāvāt nātivyāptiḥ/ na ca\ndhūmatvaparyantaṃ yadi vyāptiḥ tarhi dhūmatvaṃ vyāptyavacchedakamiti\nvyavahāraḥ kathamupapadyate avacchedyāyāḥ vyāpteḥ dhūmatvarūpatayā dhūmatve\ndhūmatvasyāvacchedakatvāsambhavāt/ avacchedyāvacchedakabhāvasya\nbhedaniyatatvāditi vācyam/ dhūmatvatvena rūpeṇa dhūtvaṃ vyāptiḥ\nsvarūpato dhūmatvaṃ vyāptyavacchedakamityadoṣāt1/</p>\n\n<p>etādṛśavyāptijñāne\nvyabhicārajñānābhāvaḥ kathaṃ hetuḥ? kathaṃ ca sahacārajñānaṃ heturiti\ncet-śrūyatām/ sāmānādhikaraṇyaviśiṣṭahetutāvacchedakamityasya\nsamānādadhikaraṇavṛttihetutāvacchedakamityarthaḥ/ tathā</p>\n\n</div>\n<div>\n\n<p>1. adoṣāditi/ yadyapi\ndhūmatvameva vyāptiḥ vyāpyatāvacchedakaṃ ceti\navacchedyāvacchedakayoraikyam, tathāpi dhūmatvaniṣṭhā avacchedyatā\ndhūmatvatvāvacchinnā, avacchedakatā tu niravacchinneti\navacchedyatāvacchedakatayorbhedāt ekasyaivāvacchedyāvachedakabhāva upapanna\nevetyarthaḥ/</p>\n\n</div>\n<div>\n\n<p>ca\ndhūmasamānādadhikaraṇātyantābhāvapratiyogitānavacchedakavahnitvāvacchinna\n- vahnyadhikaraṇavṛttidhūmavṛttidhūmatvavān dhūma iti vyāptijñānasya\nākāraḥ/\ndhūmasamānādhikaraṇātyantābhāvapratiyogitāvacchedakavahnitvāvacchinnasamānādhikaraṇadhūmavṛttidhūmatvavān\ndhūma iti vyabhicārajñānasya ākāraḥ/ vyāptijñāne sādhyatāvacchedake\npratiyogitānavacchedakatvaṃ bhāsate, vyabhicārajñona tu</p>\n\n<p>sādhyatāvacchedake\npratiyogitānavacchedakatvaṃ bhāsate, vyabhicārajñāne tu\nsādhyatāvacchedake pratiyogitāvacchedakatvaṃ bhāsate/ tatra\npratiyogitānavacchedakatvāvagāhivyāptijñānaṃ prati\npratiyogitāvacchedakatvāvagāhivyabhicārajñānaṃ tadvattābuddhau\ntadabhāvavattājñānavidhayā pratibandhakamiti vyabhicārajñānābhāvaḥ\npratibandhakābhāvavidhayā pratibandhakamiti vyabhicārajñānābhāvaḥ\npratibandhakābhāvavidhayā vyāptijñānaṃ prati hetuḥ/</p>\n\n<p>sādhyasāmānādhikaraṇyaviśiṣṭahetuvṛttihetutāvacchedakamityaṃśo 'pi\nvyāptijñāne bhāsate/ sādhyasāmānādhikaraṇyagraha eva</p>\n\n<p>sahacāragraha\nityucyate/ tādṛśasahacāragrahaḥ sādhyasāmānādhikaraṇyaviśiṣṭo\nheturitijñānaṃprati viśiṣṭabuddhau viśeṣaṇajñānaṃ kāraṇamiti rītyā\nheturiti/ 1adhikamasmadīyapañcalakṣaṇīvyākhyāyāṃ bālabodhinyāṃ\ndraṣṭavyam/ sādhyādhikaraṇavṛttitāviśiṣṭeti/ hetutāvacchedake\nsādhyādhikaraṇavṛttitāvaiśiṣṭyaṃ ca sāmānādhikaraṇyasambandhena/</p>\n\n<p>dhūmatvasya\nvahnyadhikaraṇavṛttitvasya ca ekatra dhūme sattvāt/\nsādhyādhikaraṇavṛttihetuniṣṭhahetutāvacchedakarūpeti tu\nphalitor'thaḥ/ viparītagrahābhāvavidhayeti/\ntadabhāvavattājñānābhāvatvenetyarthaḥ/ atra tadvattābuddhiḥ\npratiyogitānavacchedakatvavat sādhyatāvacchedakamiti buddhiḥ/\ntadabhāvavattājñānaṃ pratiyogitānavacchedakatvābhāvavat arthāt\npratiyogitāvacchedakaṃ sādhyatāvacchedakamiti buddhiḥ/</p>\n\n</div>\n<div>\n\n<p>1. nanu viśiṣṭabuddhau\nviśeṣaṇaviṣayakajñānasyaiva hetutayā sādhyasāmānādhikaraṇyaviśiṣṭo\nheturiti buddhi prati sādhyasāmānādhikaraṇyajñānameva hetuḥ, na tu\nsādhyasāmānādhikaraṇyaviśiṣṭo heturityākārakaṃ sahacārajñānamapi,\nhetuviṣayakatāyāḥ viśiṣṭabuddhikāraṇatāvacchedakakoṭāvapraveśāt\nityata āha-adhikamiti/ ayaṃ bhāvaḥ---\nsādhyasāmānādadhikaraṇyaviśiṣṭahetuviśiṣṭaṃ\nhetutāvacchedakamityākārakaṃ vyāptijñānamhetutāvacchadake\nhetuvaiśiṣṭyaṃ cādheyatāsambandhena/ tādṛśavyāptijñānaṃ prati viśiṣṭa\nvaiśiṣṭyāvagāhibuddhau viśeṣaṇatāvacchedakaprakārakajñānavidhayā\nsāmānādadhikaraṇyarūpasahacāragraho heturiti/</p>\n\n</div>\n<div>\n\n<p>sādhyasāmānādadhikaraṇyaṃ vyāptiḥ iti mūlavirodho mā\nbhūdityāśayenāha - vastunastviti/ na ceti/\ndhūmavyāpakavahnisāmānādhikaraṇyarūpāyāḥ vyāpteḥ rāsabhe 'pi\nvartamānatayā dhūmavyāpakavahnisāmānādhikaraṇarāsabhavān parvata\nityākārakasya parāmarśasya pramātmakatayā tato 'pi\nbhramātmakarāsabhaliṅgakavahnyanumityāpattiḥ ityarthaḥ/ yadyapi</p>\n\n<p>'parvato vahnimān'\nityanumiteḥ pramātvāt kathamāpādyamānāyāḥ anumiterbhramatvam\nityāśaṅkā bhavati, tathāpi 1vyāpyaliṅgakānumitereva pramātvaṃ\nna tvavyāpyaliṅgakānumiterityāśayenaivamuktamiti dhyeyam/\nsamādhatteyaddharmāvacchinneti/ dhūmatvāvacchinnavyāpakatvaṃ vyāptighaṭakam,\nataḥ dhataḥ dhūmatvadharmitāvacchedakakaḥ vyāptiprakārakaḥ niścayaḥ\ndhūmavyāpakavahnisamānādhikaraṇadhūmavān parvata iti niścaya eva\nparvato vahnimānityanumitihetuḥ,\ndhūmavyāpakavahnisamānādhikaraṇarāsabhavāniti parāmarśastu\nrāsabhatvadharmitāvacchedakakaḥ vyāptiprakāraka iti na\ntasyānumitihetutvamiti bhāvaḥ/ ata eveti/\nvyāpakatāpraviṣṭahetutāvacchedakadharmitāvacchedakakasāmānādhikaraṇyaprakārakaniścayasyānumitihetutvaṃ\nsvīkṛtya pramātmakarāsabhaliṅgakaparāmarśāt bhramātmakavahnyanumiteḥ\nvāraṇena vyāpte rāsabhādisādhāraṇye 'pi kṣativirahādevetyarthaḥ/</p>\n\n<p>sāmānyalakṣaṇetyādi/\nsāmānyaṃ lakṣaṇaṃ svarūpaṃ yasyāḥ sā sāmānyalakṣaṇā pratyāsattiḥ\nsannikarṣaḥ/ vahnitvadhūmatvātmakasaṃnikarṣeṇa\ntadāśrayasakalavanhidhūmānāṃ pratyakṣe sati\nvanhitvāvacchinnanirūpitasāmānādhikaraṇyatvena rūpeṇa\nsakaladhūmaniṣṭhānāṃ sakalavanhisāmānādhikaraṇyānāmapi grahāt\nparvatīyadhūmaniṣṭhaṃ parvatīyavahnisāmānādhikaraṇyamapi pūrvaṃ\npratyakṣitam/ ataḥ dhūmadarśanena\nparvatīyadhūmaniṣṭhaparvatīyavahnisāmānādhikaraṇyarūpavyāpteḥ smaraṇaṃ\nbhavitumarhatīti bhāvaḥ/ etena</p>\n\n</div>\n<div>\n\n<p>1. vyāpyaliṅgakatvaṃ\nca vyāpyaṃ yalliṃṅgaṃ tadviṣayakajñānajanyatvam anumiterbhramatvaṃ\nvyāptijñānasya bhramatvāt bhavati/ vyāpte rāsabhasādhāraṇye ca\nvyāptijñānasya rāsabhadharmikasya pramātvāt tajjanyavahnyanumiterapi\npramātvameva syāt na tu</p>\n\n<p>bhramatvamiti bhāvaḥ/</p>\n\n</div>\n<div>\n\n<p>vahnitvadhūmatvarūpasāmānyalakṣaṇayā\nsakalavahnidhūmānāmupasthitāvapi vahnisāmānādadhikaraṇyarūpāyāḥ\nvyāpteḥ pratyekaviśrāntatayā pūrvaṃ mahānase\nmahānasīyadhūniṣṭhasāmānādhikaraṇyasya gṛhītatve 'pi</p>\n\n<p>parvatīyadhūmaniṣṭhasāmānādadhikaraṇyasyāgrahaṇāt kathaṃ\ntatsmṛtiritiśaṅkā parāstā/\nvahnitvāvacchinnasāmānādhikaraṇyatvātmakasāmānyalakṣaṇapratyāsattyāparvatīyadhūniṣṭhasāmānādhikaraṇyasyāpi\ngrahasambhavāt/</p>\n\n<l rend='bold'>///</l>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>parārthānumānanirūpaṇam</hi></p>\n\n<p>yattu svayameva\ndhūmādagnimanumāya parapratipattyarthaṃ pañcāvayavavākyaṃ prayuṅkte\ntatparārthānumānam/</p>\n\n<p><hi rend='bold'>dīpikā</hi></p>\n\n<p>parārthānumānamāha - yattviti/ yacchabdasya\n'tatparārthānumānam' iti tacchabdenānvayaḥ/</p>\n\n<p><hi rend='bold'>prakāśikā</hi></p>\n\n<p>yadyapi\nparārthānumānaśabdasya parasya madhyasthasya arthaḥ prayojanaṃ\nsādhyānumitirūpaṃ yasmāt iti vyutpattyā\nparasamavetānumitikaraṇaliṅgaparāmarśor'thaḥ/ ata eva\n'svarthānumitiparārthānumityoḥ liṅgaparāmarśa eva karaṇam'\nityādyagrimamūlaṃ sādhu saṅgacchate, tathāpi parārthānumānaprayojake\npañcāvayavavākye parārthānumānaśabdasya aupacārikaḥ prayoga iti\nmanasi kṛtvā mūlamavatārayati - parārthānumānamāheti/</p>\n\n<p><hi rend='bold'>bālapriyā</hi></p>\n\n<p>parasya\nmadhyasthasyeti/ yadyapi paraśabdaḥ anyaparaḥ, tathā\ncānyasamavetānumitikaraṇamityeva svarasataḥ parārthānumānaśabdārthaḥ/\ntathāpi nyāyarūpasya parārthānumānasya vādādikathāyāmeva prāyaśa\nupayogāt tatra paraśabdasya anyaprativādiparatve tasya bādhajñānasattvena\nbādyuktanyāyāt aprāmāṇyaśaṅkārahitā anumitirna jāyate, madhyasthasya\ntu pakṣadvaye 'pyāgraharahitasya anumitirbhavitumarhatītyāśayenaivaṃ\nvyākhyānaṃ kṛtam/</p>\n\n<p>parārthānumānaprayojaka iti/ parārthānumānasya\nparasamavetānumitikaraṇasya liṅgaparāmarśasya, prayojake paramparayā\nkāraṇabhūte pañcāvayavakamahāvākyarūpe nyāye/ aupacārikaḥ\nlākṣaṇikaḥ/ kāraṇe kāryopacāraḥ parārthānumānaśabda iti yāvat/\nkathaṃ liṅgaparāmarśarūpaparārthānumānaprayojakatvaṃ nyāyasyeti cet\n- ittham/ pratijñādibhiḥ pañcabhirvākyaiḥ prathamataḥ 2tattadvākyārthabodhaḥ\njāyate/ tarta ekavākyatāmāpannaiḥ\npañcabhirvākyairekamahāvākyārthabodho jāyate/ tataḥ tatsahakṛtena\nmanasā liṅgaparāmarśoṃ jāyate, tato 'numitiḥ ityevaṃ\nanumitijanakaliṅgaparāmarśajanakamahāvākyārthabodhajanakatayā\nparārthānumānaprayojakatvaṃ pañcāvayavavākyātmakanyāyasyeti/\nmahāvākyārthabodhasya ākārastu -\n3dhūmajñānajñāpyavahnimatparvatābhinnadhūmavaddhūmavyāpakavahnimadabhi nnavahnivyāpyadhūmavadabhinnaḥ\nparvataḥ abādhitāsatpratipakṣitadhūmajñānajñāpyavahnimatparvatābhinnaḥ\niti/</p>\n\n<l rend='bold'>///</l>\n\n</div>\n<div>\n\n<p>1. kāraṇaṃ nyāyaḥ kāryaṃ\nliṅgaparāmarśaḥ/ kāryabhūtaliṅgaparāmarśavācakasya\nparārthānumānaśabdasya kārye liṅgiparāmarśe lakṣaṇayā prayoga\nityarthaḥ/</p>\n\n<p>2. 'parvataḥ\nvahnimadabhinnaḥ' 'dhūmaniṣṭhaṃ jñāpakatvam' ityādyākārakāḥ\npratijñādipratyekavākyārthaviṣayakāḥ pañca bodhāḥ jāyante/</p>\n\n<p>3.\ndhūmajñānajñāpyetyādi/ upanayārthe\nhetvarthānvitapratijñārthodāharaṇārthayoruddeśyatāvacchedakatayā\nnigamanārthasya va vidheyatayā anvayāt\nudāharaṇaghaṭakayattatpadayordṛṣṭāntabodhakasya ca\ntātparyagrāhakatayopayogasya svīkārāt uktavidho</p>\n\n<p>mahāvākyārthabodho\nlabhyate/ tathā hi - dhūmāditi pañcamyantārthaḥ\ndhūmajñānanirūpitajñāpyatvam/ tasyāśrayatāsambandhena\npratijñāghaṭakavahnipadārthe vahnāvanvayaḥ/ vahnimatpadārthasyābhedena\nparvatapadārthe tasyābhedasambandhena upanayaghaṭakedapadārthe parvate 'nvayaḥ/\nudāharaṇe vahnipadasya dhūmavyāpakavahnau lakṣaṇā/\nyatpadatatpadayathāmahānasapadānāṃ tātparyagrāhakatā/ dhūmavataḥ abhedena\ndhūmavyāpakavahnimatyanvayaḥ/ tasyacābhedena</p>\n\n<p>upanayasthedampadārthe 'nvayaḥ/ abādhitāsatpratipakṣitadhūmajñānajñāpya\nvahṛnimān nigamanārthaḥ, tasyābhedasambandhena\nupanayasthedampadārthe 'nvayaḥ/ upanayavākyarthastu vahnivyāpyadhūmavadabhinnaḥ\nparvataḥ, tathāśabdasya vahnivyāpyadhūmavadarthakatvāt idampadasya\nparvatārthakatvācceti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>nyāyāvayavanirūpaṇam</hi></p>\n\n<p>yathā parvato\nvahnimān dhūmavattvāt, yo yo dhūmavān so 'gnimān yathā\nmahānasaḥ, tathā ca ayam, tasmāt tathā iti/ anena vākyena\npratipāditāt liṅgāt paro 'pyagniṃ pratipadyate/</p>\n\n<l rend='bold'>AnTs_46 pratijñāhetūdāharaṇopanayanigamāni pañcāvayavaḥ / parvato vahnimān iti pratijñā / dhūmavattvād iti hetuḥ / yo yo dhūmavān sa so'gnimān yathā mahānasa ity udāharaṇam / tathā cāyam iti upanayaḥ / tasmāt tatheti nigamanam //</l>\n\n<p>pratijñāhetūdāharaṇopanayanigamanāni pañcāvayavāḥ/ parvato\nvahnimān iti pratijñā/ dhūmavattvāt iti hetuḥ/ yo yo\ndhūmavān so 'gnimān yathā mahānasa ityudāharaṇam/ tathā cāyaṃ\nityupanayaḥ/ tasmāt tatheti nigamanam/</p>\n\n<p><hi rend='bold'>dīpikā</hi></p>\n\n<p>pañcāvayavavākyamudāharati - yatheti/ avayavasvarūpamāha -\npratijñeti/ udāhṛtavākye pratijñādivibhāgamāha - parvato\nvahnimāniti/ sādhyavattayā pakṣavacanam pratijñā/ pañcamyantaṃ\nliṅgapratipādakaṃ hetuḥ/ vyāptipratipādakam udāharaṇam/\nvyāptiviśiṣṭaliṅgapratipādakaṃ vacanaṃ upanayaḥ/ hetusādhyavattayā\npakṣapratipādakaṃ vacanaṃ nigamanam/ abādhitatvādikaṃ\nnigamanaprayojanam/</p>\n\n<p><hi rend='bold'>prakāśikā</hi></p>\n\n<p>pañcāvayavavākyaṃ\nityanena pañca avayavā yasya vākyasya iti vyutpattyā\npratijñādyavayavapañcakasamudāyatvaṃ nyāyalakṣaṇaṃ bodhyam/ anena\npratipāditālliṅgāditi mūlasya\npratijñādyavayavapañcakasamudāyaprayojyaliṅgaparāmarśādityarthaḥ/\nsādhyavattayā pakṣavacanamiti/\nsādhyatāvacchedakāvacchinna-sādhyaprakāraka-pakṣatāvacchedakāvacchinna-pakṣaviśeṣyakabodhajanakavākyamityarthaḥ/\nudāharaṇāt hetuviśiṣṭe sādhyatāvacchedakaviśiṣṭavaiśiṣṭyajñānam,\nna pakṣatāvacchedakaviśiṣṭe, upanayācca pakṣatāvacchedakaviśiṣṭe\nhetutāvacchekaviśiṣṭavaiśiṣṭyajñānam, na tu\nsādhyatāvacchedakaviśiṣṭavaiśiṣṭyāvagāhijñānamiti tayornirāsaḥ/\nvākyapadasya nyāyāvayavavākyaparatvāt nyāyabahirbhūtavākyavyudāsaḥ/\nevamagre 'pi/ 'ayaṃ na daṇḍāt taddaṇḍasaṃyogājanyadravayatvāt'\nityādau pratijñāyāṃ pañcamyantatvasya sattvāt ativyāptervāraṇāya\nliṅgapratipādakamiti/ hetupratipādakamityarthaḥ/\nvyāptipratipādakamiti/ prakṛtahetumati\nprakṛtahetuvyāpakasādhyabodhakavākyamityarthaḥ/ kathamudāharaṇasya\nvyāpakatvabodhakateti cet - ittham, sādhyapadasya\nhetuvyāpakatvaviśiṣṭe sādhye nirūḍhalakṣaṇayā/ na ca dviruktayatpadasya\nvaiyarthyamiti śaṅkyam, tādṛśatātparyagrāhakatayā sārthakyāt/ atha vā\nprathamayatpadārthe mahānase dvitīyayatpadārthe mahānasānyasmin\nprakṛtahetumatvasya, prathamatatpadārthe mahānase dvitīyatatpadārthe\nmahānasānyasmin sādhyasya ca śābdabodhe jāte uttarakāle\nvyāpakatābodho mānasaḥ/ tathā ca\nvyāptipratipattiparattvamudāharaṇasyākṣatamiti na kaściddoṣa iti\ndik/ vyāptiviśiṃṣṭaliṅgapratipādakamiti/\npakṣatāvacchedakaviśiṣṭaviśeṣyakaprakṛtasādhyavyāpyahetuprakārakabodhajanakavākyamityarthaḥ/\n'pakṣadharmatājñānārtham upanayaḥ' iti pāṭhe tu 'prayujyata' iti\nśeṣapūraṇena pradarśitārtha eva yathākathañcit saṅgamanīyaḥ/\nhetusādhyavattayāpakṣapratipādakaṃ vacanamiti/\nhetujñānajñāpyatvaviśiṣṭasādhyavadviṣayakabodhajanakavākyamityarthaḥ/\nuttarakālamabādhitāsatpratipakṣitatvaviṣayakabodho mānaso draṣṭavyaḥ/</p>\n\n<p><hi rend='bold'>bālapriyā</hi></p>\n\n<p>pratijñālakṣaṇaṃ\npariṣkṛtamāha - sādhyatāvacchedakāvacchinnetyādi/ parvato vanhimān\nityākārakabodhasya\npakṣatāvacchedakībhūtaparvatatvāvacchinnaviśeṣyakatvāt\nsādhyatāvacchedakībhūtavahnitvāvacchinnaprakārakatvācca tādṛśabodhajanake\nparvato vahnimāniti vākye lakṣaṇasamanvayaḥ/\npakṣatāvacchedakāvacchinnaviśeṣyakatvāniveśe 'yo yo dhūmavān\nso 'gnimān' ityudāharaṇe 'so 'gnimān' iti bhāgāt\n'dhūmavan vahnimān' ityākārakabodhasya jāyamānatayā tasya\nvahnitvāvacchinnaprakārakatvena tādṛśabodhajanake\nudāharaṇavākye 'tivyāptiḥ/\npakṣatāvacchedakāvicchinnaviśeṣyakatvaniveśe tu uktabodhasya\ndhūmavattvāvacchinnaviśeṣyakatve 'pi\nparvatatvāvacchinnaviśeṣyakatvābhāvāt na doṣaḥ/\nsādhyatāvacchedakāvacchinnaprakārakatvamaniveśya\npakṣatāvacchedakāvacchinnaviśeṣyakabodhajanakatvamityetāvanmātroktau\n'tathā cāyam' ityupanayavākye 'tivyāptiḥ/ tajjanyasya\n'vahnivyāpyadhūmavān parvataḥ' ityākārakasya\nparvatatvāvacchinnaviśeṣyakatvāt/</p>\n\n<p>sādhyatāvacchedakāvacchinnaprakārakatvaniveśe tu tasya\ndhūmatvāvacchinnaprakārakatvena vahnitvāvacchinnaprakārakatvābhāvāt na</p>\n\n<p>doṣaḥ/ evaṃ\npakṣaviśeṣyakatvamātroktau 'dravyaṃ vahnimat' iti vākye 'tivyāptiḥ/\ntadvāraṇāya pakṣatāvacchedakāvacchinnaviśeṣyakatvaniveśaḥ/ 'parvato\ndravyavān' daiti vākye ativyāptivāraṇāya\nsādhyaviśeṣyaketyanukatvā\nsādhyatāvacchedakāvacchinnaviśeṣyaketyuktam/ 'parvato dravyavān,\ndravyaṃ vahnimacca' iti vākyajanyasamūhālambanabodhasyāpi\nparvatatvāvacchinnaviśeṣyakatvāt vahnitvāvacchinnaprakārakatvācca\ntādṛśavākye 'tivyāptivāraṇāya\nviśeṣyanāprakāratayornirūpyanirūpakabhāvaṃ niveśya\nsādhyatāvacchedakāvacchinnasādhyaniṣṭhaprakāratānirūpitapakṣatāvacchedakāvacchinnapakṣaniṣṭhaviśeṣyatāśālibodhajanakaṃ\nvākyaṃ pratijñeti</p>\n\n<p>vaktavyam/\nnyāyabahirbhūteti/ pañcāvayavakanyāyānantargatasya udāsīnasya\n'parvato vahnimān' iti vākyasya nirāsaḥ/ evamagre 'pīti/\nhetvādilakṣaṇaghaṭakavākyapadaṃ\nnyāyāvayavarūpavākyaparamitinyāyabahirbhūte\nhetvādivākyasamānākāre vākye nātivyāptiriti jñeyamityarthaḥ/\npañcamyantaṃ liṅgapratipādakaṃ heturiti dīpikā/ pañcamyantatve sati\nliṅgaviṣayakabodhajanakatve sati vākyatvamiti tadarthaḥ/ asti ca\ndhūmāditi bhāgasya tathātvamiti lakṣaṇasamanvayaḥ/ pañcamyantatve\nsatītyanupādāne udāharaṇāditriṣvativyāptiḥ/ teṣāmapi\nliṅgabodhakatvāt/ ataḥ pañcamyantatve satītyuktam/ 'ayaṃ na daṇḍāt\ntaddaṇḍasaṃyogājanyadravyatvāt' ityādau 'ayaṃ na daṇḍāt' iti\npratijñāyāmapi pañcamyantatvasatvāt tatrātivyāptivāraṇāta\nliṅgabodhakatve satītyuktam/\nprakṛtasādhyānumitihetuliṅgabodhakatvaṃ tadartha iti na doṣaḥ/\nvākyapadasya nyāyāvayavatvaparatayā nigamanāvayave tasmāditi bhāge\nnātivyāptiḥ/ tasya bhāgasya nyāyāvayavanigamanāvayavatve 'pi\nnyāyāvayavatvāsvīkārāt/ na caivaṃ sati 'ayaṃ na daṇḍāt' iti\npratijñāntargatasya daṇḍāditibhāgasya pratijñāvayavatve 'pi\nnyāyāvayavatvābhāvādeva nātivyāptiriti liṅgapratipādakamiti\nviśeṣaṇaṃ vyarthamiti vācyam/ tarhi nyāyāvayavapratijñāvayavasyāpi\nnyāyāvayavatvādativyāptiprasakteḥ/ na ca tarhi nigamanāvayave\ntasmāditi bhāge 'tivyāptiriti vācyam/ pañcamyantatvamityanena\nprakṛtapakṣaviśeṣaṇatāpannasādhyānvitasvārthabodhakapañcamyantatvasya\nvivakṣitatvenādoṣādityāśayāt/ nanu\n'vyāptipratipādakamudāharaṇam' iti dīpikātaḥ\nvyāptiviṣayakabodhajanakavākyatvamudāharaṇasya lakṣaṇamityavagamyate/\ntacca upanayanigamanayorativyāptam/ tayorapi\nvyāptipratipādakatvāt/ upanayaghaṭakatathāpadasya\nvahnivyāpyadhūmavānityarthakatvāt nigamanaghaṭakatasmāditiśabdasya\nvahnivyāpyadhūmavattvāt ityarthakatvāt ityāśaṅkya vyācaṣṭe -\nprakṛtahetumatīti/ 'yo yo dhūmavān sa so 'gnimān'\nityudāharaṇe agnipadasya dhūmavyāpakavahnau lakṣaṇā, vīpsitayatpadaṃ\ntatpadaṃ ca lakṣaṇātātparyagrāhakam/ tathā ca dhūmavān\ndhūmavyāpakavahnimānityarthaḥ/ tena\nprakṛtahetumadviśeṣyakaprakṛtahetuvyāpakasādhyaprakārakabodhajanakavākyatvamudāharaṇasya\nlakṣaṇamiti labhyate/ upanayanigamanayoḥ īdṛśalakṣaṇābhāvāt\nnātivyāptiriti bhāvaḥ/ nanvevamapi 'dhūmavān\ndhūmavyāpakavahnimān' ityādivākyānāṃmapyudāharaṇatvāpattiḥ/ na\nceṣṭāpattiḥ/ kathakasampradāyavirodhāt ityata āha - digiti/\nvīpsita yatpadottarahetutāvacchedakaviśiṣṭahetumadbodhakapada -\ntatpadottarasādhyatāvacchedakaviśiṣṭasādhyavadbodhakapadasamudāyatvameva\nudāharaṇatvaṃ vivakṣitam/ ato na doṣa iti bhāvaḥ/ ādhikamanyatra/</p>\n\n<p>pakṣatāvacchedakaviśiṣṭetyādi/ vahnivyāpyadhūmavāniti\nvākye 'tivyāptivāraṇāya pakṣatāvacchedakaviśiṣṭaviśeṣyakatvaniveśaḥ/\nparvato dhūmavāniti vākye 'tivyāptivāraṇāya\nprakṛtasādhyavyāpyatvaniveśaḥ/\nprakṛtasādhyaniṣṭhaprakāratānirūpitavyāptiniṣṭhaprakāratānirūpitahetuniṣṭhaprakāratāśālibodhajanakavākyamityarthaḥ/\ntena 'parvato dhūmavān' iti vākyasyāpi vastuto vahnivyāpyo\nyo dhūmastatprakārakatvādativyāptiritiśaṅkāyāḥ nāvasaraḥ/\nhetasādhyavattayā pakṣapratipādakamiti dīpikāgranthāt hetumattayā\nsādhyavattayā ca pakṣapratipādakatvaṃ nigamanasya lakṣaṇamityavagamyate/ tathā\nsati nigamane 'sambhavaḥ/ 'tasmāt tathā' iti nigamanavākyasya\nsādhyavattayā pakṣabodhakatve 'pi hetumattayā pakṣabodhakatvābhāvāt/\npañcamyarthasya sādhye 'nvayena pakṣe 'nvayābhāvāt/ evaṃ 'dhūmavān\nvahnimāśca parvataḥ' iti vākye 'tivyāptiśca/ ato vyācaṣṭe -\nhetujñāneti/ pañcamyāḥ jñānajñāpyatvamarthaḥ/ jñāne</p>\n\n<p>prakṛtyarthasya hetoḥ\nviṣayatāsambandhenānvayaḥ/ tathāśabdasya sādhyavānityarthaḥ/ sādhye\npañcamyarthasya jñānajñāpyatvasyāśrayatayānvayaḥ/ tathā ca\nhetuviṣayakajñānajñāpyatvāśrayasādhyavān pakṣa ityākārakabodhaḥ\nnigamanāt jāyata iti nigamanavākye lakṣaṇasamanvayaḥ/\nabādhitatvādikaṃ nigamanaprayojanamiti katham? nigamanavākyāt\nabādhitatvāsatpratipakṣitatvayorapratipakṣitatvayorapratipatterityāśaṅkyāha\n- uttarakālamiti/ tathā ca pūrvoktarītyā śābdabodhānantaraṃ ayaṃ\nheturabādhitaḥ asatpratipakṣaśceti mānasaṃ jñānamutpadyata iti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<l rend='bold'>AnTs_47 svārthānumitiparārthānumityor liṅgaparāmarśa eva karaṇam / tasmāl liṅgaparāmarśā'numānam //</l>\n\n<p>svārthānumitiparārthānumityoḥ liṅgaparāmarśa eva karaṇam/\ntasmāt liṅgaparāmarśo 'numānam/</p>\n\n<p><hi rend='bold'>dīpikā</hi></p>\n\n<p>anumitikaraṇamāha\n- svārtheti/</p>\n\n<p><hi rend='bold'>viśiṣṭaparāmarśasyānumitihetutvasthāpanam</hi></p>\n\n<p>nanu\nvyāptismṛtipakṣadharmatājñānābhyāmeva anumitisambhave\nviśiṣṭaparāmarśaḥ kimarthamaṅgīkartavya iti cet-na/</p>\n\n<p>'vahnivyāpyavānayam'\niti śābdaparāmarśasthale parāmarśaṃsyāvaśyakatayā lāghavena sarvatra\nparāmarśasyaiva kāraṇatvāt/ liṅgaṃ na karaṇam, atītādau\nvyabhicārāt/ 'vyāpāravat kāraṇaṃ karaṇam' iti mate\nparāmarśandvārā vyāptijñānaṃ karaṇam/ tajjanyatve sati tajjanyajanako\nvyāpāraḥ/ anumānamupasaṃharati - tasmāditi/</p>\n\n<p><hi rend='bold'>prakāśikā</hi></p>\n\n<p>nanu\nviśiṣṭavaiśiṣṭyāvagāhiparāmarśasya anumitiṃ prati hetutve\ntatrānanyathāsiddhatvaniyatapūrvavṛttitvayordvayoḥ kalpanīyatayā\ngauravam/ 'vahnivyāpyo dhūmaḥ, dhūmavān parvataḥ' iti jñānadvayasya\ntava mate viśiṣṭaparāmarśaṃ prati kāraṇatvena kḷpyatasya karaṇatve tu\nananyathāsiddhatvamātrasya kalpanīyatayā lāghavamiti prābhākaraḥ śaṅkate -\nnanviti/ vahnivyāpyavānayamiti/ atra tvadabhimatakāraṇasya asattvena\nvyabhicārāt na jñānadvayasya kāraṇatvaṃ sambhavatīti bhāvaḥ/ kathañcidapi\nvyāpyatāvacchedakadhūmatvāderbhānaṃ parāmarśe na sambhavatīti sphoraṇāya\nśābdeti/ lāghaveneti/ kalpanālāghavenetyarthaḥ/ tathā hi - jñānadvaye\nananyathāsiddhatvaniyatapūrvavṛttitvayoḥ kalpanāpekṣayā\nviśiṣṭaparāmarśe tatkalpanasyaiva laghīyastvamiti/</p>\n\n<p>vastutastu\ntaddharmāvacchinnaviśeṣyakavyāptiprakārakaniścayaviśiṣṭataddharmāvacchi nnaprakārakapakṣatāvacchedakāvacchi-</p>\n\n<p>nnaviśeṣyakaniścayasyaiva kāraṇatāvacchedakatvaṃ\njñānadvayasādhāraṇyenana tanmate mantavyam/ naiyāyikamate tu -\nvyāptiviśiṣṭavaiśiṣṭyāvagāhiniścayatvaṃ kāraṇatāvacchedakamiti\nkāraṇatāvacchedakalāghavam avadheyam/ vinigamanāviraheṇa\njñānamānaliṅgatvenāpi karaṇatvaṃ vadatāṃ ācāryāṇāṃ mataṃ nirasyati\n- liṅgaṃ na karaṇamiti/ vyabhicārāditi/\ntatrāpyanumiteranubhavasiddhatvena tadavyavahitapūrvaṃ\nbhūtabhaviṣyaddhūmāderasattvāditi bhāvaḥ/ mata iti/\n'phalāyogavyavacchinnaṃ kāraṇaṃ karaṇam' iti mate parāmarśa eva\nkaraṇamiti dhyeyam/ karaṇe ativyāptivāraṇāya - tajjanyatve satīti/</p>\n\n<p><hi rend='bold'>bālapriyā</hi></p>\n\n<p>naiyāyikenāpi\nādau dhūmadarśanam, tataḥ vyāptismaraṇam, tataḥ\nvahnivyāpyadhūmavānayamiti viśiṣṭaparāmarśaḥ, tato 'numitiriti\nkramasya svīkaraṇīyatayā dhūmadarśanavyāptismṛtibhyāmeva\nanumitisambhavāt madhye viśiṣṭaparāmarśaḥ kimartha iti prābhākareṇa\nśaṅkitam/ śaṅkeyaṃ nopapadyate/ viśiṣṭaparāmarśādeva\nanumitisambhave jñānadvayasya nānumitihetutvam anyathāsiddhatvāditi\nnaiyāyikena vaktuṃ śakyatvāt/ ataḥ śaṅkiturāśayamabhivyanakti - nanu\nviśiṣṭavaiśiṣṭyetyādinā/ tathā ca viśiṣṭaparāmarśasya\nananyathāsiddhatvaṃ niyatapūrvavṛttitvaṃ cetyubhayaṃ kalpanīyam/\njñānadvayasya tu ananyathāsiddhatvaṃ niyatapūrvavṛttitvaṃ cetyubhayaṃ\nkalpanīyam/ jñānadvayasya tu ananyathāsiddhatvamātraṃ kalpanīyam, na tu\nniyatapūrvavṛttitvamapi, kḷptatvāt/ ato lāghavāt\njñānadvayamevānumitihetuḥ na tu viśiṣṭaparāmarśa iti prābhākarasya\nbhāva ityāśayaḥ/ yatra 'vahnivyāpyavānayam' iti śabdaśravaṇāt\n'ayaṃ vahnivyāpyavān' iti śābdabodhātmako viśiṣṭaparāmarśaḥ\njātaḥ tatra taduttarakṣaṇe 'numiterjāyamānatayā jñānadvayasya\nvyatirekavyabhicārāt</p>\n\n<p>nānumitihetutvamiti sarvatraiva tasya hetutvamiti rītyā\nprābhākaramataṃ dīpikāyāṃ khaṇḍitam/ nanu prābhākaramate\njñānadvayasyāpi vyāptijñānatvena pakṣadharmatājñānatvena ca\nkāraṇatvamiṣyate/ 'vahnivyāpyavānayam' iti śabdaparāmarśasyāpi\nvyāptijñānatvapakṣadharmatājñānatvarūpakāraṇatāvacchedakākrāntatvāt\nkāraṇatvamiṣyata eveti na vyabhicāra ityāśaṅkyāha -\nkathañcidapīti/ yaṃa bhāvaḥ - vyāptijñānapakṣadharmatājñānayoḥ\nvyāptijñānatvapakṣadharmatājñānatvābhyāṃ kāraṇatvasvīkāre 'āloko\nvahnivyāpyaḥ dhūmavān parvataḥ' iti jñānābhyāmapi 'parvato\nvahnimān' ityunamityāpattiḥ/ ato vyāpyatāvacchedakatayā\ngṛhītadharmāṃvacchinne pakṣadharmatāvagāhi jñānatvena kāraṇatvaṃ vaktavyam/\ntathā ca vahnivyāpyavānayamiti jñāne\nvyāpyatāvacchedakadhūmatvāderabhānena\nuktakāraṇatāvacchedakānākrāntatayā kāraṇatāvacchedakāvacchinnaṃ vināpi\nkāryotpattyā vyatirekavyabhicāraḥ prābhākaramate durvāra iti/\nsphoraṇāyeti/ dhūmatvopasthāpakapadābhāvādityarthaḥ/ tathā hātyādi/\nśābdaparāmarśādanumitiḥ yatra bhavati tatra jñānadvayaṃ\nvināpyanumiteranubhavasiddhatayā tatrāpi yadi\njñānadvayādevānumitiriti kalpyate tarhi jñānadvayasyānanyathāsiddhatvaṃ\nniyatapūrvavṛttitvaṃ cetyubhaya kalpanīyam/ tatra viśiṣṭaparāmarśasya\nniyatapūrvavṛttitāyāḥ kḷptatayā ananyathāsiddhatvamātraṃ kalpanīyamiti\nnaiyāyikamate lāghavamiti bhāvaḥ/</p>\n\n<p>nanu\nśābdaparāmarśasthale naiyāyikasya mate lāghave 'pi yatra\njñānadvayādevānumitiḥ tatra pūrvoktarītyā prābhākaramate lāghavamiti\nsāmyamityāśaṅkyāha - vastutastviti/\ndhūmatvāvacchinnaviśeṣyakavyāpti prakārakaniścayaḥ 'dhūmo vahnivyāpyaḥ'\nityākārakaḥ ekakālāvacchinnaikātmavṛttitvasambandhena tadviśiṣṭaḥ\ndhūmatvāvacchinnaprakārakaparvatatvāvacchinnaviśeṣyakaniścayaḥ 'parvato\ndhūmavān' ityākārakaḥ/ tathā coktaniścayaviśiṣṭoktaniścayatvaṃ\nprābhākaramate anumitikāraṇatāvacchedakam/ naiyāyikamate tu\nvyāptiviśiṣṭavaiśiṣṭyāvagāhitvam/ tattu dhūmatvānavagāhini\nvahnivyāpyavānayamiti śābdaparāmarśeṃ'pyasti/ ataḥ\nkāraṇatāvacchedakalāghavāt naiyāyikamatameva yuktamiti bhāvaḥ/\nvinigamanāviraheṇeti/ jñāyamānaṃ liṅgaṃ karaṇam atha vā\nliṅgaviṣayakajñānaṃ karaṇamiti pakṣayoranyatarasya\nsādhutvasādhakayuktyabhāvenetyarthaḥ/ liṅgasya anumitikaraṇatve\njñāyamānābhyāmatītānāgatābhyāṃ liṅgābhyāṃ anumitiḥ na syāt/\nanumiteḥ avyavahitapūrvaṃ asatostayoḥ\navyavahitapūrvavṛttitvaghaṭitakaraṇatvāsambhavāt/ liṅgajñānasya\nkaraṇatve tu atītānāgataliṅgayorasattve 'pi\ntadviṣayakajñānasattvādanumitirupapadyate/ tadāha - tatrāpyanumiteriti/\nphalāyogavyavacchinnamiti/ kāryāvyavahitapūrvavṛttitvaviśiṣṭaṃ\nkāraṇaṃ karaṇamiti mate\nparāmarśasyaivānumityavyavahitapūrvaṃvṛttitayā tadave karaṇam,\nvyāptijñānasya tu parāmarśavyavahitatvāt na karaṇatvamiti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>hetuvibhāgaḥ</hi></p>\n\n<l rend='bold'>AnTs_48 liṅgaṃ trividham / anvayavyatireki kevalānvayi kevalavyatireki ceti / anvayena vyatirekeṇa ca vyāptimad anvayavyatireki / yathā vahnau sādhye dhūmavattvam / yatra dhūmas tatrāgnir yathā mahānasa ity anvayavyāptiḥ / yatra vahnir nāsti tatra dhūmo'pi nāsti yathā mahāhrada iti vyatirekavyāptiḥ / anvayamātravyāptikaṃ kevalānvayi yathā ghaṭo'bhidheyaḥ prameyatvāt paṭavat / atra prameyatvābhidhyatvayor vyatirekavyāptir nāsti sarvasyāpi prameyatvād abhidheyatvāc ca / vyatirekamātravyāptikaṃ kevalavyatireki yathā pṛthivī tarebhyo bhidyate gandhavattvāt / yad itarebhyo na bhidyate na tad gandhavat / yathā jalam / na ceyaṃ tathā / tasmān na tatheti atra yad gandhavat tad itarabhinnam ity anvayadṛṣṭanto nāsti pṛthivīmātrasya pakṣatvāt //</l>\n\n<p>liṅgaṃ trividham\n- anvayavyatireki, kevalānvayi, kevalavyatireki ceti/</p>\n\n<p><hi rend='bold'>anvayavyatirekinirūpaṇam</hi></p>\n\n<p>anvayena\nvyatirekeṇa ca vyāptimat anvayavyatireki/ yathā vahnau sādhye\ndhūmavattvam/ yatra dhūmastatrāgniḥ yathā mahānasaḥ ityanvayavyāptiḥ/\nyatra vahnirnāsti, tatra dhūmo 'pi nāsti yathā mahāhradaḥ iti\nvyatirekavyāptiḥ/</p>\n\n<p><hi rend='bold'>dīpikā</hi></p>\n\n<p>liṅgaṃ vibhajate -\nliṅgamiti/</p>\n\n<p>anvayavyatirekiṇaṃ\nlakṣaṇati - anvayeneti/ hetusādhyayoḥ vyāptiḥ anvayavyāptiḥ,\ntadabhāvayorvyāptiḥ vyatirekavyāptiḥ/</p>\n\n<p><hi rend='bold'>prakāśikā</hi></p>\n\n<p>yadyapyanumānanirūpaṇasyaiva pratijñātatvena tadvibhāga eva ucitaḥ,\ntathāpi liṅgasya traividhye pradarśite tajjñānasya traividhyaṃ phalatīti\nmanasi kṛtvāha - liṅgaṃ vibhajata iti/</p>\n\n<p>'anvayena vyatirekeṇa\nca vyāptimat' iti mūlasya 'anvayasahacāragrahagrāhyavyāptimattve sati</p>\n\n<p>vyatirekasahacāragrahagrāhyavyāptimat' ityarthaṃ manasi kṛtvā\ntādṛśavyāptidvayaṃ prakāśayati - hetusādhyayoriti/</p>\n\n<p><hi rend='bold'>bālapriyā</hi></p>\n\n<p>'anvayena\nvyatirekeṇa ca vyāptimat' iti yathāśrutamūlāt\nanvayavyāptimattve sati vyatirekavyāptimattvamanvayavyatirekiṇo\nlakṣaṇamiti pratīyate/ tathā sati kevalavyatirekiṇyativyāptiḥ,\ntatrāpi vastuto 'nvayavyāpterapi sattvāt ato vyācaṣṭe -\nanvayasahacāragrahagrāhyeti/ sādhyahetvoḥ sāmānādadhikaraṇyaṃ\nanvayasahacāraḥ tajjñānajanyajñānaviṣayībhūtā vyāptiḥ\nhetuvyāpakasādhyasāmānādhikaraṇyarūpā anvayavyāptiḥ/\nsādhyābhāvahetvabhāvayoḥ sāmānādhikaraṇyaṃ vyatirekasahacāraḥ\ntajjñānajanyajñānaviṣayībhūtā vyāptiḥ\nsādhyābhāvavyāpakībhūtābhāvapratiyogitvarūpā vyatirekavyāptiḥ/\nanvayenetyatra tṛtīyāyāḥ jñānajñāpyatvamarthaḥ, anvayaśabdaḥ\nanvayasahacāraparaḥ, jñānajñāpyatvasya vyāptāvanvayaḥ,\ntenānvayasahacārajñānajñāpyā vyāptiriti mūlāllabhyate/ evaṃ\nvyatirekaśabdaḥ vyatirekasahacāraparaḥ, tṛtīyārthaḥ jñānajñāpyatvam,\ntena vyatirekasahacārajñānajñāpyāvyāptiriti labhyata iti bhāvaḥ1/</p>\n\n<l rend='bold'>///</l>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>kevalānvayinirūpaṇam</hi></p>\n\n<p>anvayamātravyāptikam kevalānvayi/ yathā ghaṭaḥ abhidheyaḥ\nprameyatvāt paṭavat iti/ atra prameyatvābhidheyatvayoḥ\nvyatirekavyāptiḥ nāsti, sarvasyāpi prameyatvāt abhidheyatvācca/</p>\n\n<p><hi rend='bold'>dīpikā</hi></p>\n\n<p>kevalānvayino\nlakṣaṇamāha - anvayeti/ kevalānvayisādhyakaṃ liṅgaṃ kevalānvayi/\n[vṛttimat] ityantābhāvāpratiyogitvaṃ\nkevalānvayitvam/ īśvarapramāviṣayatvaṃ sarvapadābhidheyatvaṃ ca\nsarvatra astīti vyatirekābhāvaḥ/</p>\n\n<p><hi rend='bold'>prakāśikā</hi></p>\n\n<p>anvayamātravyāptikatvarūpakevalānvayilakṣaṇe mātrapadena\nvyatirekavyāptervyavacchedyatayā siddhyasiddhibhyāṃ vyāghāta\nityālocya prakārāntareṇa pariṣkaroti - kevalānvayisādhyakamiti/\nkevalānvayisādhyakavyatirekihetoḥ</p>\n\n</div>\n<div>\n\n<p>1. tathā ca\nanvayasahacārajñānajanyajñānaviṣayavyāptimatve sati\nvyatirekasahacārajñānajanyajñānaviṣayavyāptimattvaṃ anvayavyatirekiṇo\nlakṣaṇam/ tatra satyantānupādāne kevalavyatirekiṇyativyāptiḥ/\nviśeśyānupādāne kevalānvayinyativyāptiḥ/\nvyatirekasahacāreṇāpyanvayavyāptireva gṛhyata iti mate\nanavayasahacārajñānavyatirekasahacārajñānobhajajanyajñānaviṣayavyāptimattvaṃ\nanvayavyatirekiṇo lakṣaṇam/</p>\n\n</div>\n<div>\n\n<p>saṅgrahāya sādhye\nkevalānvayitvaṃ niveśitam/ tadeva nirvakti - atyantābhāveti/\nniravacchinnavṛttimadatyantābhāvetyarthaḥ/</p>\n\n<p>tena\ngaganābhāvasaṃyogābhāvādisādhyakahetoḥ saṅgrahaḥ/\nghaṭapadābhidheyatvasya paṭādāvasattvena sarvataḥ sattvāsambhavādāha -\nsarvapadābhidheyatvamiti/</p>\n\n<p><hi rend='bold'>bālapriyā</hi></p>\n\n<p>nanu\n'anvayamātravyāptikaṃ kevalānvayī'ti mūlāt\nvyatirekavyāptiśūnyatve sati anvayavyāptimattvaṃ kevalānvayino\nlakṣaṇamiti pratīyate/ tathā sati kevalānvayini vyatirekavyāpteḥ\nprasiddhatve tacchūnyatvaṃ na sambhavati/ tasyāḥ aprasiddhatve sutarāṃ\ntacchūnyatvāprasiddhiriti lakṣaṇamidaṃ nopapadyata ityāśayena\ndīpikāyāṃ kevalānvayisādhyakaṃ kevalānvayi ityuktamityāha -\nanvayamātreti/ kevalānvayisādhyakaḥ kevalānvayī hetuḥ 'idaṃ vācyaṃ\njñeyatvāt' ityādiḥ yathā kevalānvayī, tathā kevalānvayisādhyakaḥ\nvyatirekī heturapi 'idaṃ vācyaṃ ghaṭatvāt' ityādiḥ\nkevalānvayyeva/ tathā cobhayasaṅgrahāya hetau\nkevalānvayitvamaniveśya kevalānvayisādhyakahetutvaṃ kevalānvayino\nlakṣaṇaṃ</p>\n\n<p>kathitamityāha -\nkevalānvayisādhyaketi/ vyatirekihetuḥ atyantābhāvapratiyogī\nhetuḥ/ tadeveti/ kevalānvayitvamevetyarthaḥ/ nanu\natyantābhāvāpratiyogitvaṃ kevalānvayitvam, tatsādhyakahetutvaṃ</p>\n\n<p>kevalānvayiliṅgatvamityuktau ākāśābhāvasādhyakasya\nghaṭatvādihetoḥ saṅgraho na syāt ākāśābhāvasya\n1ākāśarūpa-ākāśābhāvātyantābhāvapratiyogitvena\natyantābhāvāpratiyogitvābhāvāt/ evaṃ\nsaṃyogābhāvasādhyakahetorapi</p>\n\n<p>saṅgraho na syāt\nsaṃyogābhāvasya 2saṃyogātmakātyantābhāvapratiyogitvāt ityata\nāha - niravacchinnetyādi/</p>\n\n</div>\n<div>\n\n<p>1. ākāśarūpaḥ yaḥ\nākāśābhāvātyantābhāvaḥ tatpratiyogitvenetyarthaḥ/ abhāvābhāvasya\npratiyogisvarūpatvāditi bhāvaḥ/</p>\n\n<p>2. saṃyogarūpaḥ yaḥ\nsaṃyogābhāvātyantabhāvaḥ tatpratiyogitvādityarthaḥ/</p>\n\n</div>\n<div>\n\n<p>saṃyogasyāvyāpyavṛttitayā sāvacchinnavṛttikatvāt\nniravacchinnavṛttimān abhāvaḥ na saṃyogātmakaḥ abhāvaḥ, api tu\nghaṭādyabhāvaḥ tadapratiyogitvaṃ saṃyogābhāve 'stīti tasya\nkevalānvayitvopapattiḥ/ gaganarūpo 'bhāvastu na vṛttimān\ntasyāvṛttitvāt, api tu vṛttimān ghaṭādyabhāvaḥ tadapratiyogitvaṃ\ngaganābhāve 'stīti tasyāpi kevalānvayitvamupapadyata iti bhāvaḥ/ evaṃ\nca yat sarvatrāsti, na kvāpi tadabhāvaḥ tat kevalānvayīti labhyate/\nnanvabhidheyatvasya kathaṃ kevalānvayitvam/ abhidheyatvaṃ hi\npadaśaktimattvam/ tacca ghaṭapaṭādipadabhedena bhinnamiti\nghaṭapadābhidheyatvasya\npaṭādiniṣṭhātyantābhāvapratiyogitvādityāśaṅkate - ghaṭapadeti/\nsarvapadābhidheyatvamiti/ sarva iti yat padaṃ tadabhidheyatvaṃ\nsarvatrāstīti sarvapadābhidheyatvaṃ kevalānvayi/ tathā ca</p>\n\n<p>'ghaṭaḥ abhidheyaḥ\nprameyatvāt' iti prayoge sarvapadābhidheyatvaṃ sādhyaṃ iti\nkevalānvayitvamupapadyata iti bhāvaḥ/</p>\n\n<l rend='bold'>///</l>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>kevalavyatirekinirūpaṇam</hi></p>\n\n<p>vyatirekamātravyāptikaṃ kevalavyatireki/ yathā pṛthivī\nitarebhyo bhidyate gandhavattvāt/ yat itarebhyo na bhidyate na tat\ngandhavat yathā jalam/ na ceyaṃ tathā/ tasmāt na tathā iti/ atra yat\ngandhavat tat itarabhinnam ityanvayadṛṣṭāntaḥ nāsti,\npṛthivīmātrasya pakṣatvāt/</p>\n\n<p><hi rend='bold'>dīpikā</hi></p>\n\n<p>kavelavyatirekiṇo lakṣaṇamāha - vyatireketi/ tadudāharati -\nyatheti/ nanu itarabhedaḥ prasiddho vā na vā/ ādye yatra prasiddhaḥ tatra\nhetusattve anvayitvam, asattve asādhāraṇyam/ dvītīye\nsādhyajñānābhāvāt kathaṃ tadviśiṣṭānumitiḥ/ viśeṣaṇajñānābhāve\nviśiṣṭajñānānadayāt pratiyogijñānābhāvāt\nvyatirekavyāptijñānamapi na syāditi cet - na/\njalāditrayodaśānyonyābhāvānāṃ trayodaśasu pratyekaṃ prasiddhānāṃ\nmelanaṃ pṛthivyāṃ sādhyate/ tatra\ntrayodaśatvāvacchinnabhedātmakasādhyasyaikādhikaraṇavṛttitvābhāvāt\nnānvayitvāsādhāraṇye/ pratyekādhikaraṇaprasiddhyā\nsādhyaviśiṣṭānumitiḥ vyatirekavyāptinirūpaṇaṃ ceti/</p>\n\n<p><hi rend='bold'>prakāśikā</hi></p>\n\n<p>mūle\nvyatirekamātravyāptikamiti/ niścitavyatirekamātravyāptikamityarthaḥ/\ntena 'pṛthivī itarebhyo bhidyate gandhavattvāt' ityādau\nanvayavyāptessattve 'pi na lakṣaṇāsaṅgatiḥ/ itadabhedaḥ -\npṛthivītaratvāvacchinnapratiyogitākabhedaḥ/ anvayitvamiti/\nanvayasahacāragrahagrāhyavyāptimattvaṃ syādityarthaḥ/ asādhāraṇyamiti/\nsapakṣavyāvṛttatvarūpāsādhāraṇalakṣaṇākrāntatvāditi bhāvaḥ/\naprasiddhasādhyake 'pi sādhyaviśeṣaṇakānumitirevetyābhiprāyeṇāha -\nsādhyetyādi/ vyatirekavyāptīti/\nsādhyābhāvavyāpakābhāvapratiyogitvarūpetyarthaḥ/\npṛthivītarasāmānyabhedo na sādhyate, api tu jalādibhedakṛṭaṃ\nsādhyate/ tathā ca toktadoṣāvasara ityāhajalādīti/ jalādīnāṃ ce\ntrayodaśānyonyābhāvāsteṣāṃ kūṭaṃ sādhyata ityarthaḥ/ samudāyasya\nprasiddhyasambhavādāha - pratyekamini/ trayodaśatvāvacchinneti/\nanumiteḥ pūrvaṃ niścitasādhyatāvacchedakāvacchinnavato dharmiṇa\nevāprasiddhyā na tatra hetoḥ sattvāsattvanibandhane anvayitvāsādhāraṇye\niti samuditārthaḥ/ pratyekaṃ prasiddhau\napekṣābuddhiviśeṣaviṣayatvarūpasamudāyatvaviśiṣṭajñānaṃ sambhavati/\ntathā ca viśeṣaṇatāvacchedakaprakārakanirṇayasya sadbhāvāt\nsādhyatāvacchedakaviśiṣṭavaiśiṣṭyāvagāhyanumitiḥ</p>\n\n<p>vyatirekavyāptijñānaṃ\nca sambhavatītyāha - pratyekādhikaraṇetyādinā/ yadyapi jalādi\ncaturdaśānyonyābhāvānāṃ caturdaśasu</p>\n\n<p>pratyeka prasiddhānāmiti\nrītyā vaktumucitam, tathāpi arthāpatteḥ\npramāṇāntaratvamaṅgīkurvantaṃ prābhākaramākṣeptuṃ\nvyatirekavyāpteranumityaṅgatvasya pradarśanīyatayā\ntanmatasādhāraṇyena vyatirekavyāptiṃ pradarśayituṃ\njalāditrayodaśetyādikathanam/ na ca tanmate caturdaśānyonyābhāvaḥ\nprasiddhāḥ/ abhāvasyādhikaraṇātmakasya tenāṅgīkārāditi dhyeyam/</p>\n\n<p>kecittu - jalamevādiḥ\nyeṣāṃ trayodaśānāmiti vigraheṇa jalādipratiyogikānāṃ\ncaturdaśānāmityarthaḥ/ trayodaśasviti/ jalādītyādiḥ/ uktavigraheṇa\ncaturdaśasvityarthaḥ/ agre 'pyevaṃ bodhyam ityāhuḥ/</p>\n\n<p><hi rend='bold'>bālapriyā</hi></p>\n\n<p>nanu\nvyatirekamātravyāptikaṃ kevalavyatirekītyasya anvayavyāptiśūnyatve\nsati vyatirekavyāptimattvaṃ kevalavyatirekiṇo lakṣaṇamityarthaḥ/ tathā\nca 'pṛthivī itarebhyo bhidyate gandhavattvāt' ityatra\nkevalavyatirekiṇi vastuto 'nvayavyāpterapi sattvādasambhavaḥ\nityato vyācaṣṭe - niścitavyatireketi/ tathā coktasthale vastutaḥ\nanvayavyāpteḥ sattve 'pi sādhyasyāprasiddhyā (ajñānena)\nhetuvyāpakasādhyasāmānādhikaraṇyarūpānvayavyāptiniścayo nāsti,\nvyatirekavyāptiniścayastvastīti niścitavyatirekamātravyāptikatvasya\nsattvāt kevalavyatirekitvamupapadyata iti bhāvaḥ/\nyatkiñciditarabhedasya prasiddhatvāt prasiddho na veti vikalpasyaiva\nnāvasara ityataḥ vyācaṣṭe -\npṛthivītaratvāvacchinnapratiyogitākabheda iti/ pṛthivītareṣāṃ\nsarveṣāṃ bheda ityarthaḥ/ tathā ca yadi pṛthivītareṣāṃ sarveṣāṃ bhedaḥ\nkvacit ghaṭādau jñātaḥ tarhi tatra hetusattve\nsādhyahetvostatraivānvayasahacāragrahāt\ntadgrāhyānvayavyāptimattvamastīti</p>\n\n<p>anvayavyatirekyanumānameva bhavet na kevalavyatireke/ yadi\ntatra heturnāsti tarhi hetorniścitasādhyavadavṛttitvena\nsapakṣavyāvṛttatvarūpāsādhāraṇahetvābhāvalakṣaṇākrāntatayā\nhetorasādhāraṇatvāpattiḥ/ yadi\npṛthivītaratvāvacchinnapratiyogitākabhedarūpaṃ sādhyaṃ na jñātam tarhi\nsādhyarūpaviśeṣaṇajñānābhāvāt sādhyaviśiṣṭapakṣajñānarūpā anumitirna\nsyāt viśiṣṭabuddhau viśeṣaṇajñānasya kāraṇatvāt/ evaṃ\nsādhyasyājñātatve sādhyābhāvaghaṭitavyatirekavyāptijñānamapi na syāt/\nabhāvabuddhau pratiyogijñānasya kāraṇatvāditi\ndīpikāsthaśaṅkāgranthārthaḥ/</p>\n\n<p>nanu\naprasiddhasādhyakasthale sādhyaviśeṣaṇikā pakṣaḥ sādhyavānityākārāna\nanumitirmā bhūt viśeṣaṇajñānarūpakāraṇavirahāt/\npṛthivyāmitarabhedaḥ ityākārā sādhyaviśeṣyikā anumitiḥ\nbhavitumarhatyevetyāśaṅkyāha - aprasiddhasādhyake 'pīti/\nsādhyaviśeṣaṇakānumitireveti/ sādhyaviśeṣaṇakānumitireva jāyata\niti pakṣe viśeṣaṇajñānābhāvāt sā prakṛte na sambhavatīti\ndūṣaṇam/ sādhyaviśeṣyakānumitirjāyata iti pakṣe\npratiyogijñānābhāvāt vyatirekavyāptijñānarūpakāraṇābhāvāt na sā\nsambhabatīti bhāvo varṇanīyaḥ/ jalādibhedakūṭamiti/ jalādīnāṃ\npṛthivyatiriktānāṃ caturdaśānāṃ pratyekaṃ ye caturdaśa bhedāḥ\ntatsamūha ityarthaḥ/ jalādīnāṃ ye trayodaśānyonyābhāvā iti/\nnanu jalādyaṣṭadravyāṇāṃ guṇādiṣaṭpadārthānāṃ ca bhedaḥ pṛthivyāṃ\nsādhanīyaḥ/ tathā ca jalādicaturdaśānyonyābhāveti vaktavye\ntrayodaśetyabhidhānamanucitamiti cet-atra\nkecit-mīmāṃsakairabhāvasyādhikaraṇātmakatvasvīkāreṇa\natiriktapadārthatvānaṅgīkārāt trayodaśānyonyābhāva iti\ntanmatānusāreṇa kathitam/\narthāpatteratiriktapramāṇatvamaṅgīkurvatastān pratyeva\nkevalavyatirekyanumānasya pradarśanīyatvāt ityāhuḥ - tanna/\ntādṛśatrayodaśānyonyābhāvānāṃ jalādiṣu pratyekaṃ prasiddhānāṃ\ntanmate jalādirūpatayā jalādirūpatrayodaśabhedasya pṛthivyāmasattvena\ngandhavattvaliṅgena tatsādhanāsambhavāt/ pṛthivīniṣṭhasya\ntādṛśatrayodaśabhedasya pṛthivīrūpatayā jalādiṣu pratyekaṃ\nprasiddhyabhāvenāprasiddhyā uktarītyā vyatirekavyāptijñānāsambhavena\ntatsādhanāsambhavāt/ ataḥ jalāditrayodaśānyonyābhāvānāmityasya\njalamādiryeṣāṃ tu jalādayaḥ, jalādayastrayodaśa jalāditrayodaśa\nteṣāmanyonyābhāvā iti vigrahaḥ/ jalāditayatra\natadguṇasaṃvijñāno</p>\n\n<p>bahuvrīhiḥ/ ato\njalādīnāṃ caturdaśānāṃ ye caturdaśa anyonyābhāvāḥ teṣāṃ lābha\niti vyākhyātavyam/ upari prakāśikāyāṃ sarvamidaṃ spaṣṭībhaviṣyati/</p>\n\n<p>vastutastu jalādīnāṃ\ncaturdaśānāṃ ye bhedāḥ caturdaśa te sarveṃ jalādiṣu na prasiddhāḥ/ tathā\nhi - jalabhedaḥ</p>\n\n<p>tejaḥprabhṛtiṣu\ntrayodaśasu prasiddhaḥ, na tejasi/ evaṃrītyā trayodaśasu prasiddhaḥ yaḥ\nekaikabhedaḥ teṣāṃ melanaṃ pṛthivyāṃ sādhyate/ arthāt\ncaturdaṃśabhedasamudāyaḥ pṛthivyāṃ sādhyate/ trayodaśatvāvacchedena\nprasiddho yaḥ ekaikabhedaḥ tadghaṭitacaturdaśātmakasamudāyaḥ pṛthivyāṃ\nsādhyata iti yāvat/ evaṃ ca caturdaśatvaviśiṣṭabhedasya\nkutrāpyaprasiddhatvāt nānvayitvaṃ na vā asādhāraṇyam/\nsādhyaghaṭakaikābhāvasya trayodaśatvāvacchedena prasiddhatayā\nsādhyarūpaviśeṣaṇajñānasattvena sādhyaviśiṣṭānumitirupapadyate/ evaṃ\nsādhyātmakapratiyogijñānasattve sādhyābhāvajñānasambhavāt\nvyatirekavyāptijñānamapi sulabhamiti nṛsiṃhaśāstriṇaḥ prāhuḥ/</p>\n\n<p>niścitasādhyatāvacchedaketi/ sādhyatāvacchedakaṃ trayodaśatvaṃ\ncaturdaśatvaṃ vā tadavacchinnāḥ bhedāḥ tadvata ityarthaḥ/ pratyekaṃ\nprasiddhāviti/ jalabhedādīnāṃ prasiddhatvāt tatra\napekṣābuddhiviśeṣaviṣayatvātmakaṃ yat caturdaśatvaṃ tajjñānaṃ bhavati/\ntena caturdaśatvātmakaṃ yat viśeṣaṇatāvacchedakaṃ tatprakārakaḥ\nnirṇayaḥ hame bhedāḥ caturdaśa ityākārakaḥ utpadyate/ tataḥ\ncaturdaśatvaviśiṣṭabhedavatī pṛthivī ityākārikā\nviśiṣṭavaiśiṣṭyāvagāhinī anumitiḥ sulabhā/\ncaturdaśatvaviśiṣṭabhedābhāvavyāpakībhūtābhāvapratiyogi\ngandhavattvamiti vyatirekavyāptijñānaṃ ca sulabhamiti bhāvaḥ/</p>\n\n<p>vastutastu\nkevalavyatirekyanumānasthale sādhyaviśeṣyikaivānumitiḥ/ ataḥ pūrvaṃ\nsādhyasyāprasiddhāvapi na kṣatiḥ/ evaṃ pṛthivītarabhedābhāvatvena rūpeṇa\nsādhyābhāvasya vyatirekavyāptighaṭakatayā na praveśaḥ, yena\npratiyogyapratisaddhyā abhāvāprasiddheḥ vyatirekavyāptijñānasya\ndaurlabhyaṃ bhavet/ api tu pṛthivītaratvavyāpakībhūtābhāvapratiyogi\ngandhavatī pṛthivī ityeva parāmarśaḥ/ ataḥ dīpikāyāmāśritaḥ\nprayāso viphala iti prāhuḥ/ 1pakṣatādīdhityādau spaṣṭametat/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>pakṣalakṣaṇam</hi></p>\n\n<l rend='bold'>AnTs_49 saṃdigdhasādhyavān pakṣaḥ / yathā dhūmavattve hetau parvataḥ //</l>\n\n<p>sandigdhasādhyavān pakṣaḥ/ yathā dhūmavattve hetau parvataḥ/</p>\n\n<p><hi rend='bold'>dīpikā</hi></p>\n\n<p>pakṣalakṣaṇamāha -\nsandigdheti/ nanu śravaṇānantarabhāvimananasthale avyāptiḥ/ tatra\nvedavākyairātmano niścitatvena sandehābhāvāt/ kiṃ ca pratyakṣe 'pi\nvahnau yatra icchayā anumitiḥ tatra avyāptiriti cet-na/\nuktapakṣatāśrayatvasya pakṣalakṣaṇatvāt/</p>\n\n<p><hi rend='bold'>prakāśikā</hi></p>\n\n<p>mūle\nsandigdhasādhyavāniti/ viśeṣyatāsambandhena\nsādhyaprakārakasaṃśayaviśiṣṭa ityarthaḥ/ sapakṣalakṣaṇādikamapyevaṃ\npariṣkartavyam/ pakṣalakṣaṇasyāvyāptimāśaṅkte - dīpikāyāṃ nanviti/\nsaṃśayavighaṭakaśābdabuddhisthale 'vyāptimuktvā pratyakṣasthale 'pi tāmāha -\nkiñcati/ ukteti/\nsiṣādhayiṣāvirahaviśiṣṭasiddhyabhāvarūpapakṣatāśrayatvasya\npakṣalakṣaṇatvādityarthaḥ/</p>\n\n<p><hi rend='bold'>bālapriyā</hi></p>\n\n<p>viśeṣyatāsambandheneti/ 'parvato vahnimān na vā'\nityākārake saṃśaye vahniḥ prakāraḥ parvato viśeṣya iti</p>\n\n</div>\n<div>\n\n<p>1. ata eva\nprasiddhasādhyakasthale pakṣaviśeṣyikaivānumitiranubhūyate' iti\npakṣatāyāṃ dīdhitigranthaḥ/ atra prasiddhasādhyakasthale\npakṣaviśeṣyakānumitiriti kathanāt aprasiddhasādhyakasthale\nsādhyaviśeṣyakānumitiriti sūcyate/ tatra gadādharīyavyākhyānaṃ 'kiṃ\ntu aprasiddhasādhyakasthale viśeṣaṇajñānādiviraheṇa\nsādhyaviśeṣaṇakānumiteranupapattyā sādhyaviśeṣyakānumitirūpeyate'\nityādyuktaṃ draṣṭavyam/</p>\n\n</div>\n<div>\n\n<p>sādhyaprakārakatādṛśasaṃśayasya viśeṣyatāsambandhena parvate\nsattvāt parvatasya pakṣatā/ prakāratāsambandhena tādṛśasaṃśayasya vahnau\nsattvāt vahneḥ pakṣatvavāraṇāya viśeṣyatāsambandhenetyuktam/\nsapakṣalakṣaṇādikamapyevaṃ pariṣkartavyamiti/ viśeṣyatāsambandhena\nsādhyaprakārakanirṇayaviśiṣṭaḥ sapakṣaḥ, viśeṣyatāsambandhena\nsādhyābhāvaprakārakanirṇayaviśiṣṭaḥ</p>\n\n<p>vipakṣaḥ iti rītyā\npariṣkartavyamityarthaḥ/ saṃśayavighaṭaketi/ ātmā\ndehendriyādivilakṣaṇo na veti sandehasya pratibandhakaḥ yaḥ\nvedavākyajanyaḥ śābdabodhaḥ ātmā dehendriyādivilakṣaṇaḥ\nityākārakaḥ tatra tādṛśaśābdabodhātmakaśravaṇānantaraṃ ātmā\ndehendriyādivilakṣaṇa ityākārakānumitirūpaṃ mananaṃ na syāt/\nātmanaḥ viśeṣyatāsambandhena\nsādadhyaprakārakasandehavattvarūpapakṣatvābhāvāditi bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>sapakṣalakṣaṇam</hi></p>\n\n<l rend='bold'>AnTs_50 niścitasādhyavān sapakṣaḥ / yathā tatraiva mahānasaḥ //</l>\n\n<p>niścitasādhyavān\nsapakṣaḥ/ yathā tatraiva mahānasaḥ/</p>\n\n</div>\n<div>\n\n<p><hi rend='bold'>vipakṣalakṣaṇam</hi></p>\n\n<l rend='bold'>AnTs_51 niścitasādhyābhāvavān vipakṣaḥ / yathā tatraiva mahāhradaḥ //</l>\n\n<p>niścitasādhyābhāvavāna vipakṣaḥ/ yathā tatraiva mahāhradaḥ/</p>\n\n</div>\n<div>\n\n<p><hi rend='bold'>hetvābhāsanirūpaṇam</hi></p>\n\n<l rend='bold'>AnTs_52 savyabhicāraviruddhasatpakṣāsiddhabādhitāḥ pañca hetvābhāsāḥ //</l>\n\n<p>savyabhicāra-viruddha-satpratipakṣa-asiddha-bādhitāḥ pañca\nhetvābhāsāḥ/</p>\n\n<p><hi rend='bold'>dīpikā</hi></p>\n\n<p>sapakṣalakṣaṇamāha -\nniściteti/</p>\n\n<p>vipakṣalakṣaṇamāha -\nniściteti/</p>\n\n<p>evaṃ saddhetūnnirūpya\nasaddhetūnnirūpayituṃ vibhajate - savyabhicāreti/\nanumitipratibandhakayathārthajñānaviṣayatvaṃ hetvābhāsatvam/</p>\n\n<p><hi rend='bold'>prakāśikā</hi></p>\n\n<p>saddhetūnnirūpya -\nvyāptyādiviśiṣṭahetūnnirūpyetyarthaḥ/ saddhetunirūpaṇe\nasaddhetusmaraṇāta prasaṅgasaṅgatyā tannirūpaṇamiti bhāvaḥ/ mūle\nhetvābhāsā iti/ hetuvadābhāsanta iti hetvābhāsāḥ/\nduṣṭahetavo nirūpyanta ityarthaḥ/ nanu</p>\n\n<p>sāmānyadharmaprakārakajñānamantarā viśeṣajijñāsānudayena\nsavyabhicāretyādinā vibhāgo 'nucita ityāśaṅkāṃ parijihīrṣuḥ\ndoṣalakṣaṇe 'bhihite doṣavattvarūpaduṣṭalakṣaṇasyātisphaṭatvāt lābho\nbhavatītyāśayena doṣasāmānyalakṣaṇamāha - anumitīti/\nhetvābhāsatvamiti/ hetorābhāsāḥ hetvābhāsāḥ hetuniṣṭhāḥ doṣāḥ,\nteṣāṃ bhāvaḥ tattvamityarthaḥ/ 'hrado vahnimān' ityādyanumitiṃ prati\n'vahnyabhāvavān hrada' ityādibādhaniścayaḥ pratibandhakaḥ/\npramātmakatādṛśaniścayaviṣayatvaṃ vahnyabhāvavaddhradādau akṣatamiti\nlakṣaṇasamanvayaḥ/ atrānumitipadaṃ ajahallakṣaṇayā\nanumititatkaraṇānyataraparam/ tena vyabhicārādijñānasya\nparāmarśapratibandhakatayaiva nirvāhāt anumityapratibandhakatve 'pi\nvyabhicārādiṣu nāvyāptiḥ/ 'parvato nirvahniḥ' iti bādhabhramasya\n'parvato vahnimān' ityanumitipratibandhakatvāt\ntadviṣayavahnyabhāvādau ativyāptiḥ ataḥ yathārtheti/ bhramābhinnetyarthaḥ/</p>\n\n<p>athaivamapi\nvahnyabhāvavaddhradātmakabādhaikadeśe vahnyabhāvādau ativyāptiḥ/\n'vahnyabhāvavān hradaḥ' ityākārakayarthārthajñānaviṣayatvasya tatra\nsattvāditi cet-na/ yadrūpāvacchinnaviṣayakajñānasāmānyaṃ\nanumitipratibandhakaṃ tadrūpāvacchinnatvaṃ\ndoṣatvamityarthaparyavasānenādoṣāt/\nvahnyabhāvatvāvacchinnaviṣayakasya 'vahnyabhāvavān hradaḥ' iti\njñānasyānumitipratibandhakatve 'pi tādṛśajñānasāmānyāntargatasya\n'vahnyabhāva' ityākārakajñānasya apratibandhakatvena vahnyabhāvatvādeḥ\nyadrūpapadenopādānāsambhavāt/ na ca tarhi yathārthapadaṃ vyartham/\n'parvato nirvahniḥ' iti bhramaviṣaye 'pi vahnyabhāvādāvativyāpteḥ\nuktarītyaiva vāraṇāditi vācyam/ jñānapadasya\njñānaviśeṣatātparyagrāhakatayā yathārthapadasārthakyāt/ evaṃ ca\nyadrūpāvacchinnaviṣayakānāhāryāprāmāṇyajñānānāskanditaniścayasāmānyaṃ\nprakṛtānumitipratibandhakaṃ tadrūpāvacchinnatvaṃ doṣatvamityarthaḥ\nparyavasitaḥ/ tena vahnyabhāvavaddhradaviṣayakasya āhāryasya\naprāmāṇyajñānaviśiṣṭasya saṃśayasya ca anumityapratibandhakatve 'pi\nnāsambhava ityalaṃ pallavitena/</p>\n\n<p>pare tu - idaṃ\nduṣṭānāmeva lakṣaṇam/ parantu jñāyamānavyabhicārādeḥ\npratibandhakatvamabhyupetya/ tadarthastu anumitipratibandhakā ye\nvyabhicārādayaḥ ekajñānaviṣayaprakṛtahetutāvacchedakavattvasambandhena\ntatprakārakayathārthajñānaviśeṣyatvam/ 'dhūmavān vahneḥ' ityādau\ndhūmābhāvavadvṛttitvaviśiṣṭavahniḥ vyabhicāraḥ,</p>\n\n<p>uktasambandhena 'tadvān\nvahniḥ' ityākārakayathārthañjñānaviśeṣyatvamastīti lakṣaṇasamanvayaḥ/\nanumitipadasya prakṛtānumitiparatayā saddhetau\nanumitipratibandhakībhūtavyabhicārādīnāmaprasiddhatvāt nātivyāptiḥ/\nyathārthapadānupādāne darśitasambandhena\nvyabhicāraprakārakabhramaviśeṣyatvasya saddhetāvapi sattvenātivyāptiḥ\nsyāditi tanniveśa ityāhuḥ/</p>\n\n<p><hi rend='bold'>bālapriyā</hi></p>\n\n<p>vyāptyādiviśiṣṭahetūniti/ ādipadena pakṣadharmatā gṛhyate/\ntathā ca vyāpti-pakṣadharmatāviśiṣṭahetutvaṃ saddhetorlakṣaṇamiti bhāvaḥ/\nhetuvadābhāsanta iti/ hetutvaprakārakabhramaviṣayāḥ ityarthaḥ/\nhetutvaṃ ca vyāptipakṣadharmatāviśiṣṭatvam/ tathā ca\nvyāptipakṣadharmatāviśiṣṭatvaprakārakabhramaviṣayatvaṃ hetvābhāsatvam/\ntattu duṣṭahetūnāmeva bhavati, saddhetūnāṃ tatpramāviṣayatvāditi\nhetvābhāsaśabdaḥ duṣṭahetupara iti bhāvaḥ/ lakṣaṇasamanvaya iti/\ntathā ca 'hrado vahnimān dhūmāt' ityatra vahnyabhāvavaddhradātmakaḥ\nbādhaḥ doṣaḥ/ tādṛśadoṣavattvaṃ ca hetoḥ dhūmasya\nekajñānaviṣayaprakṛtahetutāvacchedakavattvasambandhenāstīti duṣṭatvam/\n'vahnyabhāvavaddhradaḥ dhūmatvaṃ ca' ityekajñāne bādhasya dhūmatvasya ca\nviṣayatvādityādikamūhanīyam/</p>\n\n<p>nanvanumitipratibandhakayathārthajñānaviṣayatvaṃ yadi doṣalakṣaṇaṃ\ntadā bādhasatpratipakṣayorevedaṃ lakṣaṇaṃ samanviyāt/ bādhaniścayasya\nsatpratipakṣaniścayasya ca 'hrado vahnyabhāvavān' ityākārakasya 'hrado\nvahnyabhāvavyāpyaśaivālavān' ityākārakasya ca tadvattābuddhiṃ prati\ntadabhāvavattāniścayavidhayā tadabhāvavyāpyavattāniścayavidhayā ca\npratibandhakatvāt, tadviṣayatvarūpalakṣaṇasattvāt/\nvyabhicāravirodhasvarūpāsiddhiprabhṛtiṣu lakṣaṇamidaṃ na samanveti/\ntajjñānānāmanumitipratibandhakatvābhāvāt,\nanumitikaraṇaparāmarśapratibandhakatvasyaiva vyabhicārādijñāneṣu\nsattvādityata āha - atrānumitipadamiti/ tathā ca\nanumititatkaraṇānyatarapratibandhakayathārthajñānaviṣayatvaṃ\nhetvābhāsalakṣaṇam/ parāmarśapratibandhakatayaiveti/ vyabhicārajñānaṃ\nparāmarśe vyāptibhānāṃśe pratibandhakam/ virodhajñānaṃ\nsādhyasāmānādhikaraṇyāṃśabhāne pratibandhakam/ svarūpāsiddhijñānaṃ\npakṣadharmatvabhāne pratibandhakamiti sarveṣāṃ\nanumitikaraṇaparāmarśapratibandhakasattvāt nāvyāptiriti bhāvaḥ/\nnirvāhāditi/ lakṣaṇopapatterityarthaḥ/ yathārthapadaprayojanamāha -\nparvato nirvahniriti/ tathā ca yathārthapadānupādāne parvate\nvahnyabhāvavānityākārakabhramasya 'parvato vahnimān'\nityanumitipratibandhakatvāt tādṛśabhramaviṣayasya vahnyabhāvasya\ndoṣatvaṃ syāt/ tadvāraṇāya yathārthapadam/ uktabhramasya\nyathārthatvābhāvāt nātivyāptiriti bhāvaḥ/ nanu</p>\n\n<p>yathārthapadopādāne 'pi 'parvato vahnyabhāvavān' iti\nbhramavāraṇamaśakyam/ tasyāpi parvatatvavati parvatatvaprakārakatvena\nvahnyabhāvatvavati vahnabhāvatvaprakārakatvena ca tadvati\ntatprakārakatvarūpayathārthalakṣaṇākrāntatvena yathārthatvādityata āha -\nbhramabhinnetyartha iti/ tathā caprakṛtalakṣaṇaghaṭakaṃ yathārthapadaṃ\ntadabhāvavati tatprakārakabhinnārthakam/ 'parvato vahnyabhāvavān' iti\njñānaṃ tu vahnyabhāvābhāvavati vahnyabhāvaprakārakatayā bhramātmakam,\ntadbhinnaṃ na bhavatīti na doṣa iti bhāvaḥ/ bhramabhinnatvameva sarvāṃśe\npramātvamityucyate/ tacca 1svavyadhikaraṇaprakārāvacchinna yā yā\nviśeṣyatā tattadanirūpakatvam/</p>\n\n</div>\n<div>\n\n<p>1. svavyadhikaraṇeti/\nsvavyadhikaraṇetyasya svādhikaraṇāvṛttītyarthaḥ/ śuktau idaṃ rajatamiti\nbhramīyaśuktiniṣṭhaviśaṣyatāyā svapadena upādāne svādhikaraṇaṃ śuktiḥ\ntadavṛttiḥ yaḥ prakāraḥ rajatatvaṃ tadavacchinnā yā viśeṣyatā\nśuktiniṣṭhaviśeṣyatā tannirūpakatvam idaṃ rajatamiti bhrame\ntadanirūpakatvaṃ idaṃ rajatamiti pramāyāmiti lakṣaṇasamanvayaḥ/</p>\n\n</div>\n<div>\n\n<p>1svānirūpitatvasvāśrayābhāvavadvṛttitvobhayasambandhena\nprakāratāviśiṣṭā yā viśeṣyatā tadanirūpakatvamiti yāvat/\nadhikamudgrantheṣu/</p>\n\n<p>śaṅkate -\nathaivamapīti/ bhramabhinnārthakayathārthapadaniveśe 'pītyarthaḥ/ 'hrado\nvahnimān dhūmāt' ityatra 'hrado vahnyabhāvavān' iti niścayasya\npratibandhakatayā tadviṣayatvaṃ vahnyabhāvavaddhra iva vahnyabhāve 'pyasti/\ntathā ca anumitipratibandhakayathārthajñānaviṣayatvarūpasya\nhetvābhāsalakṣaṇasya bādhānātmake vahnyabhāve 'tivyāptirityarthaḥ/\nsamādhatte --- yadrūpāvacchinneti/ tathā ca yadrūpapadena\nvahnyabhāvatvasyopādāne tadavacchinnaviṣayakasya 'vahnyabhāvavān</p>\n\n<p>hradaḥ' iti\njñānasyānumitipratibandhakatve 'pi\nvahnyabhāvatvāvacchinnaviṣayakajñānasāmānyāntargatasya 'vahnyabhāvaḥ'\nityākārakajñānasya 'hrado vahnimān'\nityākārakānumitipratibandhakatvaṃ nāsti/ ataḥ\nvahnyabhāvavaddhradatvameva yadrūpapadena dhartavyam/\ntadavacchinnaviṣayakajñānasāmānyasyānumitipratibandhakatvāt/\ntadrūpāvacchinnatvaṃ ca vahnyabhāvavaddhrada evāsti na vanhyabhāva iti\nnātivyāptiriti bhāvaḥ/ na ca tarhīti/ 'parvato vanhyabhāvavān' iti\nbhramaviṣaye vanhyabhāve 'tivyāptivāraṇāya hi yathārthapadamupāttam/\nniruktapariṣkāre tu yadrūpapadena na vanhyabhāvatvamupādātuṃ</p>\n\n<p>śakyate/\ntadavacchinnaviṣayakajñānasāmānyāntargatasya vanhyabhāvaḥ iti jñānasya\n'parvato vanhimān' ityanumitipratibandhakatvābhāvāt/ tathā ca\nvanhyabhāve 'tivyāptyaprasaktyā yathārthapadaṃ vyarthamiti bhāvaḥ/\njñānaviśeṣatātparyagrāhakatayeti/dya jñānapadena\nanāhāryamapramāṇyajñānānāskanditaṃ niścayātmakaṃ ca jñānamatra</p>\n\n</div>\n<div>\n\n<p>1. svanirūpitatveti/\nsvaṃ idaṃ rajatamitibhramīyā rajatatvaniṣṭhā prakāratā tannirūpitatvaṃ\nśuktiniṣṭhaviśeṣyatāyāmasti/</p>\n\n<p>evaṃ svaṃ\nrajatatvaniṣṭhaprakāratā tadāśrayaḥ rajatatvaṃ tadabhāvavacchaktivṛttitvaṃ ca\nviśeṣyatāyāmasti/ tādṛśaviśeṣyatānirūpakatvaṃ bhrame anirūpakatvaṃ\npramāyāmiti samanvayo bodhyaḥ/</p>\n\n</div>\n<div>\n\n<p>vivakṣitamiti\nsūcanāya yathārthapadamiti bhāvaḥ/ anāhāryatvaṃ\nbādhakālīnecchājanyatvābhāvavattvam/ tadanupādāne 'hrado vanhimān'\niti bādhakajñānakāle 'hrade vanhyabhāvajñānaṃ bhavatu' itīcchayā\njāyamānasya 'hrado vanhyabhāvavān' iti jñānasyāpi\nvanhyabhāvavaddhradatvāvacchinnaviṣayakajñānasāmānyāntargatatayā tasya\ncānumitipratibandhakatvābhāvādavyāptisyāt bādhe/ tadvāraṇāya\npratibanadhakajñāne 'nāhāryatvaṃ niveśanīyam/ evaṃ\naprāmāṇyajñānānāskanditatvaṃ sāmānādhikaraṇyasambandhena\naprāmāṇyajñānābhāvaviśiṣṭatvam/ tadaniveśe 'yatra hrado vanhyabhāvavān'\niti jñānānantaraṃ 'idaṃ jñānaṃ apramā' iti jñānaṃ tatra\nbādhajñānasyānumityapratibandhakatayā bādhe 'vyāptiḥ/ ataḥ tanniveśaḥ/\nevaṃ niścayātmakatvāniveśe 'hrado vanhimān na vā' iti\nsaṃśayātmakajñānasya jñānasāmānyāntargatasya apratibandhakatayā avyāptiḥ\nsyāt/ ataḥ tanniveśaḥ/ tathā ca\nyaddharmāvacchinnaviṣayakānāhāryāprāmāṇyajñānānāskanditaniścayasāmānyaṃ\nprakṛtānumitipratibandhakaṃ taddharmāvacchinnatvaṃ hetudoṣasya lakṣaṇamiti\nparyavasannam/</p>\n\n<p>pare tvityādi/\npūrvasmin kalpe anumitipratibandhakaṃ yathārthaḥ jñānamiti\nkarmadhārayaḥ/ asmin kalpe anumitipratibandhakānāṃ yathārthajñānamiti\nṣaṣṭhītatpuruṣaḥ/ 'hrado vahnimān dhūmāt' ityatra 'hrado vanhimān'</p>\n\n<p>ityanumitipratibandhakaḥ vanhyabhāvavaddhradātmako bādhaḥ\ntatprakārakayathārthajñānaṃ\nekajñānaviṣayaprakṛtahetutāvacchedakavattvasambandhena\n'vanhyabhāvavaddhradavān dhūmaḥ' ityākārakaṃ tadviśeṣyatvaṃ\ndhūme 'stīti dhūmasya duṣṭatvam/ 'parvato dhūmavān vanheḥ' ityatra\nvyabhicāriṇi anumitipratibandhakaḥ\ndhūmābhāvavadvṛttitvaviśiṣṭavanhirūpo vyabhicāraḥ\ntatprakārakayathārthajñānaṃ uktasambandhena tādṛśavyabhicāravān vanhiḥ\nityākārakaṃ, tadviśeṣyatvaṃ vanhāvastīti lakṣaṇasamanvayaḥ/ nanu\n'parvato vanhimān dhūmāt' ityatrātivyāptiḥ/ anumitipadena\n'parvato dhūmavān' ityanumitimupādāya tatpratibandhako yo\nvyabhicāraḥ dhūmābhāvavadvṛttivaviśiṣṭavanhirūpa\nekajñānaviṣayaprakṛtahetutāvacchedakavattvasambandhena tatprakārakaṃ yat\nyathārthajñānaṃ tādṛśavanhimān dhūma ityākārakaṃ tadviśeṣyatvasya\ndhūme sattvāt ityata āha - anumitipadasya\nprakṛtānumitiparatayeti/\nprakṛtapakṣatāvacchedakāvacchinnoddeśyaka-prakṛtasādhyatāvacchedakāvacch innavidheyakānumitiparatayetyarthaḥ/\ntathā ca 'parvato vanhimān' ityanumitirevopādeyatayā\ntatpratibandhakadoṣāprasiddhyā nātivyāptiriti bhāvaḥ/\ndarśitasambandheneti/\nekajñānaviṣayaprakṛtahetutāvacchedakavattvasambanadhenetyarthaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>savyabhicāranirūpaṇam</hi></p>\n\n<l rend='bold'>AnTs_53 savyabhicāro'naikāntikaḥ / sa trividhaḥ / sādhāraṇāsādhāraṇānupasaṃhāribhedāt / tatra sādhyābhāvavadvṛttiḥ sādhāraṇo anaikāntikaḥ / yathā parvato vahnimān prameyatvād iti prameyatvasya vahnyabhāvavati hrade vidyamānatvāt / sarvasapakṣavipakṣavyāvṛtto'sādhāraṇaḥ / yathā śabdo nityaḥ śabdatvād iti / śabdatvaṃ sarvebhyo nityebhyo'ntyebhyaś ca vyāvṛttaṃ śabdamātravṛtti / anvayavyatirekadṛṣṭāntarahito'nupasaṃhārī / yathā sarvam anityaṃ prameyatvād iti / atra sarvasyāpi pakṣatvād dṛṣṭānto nāsti //</l>\n\n<p>savyabhicāro 'naikāntikaḥ/ saḥ\ntrividhaḥ-sādhāraṇa-asādhāraṇa-anupasaṃhāribhedāt/</p>\n\n<p>tatra sādhyābhāvavadvṛttiḥ\nsādhāraṇaḥ/ yathā parvato vanhimān prameyatvāt/ atra prameyatvasya\nvanhyabhāvavati (sādhyābhāvavati) hrade vidyamānatvāt/</p>\n\n<p>sarvasapakṣavipakṣavyāvṛtto 'sādhāraṇaḥ/ yathā śabdo nityaḥ\nśabdatvāt/ atra śabdatvaṃ sarvebhyaḥ nityebhyaḥ anityebhyo vyāvṛttam\nśabdamātravṛtti/</p>\n\n<p>anvayavyatirekadṛṣṭāntarahito 'nupasaṃhārī/ yathā sarvamanityaṃ\nprameyatvāt/ atra sarvasyāpi pakṣatvāt dṛṣṭānto nāsti/</p>\n\n<p><hi rend='bold'>dīpikā</hi></p>\n\n<p>savyabhicāraṃ\nvibhajate---sa trividha iti/</p>\n\n<p>sādhāraṇaṃ\nlakṣayati---tatreti/ udāharati - yatheti/</p>\n\n<p>asādhāraṇaṃ\nlakṣayati---sarveti/</p>\n\n<p>anupasaṃhāriṇo\nlakṣaṇamāha---anvayeti/</p>\n\n<p><hi rend='bold'>prakāśikā</hi></p>\n\n<p>sa trividha\nitīti/ sāmānyalakṣaṇantu sādhāraṇādyanyatamatvaṃ sphaṭam/</p>\n\n<p>mūle tatreti/\nsādhāraṇādimadhya ityarthaḥ/ sādhyābhāvavadvṛttiriti/\nsādhyatāvacchedakadharmasambandhāvacchinnapratiyogitākābhāvavannirūpitahetutāvacchedakasambandhāvacchinnādheyatāvānityarthaḥ/\ntena 'vanhimān dhūmāt' ityādau hetumati parvatādau\ntattatsādhyābhāvasya sambandhāntarāvacchinnasādhyasāmānyābhāvasya ca\nsattve 'pi sādhyābhāvavati dhūmāvayavādau samavāyādinā\ndhūmādervṛttitve 'pi ca nātivyāptiḥ/ atra ca sādhyābhāvavattāyāṃ\nsambandhaviśeṣāvacchinnatvāniveśe 'vanhimān dhūmāt' ityādau\nvanhyādyabhāvasya kālikasambandhena parvatādau vṛtterativyāptiḥ/\ndaiśikaviśeṣaṇatāviśeṣāvacchinnatvaniveśe\nghaṭatvābhāvādisādhyakavyabhicāriṇi sādhyābhāvasya ghaṭatvādeḥ\nviśeṣaṇatāviśeṣaṇādhikaraṇāprasiddhyāvyāptiḥ/ ataḥ\nsādhyatāvacchedakasaṃbandhena sādhyavattāgrahaṃ pratiyeya sambandhena\nsādhyābhāvavattāniścayaḥ pratibandhakaḥ tena sambandhena sādhyābhāvavattvaṃ\nvivakṣaṇīyam/ vanhyādau sādhye tādṛśasambandho daiśikāviśeṣaṇatā,\nghaṭatvābhāvādau ca sādhye samavāyastatheti na doṣaḥ/ 'kapisaṃyogī\netadvṛkṣatvāt' ityādau tādṛśasambandho\nniravacchinnadaiśikaviśeṣaṇateti dik/</p>\n\n<p>na ca\nviruddhe 'tivyāptiriti bhramitavyam/\nupadheyasaṅkare 'pyupādherasaṅkara iti nyāyāt, tasya\nviruddhasādhāraṇye 'pi kṣativirahāt/ mūle sarvasapakṣavyāvṛtta iti/\nsapakṣavattitvasāmānyābhāvavānityarthaḥ/ sarvapadaṃ\nsapakṣavṛttitvasāmānyābhāvaniveśasphorakam/ sapakṣapadaṃ\nniścitasādhyavadarthavadarthakam/\nśabde 'nityatvasādhakaśabdatvādisaddhetāvapi pakṣe\nsādhyasandehadaśāyāmasādhāraṇyasyeṣṭatvāt iti saṃpradāyavidaḥ/</p>\n\n<p>navīnāstu ---\nsaddhetāvapi pakṣe sādhyasandehadaśāyāmasādhāraṇyasya\nprakṛtaparāmarśakālikaviruddhaparāmarśadaśāyāṃ satpratipakṣasya ca\nsvīkāre bādhabhramadaśāyāṃ bādhasyāpyaṅgīkārāpatteḥ/ na hi vaiṣamye\nyuktiṃ paśyāmaḥ/ evaṃ cātra sapakṣapadaṃ kevalasādhyavatparam/ 'śabdo\nnityaḥ śabdatvāt' ityādisādhyavadavṛttihetoreva lakṣyateti na\nko 'pi doṣa iti prāhuḥ/</p>\n\n<p>anvayeti/\nanvayavyatirekadṛṣṭāntarahitatvaṃ ca\nkiñcidviśeṣyakaniścayāviṣayasādhyakatve sati\nkiñcidviśeṣyakaniścāviṣayasādhyābhāvakatvam/ navīnamate tu -\natyantābhāvāpratiyogitvaviśiṣṭasādhyādikatvamevānupasaṃhāratvim/\ntajjñānasya vyatirekavyāptijñānapratibandhakatā/</p>\n\n<p><hi rend='bold'>bālapriyā</hi></p>\n\n<p>sāmānyalakṣaṇaṃ\ntviti/ savyabhicārasāmānyalakṣaṇaṃ tvityarthaḥ/</p>\n\n<p>sādhyatāvacchedakasambandhetyādi/ sādhyaniṣṭhapratiyogitāyāṃ\nsādhyatāvacchedakadharmāṃvacchinnatvāniveśe 'parvato vanhimān,\ndhūmāt' ityatra dhūmasyāpi sādhāraṇahetvābhāsatvāpattiḥ/ tathā hi -\nsādhyo vanhiḥ tanniṣṭhapratiyogitānirūpako 'bhāvaḥ\nmahānasīyavanhyabhāvo 'pi tadvān parvataḥ tannirūpitavṛttitvasya dhūme\nsattvāditi/ sādhyatāvacchedakadharmāvacchinnatvasya pratiyogitāyāṃ\nniveśe tu mahānasīyavanhyabhāvo grahītuṃ na śakyate, tasya</p>\n\n<p>mahānasīyatvasahitavanhitvāvacchinnapratiyogitākatve 'pi\nkevalavanhitvāvacchinnapratiyogitākatvābhāvāt/ api tu\nvanhirnāstīti pratītisiddhaḥ vanhisāmānyābhāva eva\nvanhitvāvacchinnapratiyogitākaḥ tadvān hradādiḥ tannirūpitādheyatvaṃ\ndhūme nāstīti nātivyāptiḥ/ evaṃ sādhyaniṣṭhapratiyogitāyāṃ\nsādhyatāvacchedakasambandhāvacchinnatvāniveśe 'parvato vanhimān\ndhūmāt' ityatraiva samavāyena vanhirnāstīti pratītisiddhasya\nsamavāyasambandhāvacchinnavanhitvāvacchinnapratiyogitākābhāvasyāpi\nlakṣaṇaghaṭakatayā tadvān parvato 'pi tatra saṃyogena vanheḥ satve 'pi\nsamavāyena vanherabhāvāt, parvatanirūpitavṛttitvasya ca dhūme\nsattvādativyāptiḥ/ sādhyatāvacchedakasambandhāvacchinnatvaniveśe tu\nsaṃyogasambandhāvacchinnavanhyabhāvasyaiva grāhyatayā tadvān hradādireva\ntanniyapitādheyatvaṃ dhūme nāstīti nātivyāptiḥ/ ādheyatāyāṃ\nhetutāvacchedakasambandhāvacchinnatvāniveśe\nsaṃyogasambandhāvacchinnavanhyabhāvavān dhūmāvayavo 'pi'\ntannirūpitādheyatvaṃ dhūme 'stītyativyāptiḥ syāt/ tanniveśe tu\ndhūmāvayavanirūpitasamavāyasambandhāvacchinnādheyatvasya dhūme sattve 'pi\nsaṃyogasambandhāvacchinnādheyatvaṃ nāstīti nātivyāptiḥ/ hetumati\nparvatādāviti/ etacca hetoḥ\nsādhyābhāvavannirūpitādheyatvamevāstīti sūcanārthamuktam/\ntattatsādhyābhāvasyeti/ mahānasīyavanhyādyabhāvasyetyarthaḥ/\nsambandhāntarāvacchinnāsādhyasāmānyābhāvasyeti/\nsādhyatāvacchedakasaṃyogasambandhātiriktasamavāyasambandhāvacchinnapratiyogitākavanhitvāvacchinnābhāvasyetyarthaḥ/</p>\n\n<p>tatra ca\nsādhyābhāvavattāyāmityādi/ sādhyābhāvavattāyāṃ yadi\nsambandhaviśeṣāvacchinnatvaṃ na niveśyate tarhi\nsaṃyogasambandhāvacchinnavanhitvāvacchinnapratiyogitākābhāvasya\nkālikasaṃbandhenādhikaraṇaṃ parvato 'pi bhavatīti tannirūpitādheyatvasya\ndhūme sattvāt saddhetāvativyāptiḥ/\nsādhyābhāvaniṣṭhasvarūpasambandhāvacchinnādheyatānirūpitādhikaraṇatvaṃ\nsādhyābhāvavattvamiti vivakṣaṇe ca yadyapi vahnyabhāvasya\nsvarūpasambandhenādhikaraṇaṃ na parvataḥ, api tu hradādireva\ntannirūpitādheyatvaṃ dhūme nāstīti ativyāptirvārayituṃ śakyate,\ntathāpi 'paṭaḥ ghaṭatvābhāvavān dravyatvāt' ityatra\nvyabhicāriṇyativyāptiḥ/ tathā hi- sādhyābhāvavati\nghaṭatvābhāvābhāvavati ghaṭatvavati ghaṭe dravyatvasattvāt ayaṃ\nsādhāraṇavyabhicārī hetuḥ/ atra sādhyābhāvaḥ ghaṭatvābhāvābhāvaḥ\nghaṭatvarūpaḥ tasya svarūpasambandhenādhikaraṇamaprasiddham/ bhāvānāṃ\nsvarūpasambandhena kvāpyavṛtterityavyāptiḥ/ ataḥ\nsādhyavattāgrahavirodhitāniyāmakasambandhena sādhyābhāvavattvaṃ\nvivakṣaṇīyam/\n1sādhyatāvacchedakasambandhāvacchinna-sādhyatāvacchedaka-dharmāvicchinna-sādhyaniṣṭhaprakāratānirūpita-\npakṣatāvacchedakāvacchinna-pakṣaniṣṭhaviśeṣyatāśālibuddhitvāvacchinnaṃ prati\nyatsambandhāvacchisādadhyābhāvaniṣṭhaprakāratāśāliniścayaḥ pratibandhakaḥ sa\nsambandhaḥ sādhyavattāgrahavirodhitāniyāmaka iti kathyate/ 'parvanto\ndhūmavān vanheḥ' ityatra 'parvataḥ saṃyogena dhūmavān' iti\nbuddhiṃ prati 'parvataḥ svarūpasambandhena dhūmābhāvavān' iti niścayaḥ\npratibandhakaḥ iti svarūpasambandha eva\nsādhyavattāgrahavirodhitāniyāmakaḥ tena sambandhena dhūmābhāvavān\nayogolakaḥ tannirūpitādheyatvaṃ vanhāvastīti lakṣaṇasamanvayaḥ/\n'parvato vanhimān dhūmāt' ityatra 'parvataḥ saṃyogasambandhena\nvanhimān' iti buddhiṃ prati vanhyabhāvasya svarūpasaṃbandhenādhikaraṇaṃ\nparvata iti niścaya eva pratibandhakaḥ, na tu kālikasambandhena\nvahnyabhāvādhikaraṇaṃ parvata iti niścayo 'pi tādṛśaniścayasattve 'pi\n'parvataḥ saṃyogena vahnimān' iti buddherutpatteḥ/ tathā ca\nsvarūpasambandhasyaiva</p>\n\n<p>sādhyavattāgrahavirodhatāniyāmakatayā tena sambandhena\nvahnyabhāvādhikaraṇaṃ hradādireva tannirūpitādheyatvaṃ dhūme nāstīti\nnātivyāptiḥ/ 'ghaṭatvābhāvavān dravyatvāt'</p>\n\n<p>ityatra 'paṭo\nghaṭatvābhāvavān' iti sādhyavattābuddhiṃ prati paṭaḥ\nghaṭatvābhāvābhāvavān (samavāyena ghaṭatvavān) ityākārakaḥ\nniścayaḥ pratibandhaka iti samavāyaḥ\nsādhyavattāgrahavirodhitāniyāmakasambandhaḥ tena sambandhena\nsādhyābhāvādhikaraṇaṃ ghaṭaḥ tannirūpitādadheyatvaṃ dravyatve 'stīti\nnāvyāptiḥ/ 'ayaṃ vṛkṣaḥ kapisaṃyogī etadvṛkṣatvāt' ityatra 'vṛkṣaḥ\nkapisaṃyogī'ti buddhiṃ prati 'vṛkṣaḥ\nniravacchinnadaiśikaviśeṣaṇatāsambandhena kapisaṃyogābhāvavān'\niti</p>\n\n</div>\n<div>\n\n<p>1.\nsādhyatāvacchedakasambandhena sādhyatāvacchedakadharmeṇa ca\nsādhyaprakārakajñānaṃ prati yena sambandhena sādhyābhāvaprakārakaniścayaḥ\npratibandhakaḥ sa sādhyavattāgrahavirodhitāniyāmaka iti kathyate/\ntadeva pariṣkṛtyāha - sādhyatāvacchedakasambandhāvacchinnetyādinā/</p>\n\n</div>\n<div>\n\n<p>niścaya eva pratibandhakaḥ\nna tu sāvacchinnaviśeṣaṇatāsambandhena kapisaṃyogābhāvavāniti\nniścayaḥ vṛkṣaḥ mūlāvacchedena kapisaṃyogābhāvavāniti niścaye\nsatyapi vṛkṣaḥ agre kapisaṃyogavāniti buddhyutpatteḥ/ tathā ca\nsādhyavattāgrahavirodhitāniyāmakena niravacchinnaviśeṣaṇatāsambandhena\nkapisaṃyogābhāvavān 1guṇādireva tannirūpitādheyatvaṃ</p>\n\n<p>etadvṛkṣatve nāstīti\nnātivyāptiḥ/ tathā ca\nsādhyatāvacchedakāvacchinnasādhyatāvacchedakasambandhāvacchinnasādhyaniṣṭha-</p>\n\n<p>pratiyogitānirūpakābhāvaniṣṭhasādhyavattāgrahavirodhitāniyāmakasambanadhāvacchinnādadheyatānirūpitādhikaraṇatāvannirūpita-</p>\n\n<p>hetutāvacchedakasambandhāvacchinnādheyatāvān sādhāraṇa iti\nphalitam/</p>\n\n<p>nanvevamapi 'ghaṭaḥ\ndravyaṃ guṇakarmānyatvaviśiṣṭasattvāt' ityatra saddhetāvativyāptiḥ,\ndravyatvarūpasādhyābhāvavati guṇe sattāyāḥ sattvena\nviśiṣṭaśuddhayoranatirekāt guṇakarmānyatvaviśiṣṭasattāyāmapi\nsādhyābhāvavannirūpitādhayatāyāḥ sattvāt ityata āha - digiti/\nsādhyābhāvavannirūpitādheyatāvacchedakahetutāvacchedakavattvaṃ\nsādhāraṇatvamitivivakṣitam/ viśiṣṭasattāyāḥ sattātvenaiva rūpeṇa\nguṇavṛttitayā sādhyābhāvavadguṇanirūpitādheyatāvacchedakaṃ\nsattātvameva na tu guṇakarmānyatvaviśiṣṭasattātvarūpaṃ\nhetutāvacchedakamiti nātivyāptiriti bhāvaḥ/</p>\n\n<p>nanu 'śabdo nityaḥ\nkṛtakatvāt' ityatra viruddhe 'pi\nnityatvarūpasādhyābhāvavadghaṭavṛttitvaṃ kṛtakatve 'stīti\nsādhāraṇalakṣaṇasyātivyāptiriti śaṅkate - na ca viruddha iti/\nupadheyasaṅkare 'pīti/ ekasmin aneke doṣāḥ saṃbhavantīti bhāvaḥ/\nupadheyasaṅkare 'pi - duṣṭasya ekatve 'pi upādherasaṅkaraḥ -\ndoṣasyabhinnatā/</p>\n\n</div>\n<div>\n\n<p>1. guṇādireveti/ na\ntu vṛkṣaḥ, tatra mūlādyavacchinnaviśeṣaṇatāsambanadhanaiva\nkapisaṃyogābhāvasattvāditi bhāvaḥ/</p>\n\n</div>\n<div>\n\n<p>asādhāraṇalakṣaṇe\nsapakṣaśabdasya niścitasādhyavānityarthaḥ/ viśeṣyatāsambandhena\nsādhyaprakārakaniścayavāniti yāvat/ sapakṣavṛttitvasāmānyābhāvavān\nsapakṣavṛttitvatvāvacchinnapratiyogitākābhāvavān asādhāraṇa iti\nphalitam/ te 1saddhetorapi yatkiñcitsapakṣavṛttitvābhāvasattvāt\nasādhāraṇatvaṃ syādityākṣepasya nāvasaraḥ/ śabdo 'nityaḥ śabdatvāt\nityatra saddhetau pakṣe śabde 'nityatvarūpasādhyasandehadaśāyāṃ\nsādhyaprakārakaniścayavān śabdo na bhavati api tu ghaṭādireva,\ntadavṛttitvaṃ śabdatve astīti śabdatvasya asādhāraṇatvam/ yadā tu\nśabde 'nityatvaniścayo 'sti tadā śabdo 'pi\nsādhyaprakārakaniścayavattvāt sapakṣaḥ tadavṛttitvaṃ śabdatve nāstīti\nnāsādhāraṇyam/ tathā cāsādhāraṇyamanityadoṣa iti prācīnāḥ/\nnavīnāstu - saddhetoḥ kādācitkamasādhāraṇyaṃ necchanti/ tanmate\nsapakṣapadaṃ sādhyavanmātraparam/ sādhyavadvṛttitvasāmānyābhāvaḥ\nasādhāraṇyam/ saddhetau pakṣe sādhyasandehadaśāyāmapi pakṣaḥ sādhyavān</p>\n\n<p>bhavatīti tadavṛttitvaṃ\nhetau nāstīti nāsādhāraṇyam/</p>\n\n<p>kiñcidviśeṣyaketi/\nyatra kutrāpi sādhyaṃ niścitaṃ cet tadviśeṣyakaniścayaprakārībhūtaṃ\nsādhyaṃ bhavet/ sarvamabhidheyaṃ prameyatvādityatra tu sarvasya pakṣatvāt\nabhidheyatvaṃ na kvāpi niścitam/ ataḥ\nkiñcidviśeṣyakaniścayāprakārībhūtaṃ sādhyaṃ bhavati tādṛśasādhyakaśca\nheturbhavati/ paraṃ tu atra sādhyābhāvasyāpratiddhatayā\nkiñcidviśeṣyakaniścayāviṣayasādhyābhāvakatvamiti dalaṃ na samanveti/\nato navīnāḥ atyantābhāvāpratiyogisādhyādikatvamanupasaṃhāritvam\nityāhaḥ/ nanu ghaṭo 'bhidheyaḥ prameyatvāt ityatra</p>\n\n<p>saddhetāvapi</p>\n\n</div>\n<div>\n\n<p>1. saddhetorapīti/\nśabdo 'nityaḥ śabdatvādityatra ghaṭādirūpasapakṣavṛttitvābhāvasya śabdatve\nsattvādityarthaḥ/ śabde 'nityatvaniścayadaśāyāmasya saddhetutvāt\nyatkiñcinniścitasādhyavatpadena ghaṭādikamupādāya tadavṛttitvasattvāt\nativyāptiḥ prasaktā/ sāmānyābhāvaniveśe ca\nsapakṣabhūtaśabdavṛttitvasatvena sapakṣavṛttitvatvāvacchinnābhāvo nāstīti\nnātivyāptiriti bhāvaḥ/</p>\n\n</div>\n<div>\n\n<p>atyantābhāvāpratiyogisādhyakatvasattvādanupasaṃhāritvāpattiriti\ncet - na/ iṣṭāpatteḥ/ tatra anupasaṃhāritvajñānena</p>\n\n<p>vyatirekavyāptijñānasya pratibandhena\nvyatirekavyāptijñānahetukānumitirna jāyate/\nanvayavyāptijñānamūlā anumitistu nirābādhaiva/\nkathamanupasaṃhāritvajñānasya vyatirekavyāptijñānapratibandhakatvamiti\ncet-ittham/ sādhyam atyantābhāvāpratiyogi iti jñānakāle\nsādhyam atyantābhāvapratiyogi iti jñānaṃ yathā na bhavati, tathā\nsādhyapratiyogikaḥ atyantābhāvaḥ iti jñānaṃ ca na bhavati/ tathā ca\nsādhyapratiyogikātyantābhāvaghaṭitavyatirekavyāptijñānamapi na\nbhavatīti/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>viruddhanirūpaṇam</hi></p>\n\n<l rend='bold'>AnTs_54 sādhyābhāvavyāpto hetur viruddhaḥ / yatra śabdo nityaḥ kṛtakatvād iti / kṛtakatvaṃ hi nityatvābhāvenānityatvena vyāptam //</l>\n\n<p>sādhyābhāvavyāpto\nheturviruddhaḥ/ yathā śabdo nityaḥ kāryatvāt (kṛtakatvāt) ghaṭavat/\n(atra kṛtakatvam hi nityatvābhāvenānityatvena vyāptam)/</p>\n\n</div>\n<div>\n\n<p><hi rend='bold'>satpratipakṣanirūpaṇam</hi></p>\n\n<l rend='bold'>AnTs_55 yasya sādhyabhāvasādhakaṃ hetvantaraṃ vidyate sa satpratipakṣaḥ / yathā śabdo nityaḥ śrāvaṇatvāc chabdatvavad iti / śabdo'nityaḥ kāryatvād ghaṭavad iti //</l>\n\n<p>yasya sādhyābhāvasādhakaṃ hetvantaraṃ vidyate sa satpratipakṣaḥ/ yathā śabdaḥ nityaḥ\nśrāvaṇatvāt, śabdaḥ anityaḥ kāryatvāt ghaṭavat/</p>\n\n</div>\n<div>\n\n<p><hi rend='bold'>asiddhanirūpaṇam</hi></p>\n\n<l rend='bold'>AnTs_56 asiddhas trividhaḥ / āśrayāsiddhaḥ svarūpāsiddho vyāpyatvāsiddhaś ceti / āśrayāsiddho yathā gaganāravindaṃ surabhy aravindatvāt sarojāravindavat / atra gaganāravindam āśrayaḥ / sa ca nāsty eva / svarūpāsiddho yathā śabdo guṇaś cākṣuṣatvāt / atra cākṣuṣatvaṃ śabde nāsti śabdasya śrāvaṇatvāt / sopādhiko vyāpyatvāsiddhaḥ / sādhyavyāpakatve sati sādhanāvyāpaka upādhiḥ / sādhyasamānādhikaraṇātyantābhāvāpratiyogitvaṃ sādhyavyāpakatvam / sādhanavann iṣṭātyantābhāvapratiyogitvaṃ sādhāraṇāvyapakatvam / parvato dhūmavān vahnimattvād ity atrārdrendhasaṃyoga upādhiḥ / tathā hi / yatra dhūmas tatrārdrendhnasaṃyoga iti sādhyavyāpakatā / yatra vahnis tatrārdrendhanasaṃyogābhāvād iti sādhanāvyāpakatā / evaṃ sādhyavyāpakatve sati sādhanāvyāpakatvād ardrendhanasaṃyoga upādhiḥ / sopādhikatvād vahnimattvaṃ vyāpyatvāsiddham //</l>\n\n<p>asiddhaḥ trividhaḥ -\nāśrayāsiddhaḥ svarūpāsiddhaḥ vyāpyatvāsiddhaśceti/</p>\n\n<p>āśrayāsiddho yathā -\ngaganāravindaṃ surabhi aravindatvāt sarojāravindavat/ atra\ngaganāravindamāśrayaḥ/ sa ca nāstyeva/</p>\n\n<p>svarūpāsiddho yathā -\nśabdaḥ guṇaḥ cākṣuṣatvāt/ atra cākṣaṣatvaṃ śabde nāsti, śabdasya\nśrāvaṇatvāt/</p>\n\n<p>sopādhikaḥ\nvyāpyatvāsiddhaḥ/</p>\n\n<p><hi rend='bold'>dīpikā</hi></p>\n\n<p>viruddhaṃ lakṣayati -\nsādhyeti/</p>\n\n<p>satpratipakṣaṃ lakṣayati -\nyasyeti/</p>\n\n<p>asiddhaṃ vibhajate -\nasiddha iti/</p>\n\n<p>āśrayāsiddhamudāharati\n- gaganeti/</p>\n\n<p>svarūpāsiddhamudāharati\n- yatheti/</p>\n\n<p>vyāpyatvāsiddhasya\nlakṣaṇamāha - sopādhika iti/</p>\n\n<p><hi rend='bold'>prakāśikā</hi></p>\n\n<p>sādhyābhāvavyāpta\niti/ sādhyābhāvavyāptiḥ sādhyavadavṛttitvam/ asādhāraṇyasya tu\nniścitasādhyavadavṛttitvarūpatayā nābhedaḥ/ navīnamate tu -\nsādhyābhāvasya vyatirekavyāptiḥ sādhyavyāpakābhāvapratiyogitvarūpeti\nnāsādhāraṇyābhedaḥ/ etādṛśavyāptiviśiṣṭahetumattājñānaṃ\nsākṣādanumitipratibandhakamiti dhyeyam/</p>\n\n<p>yasya\nsādhyābhāvetyādi/ yatsambandhi yatsādhyaṃ tadabhāvavyāpyahetvantarasya\njñānaṃ pakṣe 'sti sa satpratipakṣa ityarthaḥ/ prakṛtasādhyavyāpyatvena\njñāyamāno yaḥ prakṛtahetuḥ tato 'nyasmin hetau\nsāṃdhyābhāvavyāpyatvajñānadaśāyāmeva tasya satpratipakṣateti sūcanāya\nhetvantaramiti iti prāñcaḥ/ navīnāḥ punarevaṃ varṇayanti -\nyatsambandhisādhyābhāvavyāpyahetvantarasya pakṣe sattvaṃ sa tathāvidha\nityartha iti/</p>\n\n<p>āśrayāsiddho yatheti/\nāśrayāsiddhiśca pakṣe pakṣatāvacchedakavirahaḥ, pakṣatāvacchedakavirahavān\npakṣo vā/ sa ca</p>\n\n<p>nāstyeveti/\naravindasya prasiddhatvāt 'saviśeṣaṇehi' iti nyāyena aravinde\ngaganīyatvaṃ nāstīti paryavasitor'thaḥ/</p>\n\n<p>svarūpāsiddhiśca pakṣe\nhetvabhāvaḥ hetvabhāvavān pakṣo vā/</p>\n\n<p>nanu sopādhikasya\natiriktasya sadbhāvāt katha pañcahetvābhāsā ityata āha -\nsopādhika iti/ vyāpyatvāsiddhiḥ vyāptyabhāvaḥ, tasyāḥ\nsopādhikahetau niyamena sattvāt sopādhiko vyāpyatvāsiddha eva na\ntvatirikto</p>\n\n<p>hetvābhāsa iti\nbhāvaḥ/ upādherdeṣatvamasambhavīti dīpikāyāṃ vyaktībhaviṣyatyagre/</p>\n\n<p>atredamavadheyam -\nsādhye sādhyatāvacchedakābhāvaḥ sādhyāprasiddhiḥ/ hetau\nhetutāvacchedakābhāvaḥ sādhanāprasiddhiḥ/ yathā kāñcanamayavahrimān\nkāñcanamayadhūmāt ityādau/ tadgrahadaśāyāṃ\nhetutāvacchedakaviśiṣṭe\nsādhyatāvacchedakaviśiṣṭavyāptigrahapratibandhaḥ phalam/\ntayorvyāpyatvāsiddhāvantarbhāvāt na hetvābhāsādhikyamiti/</p>\n\n<p><hi rend='bold'>bālapriyā</hi></p>\n\n<p>sādhyābhāvavyāptiḥ\nsādhyavadavṛttitvamiti/ sādhyābhāvavyāptiḥ,\nsādhyābhāvābhāvavadavṛttitvam/ tacca sādhyavadavṛttitvameva,\nsādhyābhāvābhāvasya sādhyātmakatvāditi bhāvaḥ/ asādhāraṇyaṃ\nniścitasādhyavadavṛttitvam, virudhdatvaṃ tu sādhyavadavṛttitvamiti\ntayorbheda iti bhāvaḥ/ navīnamate sādhyavadavṛttitvameva\nasādhāraṇyam, ataḥ tanmatānusāreṇa asādhāraṇyavilakṣaṇaṃ\nvirodhapadārthamāha - navīnamate tviti/ sādhyābhāvasya\nvyatirekavyāptiḥ sādhyābhāvābhāvavyāpakībhūtābhāvapratiyogitvam\nsādhyavyāpakībhūtābhāvapratiyogitvaparyavasitam/ śabdaḥ nityaḥ\nkṛtakatvāt ityatra sādhyaṃ nityatvam, tadvyāpakībhūtaḥ abhāvaḥ\nkṛtakatvābhāvaḥ tatpratiyogitvaṃ kṛtakatve 'stīti lakṣaṇasamanvayaḥ/\nsākṣādanumitipratibandhakamiti/ tadvattābuddhiṃ prati\ntadabhāvavyāpyavattājñānasya pratibandhakatvāt śabdaḥ nityaḥ\nityanumitiṃ prati\nnityatvābhāvanirūpitavyatirekavyāptimaddhetumattājñānasya\nnityatvavyāpakībhūtābhāvapratiyogikṛtakatvavān śabda iti\nvirodhajñānasya tadabhāvavyāpyavattājñānarūpatayā pratibandhakatvamiti\nbhāvaḥ/</p>\n\n<p>virodhiparāmarśadvayakāla eva satpratipakṣatvamiti prāñcaḥ/\nparāmarśābhāvakāle 'pi prakṛtahetoryatsādhyaṃ\ntadabhāvavyāpyahetvantaraṃ pakṣe 'sti cet satpratipakṣatvaṃ bhavatyeveti\nnavīnāḥ/ tadāha - yatsambandhi-yatsādhyamityādi/ yatsambandhītyasya\nyaddhetusambanadhītyarthaḥ/ tathā ca yaddhetusambandhi yatsādhyaṃ\ntadabhāvavyāpyahetvantarasya jñānaṃ tatpakṣe 'sti sa satpratipakṣaḥ/ yathā\nśabdo 'nityaḥ kṛtakatvāt ityatra kṛtakatvasambandhi anityatvarūpaṃ\nsādhyam, tādṛśānityatvābhāvavyāpyaśrāvaṇatvarūpaṃ hetvantar tajjñānaṃ\nśabdarūpe pakṣe 'stīti saḥ kṛtakatvahetuḥ satpratipakṣaḥ/\nyādṛśahetusādhyatvenābhimatadharmābhāvavyāpyahetvantaravattājñānaviṣayaḥ\npakṣo bhavati tādṛśahetuḥ satpratipakṣa iti yāvat/\nhetvantaraviśeṣyakaprakṛtasādhyābhāvavyāpyatvaprakārakajñānakālīnaprakṛtasādhyavyāpyatvaprakārakajñānaviśeṣyabhūto\nhetuḥ satpratipakṣa iti phalitor'thaḥ/ yatsambandhisādhyetyādi/\nyādṛśahetusambandhi yat sādhyaṃ tadabhāvavyāpyahetvantarasattvaṃ pakṣe\ntādṛśo hetuḥ satpratipakṣaḥ/ kṛtakatvasambandhi anityatvaṃ tadabhāvaḥ\nnityatvamaṃ tadvyāpyaṃ hetvantaram śrāvaṇatvam tat pakṣe\nśabde 'satīti kṛtakatvaṃ satpratipakṣam/</p>\n\n<p>āśrayāsiddhiśca pakṣe\npakṣatāvacchedakaviraha iti/ gaganāravindaṃ surabhītyatra\ngaganīyatvaviśiṣṭamaravindaṃ pakṣaḥ/ tatra pakṣe aravinde gaganīyatvaṃ\npakṣatāvacchedakaṃ nāstīti aravindaniṣṭhaḥ gaganīyatvābhāvo vā\ngaganīyatvābhāvaviśiṣṭamaravindaṃ vā āśrayāsiddhirityarthaḥ/\nsaviśeṣaṇe hīti nyāyeneti/ 'saviśeṣaṇe hi vidhiniṣedhau sati\nviśeṣye bādhe viśeṣaṇamupasaṃkrāmataḥ' iti nyāyaḥ/\nviśeṣaṇaviśiṣṭhe vidhirvā niṣedho kriyamāṇaḥ viśeṣye\nvidherniṣedhasya vā bādhe sati viśeṣaṇe vidhirvā niṣedho vā\nsaṃkrāmatīti nyāyasyārthaḥ/ yathā śikhī dhvasta ityatra\nśikhāviśiṣṭapuruṣe vidhīyamānaḥ dhvaṃsaḥ puruṣe bādhāt\nviśeṣaṇabhūtāṃ śikhāmāskandatīti śikhī dhvasta iti vākyāt\nśikhāyāṃ dhvastatvaṃ paryavasyati, tathā gaganāravindaṃ nāstītyukte\nabhāvarūpo niṣedhaḥ aravinde bādhitatvāt\ngaganīyatvarūpaviśeṣaṇamāskandatīti 1gaganīyatvābhāvo paryavasyatīti\nbhāvaḥ/</p>\n\n<p>nanu sopādhike\nhetau upādhereva doṣatvamastu, kiṃ vyāpyatvāsiddheḥ\ndoṣatvenetyatrāha - upādherdeṣatvamasambhavīti/ vyaktībhaviṣyatīti/\n'upādhistu vyabhicārajñānadvārā vyāptijñānapratibandhakaḥ' iti\ngrantheneti śeṣaḥ/</p>\n\n<p>nanu\nsādhyāprasiddhisādhanāpratiddhyorapi hetvābhāsatvāt tayorakathanena\nnyūnatetyāśaṅkya tayorvyāpyatvāsiddhāvantarbhāvamāha - atre\ndamavadheyamiti/ kāñcanamayatvābhāvavān vahniḥ\nityākārakasādhyāprasiddhijñānadaśāyāṃ</p>\n\n<p>kāñcanamayatvaviśiṣṭavahnijñānāsambhavāt\n'kāñcanamayatvaviśiṣṭavahnivyāpyadhūmavān' iti parāmarśe\nkāñcanamayatvaviśiṣṭavahnibhānaṃ prati sādhyāprasiddhijñānaṃ</p>\n\n<p>pratibandhakam/ evaṃ\nkāñcanamayatvābhāvavān dhūma ityākarakasādhanāprasiddhijñānadaśāyāṃ\n'vahnivyāpyakāñcanamayadhūmavān parvata' iti parāmarśo na\nsambhavati/ dhūmaviśeṣyakakāñcanamayatvaprakārakajñānaṃ prati\ndhūmaviśeṣyakakāñcanamayatvābhāvaprakārakajñānasya pratibandhakatvāt/\ntathā ca anumitijanakaparāmarśapratibandhakajñānaviṣayatayā\nsādhyāprasiddhisādhanāprasiddhyorhetvābhāsatvam/ kathaṃ\nvyāpyatvāsiddhāvanayorantarbhāva iti cet-śrūyatām/\nhetutāvacchedakaviśiṣṭahetuvyāpakasādhyatāvacchedakaviśiṣṭasādhyasāmānādh ikaraṇyaṃ\nhi vyāptiḥ/ sādhanāprasiddhisthale\nhetutāvacchedakaviśiṣṭahetvabhāvāt\ntādṛśahetughaṭitavyāptyabhāvarūpaṃ vyāpyatvāsiddhiḥ, sādhyāprasiddhisthale\nsādhyatāvacchedakaviśiṣṭasādhyābhāvāt\ntādṛśasādhyaghaṭitavyāptyabhāvavāt vyāpyatvāsiddhiḥ ityevaṃ\ntayorvyāpyatvāsiddhāvantarbhāva iti/</p>\n\n<l rend='bold'>///</l>\n\n<p><hi rend='bold'>----------------------------------------</hi></p>\n\n<p>1. gaganīyatvābhāve\nparyavasyatīti/ etena paramamūle 'gaganāravindamāśrayaḥ, sa ca\nnāsatyeva' iti vākyamasaṃgatam/ gaganāravindamityasya hi\ngaganīyatvaviśiṣṭamaravindamityarthaḥ/ tatrāravindasya sattvāt tatra\nnāstitvabādhāt - iti śaṅkā nirākṛtā aravinde\ngaganīyatvābhāva ityeva 'sa ca nāstyeva' iti vākyasthārthaḥ\nparyavasitaḥ, tatra cānupapatyabhāvāditi/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>upādhinirūpaṇam</hi></p>\n\n<p>sādhyavyāpakatve\nsati sādhanāvyāpakatvaṃ upādhitvam/\nsādhyasamānādhikaraṇātyantābhāvāpratiyogitvaṃ sādhyavyāpakatvam/\nsādhanavanniṣṭhātyantābhāvapratiyogitvaṃ sādhanāvyāpakatvam/ (yathā)\nparvataḥ dhūmavān vahneḥ ityatra ārdrendhanasaṃyogaḥ upādhiḥ/ yatra\ndhūmaḥ tatra ārdrendhanasaṃyoga iti sādhyavyāpakatayā/ yatra vahniḥ tatra\nārdrendhanasaṃyoga iti nāsti/ ayogolake\nārdrenadhanasaṃyogābhāvāt/ evaṃ sādhyavyāpakatve sati\nsādhanāvyāpakatvāt ārdrendhanasaṃyoga upādhiḥ/ sopādhikatvāt\nvahnimattvaṃ vyāpyatvāsiddham/</p>\n\n<p><hi rend='bold'>dīpikā</hi></p>\n\n<p>upādherlakṣaṇamāha -\nsādhyeti/ upādhiścaturvidhaḥ - kevala - sādhyavyāpakaḥ,\npakṣadharmāvacchinnasādhyavyāpakaḥ, sādhanāvacchinnasādhyavyāpakaḥ,\nudāsīnadharmāvacchinnasādhyavyāpakaśceti/ ādyaḥ ārdrendhanasaṃyogaḥ/\ndvitīyo yathā - vāyuḥ pratyakṣaḥ pratyakṣasparśāśrayatvāt ityatra\nbahirdravyatvāvacchinnapratyakṣatvavyāpakaṃ udbhūtarūpavattvam/ tṛtīyo\nyathā - prāgabhāvo vināśī janyatvāt ityatra\njanyatvāvacchinnānityatvavyāpakaṃ bhāvatvam/ caturtho yathā - prāgabhāvo\nvināśī prameyatvāt ityatra janayatvāvacchinnānityatvavyāpakaṃ\nbhāvatvam/</p>\n\n<p><hi rend='bold'>prakāśikā</hi></p>\n\n<p>sādhyavyāpakatva\niti/ sādhyavyāpakatvasādhanāvyāpakatve ekarūpeṇa ekasambandhena ca\ngrāhye/ tena 'vahnimān dhūmāt' ityādau tattadvahnau vahnitvena\nsādhyavyāpakatvasya tattadvanhitvena sādhanāvyāpakatvasya ca sattve 'pi\nnātivyāptiḥ, na vā saṃyogena sādhyavyāpakasya vahneḥ samavāyena\nsādhanāvyāpakatve 'pi tatrātivyāptiḥ/ mūloktopādhi lakṣaṇe 'vyāptiṃ\nvārayituṃ lakṣyabhedena lakṣaṇabhedaṃ pradarśayati - upādhiścaturvidha\niti/ yaddharmaviśiṣṭasādhyavyāpakatvaṃ taddharmaviśiṣṭasādhanāvyāpakatvaṃ\nlakṣaṇe niveśanīyam/ anyathā\nparvatatvātmakapakṣadharmāvacchinnasādhyavyāpakasya kasyacit\ndhūmatvāvacchinnāvyāpakatvāt ativyāptiḥ syāditi dhyeyam/\nudāsīneti/ pakṣadharmasādhanadharmābhyāṃ bhinnetyarthaḥ/ bahirdravyatvam -\nātmānyadravyatvam/ idaṃ kevalapratyakṣatvasyaiva sādhyatvānusāreṇa/\nprāgabhāvo vināśī janyatvāditi/ atra janyatvaṃ pakṣadharmo na bhavatīti\nsādhanāvacchinnasādhyavyāpakatvaghaṭitalakṣaṇam/ anityatvavyāpakatiti/\nvināśitvavyāpakamityarthaḥ/ janyatvasyodāsīnatvaṃ sampādayituṃ\nprameyatvāditi/</p>\n\n<p><hi rend='bold'>bālapriyā</hi></p>\n\n<p>nanu\nsādhyavyāpakatve sati sādhanāvyāpakatvarūpaṃ mūloktamupādhilakṣaṇam\n'parvato vahnimān dhūmāt' ityādisaddhetau tattadvahnau\n(mahānasīyādivahnau) ativyāptam/ mahānasīyavahnerapi vahnitvena\nrūpeṇa vahnisāmānyarūpasādhyavyāpakatvāt mahānasīyavahnitvena\nrūpeṇa sādhanāvyāpakatvācca/ sādhanavati dhūmavati vartate\nmahānasīyavahnitvena rūpeṇa mahānasīyavahnerabhāvāt/ evaṃ tatraiva\nālokasyopādhitvāpattiḥ/ vahnimati sarvatra saṃyogasambandhena\nālokasya vidyamānayatā saṃyogasambandhena sādhyavyāpakatvāt/ evaṃ\nsādhanadhūmavati parvate samavāyasambandhena ālokasyāvidyamānatayā\nsamavāyasambandhena sādhanāvyāpakatvāccetyāśaṅkyāha -\nsādhyavyāpakatvasādhanāvyāpakatve iti/ tathā ca ye sambandhena yena\nrūpeṇacopādheḥ sādhyavyāpakatvam, tenaiva sambandhena tenaiva rūpeṇa\nca tasya sādhanāvyāpakatvaṃ vivakṣitam/ ato vahnitvena\nvahnivyāpakasya mahānasīyādivahneḥ mahānasīyavahnitvena\ndhūmāvyāpakatve 'pi vahnitvena dhūmāvyāpakatvaṃ nāstīti\nnātivyāptiḥ/ evaṃ saṃyogena vahnivyāpakasya ālokasya samavāyena\ndhūmāvyāpakatve 'pi tenaiva saṃyogasambandhena dhūmāvyāpakatvaṃ\nnāstīti nātivyāptiriti bhāvaḥ/ vahnitvena sādhyavyāpakatvasyeti/\nsādhyavanniṣṭhātyantābhāvapratiyogitānavacchedakavahnitvavattvasyetyarthaḥ/\ntattadvahnitvena sādhanāvyāpakatvasyeti/\nsādhanavanniṣṭhātyantābhāvapratiyogitāvacchedakatattadvahnitvavattvasyetyarthaḥ/\nevaṃ saṃyogena sādhyavyāpakatvaṃ\nsādhyavanniṣṭhātyantābhāvanirūpitasaṃyogasambandhāvacchinnapratiyogitānavacchedakadharmavattvam/\nsamavāyena sādhanāvyāpakatvaṃ\nsādhanavanniṣṭhātyantābhāvanirūpitasamavāyasambandhāvacchinnapratiyogitāvacchedakadharmavattvamiti\nbodhyam/ avyāptiṃ vārayitumiti/ 'vāyuḥ pratyakṣaḥ\npratyakṣasparśāśrayatvāt' ityatra udbhūtarūpavattvamupādhiḥ/ tatra\nmūloktaṃ sādhyavyāpakatvaghaṭitaṃ lakṣaṇaṃ nāsti/ pratyakṣatvarūpasādhyavati\nātmani udbhūtarūpābhāvādityavyāptiḥ prasajyate/ tāṃ vārayituṃ\nlakṣyabhedena lakṣaṇabhedo vaktavya iti upādhiḥ caturvindha\nityādidīpikāyā āśaya iti bhāvaḥ/ tathā ca\nkevalasādhyavyāpakasyopādheḥ kevalasādhyavyāpakatve sati\nsādhanāvyāpakatvaṃ lakṣaṇam/ pakṣadharmāvacchinnasādhyavyāpakasyopādheḥ\npakṣadharmāvacchinnasādhyavyāpakatve sati tadavacchinnasādhanāvyāpakatvaṃ\nlakṣaṇam/ sādhanāvacchinnasādhyavyāpakasyopādheḥ\nsādhanāvacchinnasādhyavyāpakatve sati sādhanāvyāpakatvaṃ lakṣaṇam/\nudāsīnadharmāvacchinnasādhyavyāpakasyopādheḥ\nudāsīnadharmāvacchinnasādhyavyāpakatve sati tadavacchinnasādhanāvyāpakatvaṃ\nlakṣaṇamiti rītyā lakṣaṇabhedo vivakṣita iti bhāvaḥ/\ntadāha-yaddharmaviśiṣṭasādhyetyādi/ vaiśiṣṭyaṃ\nsāmānādhikaraṇyasambandhena/ dharmaikyavivakṣāyāḥ prayojanamāha -\nanyatheti/ 'parvato vahnimān dhūmāt' ityatra parvatīyavahneḥ\nparvatatvātmako yaḥ pakṣadharmaḥ tadviśiṣṭavahnivyāpakatvamasti\nsādhanāvyāpakatvaṃ cāsti/ dhūmavati mahānase parvatīyavahnerabhāvāt\niti parvatīyavahnirupādhiḥ syāt/ dharmaikyavivakṣaṇe tu\nparvatatvaviśiṣṭavahnivyāpakasya parvatīyavahneḥ parvatatvaviśiṣṭa\ndhūmāvyāpakatvaṃ nāsti/ parvatatvaviśiṣṭadhūmavati parvate\nparvatīyavahneḥ sattvāt/ ato nātivyāptiriti bhāvaḥ/</p>\n\n<p>dīpikāyāṃ ādyaḥ\nārdrendhanasaṃyoga iti/ 'parvato dhūmavān vahneḥ' ityatra\nādrendhanasaṃyoga upādhiḥ/ sa ca dhūmarūpasādhyavyāpakaḥ\nvahnirūpasādhanāvyāpakaśceti kevalasādhyavyāpako 'yamupādhirityarthaḥ/\ndvitīyo yatheti/ pakṣadharmāvacchinnasādhyavyāpaka upādhirityarthaḥ/\n'vāyuḥ pratyakṣaviṣayaḥ pratyakṣaviṣayasparśāśrayatvāt' ityatra\nudbhūtarūpavattvamupādhiḥ/ sa ca kevalasādhyavyāpako na bhavati\npratyakṣaviṣayatvarūpasādhyavatyātmani udbhūtarūpavattvābhāvāt/ ataḥ\npakṣadharmāvacchinnasādhyavyāpako 'yamupādhiḥ/ pakṣasya dharmaḥ pakṣadharmaḥ\ntadavacchinnaḥ tadviśiṣṭaḥ tatsamānādhikaraṇaḥ ya sādhyaḥ tadvyāpakaḥ/\nprakṛte pakṣaḥ vāyuḥ tadvṛttidharmaḥ bahirdravyatvaṃ tadviśiṣṭaṃ\nyatpratyakṣaviṣayatvaṃ tat ātmani nāsti, ātmano\nbahirdravyatvarūpaviśeṣaṇābhāvāt/ ato\nbahirdravyatvaviśiṣṭapratyakṣaviṣayatvaṃ yatra yatrāsti pṛthivyādau tatra\nsarvatra udbhūtarūpavattvasattvāt udbhūtarūpavattvaṃ\npakṣadharmāvacchinnasādhyavyāpakam/ tathā\nbahirdravyatvaviśiṣṭapratyakṣasparśāśrayatvarūpaṃ pakṣadharmāvacchinnaṃ sādhanaṃ\nyatrāstivāyau</p>\n\n<p>tatra udbhūtarūpaṃ\nnāstīti pakṣadharmāvacchinnasādhanāvyāpakaṃ codbhūtarūpavattvaṃ bhavatīti\nlakṣaṇasamanvayaḥ/ tṛtīyo yatheti/</p>\n\n<p>sādhanāvacchinnasādhyavyāpaka upādhirityarthaḥ/ sādhanāvacchinnatvaṃ\nca sāmānādhikaraṇyasambandhena sādhanaviśiṣṭatvam/ 'prāgabhāvo\nvināśī janyatvāt' ityatra bhāvatvamupādhiriṣyate/ sa\nkevalasādhyavyāpako na bhavati,</p>\n\n<p>vināśitvarūpasādhyavati prāgabhāve bhāvatvābhāvāt/ ataḥ\nsādhanāvacchinnasādhyavyāpako 'yamupādhiḥ/ janyatvarūpasādhanaviśiṣṭaṃ\nvināśitvaṃ yatra yatrāsti ghaṭādau tatra bhāvatvasadbhāvāditi bhāvaḥ/\ncaturtho yatheti/ udāsīnadharmāvacchinnasādhyavyāpaka ityarthaḥ/\n'prāgabhāvo vināśī pramevayatvāt' ityatra bhāvatvamupādhiḥ/\npakṣadharmāt sādhanāccānyo dharma udāsīnadharmaḥ/ janyatvaṃ hi pakṣe</p>\n\n<p>prāgabhāve nāstīti na\npakṣadharmaḥ/ evaṃ sādhanāt prameyatvāccānyat iti udāsīnadharmaḥ/\ntadavacchinnaṃ janyatvaviśiṣṭaṃ vināśitvaṃ yatrāsti ghaṭādau tatra\nbhāvatvasattvāt janyatvaviśiṣṭaprameyatvavati prāgabhāve\nbhāvatvasyābhāvācca bhāvatvaṃ udāsīnadharmāvacchinnasādhyavyāpakaḥ\nudāsīnadharmāvacchinnasādhanāvyāpakaścopādhiriti bhāvaḥ/\nprakāśikāyām pakṣadharmasādhanadharmābhyāmiti/ pakṣavṛttirdharmaḥ pakṣadharmaḥ\nsādhanarūpo dharmaṃḥ sādhanadharmaḥ/ bahirdravyatvam ityasya vivaraṇaṃ\nātmānyadravyatvamiti/ vāyuḥ pratyakṣa ityatra pratyakṣapadasya\nbahirindriyajanyapratyakṣaviṣaya iti yadyarthaḥ tadodbhūtarūpavattvaṃ\n1kevalasādhyavyāpaka evopādhiḥ/ yadā tu pratyakṣaviṣayatvamātraṃ sādhyaṃ\n2tadaiva pakṣadharmāvacchinnasādhyavyāpaka ityāśayenāha - idaṃ\nkevalapratyakṣatvasyaiveti\nbahirindriyajanyatvāghaṭitapratyakṣaviṣayatvamātrasyetyarthaḥ/ udāsīnatvaṃ\nsampādayitumiti/ yadi janyatvameva hetuḥ syāt tadā\nsādhanāvacchinnasādhyavyāpakatvamevopādherbhavet\nnodāsīnadharmāvacchinnasādhyavyāpakatvam/\nsādhanādanyasyaivodāsīnaśabdārthatvāt/ ataḥ prameyatvasya\nhetutvānusaraṇam/ adhunā tu janyatvaṃ sādhanāt prameyatvādanyaditi\njanyatvaviśiṣṭavināśitvaṃ udāsīnadharmāvacchinnasādhyamiti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p>bādhitanirūpaṇam</p>\n\n<l rend='bold'>AnTs_57 yasya sādhyābhāvaḥ pramāṇāntareṇa niścitaḥ sa bādhitaḥ / yathā vahnir anuṣṇo dravyatvād iti / atrānuṣṇatvaṃ sādhyaṃ tadabhāva uṣṇatvaṃ spārśanapratyakṣeṇa gṛhyata iti bādhitatvam //</l>\n\n<p>yasya sādhyābhāvaḥ\npramāṇāntareṇa niścitaḥ saḥ bādhitaḥ/ yathā vahniḥ anuṣṇaḥ\npadārthatvāt/ atra anuṣṇatvaṃ sādhyam, tadabhāva uṣṇatvaṃ tvācapratyakṣeṇa\ngṛhyata iti bodhyam/ vyākhyātamanumānam/</p>\n\n<p><hi rend='bold'>iti tarkasaṅgrahe\nanumānaparicchedaḥ</hi></p>\n\n</div>\n<div>\n\n<p>1. kevalasādhyavyāpaka\niti/ bahirindrayajanyapratyakṣaviṣayatvaṃ yatra yatra ghaṭādau tatra\nudbhūtarūpavattvasattvāditi bhāvaḥ/</p>\n\n<p>2. tadaiva pakṣadharmeti/\nyatra yatra pratyakṣaviṣayatvam ātmanyapi, tatrodbhūtarūpābhāvāt\nudbhūtarūpasya kevalasādhyavyāpakatvaṃ na sambhavati/ ataḥ\nbahirdravyatvarūpapakṣadharmaviśiṣṭapratyakṣaviṣayatvarūpasādhyavyāpakatvamapādheḥ\nudbhūtarūpasyopapādanīyamiti bhāvaḥ/</p>\n\n</div>\n<div>\n\n<p><hi rend='bold'>dīpikā</hi></p>\n\n<p>bādhitasya\nlakṣaṇamāha - yasyeti/</p>\n\n<p><hi rend='bold'>doṣāṇāmanumitipratibandhakatvaprakāraśodhanam</hi></p>\n\n<p>atra bādhasya\ngrāhyābhāvaniścayatvena, satpratipakṣasya virodhijñānasāmagrītvena\nsākṣādanumitipratibandhakatvam/ itareṣāṃ tu\nparāmarśapratibandhakatvam/ tatrāpi sādhāraṇasyāvyabhicārābhāvarūpatayā,\nviruddhasya sāmānādhikaraṇyābhāvatayā</p>\n\n<p>vyāpyatvāsiddhasya\nviśiṣṭavyāptyabhāvatayā, asādhāraṇānupasaṃhāriṇoḥ\nvyāptisaṃśayādhāyakatvena vyāptijñānapratibandhakatvam/\nāchayāsiddhisvarūpāsiddhyoḥ pakṣadharmatājñānapratibandhakatvam/\nupādhistu vyabhicārajñānadvārā vyāptijñānapratibandhakaḥ/ siddhasādhanaṃ tu\npakṣatāvighaṭakatayā āśrayāsiddhāvantarbhavatīti prāñcaḥ/\nnigrahasthānāntaramiti navīnāḥ/</p>\n\n<p><hi rend='bold'>iti\ndīpikāyāmanumānaparicchedaḥ</hi></p>\n\n<p><hi rend='bold'>prakāśikā</hi></p>\n\n<p>bādhasya\n<hi rend='bold'>-</hi>sādhyābhāvavattāniścayasya/</p>\n\n<p>grāhyābhāvaniścayatveneti/\nanumitipratibandhakatvamityanenānvayi/ virodhijñānasāmagrītveneti/\nidaṃ prācīnamate/ vastutastu virodhiparāmarśasya\nsādhyābhāvavyāpyavattaniścayatvenaiva pratibandhakatvaṃ lāghavāditi\ndhyeyam/</p>\n\n<p>itareṣām -\nvyabhicārādigrahāṇām/ tatrāpi - vyabhicārādigraheṣvapi/\nsādhāraṇasyeti/ bhāvapradhānanirdeśatayā sādhāraṇyasyetyarthaḥ/\navyabhicārābhāvarūpatayā/ tadgrahasyeti śeṣaḥ/\nvyāptijñānapratibandhakatvamityanenānvayaḥ/ evamagre 'pi/ hetau\nsādhyābhāvavadvṛttitvasyeva sādhyatāvacchedake\nhetusamānādhikaraṇātyantābhāvapratiyogitāvacchedakatvasyāpi\nvyabhicāratayā tadgrahasya\nhetusamānādhikaraṇātyantābhāvapratiyogitāvacchedakatvābhāvarūpo\nyo 'vyabhicāraḥ tadgrahapratibandhakateti bhāvaḥ/ hetau\nsādhyābhāvavadvṛttitvaprakārakagrahasya vyāptigrahapratibandhakatvaṃ tu\nmaṇimantrādinyāyena viśiṣṭavyāptyabhāvatayā -\nhetuvyāpakatāvacchedakasādhyatāvacchedakāvacchinnasāmānādhikaraṇyābhāvarūpatayā/\nvyāptisaṃśayādhāyakatveneti/</p>\n\n<p>hetāvasādhāraṇyādijñānadaśāyāṃ hetusādhyayoḥ\nsāmānādhikaraṇyaniścayāsaṃbhavena pakṣāntarbhāvena ca\nsādhyasaṃśayasattvena vyāptisaṃśayasambhavāt na vyāptinirṇaya iti\nprācīnamatamabhipretyedam/ pakṣadharmatājñānapratibandhakatvamiti/ pakṣe\npakṣatāvacchedakavirahasya hetuvirahasya ca niścayadaśāyāṃ hetau\npakṣatāvacchedakaviśiṣṭapakṣavṛttitvagrahāsaṃbhavāditi bhāvaḥ/</p>\n\n<p>nanu\npañcatvoktirasaṅgatā, hetau upādhigrahadaśāyāmapi\nvyāptiniścayāsaṃbhavena upādhijñānasya vyāptiniścayapratibandhakatāyā\navaśyaṃ vaktavyatayā upādherapi hetvābhāsalakṣaṇākrāntatvādata āha -\nupādhistviti/ vyabhicārajñānadvāreti/ tathā ca hetvābhāsalakṣaṇe\nsākṣādanumititatkaraṇānyatarapratibandhakatvasyaiva niveśanīyatayā\nparamukhanirīkṣakasyopādherna hetvābhāsatvamiti bhāvaḥ/ nanu tathāpi\nsiddhisattve 'numityanudayāt tadviṣayasya sādhyavatpakṣasyāpi\nhetvābhāsatvamāvaśyakamityāśaṅkāṃ jarannaiyāyikānāṃ\nmatamavalambyeṣṭāpattyā pariharati - siddhasādhanaṃ tviti/\npakṣatāvighaṭakatayeti/ tanmate pakṣatāyāḥ sādhyasaṃśayarūpatayā\ntadvighaṭakatvaṃ sādhyaniścayasyākṣatamiti bhāvaḥ/ antarbhavatīti/ tathā ca\nna vibhogavyāghāta iti bhāvaḥ/ darśitamatamatiśithilamityālocyāha\n- nigraheti/ na ca siddhānte 'numitiṃ prati siddheḥ pratibandhakatayā\ntadviṣayasya kathaṃ hetvābhāsatā neti vācyam/ siṣādhayiṣāyāḥ\nsiddhiniṣṭhapratibandhakatāyāṃ uttejakatayā kevala\nsiṣādhayiṣāsahitasiddhau pratibandhakatvābhāvena tadviṣaye\nuktahetvābhāsalakṣaṇāsaṃsparśāt/ adhikaṃ\nasmadīyābhinavadīdhitivyākhyāyāṃ\ntarkakarkaśavicāracāturīdhurīṇairanusandheyam//</p>\n\n<p><hi rend='bold'>iti\nprakāśikāyāmanumānaparicchedaḥ</hi></p>\n\n<p><hi rend='bold'>bālapriyā</hi></p>\n\n<p>grāhyābhāvaniścayatveneti/ anumityā grāhyaṃ yat sādhyaṃ\ntadabhāvaprakārakaniścayatvenetyarthaḥ/ tadvattābuddhiṃ prati\ntadabhāvavattāniścayavidhayeti yāvat/ satpratipakṣasya -\nsādhyābhāvavyāpyapratihetumān pakṣa iti jñānasya/\nvirodhijñānasāmagrītvena - sādhyavattājñānavirodhi yat\nsādhyābhāvavattājñānaṃ tajjanakatvena/ tathā ca satpratipakṣajñānaṃ\nsādhyābhāvavattājñānaṃ janayati tat sādhyānumitiṃ pratibadhnāti\nityevamanumitipratibandhakajñānotpādakatayā\nsatpratipakṣasyānumitipratibandhakatvamiti/ prācīnāḥ/ navīnāstu\nsādhyābhāvavyāpyapratihetumān pakṣa ityākārakaṃ satpratipakṣajñānaṃ\n'tadvattājñānaṃ prati tadabhāvavyāpyavattājñānaṃ pratibandhakam' iti\nrītyā anumitiṃ pratibadhnāti, na tu\nanumitipratibandhakajñānotpādakatayā pratibadhnāti, sākṣādeva\npratibandhakatvasambhavena gauravādityāhuḥ/</p>\n\n<p>itareṣāmityādi/\nsādhyavyāpyahetumān pakṣa ityākārake parāmarśevyāptigrahāṃśe\nsādhāraṇya-virodha-vyāpyatvāsiddhi-asādhāraṇya-anupasaṃhāritvajñānānāṃ\npratibandhakatvam/ 'hetumān pakṣa' iti pakṣadharmatājñanāṃśe\nāśrayāsiddhisvarūpāsiddhijñānayoḥ pratibandhakatvam/ tathā hi -\nsādhyābhāvavadavṛttitvaṃ hetorvyāpitariti pakṣe hetoḥ\nsādhyābhāvavadvṛttitvaṃ vyabhicāraḥ/ tathā ca 'parvato dhūmavān vahneḥ'\nityatra 'dhūmābhāvavadvṛttirvahniḥ' ityākārakaṃ\nsādhāraṇyarūpavyabhicārājñānam 'dhūmābhāvavadavṛttivahnimān parvataḥ'\nityākārakaparāmarśe dhūmābhāvavadavṛttirvahniriti vyāptibhānāṃśe\ntadvattābuddhiṃ prati tadabhāvavattāniścayavidhayā pratibandhakam/\nhetvadhikaraṇavṛttyatyantābhāvapratiyogitānavacchedakasādhyatāvacchedakāvacchinnasādhyasāmānādhikaraṇyaṃ</p>\n\n<p>vyāptiriti pakṣe\nsādhyatāvacchedake\nhetvadhikaraṇavṛttyatyantābhāvapratiyogitāvacchedakatvasyaiva\nvyabhicāratayā 'vahnyadhikaraṇavṛttyatyantābhāvapratiyogitāvacchedakaṃ\ndhūmatvam' ityākārakaṃ vyabhicārajñānam\n'vahnyadhikaraṇavṛttyatyantābhāvapratiyogitāvacchedakadhūmatvāvacchinnadhūmasamānādhikaraṇavahnimān\nparvataḥ'</p>\n\n<p>ityākārakaparāmarśeṃ\n'pratiyogitānavacchedakaṃ dhūmatvam' ityaṃśabhānaṃ prati\npratibandhakam/ etādṛśasiddhāntavyāptiviṣayakaparāmarśaṃ prati\n'sādhyābhāvavadvṛttiḥ hetuḥ' ityākākavyabhicārajñānasya\ngrāhyābhāvānavagāhitayā nāsti pratibandhakatvam/\ntādṛśavyabhicārajñānakāle 'pi yadi\nsiddhāntavyāptijñānānutpattiranubhavasiddhā tarhi tasya\nmaṇimantrādinyāyenaiva pratibandhakatā vaktavyā/ 'śabdo nityaḥ\nkṛtakatvāt' ityatra 'nityatvāsamānādhikaraṇaṃ kṛtakatvam'\nityākārakasya sādhyāsāmānādhikaraṇyātmakavirodhajñānasya\n'nityatvasamānādhikaraṇaṃ kṛtakatvam'\nityākārakavyāptighaṭakasādhyasāmānādhikaraṇyāvagāhibuddhiṃ prati\npratibandhakatvam/ 'sādhyavyāpyatvābhāvavān hetuḥ'\nityākārakavyāpyatvāsiddhijñānasya 'sādhyavyāpyahetumān pakṣaḥ'\niti parāmarśeṃ hetau sādhyavyāpyatvajñānāṃśe pratibandhakatvam/ 'ayaṃ\nheturasādhāraṇaḥ iti vā anupasaṃhārī iti vā' jñānadaśāyāṃ\npakṣātirikte sādhyahetvoḥ sāmānādhikaraṇyagrahāsaṃbhavena vyāptigraho\nna</p>\n\n<p>saṃbhavati/ pakṣe ca\nsādhyasaṃśayāt hetau sādhyasāmānādhikaraṇyasaṃśaya eva syāt na tu\nniścaya iti rītyā\nvyāptiniścayapratibandhakatvamasādhāraṇyānupasaṃhāritvajñānayoḥ/\n'gaganāravindaṃ surabhi aravindatvāt' ityatra 'aravindaṃ\ngaganīyatvābhāvavat' ityākārakāśrayāsiddhijñānasya\n'surabhitvavyāpyāravindatvavat gaganīyāravindam'\nityākārakaparāmarśeṃ\npakṣatāvacchedakagaganīyatvaprakārakāravindaviśeṣyakajñānāṃśe\npratibandhakatvam/ evaṃ 'hrado vahnimān dhūmāt' ityatra\n'dhūmābhāvavān hradaḥ' ityākārakasya svarūpāsiddhijñānasya\n'vahnvyāpyadhmavān hradaḥ' iti parāmarśe 'dhūmavān hradaḥ' iti\npakṣadharmatābhānāṃśe pratibandhakatvamiti/ tadetatsarvamabhisandhāyāha -\nprakāśikāyāṃ hetau sādhyābhāvavadvṛttitvasyetyādinā/</p>\n\n<p>nanu pañcaiva\nhetvābhāsā iti kathanamayuktam/ hetau upādhijñānadaśāyāṃ\nvyabhicāraniścayena vyāptiniścayābhāvāt\nanumitikaraṇavyāptiniścayapratibandhakajñānaviṣayatayā upādherapi\nhetvābhāsalakṣaṇākrāntatvena hetvābhāsatvāt ṣaṭ hetvābhāsā iti\nvaktavyatvādityāśaṅkate -- nanu pañcatvoktirayukteti/ anumitau vā\ntatkaraṇaparāmarśeṃ vā sākṣāt yadviṣayakajñānasya pratibandhakatvaṃ tasyaiva\nhetvābhāsatvam/ upādhijñānaṃ tu vyabhicārajñānotpādanadvāraiva\nparāmarśaṃ pratibadhnāti na sākṣāditi na tasya hetvābhāsatvam/ ato na\npañcatvoktivirodhaḥ/</p>\n\n<p>tadāha - tathā ca\nhetvābhāsalakṣaṇa iti/ sākṣādityasya pratibandhakatve 'nvayaḥ/\nparamukhanirīkṣakasyeti/ parāmarśapratibandhakaṃ vyabhicārājñānaṃ\nnirīkṣamāṇasyetyarthaḥ/ anena upādhijñānasya sākṣātpratibandhakatvābhāvaḥ\nsūcyate/ nanu yathā 'hrado vahnimāt dhūmāt' ityādau\nvahnyabhāvavaddhradarūpabādhasya 'hrado vahnimān'\nityanumitipratibandhakaṃ yat 'hrado vahnyabhāvavān'\nityākārakajñānaṃ tadviṣayatayā hetvābhāsatvam, tathā 'parvato\nvahnimān dhūmāt' ityādau 'parvato vahnimān'\nityākārakasādhyaniścayadaśāyāṃ parvato vahnimānnaveti\nsādhyasaṃśayānudayāt sādhyasaṃśayarūpapakṣatāviraheṇa 'parvato\nvahnimān' ityanumityanudayāt anumitipratibandhakasiddhiviṣayasya\nvahnimatparvatasyāpi hetvābhāsatvaṃ syāt,\nhetvābhāsalakṣaṇākrāntatvādityāśaṅkate - nanu tathāpīti/</p>\n\n<p>tanmata ityāti/ tathā\nca pracīnamate pakṣatāyāḥ sādhyasaṃśayarūpatayā\nanumitijanakapakṣatāpratibandhakajñānaviṣayatayā\nhetvābhāsalakṣaṇākrāntatvena sādhyavatpakṣasya hetvābhāsatvamiṣṭameva/ na\nca pañcadhāvibhāgavyāghāta iti vācyam/ āśrayāsiddhe 'ntarbhāvāt/\nkathamantarbhāva iti cet -- ittham/ āśrayāsiddhirdvividhā\ndharmisvarūpāprasiddhiḥ pakṣatvāprasiddhiśceti/ tatra pakṣatvāprasiddhau\nsiddhasādhanasyāntarbhāva iti/ taduktaṃ kusumāñjalau --'madhyamāpi āśrayasvarūpāpratītyā tadviśeṣaṇapakṣatvāpratītyā ceti\ndvayī/ tatra caramā siddhasādhanamiti vyapadiśyate/ vyāptisthitau\npakṣatvasyāhatya vighaṭanāt'iti/ darśitamatamatiśithilamiti/\npakṣatāyāḥ svarūpasatyāḥ pṛthak kāraṇatvāt\nsiddhestatpratibandhakatve 'pi siddhasādhanasthale\nanumitikaraṇaparāmarśavighaṭanaṃ vā anumitividhaṭanaṃ vā nāstīti na\nsaddhisādhanasya hetvābhāsatvam/ pakṣatārūpahetvabhāvādanumitiḥ paraṃ\nnotpadyate/ ataḥ siddhasādhanasthale na hetvābhāsodbhāvanam, api tu\nvādino nigrahamātramiti bhāvaḥ/</p>\n\n<p>nanu navīnamate 'pi\nsādhyaniścayadaśāyāmanumityanudayena maṇimantrādinyāyena\nsiddheranumitipratibandhakatvaṃ vācyam/ tathā\ncānumitipratibandhakasiddhiviṣayasya sādhyavatpakṣasya kuto na\nhetvābhāsatvamiti śaṅkate - na ca</p>\n\n<p>siddhānta iti/\nyatsattve niyamena yannotpadyate, yadabhāve ca yadutpadyate tasyaiva\npratibandhakatvam/ siddhisattve 'pi sā siddhiryadi siṣādhayiṣāsahitā\nbhavati tadā anumityutpattyā siddhernānumitipratibandhakatvam/\nato 'numitipratibandhakajñānaviṣayatvarūpaṃ hetvābhāsalakṣaṇaṃ\nsādhyavatpakṣe nāstīti samādhatte-siṣādhayiṣāyā ityādinā/\nnanvevamapi siṣādhayiṣāvirahaviśiṣṭāyāḥ\nsiddheranumitipratibandhakatayā tadviṣayasyahetvābhāsatvaṃ\ndurvāramityata āha - adhikamiti/ ayaṃ bhāvaḥ - pratyakṣitaviṣaye 'pi\nsaṃnikarṣe sati dhārāvāhikapratyakṣasya, pratītārthakaśabdaśravaṇe 'pi\npunarbodhasya ca saṃmatatvāt tadvadeva siddhiviṣayasya\nparāmarśasattve 'numityutpattau na saṃmatatvāt tadvadeva siddhiviṣayasya\nparāmarśasattve 'numityutpattau na kiñcidbādhakam/ ataḥ\nsiddhernānumitiṃ prati pratibandhakatvam/ evaṃ\nsādhyasaṃśayavirahe 'pyanumityutpattyā na sādhyasaṃśayarūpapakṣatā\nanumitihetuḥ/ tathā ca siddheḥ anumitiṃ prati vā anumitikāraṇaṃ\nprati vā pratibandhakatvābhāvāt na siddhiviṣayasya sādhyavatpakṣasya\nhetvābhāsalakṣaṇākrāntateti/</p>\n\n<p><hi rend='bold'>iti\ntarkasaṅgrahadīpikāprakāśikāvyākhyāyāṃ bālapriyāyāṃ</hi></p>\n\n<p><hi rend='bold'>anumānaparicchedaḥ</hi></p>\n\n<l rend='bold'>///dṛ///</l>\n\n<p><hi rend='bold'>upamānaparicchedaḥ</hi></p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<l rend='bold'>AnTs_58 upamitikaraṇam upamānam / saṃjñāsaṃjñisaṃbandhajñānam upamitiḥ / tatkaraṇaṃ sādṛśyajñānam / atideśavākyārthasmaraṇam avāntaravyāpāraḥ / tathā hi kaś cid gavayaśabdārtham ajānan kutaś cid āraṇyakapuruṣād gosadṛśo gavaya iti śrutvā vanaṃ gato vākyārthaṃ smaran gosadṛṣaṃ piṇḍaṃ paśyati / tadanantaram asau gavayaśabdavācya ity upamitir utpadyte //</l>\n\n<p>upamitikaraṇamupamānam/ saṃjñāsaṃjñisambandhajñānamupamitiḥ/\ntatkaraṇaṃ sādṛśyajñānam/ tathā hi -kaścit gavayaśabdārthamajānan\nkutaścit āraṇyakapuruṣāt gosadṛśo gavaya iti śrutvā vanaṃ\ngataḥ vākyārthaṃ smaran gosadṛśaṃ piṇḍaṃ paśyati/ tadanantaraṃ ayaṃ\ngavayapadavācyaḥ ityupamitirutpadyate/ vyākhyātamupamānam/</p>\n\n<p><hi rend='bold'>iti tarkasaṅgrahe\nupamānaparicchedaḥ</hi></p>\n\n<p><hi rend='bold'>dīpikā</hi></p>\n\n<p>upamānaṃ lakṣayati -\nupamitikaraṇamiti/</p>\n\n<p><hi rend='bold'>iti dīpikāyāṃ\nupamānaparicchedaḥ</hi></p>\n\n<p><hi rend='bold'>prakāśikā</hi></p>\n\n<p>upamānaṃ\nlakṣayatīti/ avasarasaṅgatyā upamānaṃ nirūpayatītyarthaḥ/\nupamitisvarūpaṃ vyutpādayati - mūle saṃjñeti/ saṃjñā - gavayapadam/\nsaṃjñī - gavayaḥ, tayoḥ sambandhaḥ śaktiḥ, tajjñānamityarthaḥ/ lakṣaṇaṃ tu\nupaminomi ityanuvyavasāyagamyopamititvameva/ vākyārthaṃ smaran\ngosadṛśaṃ piṇḍaṃ paśyatīti/ etane smaraṇaṃ sādṛśyadarśanajanyam\nudbodhakāntarajanyaṃ vā/ ubhayamapi sādṛśyadarśanasahakāni, na tu\nsādṛśyadarśanajanyameva smaraṇaṃ sahakārīti sūcitam/</p>\n\n<p>prāñcastu - 'vākyārthaṃ\nsmaran' ityatra vartamānasāmīpye pratyayaḥ/ vākyārthaṃ\nsmariṣyannityarthaḥ/ evaṃ ca vākyārthasmaraṇasya\nsādṛśyadarśanajanyatālābhena vyāpāratālābhaḥ --- ityāhuḥ/</p>\n\n<p>tadanantaramityādi/\nsādṛśyadarśanānantaram 'gavayo gavayapadavācya' ityākārikā\ngavayatvarūpalaghudharmadharmitāvacchedakakopamitirutpadyata ityarthaḥ/\nidamupalakṣaṇam - vaidharmyadarśanenāpyupamitiriti dhyeyam/</p>\n\n<p>vaiśeṣikāstu -\npadavācyatvavyāpyasādṛśyādiparāmarśāt padavācyatvasyānumitireva,\nato nopamānaṃ pramāṇāntaram - ityāhuḥ/\ntaccintyam-vyāptijñānamantareṇāpi\npadavācyatvapramiteranubhavaddhitvāt/ ityantra vistaraḥ/</p>\n\n<p><hi rend='bold'>iti\nprakāśikāyām upamānaparicchedaḥ</hi></p>\n\n<p><hi rend='bold'>bālapriyā</hi></p>\n\n<p>avasarasaṅgatyeti/\npratibandhakajijñāsānivṛttau avaśyavaktavyatvamavasaraḥ/ anumānasya\nbahuvādisaṃmatatvena nirasanīyālpavādivipratipattikatayā\nprathamamanumāna eva vyutpitsorjijñāsā jāyate, na tūpamāne,</p>\n\n<p>tasyālpavādisaṃmatatvena\nnirasanīyabahuvādivipratipattikatvāt/ tathā cānumāne\nprathamamutpannāyāḥ 1pratibandhakībhūtaśiṣyajijñāsāyāḥ tannirūpaṇena\nnivṛttau avaśyavaktavyatvarūpāvasarasaṃgatyā anumānānantaraṃ\nupamānanirūpaṇamiti bhāvaḥ/ saṃjñā - vācakaḥ śabdaḥ, gavayādipadam/\nsaṃjñī - vācyor'thaḥ gavayādiḥ/ tayoḥ yaḥ sambandhaḥ śaktyākhyaḥ\ntadviṣayakajñānamupamiti/ 'gavayo gavayapadavācyaḥ' ityādyākārakaṃ\nśaktijñānamupamitiriti yāvat/ sādṛśyajñānakaraṇakaṃ\njñānamupamitiriti granthāntareṣu kathanāt sādṛśyajñānakaraṇakatvasya\nupamitilakṣaṇatvasambhave 'pi tadapekṣayā lāghavāt upamititvajātimattvaṃ\nlakṣaṇamucitamityabhipretyāha - lakṣaṇaṃ tviti/</p>\n\n</div>\n<div>\n\n<p>1. pratibandhakībhūteti/\nupamānanirūpaṇa iti śeṣaḥ/</p>\n\n</div>\n<div>\n\n<p>nanu 'vākyārthaṃ smaran\ngosadṛśaṃ piṇḍaṃ paśyati' iti mūlāt ādau\n1atideśavākyārthasmaraṇaṃ tataḥ 2gosadṛśapiṇḍadarśanamiti kramo\nlabhyate, tadayuktam/ gosadṛśapiṇḍadarśanānantarameva\natideśavākyārthasmaraṇāt ityāśaṅkyāha - eteneti/\nvartamānasāmīpya iti/ 'vartamānasāmīpye vartamānavadvā'\nityanuśāsanena bhaviṣyati laṭi śatṛpratyayena smaranniti rūpam/</p>\n\n<p>smaran ityasya\nsmariṣyan ityarthaḥ/ evaṃ cādau sādṛśyaviśiṣṭagavayapiṇḍadarśanaṃ\ntata atideśavākyārthasmaraṇaṃ tata upamitiriti kramasyaiva mūlato\nlābhāt vākyārthasmaraṇavyāpārakasādṛśyadarśanasya upamitikaraṇatvaṃ\nyujyata iti bhāvaḥ/</p>\n\n<p>nanu 'gosadṛśo\ngavayapadavācyaḥ' ityākārikaivopamitirastu/ na ceṣṭāpattiḥ,\ngavayatvasya gavayapadaśakyatāvacchedakatvāsiddhyāpatteratyatrāha -\ngavayo gavayapadavācya ityākāriketi/ upamiteḥ 'gosadṛśo\ngavayapadavācyaḥ' ityākārakatve gosādṛśyaṃ dharmitāvacchedakaṃ\nvācyam/ gosādṛśyaṃ gavayatvāpekṣayā guru iti jñānadaśāyāṃ\ngosādṛśyāvacchedena gavayapadavācyatvajñānaṃ bhavituṃ nārhatīti\n'gavayo gavayapadavācyaḥ' ityākārakataivopamiteryukteti bhāvaḥ/\nidamupalakṣaṇam/ tatprakārakaśābdabodhe tadavacchedena śaktijñānasya\nhetutvāt gavayapadāt gosādṛśyaprakāraka eva gavayabodhaḥ syāt, na\ntu gavayatvaprakārakaḥ/ anubhūyate ca gavayapadāt gavayatvaprakāraka eva\nśābdabodhaḥ/ ataḥ gavayatvāvacchedena gavayapadavācyatvāvagāhī 'gavayo\ngavayapadavācya' iti jñānameva upamitirityapi bodhyam/\nvaidharmyadarśanenāpyupamitiriti/ yatra kenacit govidharmā aśva\nityuktaṃ śrutavān kaścit kadācit kutracit govidhadharmāṇaṃ\naśvaṃ paśyati tatra vaidharmyaviśiṣṭapiṇḍadarśanaṃ karaṇam, govidharmā aśva</p>\n\n</div>\n<div>\n\n<p>1. atideśavākyeti/\ntadvadidamiti vākyamatideśavākyam/ prakṛte gosadṛśo gavaya iti\nvākyam atideśavākyam/</p>\n\n<p>2. gosadṛśapiṇḍeti/\npiṇḍaśabdaḥ ākṛtiviśiṣṭavyaktiparaḥ/\ngosadṛśākāragavayavyaktidarśanamityarthaḥ/</p>\n\n</div>\n<div>\n\n<p>ityatideśavākyārthasmaraṇaṃ vyāpāraḥ aśvo 'śvapadavācya iti\njñānamupamitiriti bhāvaḥ/</p>\n\n<p>vaiśeṣikāstvityādi/\n'gavayo gavayapadavācyaḥ, gosādṛśyāt, yo gavayapadavācyo na\nbhavati nāsau gosadṛśaḥ, gosadṛśaścāyam, tasmāt gavayapadavācyaḥ'\nityunamānaprayogo 'tra vivakṣitaḥ/ tathā ca\ngavayapadavācyatvavyāpyagosādṛśyavānayamiti parāmarśāt jāyamānā\ngavayo gavayapadavācya iti pramā anumitireva na tadvilakṣaṇā/ ato\nnopamānaṃ pramāṇāntaramiti vaiśeṣikāśayaḥ/ tanmataṃ nirākaroti -\nvyāptijñānamantareṇāpīti/ anyatreti/\nkusumāñjalyādigrantheṣvityarthaḥ/</p>\n\n<p><hi rend='bold'>iti\ntarkasaṅgrahadīpikāprakāśikāvyākhyāyāṃ bālapriyāyāṃ</hi></p>\n\n<p><hi rend='bold'>upamānaparicchedaḥ</hi></p>\n\n<l rend='bold'>///dṛ///</l>\n\n<p><hi rend='bold'>śabdaparicchedaḥ</hi></p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>śabdalakṣaṇam</hi></p>\n\n<l rend='bold'>AnTs_59 āptavākyaṃ śabdaḥ / āptas tu yathārthavaktā / vākyaṃ padasamūhaḥ / yathā gām ānayeti / śaktaṃ padam / asmāt padād ayam artho boddhavya itīśvarasaṃketaḥ śaktiḥ //</l>\n\n<p>āptavākyaṃ śabdaḥ/\nāptastu yathārthavaktā/</p>\n\n<p><hi rend='bold'>dīpikā</hi></p>\n\n<p>śabdaṃ lakṣayati -\nāpteti/ āptaṃ lakṣayati - āptastviti/</p>\n\n<p><hi rend='bold'>prakāśikā</hi></p>\n\n<p>śabdaṃ lakṣayatīti/\nupajīvyopajīvakatvasaṅgatyā śabdaṃ ni - payatītyarthaḥ/ atra\njñāyamānaśabdasya śabdapramāṇatayā śabde upamānopajīvakatvābhāvāt\nupamitiśābdabodharūphalayoḥ saṅgatirbodhyā/ tathā hi -\nśaktiparicchittirevopamitiḥ/ tasyāśca śābdabodhopajīvyatvena\nphalayorupajīvyopajīvakatvasambhavaḥ/ tādṛśasaṅgateśca\nphalaniṣṭhatve 'pi svāśrayakaraṇatvātmakaparamparāsambandhena\nkaraṇaniṣṭhatvāt karaṇayoranantarābhidhānaprayojakatvam/ śabdajñānasya\npramāṇatvāṅgīkartṛnavīnamate tu upamiteḥ śaktapadaviṣayakatvena\nśabdapramāṇatayā tatra copamānajanyatvasyākṣatatayā svarūpayorapi\nsaṅgatiriti mantavyam/</p>\n\n<p>mūle āptavākyaṃ śabda\niti/ śabda iti lakṣyanirdeśaḥ/ pramāṇaśabda iti tadarthaḥ/\nāptavākyamiti lakṣaṇam/</p>\n\n<p>bhavati hi payasā\nsiñcatītyādiśabdaḥ āptoktavākyam/ na tu vahninā\nsiñcatītyādiśabdaḥ, taduccāraṇakartuḥ\nyathārthavaktṛtvarūpāptatvābhāvāt/\nprakṛtavākyārthagocarayathārthajñānajanyavākyaṃ pramāṇaśabda iti tu\nniṣkarṣaḥ/ vākyaprayoge vākyārthañjñānasya hetutvāt lakṣaṇasaṅgatiḥ/\nsphuṭametat śabdamaṇau/</p>\n\n<p><hi rend='bold'>bālapriyā</hi></p>\n\n<p>upajīvyopajīvakatvasaṅgatyeti/ upamānam upajīvyaṃ\nkāraṇam, śabdaḥ upajīvakaḥ kāryaḥ/ tathā ca śabdopamānayoḥ\nkāryakāraṇabhāvasadbhāvāt kāryakāraṇabhāvarūpasaṅgatyā\nupamānānantaraṃ śabdanirūpaṇamiti bhāvaḥ/\nupajīvyopajīvakabhāvamevopapādayati - atretyādinā/</p>\n\n<p>ayaṃ\nbhāvaḥ-pramāṇayorūpajīvyojīvakabhāvo 'tra durvacaḥ/ śabdapramāṇaṃ hi\njñāyamānaḥ vākyātmakaḥ śabdaḥ/ upamānapramāṇaṃ tu sādṛśyadarśanam/\ntatkāryatvaṃ tu śabde nāstīti/ śabdopamānātmakapramāṇayoḥ\nkāryakāraṇabhāvo na sambhavati/\nśabdopamānajanyapramityorevātrakāryakāraṇabhāvaḥ/ śabdajanyāpramitiḥ\nśābdabodhaḥ/ upamānajanyā pramitiḥ ayamasau gavayapadavācya\nityādyākārakaḥ śaktigrāhaḥ/ śaktigrahajanyatvaṃ ca śābdabodhe vartata\niti/ na ca kāryakāraṇabhāvātmakasaṅgateḥ pramitidvayaniṣṭhatve 'pi\npramāṇadvayaniṣṭhatvābhāvāt upamānapramāṇanirūpaṇānantaraṃ\nśabdapramāṇanirūpaṇe tādṛśasaṅgaternopayoga iti vācyam/\nupamitiśābdabodharūpapramitidvayaniṣṭhasya kāryakāraṇabhāvasya\nsvāśrayajanakatvasambandhena pramāṇaniṣṭhatvāt/ svaṃ - kāryakāraṇabhāvaḥ,\nsvāśrayau upamitiśābdabodhau, tajjanakatvamupamānaśabdayoriti/ tathā\nca kāryakāraṇabhāvarūpasaṅgateḥ svāśrayajanakatvasambandheṃna\npramāṇaniṣṭhatvāt upamānānantaraṃ śabdanirūpaṇaṃ saṅgatamiti/ idaṃ\nprācīnamatānusāreṇa/</p>\n\n<p>navīnamate tu\nśabdajñānameva śabdapramāṇam/ upamitirapi gavayo gavayapadavācya\nityākārikā gavayadharmikā gavayapadavācyatvaprakārikā gavayapadaṃ\ngavayavācakamityākārikā gavayapadadharmikā gavayavācakatvaprakārikā vā\npakṣaviṣayakatvāt śabdajñānarūpaiva/ sā ca\nsādṛśyajñānarūpopamānapramāṇajanyā/ evaṃ ca\nśabdapramāṇarūpaśabdajñānātmakopamiteḥ\nsādṛśyajñānātmakopamānapramāṇajanyatvāt pramāṇayorapi\nkāryakāraṇabhāvarūpā saṅgatirastīti/</p>\n\n<p>upamānopajīvakatvābhāvāditi/\nupamānapramāṇajanyatvābhāvādityarthaḥ/ śaktiparicchittiriti/\nśaktiviṣayakajñānamityarthaḥ/ tasyāśca - śaktiparicchitteśca/\nśābdabodhopajīvyatvena - śābdabodhajanakatvena/\nkaraṇayoranantarābhidhānaprayojakatvamiti/ karaṇayoḥ pramāṇayoḥ yat\nanantarābhidhānaṃ paurvāparyeṃṇābhidhānaṃ tatprayojakatvaṃ taddhetutvaṃ\nsaṃgaterityarthaḥ/ āptoktavākyamiti/ āptakartṛkoccāraṇaviṣayabhūtaṃ\nvākyamityarthaḥ/ āptastu yathārthavakteti</p>\n\n<p>mūlāt\nabādhitārthaviṣayakajñānajanakaśabdaprayogakartetyartho labhyate/\nyathābhūto 'bādhitār'tho yathārthaḥ/ tasya vaktā iti vigrahāt/ vaktā\ntadviṣayakajñānajanakaśabdaprayogakartā/ āptavākyaṃ śabda iti mūlācca\nabādhitārthaviṣayakajñānajanakaśabdaprayogakartṛkoccāraṇaviṣayaśabdatvaṃ\nśabdapramāṇasya lakṣaṇamiti pratīyate/ tadapekṣayā</p>\n\n<p>lāghavāt\nabādhitārthaviṣayakajñānajanyavākyatvameva pramāṇaśabdasya lakṣaṇaṃ\nbhavitumarhatītyāśayenāha - prakṛtavākyārtheti/</p>\n\n<p>'artha buddhvā\nśabdaracanā' iti nyāyāt vaktṛniṣṭhena\nvākyārthaviṣayakayathārthajñānenaiva vākyarūpaḥ śabdo jāyata iti\nlakṣaṇasamanvayaḥ/ tadāha - vākyaprayoga iti/ sphuṭametat\nśabdamaṇāviti/ tattvacintāmaṇau śabdakhaṇḍe -\n'prayogahetubhūtārthatattvajñānajanyaśabdaḥ pramāṇam' iti\ngaṅgeśavākyamatrābhisaṃhitam/</p>\n\n<l rend='bold'>///</l>\n\n<p><hi rend='bold'>tarkasaṅgrahaḥ</hi></p>\n\n<p>vākyaṃ tu\npadasamūhaḥ/ śaktaṃ padam/ asmāt padāt ayamartho boddhavya iti\nīśvarasaṅgetaḥ śaktiḥ/</p>\n\n<p><hi rend='bold'>dīpikā</hi></p>\n\n<p>vākyalakṣaṇamāha -\nvākyamiti/ padalakṣaṇamāha - śaktamiti/</p>\n\n<p><hi rend='bold'>śaktinirūpaṇam</hi></p>\n\n<p>arthasmṛtyanukūlapadapadārthasambandhaḥ śaktiḥ/ sā ca\npadārthāntaramiti mīmāṃsakāḥ/ tannirāsārthamāha - asmāditi/\nḍitthādīnāmiva ghaṭādīnāmapi saṅketa eva śaktiḥ, na tu\npadārthāntaramityarthaḥ/</p>\n\n<p><hi rend='bold'>prakāśikā</hi></p>\n\n<p>mīmāṃsakamatanirāsakatvena\nagrimamūlamavatārayituṃ tanmatasādhāraṇyena śaktipadārthamāha -\narthasmṛtyanukūleti/ śābdabodhajanaka-arthasmṛtyanukūlaḥ\nghaṭādipadaghaṭādirūpārthayoḥ sambandhaḥ śaktirityarthaḥ/ anukūlatvam/\niha prayojakatvam/ tacca\nkāraṇatāvacchedakapadapadārthasambanadhe 'pyakṣatam/\nghaṭādipadatadarthayoranyasambandhavāraṇāya anukūlāntaṃ\nvivakṣitārthakam/ anyasambandhajñānasyārthasmṛtijanakatve 'pi\nśābdabodhajanakasmṛtijanakatvābhāvāt/ arthasmṛtyanukūlatvasya\nadṛṣṭādisādhāraṇyāt viśeṣyamiti dhyeyam/ padārthāntaramiti/\ntattatpadārthatāvacchedakābhāvakūṭavadityarthaḥ/ tenātiriktapadārthatvasya\nanyamatāprasiddhatve 'pi na vyāghātaḥ/ asmāt padāt ayamartho boddhavya\niti mūlasya 'etatpadajanyabodhaviṣayo 'yamarthaḥ'\nityākārakeśvarecchā śaktirityarthaḥ/</p>\n\n<p>na tu\npadārthāntaramiti/ na ceśvarīyajñānasyecchāyāḥ kṛtervā\nśaktirūpatvamiti vinigamanāvirahāt atiriktaiva śaktiriti vācyam/\nādhunikasaṅketasya icchārūpatayā śakterapi icchārūpatve\nsaṅketajñānasya anugatakāryakāraṇabhāvaḥ sambhavati nānyathā ityevaṃ\nvinigamakasaṃbhavena, icchāyā eva śaktitvasvīkārāt/</p>\n\n<p>na ca - bhagavadicchāyāḥ\nsakalaviṣayiṇyāḥ śaktitvasvīkāre\nghaṭapadaboddhavyatvaprakārakatadicchāyāḥ paṭe 'pi sattvāt\nghaṭapadavācyatvasya atiprasaṅgaḥ/ evaṃ\ngaṅgāpadajanyabodhaviṣayatvaprakārakecchāyāḥ tīre 'pi sattvena\nśaktyaiva tadbodhasambhave lakṣaṇocchedāpattiriti - vācyam/ yataḥ\ntattatpadavācyatvaṃ\ntattatpadajanyabodhaviṣayatvaprakāratānirūpiteśvarecchīyaviśeṣyatāvattvam/\ntādṛśaprakāratānirūpitaviśeṣyatāsambandhena tadicchāvattvaṃ vā/ tathā ca\ntādṛśasya ghaṭapadavācyatvasya paṭe 'sattvāt nātiprasaṅgaḥ/\ngaṅgādipadajanyatvasya bodhāṃśe, bodhaviṣayatvasya ca tīrāṃśe,\nsvātantryeṇa bhānamīśvarecchāyāṃ upeyate/ itthaṃ ca\nviśakalitabhānasthale nirūpyanirūpakabhāvāpannaviṣayatāyā abhāvena\ngaṅgāpadajanyatvaprakāratānirūpitabodhaviṣayatvaprakāratānirūpitav iśeṣyatāsambandhena\nicchāvattvasya tīre 'sattvena na kṣatiriti saṅkṣepaḥ/</p>\n\n<p><hi rend='bold'>bālapriyā</hi></p>\n\n<p>śābdabodhajanaketi/ anekapadārthasaṃsargāvagāhijñānaṃ\nśābdabodhaḥ/ tasya janakaṃ padārthānāṃ smaraṇam, tadanukūlaḥ\npadapadārthasambandhaḥ śaktiḥ/ tadanukūlatvaṃ ca tajjanakajñānaviṣayatvam/\ntathā ca yasya padapadārthayoḥ sambandhajñānamasti tasyaiva\nvākyaghaṭakapadajñānāt tattatpadārthasmaraṇaṃ bhavati/ padajñānaṃ hi\nekasambandhijñānamaparasambandhismārakamiti rītyā padārthasmṛtiṃ\njanayati/ yathā pūrvaṃ sambaddhatayā dṛṣṭayoḥ hastihastapakayordhadhye\npaścāt kadācit ekasya hastipakarūpasambandhino darśanena aparasya\nhastirūpasya sambandhinaḥ smaraṇaṃ bhavati tadvat pūrvaṃ padapadārthayoḥ\nsambandhaṃ yaḥ jānāti sa eva ekasya padarūpasya sambandhinaḥ jñāne sati\naparamartharūpaṃ sambandhinaṃ smartuṃ śaknoti/ tathā ca\nsambandhajñānasahakṛtāt padajñānāt padārthasmṛtiḥ tataḥ śābdabodha</p>\n\n<p>iti kramo 'tra\nvivakṣitaḥ/</p>\n\n<p>nanu\n'athasmṛtyanukūlapadapadārthasambandhaḥ śaktiḥ' iti dīpikāvākye\nanukūlaśabdasya yadi kāraṇamityarthaḥ tadā\npadapadārthasambandhajñānasyārthasmṛtijanakatve 'pi\npadapadārthasambandhasyārthasmṛtijanakatvābhāvādasambhavaḥ/ ata āha -\nanukūlatvāmiha prayojakatvamiti prayojakatvaṃ ca\nkāraṇakāraṇatāvacchedakobhayasādhārāṇam/\npadapadārthasambandhajñānamityasya viṣayitāsambandheta\nsambandhaviśiṣṭajñānaṃ ityarthaḥ/ tathā ca arthasmṛtikāraṇam\nsambandhaviśiṣṭajñānam/ tatra viṣayitāsambandhena vidyamānatayā\npadapadārthasambandhasya kāraṇatāvacchedakatvamakṣatam/ kāraṇe\nvidyamānasyaiva kāraṇatāvacchedakatvāt/ tathā ca padapadārthasambandhasya\narthasmṛtiprayojakatvāt tadanukūlatvaṃ sambhavatīti bhāvaḥ/ tathā ca\nśābdabodhajanakārthasmṛtiprayojakatve sati padapadārthasambandhatvaṃ\nśakterlakṣaṇamiti paryavasannam/ tatra viśeṣyānupādāne\nadṛṣṭādiṣvativyāptiḥ/ teṣāṃ kāryasāmānyaṃ prati kāraṇatayā\narthasmṛtiṃ pratyapi kāraṇatvāt/ tadvāraṇāya viśeṣyopādānam/\nadṛṣṭādeḥ padapadārthasambandhatvābhāvāt nātivyāptiḥ/\nviśeṣaṇānupādāne ghaṭapadasya kambugrīvādimadrūpatadarthasya ca yaḥ\nkālikādisambandhaḥ tatrātivyāptiḥ/ tadvāraṇāya viśeṣaṇam/\nghaṭapadatadarthayoḥ kālikasambandhasya kathañcit arthasmṛtyanukūlatve 'pi\ntasyāḥ smṛteḥ śābdabodhajanakatvaṃ nāsti/ ataḥ\nśābdabodhajanakārthasmṛtyanukūlatvasya kālikasambandhe 'bhāvāt\nnātivyāptiḥ/ tadāha ghaṭādipadetyādinā/ vivakṣitārthakamiti/\nśābdabodhajanakasmṛtyanukūlatvārthakamityarthaḥ/</p>\n\n<p>'sā ca padārthāntaram'\niti dīpikātaḥ śaktiḥ kḷptasaptapadārthātiriktaḥ padārthaḥ ityartho\nlabhyate/ tathā sati naiyāyikamate 'prasaddhiḥ/ kḷptapadārthātiriktatvasya\naprasiddhatvāt/ tathā ca mīmāṃsakena naiyāyikaṃ prati tatsādhane\nnaiyāyikenāprasiddhaviśeṣaṇatvaṃ udbhāvyatetyālocya\nvyācaṣṭe-tattatpadārthatāvacchedakābhāvakūṭavadityartha iti/ pratyekaṃ\ndravyādau prasiddhāḥ ye dravyatvādīnāmabhāvāḥ tadghaṭita samudāyavatī\nśaktirityarthaḥ/ anyamatāprasiddhatve 'pīti/ naiyāyikamate 'prasiddhatve 'pi\nityarthaḥ/ na vyāghātaḥ - nānupapattiḥ/ asmāt padādityatra pañcamyāḥ\njanyatvamarthaḥ/ tasya budhadhātvarthabodhe 'nvayaḥ/ ṇyatpratyayasya\nvaṣiyatvamarthaḥ/ tathā ca etatpadajanyabodhaviṣayo 'yamartha iti\nlabhyate/ tadāha-iti mūlasyeti/ ādhunikasaṅketasyetyādi/\nḍitthādipadādayamartho boddhavya\nityākārakādhunikecchārūpasaṅketagrahāt ḍitthādipadāt\nvyaktiviśeṣabodho bhavatīti svīkāraṇīyam/ 'ghaṭadipadāt ayamartho\nbodhya' ityākārakeśvarecchārūpasaṅketagrahāt ghaṭādipadāt\nghaṭādibodha iti vaktavyam/ saṅketatvaṃ ca\ntattatpadaboddhavyatvaprakārakādhunikecchā - īśvarecchayoḥsādhāraṇo\ndharmaḥ/ tathā ceśvarecchāyāḥ śaktitve\nubhayasādhāraṇasṅketatvāvacchinnaviṣayakajñānatvena śābdabodhaṃ prati\nekavidhameva kāraṇatvam/ tattatpadajanyabodhaviṣayatvaprakārakasya\nīśvarajñānasya īśvaraprayatnasya vā śaktitve tu ḍitthādipadasthale\nicchārūpasaṅketajñānāt śābdabodhaḥ ghaṭādipadasthale tu\nīśvarajñānarūpā īśvarapratnarūpa vā yā śaktiḥ tajjñānādapi\nśābdabodha ityevaṃ aneke kāryakāraṇabhāvāḥ kalpanīyā iti\ngauravam/ ataḥ īśvarecchaiva śaktirityarthaḥ/ vinigamakaṃ vinigamanā\niti padayoḥ anyatarapakṣasādhakayuktirityarthaḥ/</p>\n\n<p>na ca bhagavadicchāyā\nityādi/ īśvarecchāyāḥ sarvaviṣayakatvamekatvaṃ cāṅgīkriyate/\nsā cet śaktiḥ tarhi paṭāderapi 'ghaṭādipadavācyatvaṃ prasajyeta/ tathā\nhi - viśeṣyatāsambandhena\nghaṭapadajanyabodhaviṣayatvaprakārakabhagavadicchāvatvaṃ ghaṭapadaśakyatvamiti\nvaktavyam/ 'ghaṭapadajanyabodhaviṣayo ghaṭo bhavatu' ityākārikāyāṃ\nbhagavadicchāyāṃ ghaṭo viśeṣyaḥ ghaṭapadajanyabodhaviṣayatvaṃ prakāraḥ/\nghaṭapadajanyabodhaviṣayatvaprakārakeśvarecchāyāḥ\nsvanirūpitaviśeṣyatāsambandhena ghaṭe sattvāt ghaṭasya\nghaṭapadaśakyatvam/ īśvarecchāyāśca ekatvāt tasyāḥ\n'paṭapadajanyabodhaviṣayaḥ paṭo bhavatu', 'kuḍyapadajanyabodhaviṣayaḥ\nkuḍyaṃ bhavatu' ityādyākārakatvamapyaṅgīkaraṇīyam/ tathā\nceśvarecchāyāṃ paṭāderapi viśeṣyatvāt\nghaṭapadajanyabodhaviṣayatvaprakārakeśvarecchāyāḥ viśeṣyatāsambandhena\npaṭādāvapi sattvāt paṭāderapi ghaṭapadavācyatvaprasaṅgaḥ/ evaṃ\n'gaṅgāpadajanyabondhaviṣayaḥ pravāho bhavatu',\n'tīrapadajanyabodhaviṣayaḥ tīraṃ bhavatu' ityākārakatāyā\napīśvarecchāyāḥ vaktavyatayā tatra gaṅgāpadajanyabodhaviṣayatvaṃ\nprakāraḥtīraṃ viśeṣyamiti\ngaṅgāpadajanyabodhaviṣayatvaprakārakeśvarecchāyāḥ viśeṣyatāsambandhena\ntīre 'pi sattvāt tīrasyāpi gaṅgāpadavācyatvāt</p>\n\n<p>śaktyaiva gaṅgāpadāt\ntīrasya bodhasambhavena tīre gaṅgāpadasya lakṣaṇā anāvaśyikīti\nlakṣaṇāyāḥ bhaṅgaśca prasajyeteti śaṅkāyāḥ āśayaḥ/</p>\n\n<p>ghaṭapadaboddhavyatvaprakārakatadicchāyā iti/\nghaṭapadajanyabodhaviṣayatvaprakārakeśvarecchāyā ityarthaṃḥ/\nyatastatpadavācyatvamityādi/ viśeṣyatāsambandhena\ntatpadajanyabodhaviṣayatvaprakārakeśvarecchāvattvaṃ na tatpadavācyatvam,\nyena pūrvoktadoṣau syātām/ api tu\ntatpadajanyabodhaviṣayatvaniṣṭhaprakāratānirūpitā yā\nīśvarecchānirūpitā viśeṣyatā tadvattvam\ntatpadajanyabodhaviṣayatvaniṣṭhaprakāratānirūpitaviśeṣyatāsambandhenaneśvarecchāvattvaṃvā\ntatpadavācyatvam/ īśvarecchāyā ekatvena tasyāṃ sarvasya viśeṣyatve\nprakāratve 'pi ca īśvarecchīyā tattatpadārthaniṣṭhā viśeṣyatā\nprakārabhedena bhinnabhinnā bhavati/ evaṃ ca 'ghaṭapadajanyabodhaviṣayo\nghaṭo bhavatu,' 'paṭapadajanyabodhaviṣayaḥ paṭo bhavatu'\nityadyākārakeśvarecchānirūpitā ghaṭaniṣṭhā viśeṣyataiva\nghaṭapadajanyabodhaviṣayatvaniṣṭhaprakāratānirūpitā, na paṭaniṣṭhā\nviśeṣyatā, paṭāṃśe ghaṭapadajanyabodhaviṣayatvasyeśvarecchāyā\nanavagāhanāt/ ataḥ\nghaṭapadajanyabodhaviṣayatvaniṣṭhaprakāratānirūpitaviśeṣyatāsambandhena\nīśvarecchāyāḥ ghaṭe eva sattvāt ghaṭasyaiva ghaṭapadavācyatvaṃ na\npaṭādeḥ/ evaṃ lakṣaṇāsthale 'gaṅgāpadajanyo bodho bhavatu'\n'bodhaviṣayaḥ tīraṃ bhavatu' ityākārakatvameva\nīśvarecchāyāmaṅgīkriyate/\ngaṅgāpadajanyatvaniṣṭhaprakāratānirūpita -\nbodhaniṣṭhaprakāratānirūpita -\nviṣayatva-niṣṭhaprakāratānirūpita-viśeṣyatāsambandhena\nīśvarecchāvattvameva gaṅgāpadavācyatvam/\npūrvapradarśitaviśakalitabhānātmikāyāmīśvarecchāyāṃ\nbodhaniṣṭhaprakāratāyāṃ\ngaṅgāpadajanyatvāniṣṭhaprakāratānirūpitatvaṃnāstīti\nuktasambandheneśvarecchāvattvasya tīre 'bhāvāt gaṅgāpadavācyatvaṃ\ntīrasya nāstīti tīre gaṅgāpadalakṣaṇāyāḥ svīkāryatayā/ na\nlakṣaṇocchedāpattiśceti bhāvaḥ/ tadṛśasya ghaṭapadavācyatvasyeti/</p>\n\n<p>ghaṭapadajanyabodhaviṣaśyatvaniṣṭhaprakāratānirūpitaviśeṣyatāsambandheneśvarecchāvattvarūpasya\nghaṭapadavācyatvasyetyarthaḥ/ nātiprasaṅgaḥ - na paṭasya\nghaṭapadavācyatvaprasaṅgaḥ/</p>\n\n<p>nanu śaktyā yatra\npadārthabodho bhavati tatraiveśvarecchāyāṃ āvaśyakatā/ lakṣaṇatā yatra\nbodhaḥ, tatra neśvarecchāyā āvaśyakatvam/\nśakyasambandhamātrasyaivāpekṣitatvāt/ tathā ca 'gaṅgāpadajanyo bodho\nbhavatu, bodhaviṣayastīraṃ bhavatu', ityadyākārakecchākalpanaṃ mudhā/\ntīrasya gaṅgāpadavācyatvaṃ tu prāguktaprakāreṇaiva vāryate/\nvācyārthaṃpravāhasambandhamātreṇa tīrasya gaṅgāpadalakṣyatvopapatterityata\nāha - saṅkṣepa iti/ kāryasāmānyaṃ prati īśvarecchāyāḥ\nkāraṇatvāt gaṅgāpadāt tīraviṣayakabodhaṃ pratyapi īśvarecchā\nkāraṇamiti vaktavyam/ tatra kimākārā īśvarecchā kāraṇamiti\njijñāsāyāṃ tīrādau gaṅgāpadavācyatvavyavahārābhāvāt\nuktaviśakalitabhānavatī īśvarecchaiva kāraṇamityavaśyavaktavyatvāt\niti bhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>viśiṣṭaśaktisthāpanam</hi></p>\n\n<p>nanu\ngavādipadānāṃ jātāveva śaktiḥ, viśeṣaṇatayā jāteḥ\nprathamamupasthitatvāt/ vyaktilābhastu ākṣepāditi kecit/ tanna -\n'gāmānaya' ityādau vṛddhavyavahāreṇa sarvatrānayanādeḥ vyaktāveva\nsambhavena, jātiviśiṣṭavyaktāveva śaktikalpanāt/</p>\n\n<p><hi rend='bold'>pramāśikā</hi></p>\n\n<p>viśiṣṭe śaktiṃ\nvyavasthāpayituṃ mīmāṃsakamataṃ upanyasya dūṣayatigavādīti/\nviśeṣaṇībhūtajātigrahamantarā viśiṣṭagrahāsambhavena viśiṣṭe\nśaktikalpanaṃ na sambhavati/ ataḥ jātigrahasya prathamamapekṣitatvena\njātāveva śaktikalpanaṃ ucitam lāghavāt ityāha - viśeṣaṇatayeti/\nprathamamupasthitatvāditi/ viśiṣṭagrahāt pūrvamavagatatvādityarthaḥ/\nkathaṃ tarhi vyaktilābha ityata āha - vyaktīti/ ākṣepāditi/\narthāpattipramāṇādityarthaḥ/ vyaktāveva sambhaveneti/\nanupapattipratisandhānaśūnyatādaśāyāmapi vyaktibhānasya\nanubhavasiddhatvena cetyapi bodhyam/ viśiṣṭavyaktāveveti/ evakāreṇa\nkevalajātikalpanavyavacchedaḥ/</p>\n\n<p>atredaṃ\nbodhyam-jāti-tadvaiśiṣṭya-tadāśrayeṣu triṣu śaktiḥ kalpanīyā/\npadārthadvayasambandhasyaiva padadvayasamabhivyāhāralabhyatvenānyasyāśakyasya\nśābdabodhe bhānāsambhavāditi/</p>\n\n<p>navyāstu -\nlakṣyatāvacchedakatvagrahamātreṇa lakṣyatāvacchedakasya yathā śābdabodhe\nbhānaṃ tathā śakyatāvacchedakatvagrahamātreṇa śakyatāvacchedakasyāpi\nśābdabodhe bhānaṃ sambhavatīti śakyatāvacchedake ca śaktiḥ na\nkalpanīyeti vadanti/</p>\n\n<p><hi rend='bold'>bālapriyā</hi></p>\n\n<p>viśiṣṭe śaktiṃ\nvyavasthāpayitumiti/ gavādipadānāṃ gotvādijātiviśiṣṭavyaktau\nśaktiṃ nirdhārayitumityarthaḥ/ viśiṣṭagrahāsambhaveneti/\nviśiṣṭaviṣayakabuddhau viśeṣaṇaviṣayakajñānasya kāraṇatvena\ngotvaviśiṣṭavyaktijñānāt pūrvaṃ gotvarūpaviśeṣaṇajñānaṃ āvaśyakam/\ntathā ca prathamopasthitatvāt lāghavācca jātāveva\nśaktikalpanamucitam, na tu tadviśiṣṭavyaktāviti bhāvaḥ/ jātāveveti/\nevakāreṇa vyaktiṣu śaktivyavacchedaḥ/ lāghavāditi/ vyaktīnāmānantyāt\njāteścaikatvāditi bhāvaḥ/ nanu jātau śaktisvīkāre gavādipadāt\ngotvādijātereva bodhaḥ syāt na tu vyakteḥ/ gopadaśakyatvāt/\ngopadāśakyasyāpi gopadāt bodhāṅgīkāre gopadāt\nghaṭāderapi bodhaḥ syādityaśayena śaṅkate - kathaṃ tarhīti/\narthāpattipramāṇādityartha iti/ jātiviṣayakajñānasya\nvyaktiviṣayakatāniyamāt vyaktibhānaṃ vinā\njātibhānamanupapannamityanupapattipratisandhānarūpārthāpattipramāṇajanyavyaktyupasthityā\ngopadajanyaśābdabodhe vyakterbhānamiti bhāvaḥ/ idamupalakṣaṇam/\ngopadasya govyaktau śaktyabhāve 'pi lakṣaṇā aṅgīkriyate/ ato\nlakṣaṇayā śābdabodhe vyaktibhānamityapi draṣṭavyam/ etena\ngovyaktivācakapadābhāve 'pi arthāpattipramāṇopasthitagovyakteḥ\nśābdabodhe bhānāṅgīkāre padādanupasthitasya\npratyakṣādinopasthitasyāpi ghaṭādeḥ śābdabodhe\nbhānāpattirityapāstam/ anupapattipratisandhāneti/ vyaktibhānaṃ vinā\njātibhānamanupapannamityākārakānupapattipratisandhānaśūnyakāle 'pi\nvyaktibhānasyānubhavasiddhatayā nārthāpattipramāṇāt vyaktibhānam/\nanvayānupapattipratisandhānaśūnyakāle 'pi vyaktibhānasyānubhavasiddhatayā\nna lakṣaṇayā vyaktibhānamityarthaḥ/ kevalajātikalpanavyaccheda iti/\nkevalajātau śaktikalpanasya vyavaccheda ityarthaḥ/</p>\n\n<p>nanu\njātiviśiṣṭavyakttau śaktikalpane jātau, jātivyaktyoḥ yaḥ\nsamavāyarūpaḥ sambandhaḥ tatra ca śaktyabhāvāt kathaṃ gopadajanyabodhe\ngotvajāteḥ gotvasamavāyasya ca bhānopapattiḥ/ śakyatāvacchedakatvāt\nkathañcit gotvabhānopapattāvapi</p>\n\n<p>śakyatānavacchedakasya\nsamavāyasya kathaṃ bhānam/ na cākāṅkṣayā bhānamiti vācyam/ dvābhyāṃ\npadābhyāṃ upasthitayorarthayoḥ yaḥ sambandhaḥ tasya dvābhyāṃ śaktibhyāṃ\nupasthitayorarthayoryaḥ sambandhaḥ tasya vā\nsamabhivyāhārarūpākāṅkṣābhāsyatvāt padārthatadavacchedakayoḥ\nsambandhasyākāṅkṣābhāsyatvānupapatteḥ ityāśaṅkyāha - atredaṃ\nbodhyamityādinā/ tathā ca ghaṭatva-samavāya-ghaṭeṣu triṣu ghaṭapadasyaikā\nśaktiḥ, tathā ca śakyatvāt trayāṇāmapi ghaṭapadajanyabodhe bhānaṃ\nsambhavatīti bhāvaḥ/ padārthadvayasambandhasyaiveti/\npadadvayopasthapyārthadvayasambandho vā bhinnābhyāṃ\nvṛttibhyāmekapadopasthāpyārthadvayasambandho vā padārthadvayasambandha\nityanena vivakṣitaḥ/ evakāreṇa śakya-śakyatāvacchedakayoḥ sambandho\nvyavacchidyate/ padadvayasamabhivyāhāralabhyatveneti/\nāvakāṅkṣābhāsyatvenetyarthaḥ/ anyasyāśakyasyeti/ akāṅkṣayā alabhyasya\nsaṃsargasya śakyatvarahitasya śakyatāvacchedakasya\nghaṭatvādijāteścetyarthaḥ/</p>\n\n<p>navyāstviti/ yathā\ngaṅgāyāṃ ghoṣa ityādau tīre gaṅgāpadasya lakṣaṇāsvīkāre 'pi\ntīratve lakṣaṇāvirahe 'pi tīratvasya lakṣyatāvacchedakatvāt tīratvaṃ\nlakṣyatāvacchedakamityākārakalakṣyatāvacchedakatvaprakārakajñānamātreṇa\nalakṣyasyāpi tīratvasya śābdabodhe bhānam, tathā ghaṭatve\nśaktivirahe 'pi ghaṭatvaṃ\nśakyatāvacchedakamityākārakaśakyatāvacchedakatvaprakārakajñānamātreṇa\nghaṭapadāt ghaṭatvasya bhānaṃ sambhavatīti śakyatāvacchedake ghaṭādau\nśaktiḥ na kalpanīyeti bhāvaḥ/</p>\n\n<p>atra kecit -\nśakyatāvacchedake śaktyasvīkāre pṛthivīpadāt kadācit\naṣṭadravyātiriktadravyatvena kadācidgandhavattvena kadācitpṛthivītvena\nca śābdabodhāpattiḥ/ pṛthivī pṛthivīpadaśakyā itivat\naṣṭadravyātiriktadravyaṃ</p>\n\n<p>gandhavān vā\npṛthivīpadaśakyamityākārasya śaktigrahasya sambhavāt/ tīratvāvacchinne\ngaṅgāpadaśakyasambandharūpalakṣaṇājñānāt tīratvena tīrabodhaḥ,\ngaṅgātīratvāvacchinne gaṅgāpadalakṣaṇājñānāt gaṅgātīratvena\ntīrabodha itivat/ tathā ca lakṣaṇayā\nyatkiñcidekadharmāvacchinnaviṣayaka eva śābdabodha iti yathā na</p>\n\n<p>niyamaḥ tathā\nśakyārthabodhe 'pi niyamo na syāt/ śakyatāvacchedake śaktisvīkāre\ntu pṛthivīpadāt pṛthivītvenaiva śābdabodha iti niyama upapadyate/\nataḥ śakyatāvacchedake 'pi śaktiḥ svīkaraṇīyetyāhuḥ/</p>\n\n<p>taccintyam/\nyaddharmaprakārakaśābdabodha iṣyate\ntaddharmadharmikaśakyatāvacchedakatvaprakārakaśaktijñānameva\ntādṛśaśābdabodhahetuḥ/ śakyatāvacchedakaśca sarvatra\nśakyatvānyūnānatiprasaktaḥ laghureva dharmaḥ, sambhavati\nlaghudharmasyāvacchedakatve gurudharmasya\nsvarūpasambandharūpāvacchedakatvānaṅgīkārāt/ tathā ca\npṛthivītvāpekṣayā aṣṭadravyātiriktadravyatvādergurutvāt na\nśakyatāvacchedakatvam/ atastatra śakyatāvacchedakatvajñānaṃ pramātmakaṃ na\nsambhavatīti na tasya pramātmakaśābdabodhahetutvam/ lakṣaṇāsthale tu\n'tīraṃ pravāhasambandhavat' ityākārakasyeva 'gaṅgātīraṃ\npravāhasambandhavat' ityākārakasyāpi lakṣaṇājñānasyānubhavasiddhatayā\ngurāvapi svarūpasambandharūpalakṣyatāvacchedakatvajñānaṃ\nśābdabodhaheturupeyate/ tathā ca śaktisthale pṛthivītvenaiva śaktyā\npṛthivīpadāt pṛthivībodhaḥ, na tu aṣṭadravyātiriktadravyatvādineti\nniyamaḥ, lakṣaṇāsthale kadācit tīratvena kadācit gaṅgātīratvena\nbodha ityaniyamaścopapadyata iti lakṣyatāvacchedake yathā na lakṣaṇā\ntathā śakyatāvacchedake 'pi na śaktiriti navīnānāmāśayaḥ/ tadetatsarvaṃ\nlakṣyatāvacchedakatvagrahamātreṇa śakyatāvacchedakatvagrahamātreṇa iti\npadābhyāṃ sūcitamiti dhyeyam/</p>\n\n<p><hi rend='bold'>dīpikā</hi></p>\n\n<p><hi rend='bold'>śaktigrahopāyapratipādanam</hi></p>\n\n<p>śaktigrahaśca\nvṛddhavyavahāreṇa/ vyutpitsurbālaḥ 'gāmānaya' iti\nuttamavṛddhavākyaśravaṇānantaraṃ madhyamavṛddhasya pravṛttimupalabhya gavānayanaṃ\nca dṛṣṭvā madhyamavṛddhapravṛttijanakajñānasya anvayavyatirekābhyāṃ\nvākyajanyatvaṃ niścitya 'aśvamānaya, gāṃ badhāna' iti vākyāntare\nāvāpodvāpābhyāṃ gopadasya gotvaviśiṣṭe śaktiḥ, aśvapadasya\naśvatvaviśiṣṭe śaktiriti vyutpadyate/</p>\n\n<p><hi rend='bold'>prakāśikā</hi></p>\n\n<p>śaktigrahaśca\nvṛddhavyavahāreṇeti/ śaktigrahastu vṛddhavyavahārādinā sambhavatītyarthaḥ/\nādinā vyākaraṇādiparigrahaḥ/ ata eva</p>\n\n<p>'śaktigrahaṃ\nvyākaraṇopamānakośāptavākyādvyavahārataśca/</p>\n\n<p>vākyasya\nśeṣādvivṛtervadanti sānnidhyataḥ siddhapadasya vṛddhāḥ//</p>\n\n<p>ityabhiyuktoktiḥ\nsaṅgacchate/ vyākaraṇāt prakṛtipratyayādīnāṃ śaktigrahaḥ/ upamānāt\nśaktigrahastu adhastāddarśitaḥ/</p>\n\n<p>'apyekadantaherambalambodaragajānanāḥ' iti\nkośādekadantādiśabdāḥ gaṇeśatvaviśiṣṭe śaktā ityarthakāt\ngaṇeśatvaviśiṣṭe śaktigrahaḥ/ tatraikadantādiśabdānāmeva padārthatayā\nteṣāṃ vibhinnatvena dvandvopapattiḥ/ 'kokilaḥ pikaśabdavācyaḥ'\nityāptavākyāt pikapadasya kokile śaktigrahaḥ/</p>\n\n<p>vyavahārataḥ śaktigrahaṃ\nupapādayati - vyutpitsuriti/ śaktigrahecchāvānityarthaḥ/ uttamavṛdveti/\nprayojakavṛddhetyarthaḥ/ madhyamavṛddhasyeti/ prayojyavṛddhasyetyarthaḥ/\ngavānayanaṃ dṛṣṭvā pravṛttimupalabhya cetyanvayaḥ/\nupalabhyetyasyānumāyetyarthaḥ/ 'iyaṃ kriyā prayatnapūrvikā\nvilakṣaṇakriyātvāt svīyakriyāvat' ityanumānaprayogo bodhyaḥ/\npravṛttijanakajñānasya - gavānayanagocaraprayatnajanakagavānayanajñānasya/\nvākyasya viśiṣṭer'the śaktirna kalpanīyā, tādṛśārthasya\nsamabhivyāhāralabhyatvāt/ 'ananyalabhyo hi śabdārtha' iti\nnyāyādityabhisandhimāha - aśvamānayetyādi/ āvāpodvāpābhyāmiti/\nāvāpaḥ - saṅgrahaḥ/ udvāpaḥ - tyāgaḥ/ vyutpadyata iti/ vyutpattyāśrayo\nbhavatītyarthaḥ/</p>\n\n<p>vākyaśeṣāt yathā -\n'yavamayaścarurbhavati' ityatra yavaśabdaḥ āryavyavahārāt\ndīrghaśūkaviśiṣṭasya vācakaḥ, mlecchavyavahārāt priyaṅgorvācako\nveti saṃndehe -</p>\n\n<p>'vasante sarvasasyānāṃ\njāyate patraśātanam/</p>\n\n<p>modamānāśca tiṣṭhanti\nyavāḥ kaṇiśaśālinaḥ//'</p>\n\n<p>iti vākyaśeṣāt\ndīrghaśūkaviśiṣṭe śaktinirṇayaḥ/ priyaṅgau tu śaktibhramāt prayogaḥ/</p>\n\n<p>vivaraṇāt yathā-\n'payati pākaṃ karoti' ityatra yatnārthakakarotinā\nsarvākhyātavyākhyānāt ākhyātasya</p>\n\n<p>yatnatvaviśiṣṭe\nśaktigrahaḥ/ prasiddhapadasānnidhyāt śaktigrahastu 'vikasitapadme\nmadhukaraḥ' ityādyagrimagranthena sphuṭībhaviṣyati ityalaṃ pallavitena/</p>\n\n<p><hi rend='bold'>bālapriyā</hi></p>\n\n<p>vṛddhavyavahāreṇeti/ vaddhayoḥ jñānavatoḥ vyavahāraḥ pravṛttiḥ\nśabdaprayogaśca vṛddhavyavahāraḥ/ prakṛtipratyapādīnāmiti/ 'bhū\nsattāyām' ityādivyākaraṇāt bhūprabhṛtīnāṃ prakṛtīnāṃ\nsattādirūpārthe śaktigrahaḥ/ 'laḥ karmaṇi ca bhāve cākarmakebhyaḥ'\nityādivyākaraṇāt pratyayasyārthaṃviśeṣe śaktigrahaḥ/ adhastāddarśita\niti/ pūrvamupamānapariccheda darśitaḥ/ nanu 'apyekadantaheramba'\nityādikośe ekadantaherambādiśabdānāṃ paryāyatvena\nekārthavācakatayā kathaṃ dvandvasamāsaḥ/ padārthabheda eva\ndvandvasamāsāṅgīkārādityatrāha - tatraikadantādīti/ ete śabdāḥ\netādṛśārthabodhakā iti jñāpanārthaṃ hi kośaḥ/ tatraikadantādayaḥ\nśabdāḥ tattadānupūrvīkaśabdarthakā eveti bhāvaḥ/</p>\n\n<p>dīpikāyām\nvyutpitsurbāla ityādi/ kaścit bālakaḥ gavādipadānāṃ kasminnarthe\nśaktiriti jijñāsate/ sa kadācit kenacit prerakeṇa ācāryādināṃ\nśiṣyaṃ prati uktaṃ 'gāmānaya' iti vākyaṃ śṛṇvataḥ śiṣyasya gavānayanaṃ\npaśyati/ tataḥ gavānayanarūpakriyāṃ prati kāraṇabhūtaṃ\nprayatnamanuminoti/ tataḥ kiñcitkriyāviṣayakaprayatnaṃ prati\ntatkriyāviṣayakajñānasya kāraṇatvāt tādṛśajñānaṃ prati\nprayojakavṛddhaprayuktaṃ vākyameva kāraṇamityanvayavyatirekābhyāṃ\nniścinoti/ tataśca prayojyavṛddhasya gokarmakānayanaviṣayakaṃ jñānaṃ\n'gāmānaya' iti vākyajanyamiti niścinoti/ tatra</p>\n\n<p>gopadasya\ngotvaviśiṣṭe śaktiṃ vinā gopadārthasya karmatve 'nvayāsambhavāt\ngopadasya gotvaviśiṣṭe śaktirityapi niścinoti ityanayā rītyā\nvyavahārasya śaktigrāhakatvamiti bhāvaḥ/ pravṛttiśabdaḥ prayatnaparaḥ/</p>\n\n<p>nanu pravṛttijanakasya\ngavānayanaviṣayakajñānasya vākyajanyatvāt vākyasyaiva gokarmakānayane\nśaktiḥ kalpyatāmityatrāha - prakāśikāyām vākyasyeti/ viśiṣṭer'the\niti/ gokarmakatvaviśiṣṭānayanarūpe vākyārthe ityarthaḥ/ tathā ca\npadaśaktyā upasthitānāmarthānāṃ anvayarūpasya vākyārthasya\nsamabhivyāhārarūpākāṅkṣayaiva bhānopapattyā vākyārthe na śaktiriti\nbhāvaḥ/ api ca gopadasyānayanānvitagavi śaktisvīkāre 'gāṃ badhāna'\nityatrāpi tādṛśagobodhopapattiḥ/ evamānayapadasya gokarmakānayane\nśaktisvīkāre 'aśvamānaya' ityatrāpi tadbodhāpattiḥ/ ataḥ gopadasya\ngotvaviśiṣṭe ānayapadasya ānayanatvaviśiṣṭe ca śaktirniścīyate/\nkriyākārakayoranvitatvaṃ tu samabhivyāhāralabhyamityāvāpodvāpābhyāṃ\nsuniścayam/ etadabhiprāyeṇaiva āvāpodvāpopanyāsa iti bhāvaḥ/\nvyutpatyāśrayo bhavatīti/ śaktiniścayavān bhavatītyarthaḥ/</p>\n\n<p>vivaraṇādyatheti/\ntatsamānārthakapadāntareṇa tadarthakathanaṃ vivaraṇam/ 'śaktigrahaṃ\nvyākaraṇopamāna' ityādiślokānuktānāṃ\naṅgulinirdeśapūrvakaśabdaprayogādīnāmapi śaktigrāhakatvaṃ\nmanasikṛtyoktam - alaṃ pallaviteneti/</p>\n\n<p><hi rend='bold'>dīpikā</hi></p>\n\n<p><hi rend='bold'>śabdānāṃ\nsiddhaparatvamapīti nirūpaṇam</hi></p>\n\n<p>nanu sarvatra\nkāryaparatvāt vyavahārasya kāryaparavākya eva vyutpattiḥ na siddhapara\niti cet - na/ 'kāśyāṃ tribhuvanatilako bhūpatirāste' ityādau\nsiddhe 'pi vyavahārāt 'vikasitapadme madhukaraḥ tiṣṭhati' ityādau\nprasiddhapadasamabhivyāhārāt siddhe 'pi madhukarādivyutpattidarśanāt\nca/</p>\n\n<p><hi rend='bold'>prakāśikā</hi></p>\n\n<p>vyavahārasya/\nkāryaparatvāditi yojanā/ kāryaparatvaṃ ca\nkṛtisādhyānayanādirūpakriyātātparyakatvam/ vyutpattiḥ - śaktigrahaḥ/\nvyavacchedyaṃ sphuṭayati - na siddheti/ siddhe 'pi vyavahārāditi/ tathā ca\nsiddhe 'pi śaktigrahastvāvaśyakaḥ/ anyathā tatrānubhavasiddhasya śabdabodhasya\napalāpāpatteriti bhāvaḥ/</p>\n\n<p><hi rend='bold'>bālapriyā</hi></p>\n\n<p>siddhe 'pi śaktigraha\nityatra siddhaśabdaḥ kriyāvyatiriktaparaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>lakṣaṇānirūpaṇam</hi></p>\n\n<p>lakṣaṇāpi\nśabdavṛttiḥ/ śakyasambandho lakṣaṇā/ gaṅgāyāṃ ghoṣa ityatra\ngaṅgāpadavācyapravāhasambandhādeva tīropasthitau tīre 'pi śaktirna\nkalpyate/ saindhavādau lavaṇāśvayoḥ parasparasambandhābhāvāt\nnānāśaktikalpanam/</p>\n\n<p>lakṣaṇā trividhā -\njahallakṣaṇā, ajahallakṣaṇā, jahadajahallakṣaṇā ceti/ yatra\nvācyārthasyānvayābhāvaḥ tatra jahallakṣaṇā/ yathā mañcāḥ krośantīti/ yatra\nvācyārthasyāpyanvayaḥ tatra ajahaditi/ yathā chatriṇo gacchantīti/ yatra</p>\n\n<p>vācyaikadeśatyāgena\nekadeśānvayaḥ tatra jahadajahaditi/ yathā tattvamasīti/</p>\n\n<p><hi rend='bold'>prakāśikā</hi></p>\n\n<p>tīre 'pi śaktirna\nkalpyata iti/ gaṅgāpadasyeti śeṣaḥ/ nanu evaṃ saindhavādipadānāṃ\nnānārthakatvānupapattiḥ, ekatra śaktiḥ anyatra lakṣaṇetyeva nirvāhādata\nāha - saindhavādāviti/ ādinā haryādiparigrahaḥ/ sambandhābhāvāditi/\nsaṃyogādirūpasambandhābhāvādityarthaḥ/\nidamupalakṣaṇam-prasiddhayorarthayoḥ kutra lakṣaṇetyatra\nvinigamakābhāvena ubhayatra śaktikalpanasyāvaśyakateti/</p>\n\n<p>mañcā iti/ mañcapadaṃ\nmañcasthapuruṣe lākṣaṇikam/ vācyāryasya\nkrośanakartṛtvānvayābhāvādityarthaḥ/ vācyārthasyāpīti/ apinā\nlakṣyasamuccayaḥ/ chatriṇa iti/ ekasārthavāhitvena chatryacchatriṣu\ngamanakartṛtvānvayaḥ/ tātparyānupapattireva lakṣaṇābījam/ na ca\nchatrītyasya matubarthakenipratyayāntasya padasamūharūpatvena\ntacchakyāprasiddhyā tatsambandharūpalakṣaṇāyā abhāvena\nkathamidamudāharaṇamiti vācyam/ 'pratipādyasambandha eva lakṣaṇā'\nityetadabhiprāyeṇa tadudāharaṇadānāt/ anyathā 'kākebhyo dadhi\nrakṣyatām' ityādyudāhartavyam/ tatra kākapadasya\nkākataditarasādhāraṇadadhyupavātakatvāvacchinnaparatvāt/</p>\n\n<p>kecittu - chatrapadasya\nekasārthe lakṣaṇā/ taddhitārthaḥ sambandhī/ tathā caikasārthaṃsambandhino\ngacchantītyanvayabodhaḥ ityāhuḥ/</p>\n\n<p>tattvamasīti/\ntatpadavācye sarvajñatvādiviśiṣṭe\ntvaṃpadavācyasyāntaḥ-karaṇādiviśiṣṭasyābhedānvayānupapattyā ubhayatra\nviśeṣaṇāṃśaparityāgaḥ/ tathā ca tatpadalakṣyasya śuddhasya tvaṃpadalakṣyeṇa\nsaha abhedānvayopapattirityabhiprāyaḥ/ idamudāharaṇaṃ tu\njīvabrahmaṇoraikyaṃ bruvatāṃ brahmavādināṃ matābhiprāyeṇa/ naiyāyikamate\ntasyāsaṃmatatvāt/ naiyāyikamatarītyā tu 'sāyam devadatta'\nityādau tattāṃśasya idānīmasambhavāddhānam, idantvāṃśasya\nsambhavādahānamiti jahadajahallakṣaṇāmācakṣate/</p>\n\n<p>pare tu - 'ghaṭo\nnityaḥ' ityādau ghaṭatvasyeva 'so 'yam devadatta' ityādau\ntattāṃśasyopalakṣaṇatayā bhāne na kiñcit bādhakamiti kiṃ\njahadajahallakṣaṇayeti vadanti/</p>\n\n<p><hi rend='bold'>bālapriyā</hi></p>\n\n<p>saṃyogādirūpasambandhābhāvāditi/ tathā ca\nśakyasambandharūpalakṣaṇāyā asambhavāt lavaṇāśvayorūbhayoreva\nsaindhavapadasya śaktirityarthaḥ/</p>\n\n<p>mañcasthapuruṣa iti/\nmañcasthaśiśāviti yuktam, rodanādirūpakrośanakartṛtvasya tatraiva\nsvārasikatvādityāhuḥ/ vācyārthasyeti/ mañcapadaśakyārthasya mañcasya\nsamabhivyāhṛtakrośatipadārthakrośanakartṛtvānvayavirahāt\nanvayānupapattirūpalakṣaṇābījasattvāt - mañcapadasya mañcasthe puruṣe\nlakṣaṇeti bhāvaḥ/ tathā ca yādṛśapade\nvācyārthaviśeṣyaketarapadārthānvayaviṣayakaśābdabodhajanakatvaṃ na\nsambhavati tatra pade jahallakṣaṇā, yā lakṣaṇā vācyārthaṃ tyajati sā\njahallakṣaṇā, jahatī ca sā lakṣaṇā ceti karmadhārayāt/ athavā śakyārthaṃ\njahataḥ tyajataḥ padasya lakṣaṇā jahallakṣaṇeti ṣaṣṭhītatpuruṣaḥ/ yatra\nśakyārtho na parityajyate śakyārthāparityāgena lakṣyārthabodhaḥ tatra\najahallakṣaṇā/ 'yathā chatriṇo gacchanti' iti/ atra chatripadasya\nchatryacchatrighaṭitasamudāye lakṣaṇā/ ekasārthavāhitveneti/\nekasamudāyaghaṭakatvenetyarthaḥ/ tṛtīyāyāḥ vaiśiṣṭyamarthaḥ/ tasya\nchatryacchatriṣvanvayaḥ/ chatripadalakṣyeṣu ekasamudāyaghaṭakatvaviśiṣṭeṣu\nchatryacchatriṣu gamanakartṛtvānvaya iti bhāvaḥ/</p>\n\n<p>nanvanvayānupapattirna\nlakṣaṇāyā bījam/ 'yaṣṭīḥ praveśaya' ityādau yaṣṭipadavācyānāṃ\nyaṣṭīnāmapi\npraveśanakarmatvānvayasambhavenānvayānupapattirūpabījābhāvāt\nyaṣṭipadasya yaṣṭidhare lakṣaṇāyā ayogādityata āha -\ntātparyānupapattireva lakṣaṇābījamiti/ yaṣṭidharatātparyeṇaiva 'yaṣṭīḥ\npraveśaya' iti vākyaprayogāt lakṣaṇānaṅgīkāre</p>\n\n<p>tādṛśatātparyaṃ\nnopapadyeteti lakṣaṇābījaṃ tatrāpyastīti bhāvaḥ/\nekakāreṇānvayānupapattivyavacchedaḥ/</p>\n\n<p>nanu tārkikamate śaktaṃ\npadamiti padalakṣaṇāt chatrin iti vākyameva/ chatrapadasya chatre\nśaktatvāt inipratyayasya sambandhe śaktatvāt\nprakṛtipratyayarūpapadadvayasamūharūpatvāt chatripadasya/ vākye ca\nśaktyabhāvāt vākyaśakyārthāprasiddhyā śakyasambandharūpā lakṣaṇā na\nsambhavati/ tathā ca chatrinnityasya ajahallakṣaṇodāharaṇatvaṃ na sambhavatīti\nśaṅkate-na ca chatrītyasyeti/ matubarthaketi/ sambandhārthaketyarthaḥ/\npratipādyasambandha iti/ bodhyārthasambandha</p>\n\n<p>ityarthaḥ/ tathā ca\nchatrinniti vākyaśakyārthāprasiddhāvapi tādṛśavākyajanyabodhaviṣayo\nyor'thaḥ chatravāniti tatsambandhasya samudāye sattvāt vākye 'pi\nlakṣaṇopapadyata iti bhāvaḥ/ anyatheti/ śakyasambandha eva lakṣaṇeti\nsvīkāra ityarthaḥ/ kākataditareti/ kākataditarabiḍālādisādhāraṇaṃ\nyat dadhināśakatvaṃ tadavacchinne kākapadasya lakṣaṇetyarthaḥ/\ndadhināśakatvena rūpeṇa kākasyāpi bodhāt ajahallakṣaṇātvam/</p>\n\n<p>padalakṣaṇayaiva nirvāhaṃ\nvadatāṃ matamāha - kecittviti/ ekasārtha iti/ ekasamudāyatva\nityarthaḥ/ chatriṇo gacchantītyasya ekasamudāyatvavavanto\ngacchantītyarthaḥ/ samudāyatvaṃ cāpekṣābuddhiviśeṣaviṣayatvam/ atha vā\nchatrapadasya ekasamudāyor'thaḥ, ini pratyayasya\nghaṭakatvarūpasambandhaviśiṣṭor'thaḥ/ āhuḥ ityasvarasodbhāvanam/\ntadbījaṃ tu chatrapadasya chatrighaṭitasamudāyatvārthakatve\nchatrapadajanyaśābdabodhe chatrapadamukhyārthasśya chatrasya mukhyaviśeṣyatayā\nbhānābhāvāt atratyalakṣaṇāyā ajahatsvārthatvānupapattiriti/</p>\n\n<p>atra tatpadavācya\nityādi/ tattvamasītyatra tatpadasya sarvajñatvādiviśiṣṭacaitanyaṃ\nvācyor'thaḥ/ tvaṃpadasya antaḥkaraṇaviśiṣṭacaitanyaṃ vācyor'thaḥ/\nsamānavibhakterabhedor'thaḥ/ sa ca viśiṣṭayorbādhitaḥ/ ataḥ\nvācyārthaikadeśayoḥ sarvajñatva-antaḥkaraṇarūpaviśeṣaṇayoḥ tyāgena\ncaitanyamātraṃ dvābhyāṃ padābhyāṃ lakṣyate/ so 'yaṃ devadatta\nityādāviti/ tatpadasya taddeśatatkālavṛttitvaviśiṣṭor'thaḥ/\nidaṃpadasya etaddeśaitatkālaviśiṣṭor'thaṃḥ/ viśiṣṭayoraikyaṃ ca\nbādhitam/ ataḥ tatpadaśakyārthaviśiṣṭaikadeśasya\ntattaddeśatattatkālavṛttitvarūpaviśeṣaṇasya tyāgena viśeṣye devadatte\ntatpadasya lakṣaṇā/ evaṃ ca yatra viśeṣaṇasya śakyaikadeśasya tyāgena\nviśeṣyasya śakyaikadeśasya bodhastatra jahadajahallakṣaṇetyuktaṃ bhavati/</p>\n\n<p>pare tviti/ yathā\nghaṭo 'nitya ityatra ghaṭatvaviśiṣṭe anityatvaviśiṣṭābhedo na\nsambhavati, ghaṭatve 'nityatvābhāvāditi\nghaṭatvopalakṣite 'nityatvānvayasvīkāreṇopapattiḥ, tathā so 'yaṃ\ndevadatta ityādāvapi tattopalakṣite idantvānvayenopapattyā\njahadajahallakṣaṇā māstviti bhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>gauṇīvyañjanayorvṛtyantaratvakhaṇḍanam</hi></p>\n\n<p>gauṇyapi lakṣaṇaiva\nlakṣyamāṇaguṇasambandhasvarūpā/ yathā agnirmāṇavaka iti/ vyañjanāpi\nśaktilakṣaṇāntarbhūtā, śabdaśaktimūlā, arthaśaktimūlā ca anumānādinā\nanyathāsiddhā/</p>\n\n<p><hi rend='bold'>prakāśikā</hi></p>\n\n<p>gauṇyā\nvṛttyantaratvaṃ nirācaṣṭe - gauṇyapīti/ nanu 'gaṅgāyāṃ ghoṣa'\nityatra tīre śakyasya pravāhasyeva 'agnirmāṇavaka' ityādau\nmāṇavake śakyasya agneḥ sākṣātsambandho na saṃbhavati iti kathaṃ\nlakṣaṇayā nirvāha ityata āha - lakṣyamāṇeti/ lakṣyamāṇo yo guṇaḥ\nśucitvādiḥ tatsambandharūpāṃ ityarthaḥ/ ayamabhiprāyaḥ - śakyasambandho\nhi lakṣaṇā/ sa ca kvacitsākṣātsambandhaḥ, kvacitparamparāsambandhaḥ/ evaṃ ca\nśakyasyāgneḥ svaniṣṭhaśucitvavattvasambandha eva lakṣaṇeti/</p>\n\n<p>ālaṅkārikāḥ\npunarevamāhuḥ - 'tīre ghoṣa' iti śabdaprayoge svāyatte\n'gaṅgāyāṃ ghoṣaḥ' ityananvitābhidhānaṃ\nśaityapāvanatvādipratītyartham/ na ca sā pratītirlakṣaṇayā upapadyate\nkevalatīralakṣaṇayaiva anvayānupapattiparihāre\nśaityapāvanatvādiviśiṣṭalakṣaṇāyāṃ mānābhāvāt/ tasmāt\nvyañjanāvṛttiraṅgīkartavyeti/ tanmataṃ nirasyati -</p>\n\n<p>vyañjanāpīti/\nśaktilakṣaṇāntarbhūteti/ ayambhāvaḥ - nānārthakasthale 'dūrasthā bhūdharā\nramyāḥ' ityādau bhūdharaśabdena parvatānāmiva rājñāmapi śaktyaiva\npratītiḥ sambhavati/ 'gaṅgāyāṃ ghoṣa' ityādau tu\nśaityapāvanatvādiviśiṣṭatīrapratītirapi lakṣaṇāsāmrājyādeva/ tatra\nlakṣaṇākalpikāyāḥ tātparyānupapattereva sadbhāvāt</p>\n\n<p>kiṃ vyañjanayeti/</p>\n\n<p>nanu śabdaśaktimūlāyā\nvyañjanāyā anyathāsiddhatve 'pi arthaśaktimūlāyāstasyā nānyathāsiddhiḥ/\ntathā hi -</p>\n\n<p>'gaccha gacchasi cetkānta panthānaḥ santu te\nśivāḥ/</p>\n\n<p>mamāpi janma tatraiva\nbhūyāt yatra gato bhavān//'</p>\n\n<p>ityādau 'he priya\ntava gamanottaraṃ mama prāṇanāśo bhaviṣyati/ ato na gantavyam'\nityādyartho vyajyate/ na hyatra śaktilakṣaṇābhyāṃ nirvāhaḥ/ itthaṃ ca\nvyañjanāyā āvaśyakatetyata āha - arthaśaktimūlā ceti/ castvarthaḥ/\nanumānādineti/ anumānaprayogastu - 'iyaṃ\nmadīyagamanottarakālikaprāṇaviyogavatī vilakṣaṇaśabdaprayoktṛtvāt'\nityādirūpaḥ/ ādinā saṃbhāvanādi parigrahaḥ/\nutkaṭaikatarakoṭikasaṃśayassambhāvanā/ autkaṭyaṃ ca viṣayatāviśeṣaḥ/\nyadi punarānubhaviko lokānāṃ svarasavāhī 'śabdāt amumarthaṃ\npratyemi' ityanubhavaḥ tadā vaiyañjanikī pratītiḥ\ngīrvāṇaguruṇāpyaśakyavāraṇeti vyañjanāsiddhi niṣpratyūhaiveti\nmantavyam/</p>\n\n<p><hi rend='bold'>bālapriyā</hi></p>\n\n<p>lakṣyamāṇo yo\nguṇa ityādi/ lakṣyamāṇaḥ śakyārthavṛttiryo guṇaḥ\ntatsajātīyaguṇavattvaṃ gauṇīvṛttirityarthaḥ/ agnirmāṇavaka ityatra\nagnipadaśakyārthavahnivṛttiryo guṇaḥ śucitvaṃ\ntatsajātīyaśucitvavān māṇavaka iti bodhaḥ/ nanvetādṛśyāḥ\ngauṇyā vṛtteḥ kathaṃ śakyasambandharūpalakṣaṇāyāmantarbhāva ityatrāha -\nayamabhiprāya iti/ śakyārthapratiyogikaḥ sambandho lakṣaṇā/ sambandhaśca\nsākṣātparamparāsādhāraṇaḥ/ gaṅgāyāṃ ghoṣa ityādau\ngaṅgāpadaśakyārthasya saṃyogarūpaḥ sākṣātsambandhastīre 'sti/\nagnirmāṇavaka ityatra tu śakyārthasyāgneḥ\nsvavṛttiguṇasajātīyaguṇavattvarūpaḥ paramparāsambandhaḥ māṇavake 'sti/\nubhayorapi sambandhayorlakṣaṇātvameveti bhāvaḥ/</p>\n\n<p>vyañjanākhyāmatiriktāṃ\nvṛttiṃ vadatāmālaṅkārikāṇāṃ matamanuvadati - ālaṅkārikāḥ\npunariti/ yadi 'gaṅgāyāṃ ghoṣa' ityādau tīravṛttirghoṣa\nityākārakabodho vivakṣitaḥ, tarhi tīravācakaṃ śabdameva prayuñjīta\ntīre ghoṣa iti/ ghoṣānanvitārthavācakaṃ gaṅgāpadaṃ ca prayuñjīta/\nato 'tra śakyārthavṛttiśaityapāvanatvādirūpor'tho 'pi ghoṣe vivakṣitaḥ/\nsa ca 'tīre ghoṣa' ityato na budhyeta/ gaṅgāpadaprayoge tu\ntatsāmarthyāt gaṅgāpravāhagataśaityapāvanatvādirvyajyata iti vaktuṃ\nśakyate/ na ca gaṅgāpadasyaiva śaityapāvanatvādiviśiṣṭatīre\nlakṣaṇāstu, tathā ca lakṣaṇayaiva śaityapāvanatvādipratītyupapatteḥ\nvyañjanayā na prayojanamiti vācyam/ anvayānupapattirhi lakṣaṇābījam/\nsā ca tīralakṣaṇayaiva parihartuṃ śakyeti śaityapāvanatvādilakṣaṇāyāṃ\npramāṇābhāvāt/ tasmāt vyañjanākhyā atiriktā vṛttiḥ svīkaraṇīyā,\nyā śaktilakṣaṇābhyāmanavagamyamarthaṃ pratyāyayatītyālaṅkārikāṇāṃ</p>\n\n<p>bhāvaḥ/</p>\n\n<p>ayaṃ bhāva ityādi/\n'dūrastho bhūdharo ramya' ityatra bhūdharaśabdavācyasya parvatasya\ndūrasthitasya ramyatvaṃ prakṛtor'thaḥ/ asthiracittatvāt rājāno 'pi\ndūrasthā eva ramyā ityaprakṛtor'tho 'pyatra pratīyate/ sā ca pratītiḥ\nbhūdharaśabdaśaktimūlā/ tathā ca nānārthasthale arthaprakaraṇādinā\nnivāritasyāprakṛtārthasya pratītiḥ yadbalāt bhavati sā\nśabdaśaktimūlāvyañjanā ityālaṅkārikāḥ/ tatra bhūdharaśabdena\nparvatānāmiva rājñāmapi śabdaśaktyaiva pratītisambhavāt nāsti\nvyañjanāyāḥ</p>\n\n<p>āvaśyakateti\nnaiyāyikāḥ/ evaṃ gaṅgāyāṃ ghoṣa ityādau gaṅgāpadasya\nśaityapāvanatvādiviśiṣṭatīre lakṣaṇāṅgīkāreṇaiva\nśaityādipratītirupapadyate/ yadyapyatrānvayānupapattirnāsti, tathāpi\ntātparyānupapattirasti, śaityapāvanatvādibodhatātparyeṇaiva tīrapadaṃ\nparityajya gaṅgāpadaprayogāt tasya tātparyasya lakṣaṇāṃ\nvinānupapatteḥ/ tātparyānupapattireva lakṣaṇābījam\nnānvayānupapattiriti pūrvamevoktaṃ vakṣyati ca dīpikāyām/ tathā ca\nkṛtaṃ vyañjanayeti bhāvaḥ/</p>\n\n<p>śaṅkate - nanviti/\nanyathāsiddhatve 'pi - śaktyā lakṣaṇayā vā gatārthatve 'pi/ arthasāmarthyāt\nyatrārthāntaraṃ pratīyate tatrārthaśaktimūlā vyañjanā/ yathā 'gaccha gacchasi\ncet' ityatra bhartā yatra gacchati tatra deśe nāyikāyāḥ janmakathanena\njanmanaśca maraṇānantarakālikatvena janmarūpapadārthasāmarthyāt\npravāsottarakālikamaraṇarūpor'tho 'bhivyajyate/ tena ca gamanābhāvo\nvyajyate/ asyārthasya padavṛttyā śaktyā lakṣaṇayā vā pratītyasambhavāt\nvyañjanākhyā vṛttiḥ svīkāryetyāśayaḥ śaṅkituḥ/ śiṣṭaṃ spaṣṭam/</p>\n\n<p><hi rend='bold'>dīpikā</hi></p>\n\n<p><hi rend='bold'>lakṣaṇābījanirūpaṇam</hi></p>\n\n<p>tātparyānupapattiḥ\nlakṣaṇābījam/ tatpratītīcchayoccaritatvaṃ tātparyam/ tātparyajñānaṃ ca\nvākyārthajñāne hetuḥ nānārthānu rodhāt/ prakaraṇādikaṃ\ntātparyagrāhakam/</p>\n\n<p><hi rend='bold'>prakāśikā</hi></p>\n\n<p>anvayānupapatteḥ\nlakṣaṇābījatve yaṣṭīḥ praveśaya ityādau lakṣaṇānupapattiḥ/\ntātparyānupapatteḥ tathātve tu tasyāstatrāpi sattvena yaṣṭipadasya\nyaṣṭidhare lakṣaṇā sambhavatītyāśayenāha - tātparyānupapattiriti/\ntatpratītīti/ tīrādirūpārthapratītītyarthaḥ/ nānārtheti/\n'saindhavamānaya' ityādinānārthakasthale saindhavapadasya aśve lavaṇe ca\nśakteḥ tulyatayā śābdabodhe tātparyagrahasya kāraṇatvamantarā\nniyatakāle tattadbodhopapattiḥ nāstīti tatra\ntatkāraṇatvasyāvaśyakatve tadanurodhena sarvatra tadāvaśyakateti bhāvaḥ/\nna caṃ mauniślokādau śābdabodhānupapattiḥ/ tatra niruktatātparyasya\nasattvāditi vācyam, tātparyasya tatpratītīcchārūpatvaparyavasānena tatra\ntādṛśatātparyasya sattvenādoṣāt/ na ca tathāpi\ntatpratītīcchārahitaśukādyuccaritavākyādapi\nśābdabodhasyānubhavikatayā tatrānupapatteḥ parihārāsambhava iti\nśaṅkyam/ tatreśvarecchāmādāyaivānupapatteḥ parihārasambhavāt iti\nśaṅkyam/ tatreśvarecchāmādāyaivānupapatteḥ parihārasambhavāt\nparihārasambhavāt ityalamadhikajalpanena/ prakaraṇādikamiti/ ādinā\n'saśaṅkhacakro hariḥ pūjyaḥ' ityādau hariśabdasya bhagavati\ntātparyanirṇāyakasya 'saśaṅkhacakra' iti viśeṣaṇādeḥ parigrahaḥ/\nkathaṃ prakaraṇādeḥ tātparyagrāhakatvamiti cet - ittham/ 'idaṃ\nsaindhavapadaṃ lavaṇabodhecchayā uccaritam bhojanaprakaraṇe uktatvāt'\niti rītyā gṛhāṇa/</p>\n\n<p><hi rend='bold'>bālapriyā</hi></p>\n\n<p>niyatakāla iti/\nkadācit lavaṇaviṣayakaḥ kadācit aśvaviṣayaka ityevaṃ\nkālavyavasthetyarthaḥ/ tadanurodheneti/ nānārthakasthale śābdabodhe\ntātparyajñānasya kāraṇatvānusāreṇetyarthaḥ/ tadāvaśyakateti/\ntātparyajñānasyāvaśvakatetyarthaḥ/ nanu\ntatpratītīcchayoccaritatvarūpatātparyajñānasya\nśābdabodhahetutvasvīkāre maunikartṛkeṇa vākyabodhakalipyādinā\nyatra śābdabodhastatra tatpratītīcchayoccaritatvarūpatātparyābhāvāt\ntātparyajñānamasambhavīti śaṅkate - na ca mauniślokādāviti/\nmaunikartṛkavākyabodhakalipyādāvityarthaḥ/ nirūktatātparyasya -\ntatpratītīcchayā uccaritatvarūpatātparyasya/ tātparyaṃ\ntatpratītīcchāmātram/ tattu maunināmapyasti/ tajjñānācca lipyāditaḥ\nśābdabodha upapadyata ityāśayena samādhatte - tātparyasyeti/ nanu\ntatpratītīcchāpi na tātparyam/ śukādeḥ tādṛśecchāvirahe 'pi\nśukādyuccāritavākyāt śābdabodhasyānubhavasiddhatvādityāśaṅkate -\nna ca tathāpīti/ īśvarecchāmiti/ śukoccāritādasmādvākyāt\netādṛśārthabodho bhavatu ityākārakeśvarecchaiva tatra tātparyam/\ntajjñānācca śābdabodha iti bhāvaḥ/</p>\n\n<p>nanu\npramājanakaśukavākyādau īśvarecchāyāstātparyatve 'pi bhramajanake\n'vahninā siñcati' ityādiśukavākye īśvarecchāyāstātparyatvaṃ na\nsambhavati, tathā sajīśvarecchāyāḥ visaṃvāditvāpatterityatrāha -\nalamadhikajalpaneneti/ visaṃvādiśukavākye śikṣakasyecchaiva\ntātparyam, ato na doṣa iti bhāvaḥ/</p>\n\n<p>ekārthavācakaśabdaghaṭitavākyāt śābdabodho yatra, tatra\ntātparyajñānasyānupayoge 'pi nānārthakasaindhavādipadaghaṭitāt\n'saindhavamānaya' ityādivākyāt kadācidaśvānayanabodhaḥ\nkadācillavaṇānayanabodhaḥ iti vyavasthāyāḥ tātparyajñānenaiva\nnirvāhāt tātparyajñānasya śābdabodhahetutvamāvaśyakam/\nsaindhavapadasya asminnarthe tātparyamiti jñānaṃ ca prakaraṇādinā bhavatīti\ndīpikāyām</p>\n\n<p>uktam/\ntatrādipadagrāhyamāha - ādineti/ prakaraṇaṃ nāma\nbhojanagamanādiprastāvaḥ/ viśeṣaṇādaiḥ ityādipadane\nābhimukhyādiparigrahaḥ/ bhojanaprakaraṇe uktatvāditi/ yannaivaṃ tannaivaṃ\nyathā pramāṇaprakaraṇe prayuktaṃ saindhavapadamiti śeṣaḥ pūraṇīyaḥ/ iti\nrītyeti/ ityanumānavidhayetyarthaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>arthādhyāhārakhaṇḍanam</hi></p>\n\n<p>'dvāram'\nityādau 'pidhehi' iti śabdādhyāhāraḥ/ nanu arthajñānārthatvāt\nśabdasyārthamavijñāya</p>\n\n<p>śabdādhyāhārāsambhavāt arthādhyāhāra eva yukta iti cet-na/\npadaviśeṣajanyapadārthopasthiteḥ śābdajñāne hetutvāt/ anyathā 'ghaṭaḥ\nkarmatvamānayanaṃ kṛtiḥ' ityatrāpi śābdajñānaprasaṅgāt/</p>\n\n<p><hi rend='bold'>prakāśikā</hi></p>\n\n<p>prābhākaramataṃ\nnirākariṣyamāṇaḥ svasiddhāntaṃ darśayati - dvāramiti/\narthajñānārthatvācchabdasyeti/ śabdajñānasya arthajñānaphalakatvādityarthaḥ/\netāvatā prathamata evārthānusandhāne lāghavamiti sūcitam/ kiṃ ca 'arthaṃ\nbuddhvā śabdaracanā' iti nyāyenārthajñānamantarā\nākāṅkṣādimacchabdānusandhānarūpaśabdādhyāhārasyaivāsambhavena prathamataḥ\narthāndhyāhārasyaivāvaśyakatetyāha-arthamavijñāyeti/\nyathākathañcidupasthitapadārthānāṃ śābdabodhānudayena\npadajanyatatvasyopasthitiviśeṣaṇatāyā āvaśyakatayā\ntādṛśopasthitisampattaye śabdādhyāhāra eva anāyattyā anusartavya\nityāha - padaviśeṣeti/ viśeṣapadasyāpi prayojanaṃ darśayituṃ\n'ghaṭaḥ karmatvam' ityādyanudhāvanam/ tatra\nkarmatvādipadajanyakarmatvādyupasthiteḥ sattve 'pi\nghaṭapadottarāmpadajanyakarmatvādyupasthiterasattvena na siddhāntimate\nśābdabodhaprasaṅga iti bhāvaḥ/ padaviśeṣajanyetyatra vṛttyā\npadaviśeṣajanyetyapi bodhyam/ tena 'ghaṭamānaya' ityādau\nghaṭādipadādākāśāderupasthitāvapi na śābdabodha iti dik/</p>\n\n<p><hi rend='bold'>bālapriyā</hi></p>\n\n<p>arthajñānaphalakatvāditi/\nśābdabodhātmakārthajñānahetutvādityarthaḥ/ iti nyāyeneti/ yathā\nśabdaprayogātmakaśabdaracanāṃ prati arthajñānaṃ kāraṇam, tathā\nśabdānusandhānarūpaśabdādhyāhāraṃ pratyapi arthajñānaṃ kāraṇam/ tataśca\nśabdādhyāhārāt pūrvabhāvinā arthajñānātmakena arthādhyahāreṇaiva\nśābdabodhanirvohe kiṃ śabdādhyāhāreṇeti bhāvaḥ/ yathākathañciditi/\nśābdabodhaṃ prati padārthasmaraṇaṃ kāraṇam/ padārthasmaraṇe\npadajñānajanyatvaṃ viśeṣaṇaṃ deyam/ anyathā yatra padāt na\npadārthasmaraṇam, api tūdbodhakādinā,\ntatrodbodhakādijanyapadārthasmaraṇasya śābdabodhahetutvāpatteḥ/ evaṃ\nca dvāramityādau padajñānajanyapidhānopasthitisampattaye\npadajñānarūpaśabdādhyāhāra evāvaśyaka iti bhāvaḥ/ yathākathañcidityasya\npadajñānātiriktenodbodhakādirūpopāyenetyarthaḥ/\ntādṛśopasthitisampattaya iti/ padajanyapadārthopasthitiniṣpattaya\nityarthaḥ/ anāyatyā - agatyā/ ghaṭādipadāditi/ ghaṭādipadasya\nśabdarūpasyākāśe samavāyasambandhena vidyamānatayā samavāyasya\nghaṭādiśabdaḥ ākāśaśceti dvau sambandhinau/ tatraikasya ghaṭādipadasya\njñānāt aparasya ākāśasya smaraṇaṃ bhavati,\nekasambandhijñānamaparasambandhismārakamiti nyāyāt/ tathā ca\ntādṛśasmaraṇaviṣayasyākāśasya śābdabodhavāraṇāya vṛttyā\npadajñānajanyapadārthasmaraṇaṃ śābdabodhaheturiti vācyam/ vṛttiśca\nśaktilakṣaṇānyatararūpaḥ sambandhaḥ/ ghaṭapadādākāśasmaraṇasya\nghaṭapadavṛttiprayojyatvābhāvāt na tasya śābdabodhahetutvamiti\nbhāvaḥ/ vṛttyā padajñānajanyatvaṃ ca vṛttijñānasahakṛtapadajñānajanyatvam/</p>\n\n<p><hi rend='bold'>dīpikā</hi></p>\n\n<p><hi rend='bold'>padavibhāgaḥ</hi></p>\n\n<p>paṅkajādipadeṣu\nyogarūḍhiḥ/ avayavaśaktiryogaḥ/ samudāyaśaktī rūḍhiḥ/\nniyatapadmatvādijñānārthaṃ samudāyaśaktiḥ/ anyathā kukude 'pi\nprayogaprasaṅgāt/</p>\n\n<p><hi rend='bold'>prakāśikā</hi></p>\n\n<p>yadyapi, padam\ntāvat caturvidham - yaugikam, rūḍham, yogarūḍham, yaugikarūḍham\nceti/ yogo 'vayavaśaktiḥ/ tanmātreṇārthapratipādakamādyam/ yathā\npācakādipadam/ rūḍhiḥ samudāyaśaktiḥ/ tanmātreṇārthapratipādakaṃ\ndvitīyam/ yathā gavādipadam/ yogarūḍhibhyāṃ\nparasparasahakāreṇārthapratipādakaṃ tṛtīyam/ yathā paṅkajādipadam/\nyogaśaktyā samudāyaśaktyā ca parasparasahāyena vibhinnārthapratipādakaṃ\ncaturtham/ yathā udbhitpadam yogena tarugulmādeḥ rūḍhyā tu\nyāgaviśeṣasya ca vācakam/ tathāpi yogarūḍhaṃ</p>\n\n<p>pradarśya tatra\nyogarūḍhyoḥ svarūpapradarśanena tadrītyā anyatrāpi boddhuṃ\nśakyamityabhiprāyeṇa paṅkajādipade yogarūḍhiṃ pradarśaṃyati -\npaṅkajādīti/ yogarūḍhiriti/</p>\n\n<p>yogasahitā\nrūḍhirityarthaḥ/ nanu paṅkajādiśabdeṣvapi yoga evāstu tāvataiva\nnirvāhāt ityāśaṅkya paṅkajaśabdasya padmatvāvacchinne\nvṛttimantarā niyamena padmatvāvacchinnabhānamanubhavasiddhaṃ na\nnirvahatīti</p>\n\n<p>padmatvāvacchinne\nrūḍhirāvaśyikītyāha - niyateti/ niyatapadmatvāvacchinnabhānānubhave\nvipratipannaṃna pratyāha - anyatheti/\nniyatapadmatvāvacchinnabhānopayogisamudāyaśaktyanaṅkīkāra\nityarthaḥ/ prayogeti/ paṅkajapadaprayogetyarthaḥ/</p>\n\n<p><hi rend='bold'>bālapriyā</hi></p>\n\n<p>yogo 'vayavaśaktirityādi/ avayavaśaktimātreṇārthabodhakaṃ padaṃ\nyaugikam/ pācakapade pac aka ityavayadvayamasti/ tatra pacdhātoḥ\npākor'thaḥ, akapratyayasya kartā arthaḥ/ pācakapadena pākakartā budhyate/\navayavārthamātrasyaiva bodhāt pācakapadaṃ yaugikam/ mātrapadena\nyogarūḍhapadavyavacchedaḥ/ samudāyaśaktimātreṇārthabodhakaṃ rūḍham,\nmātrapadenāvayavaśaktivyavacchedadvārā yogarūḍhapadavyāvṛttiḥ/ yathā\ngavādipade samudāyagatā śaktireva vartate/ śaktapadaghaṭitatve sati\nsamāsabhinnatve sati śaktinirūpakatvaṃ yaugikatvam/ yathā pācakapade\npākaśaktapacadhātukartṛśakta-akapadaghaṭitatve sati\npākakartṛtvarūpaikadharmāvacchinnaśaktikatvamastīti samanvayaḥ/\nrūḍhe 'tivyāptivāraṇāya śaktapadaghaṭitatve satīti/\n1samāse 'tivyāptivāraṇāya samāsabhinnatve satīti/ yadyapyevamapi\nyogarūḍhe paṅkajādipade 'tivyāptiḥ prasajati, tathāpi\navayavārthaghaṭitadharmāvacchinnaśaktikatvaṃ</p>\n\n</div>\n<div>\n\n<p>1.\nsamāse 'tivyāptivāraṇāyeti/ na ca samāse śaktyanaṅgīkārāt\nśaktinirūpakatvābhāvāt kathamativyāptiprasaktiriti vācyam/\npācakapadasya yathā pākakartṛtvarūpaikadharmāvacchinnaśaktatvaṃ tathā\nrājapuruṣādisamāsasyāpi\nrājaviśiṣṭapuruṣatvarūpaikadharmāvacchinnaśaktikatvamastītyāśayāt/</p>\n\n</div>\n<div>\n\n<p>śaktinirūpakatvamityanena vivakṣitam/\npākakartṛtvarūpatādṛśadharmāvacchinnaśaktikatvāt pācakapade samanvayaḥ/\npaṅkajapadaṃ tu avayavārthāghaṭitapadmatvāvacchinnaśaktikamiti na\ntatrātivyāptiḥ/ rūḍhatvaṃ tu padāghaṭitatve sati śaktinirūpakatvam/\ngavādipade na śaktaṃ padaṃ ghaṭakamiti padāghaṭitatvamasti,\ngotvāvacchinnaśaktatvācca śaktinirūpakatvamastīti samanvayaḥ/\nyaugike 'tivyāptivāraṇāya satyantam/ apabhraṃśe 'tivyāptivāraṇāya\nviśeṣyam/ śaktapadaghaṭitatve sati\navayavārthāghaṭitadharmāvacchinnaśaktikatvra yogarūḍhatvam/ paṅkajapade\n'paṅka' 'ja' iti śaktapadadvayaghaṭitatvamasti,\navayavārthāghaṭitapadmatvāvacchinnaśaktikatvaṃ cāstīti samanvayaḥ/\n1rūḍhinirūpakatāvacchedakarūḍhyarthatāvacchedakāsamānādhikaraṇadharmāvacch innaśaktapadaghaṭitasamudāyatvavattvaṃ\nyaugikarūḍhatvam/ udbhidādipade\nrūḍhyarthatāvacchedakayāgatvāsamānādhikaraṇordhvabhedanatvāvacchinnaśakta -\nbhid - dhātu - ghaṭitaṃ yāganirūpitarūḍhinirūpakatāvacchedakaṃ yat\nud - bhid - samudāyatvaṃ tadvattvasattvāt samanvayaḥ/ yaugike\npācakādipade 'tivyāptivāraṇāya samudāyatve\nrūḍhinirūpakatācachedakatvaṃ viśeṣaṇam/ rūḍhe\ngavādipade 'tivyāptivāraṇāya śaktapadaghaṭitatvaniveśaḥ/ yogarūḍhe\npaṅkajādipade 'tivyāptivāraṇāya\nrūḍhyarthatāvacchedakāsamānādhikaraṇadharmāṃvicchannaśaktatvaṃ\npadaviśeṣaṇamiti nṛsiṃhaśāstripradarśitaḥ panthāḥ/ yogarūḍhibhyāṃ\nparasparasahakāreṇeti/ yogaśaktyā paṅkajanikartṛ ucyate, rūḍhyā\npadmamucyate/ tābhyāṃ parasparasahakāreṇa paṅkājjāyamānaṃ\npadmamucyate/</p>\n\n<p><hi rend='bold'>dīpikā</hi></p>\n\n<p><hi rend='bold'>anvitaśaktikhaṇḍanam</hi></p>\n\n<p>'itarānvite\nśaktiḥ' iti prābhākarāḥ/ anvayasya vākyārthatayā bhānasambhavāt\nanvayāṃśe 'pi śaktirna kalpanīyeti gautamīyāḥ/</p>\n\n</div>\n<div>\n\n<p>1.\nrūḍhinirūpakatāvacchedakaṃ iti samudāyatve 'nveti/\nrūḍhyarthatāvacchedakāsamānādhikaraṇeti dharmaviśeṣaṇam/</p>\n\n</div>\n<div>\n\n<p><hi rend='bold'>prakāśikā</hi></p>\n\n<p>yadyapi 'kāryānvite\nśaktiḥ' iti prābhākaramatam, tathāpi siddhārthaparavākye\nvyutpattervyavasthāpitatvena tatsādhāraṇyāya tanmataṃ pariṣkṛtya\ndarśayati - itarānvita iti/ anvite śaktiḥ iti tu niṣkarṣaḥ/\nayamabhiprāyaḥ -</p>\n\n<p>kathañcidupasthitānāṃ\npadārthānāṃ śābdabodhavāraṇāya tadviṣayakaśābdabodhaṃ prati\nvṛttijñānajanyatadupasthititvena hetutāyāḥ kalpanīyatayā\nanvayāṃśe 'pi śaktirapekṣitā/ anyathā\ntādṛśasāmānyakāryakāraṇabhāvabhaṅgaprasaṅgāt/ na ca\nsaṃsargaviṣayatābhinnatattadviṣayatāśāliśābdabodhaṃ prati\nvṛttijñānādhīnatattadupasthititvena hetutvamāstām, tathā cānvayāṃśe\nśaktyanaṅgīkāre 'pi na kṣatiriti vācyam/ tathā sati\nkāryatāvacchedakagauravāpatteḥ/ evaṃ ca 'anvito ghaṭo ghaṭapadavācyaḥ'\nityākārakaśaktijñānameva śābdabodhaprayojakamiti/\nkecittu-itarānvite śaktirityasya kāryānvite śaktirityarthaṃ āhuḥ/</p>\n\n<p>sayuktikaṃ\nnaiyāyikamataṃ darśayati - anvayasyeti/ padārthasaṃsargasya\npadasamabhivyāhārabalādeva śābdabodhe bhānasambhavāt\ntādṛśasaṃsargāṃśe 'pi śaktirna kalpanīyeti samuditārthaniṣkarṣaḥ/\nayamāśayaḥtattadviṣayakaśābdabuddhiṃ prati\nvṛttijñānādhīnatattadupasthititvena anugatakāryakāraṇabhāvo na\nsambhavati, śaktilakṣaṇobhayasādhāraṇasya vṛttitvasya durvacatvāt/ api\ntu tacchaktapadajñānajanyatadupasthititvenaikā kāraṇatā/\ntallākṣaṇikapadajñānajanyatadupasthititvena ca aparā kāraṇatā\nsvīkartavyā/ parasparatattadupasthitijanyaśābdabodhe vyabhicāravāraṇāya\nca tattatkāraṇāvyavahitottaratvaṃ tattatkāryatāvacchedakakoṭau\nniveśanīyam/ evaṃ ca vṛttyanupasthitasyāpi padārthadvayasaṃsargasya</p>\n\n<p>śābdabodhopagame\nvyabhicāraprasaktyā darśitadvividhakāryakāraṇabhāvasya niṣpratyūhateti\nkimanvayāṃśe śaktikalpanena/</p>\n\n<p><hi rend='bold'>bālapriyā</hi></p>\n\n<p>nanu\n'itarānvite śaktiḥ iti prābhākarāḥ' ityayuktam/ 'kāryānvite\nśaktiḥ' ityeva tatsiddhāntāt ityāśaṅkyāha - yadyapi kāryānvita\niti/ tathāpīti/ 'kāśyāṃ tribhuvanatikalo bhūpatirāste'\nityādau siddhe 'pyarthe śabdaprayogāt siddhe 'pyarthe padānāṃ śaktigraha\niti pūrvaṃmeva nirūpitatvāt kṛtisādhyakriyānvite śaktiriti na\nyuktamityālocya 'itarānvite śaktiḥ' iti prābhākaraikadeśinaḥ\npariṣkṛtavanta iti tanmatamanūdyata iti bhāvaḥ/ siddhaparavākye 'pi\npadārthasya itarānvitatvamastīti itarānvite śaktirityuktau\nsarvatropapattiriti/ itaraḥ svasamabhivyāhṛtapadārthaḥ tadanvite śaktiḥ\nsamabhivyāhṛtapadārthaśca kāryarūpo vā siddharūpo vā/ itarāṃśasyāpi\npadāntareṇa lābhāt anvite śaktirityeva pariṣkaraṇīyamityāśayenāha\n- anvite śaktiriti/ nanu anvayāṃśasya\nsamabhivyāhārarūpākāṅkṣālabhyatvāt tadaṃśe śaktikalpanamayuktamityataḥ\nanvayāṃśe śaktiṃ vadatāṃ prābhākarāṇāmāśayamudghāṭayati - ayamabhipraya\niti/ kathañcidupasthitānāmiti/\npadavṛttijñānātiriktakāraṇajanyopasthitiviṣayāṇāmityarthaḥ/\npadārthānāmanvayaḥ śābdabodhe bhāṣate/ anvayāṃśe śaktyasvīkāre\nanvayaviṣayakapadaśaktijñānarūpakāraṇābhāvāt anvayaviṣayakaḥ\nśābdabodhaḥ na syāditi bhāvaḥ/ na ceti/ ghaṭamānaya ityatra\nsaṃsargatākhyaviṣayatābhinnā yā ghaṭaniṣṭhaviṣayatā tacchāliśābdabodhaṃ\nprati 'ghaṭaḥ ghaṭapadaśakyaḥ' ityākārakavṛttijñānajanyaghaṭopasthitiḥ\nkāraṇam/ anvayaniṣṭhā yā saṃsargatā tacchāliśābdabodhaṃ prati tu\nśaktijñānajanyā anvayopasthitirnāpekṣitā/ anvayaviṣayakaśābdabodhasya\nsaṃsargatābhinnaviṣayatāśāliśābdabodhatvarūpakāryatāvacchedakānākrāntatvāditi\nbhāvaḥ/ kāryatāvacchedakagauravāpatteriti/\ntadviṣayakaśābdabodhatvāpekṣayā\nsaṃsargatābhinnatadviṣayatāśāliśābdabodhatvasya gurutvāditi bhāvaḥ/\netanmate śaktigrahasyākāramāha - evañceti/ tathā ca ghaṭamānayetyatra\nghaṭakarmatvayoḥ karmatvānayanayoḥ ānayanaloḍarthayoścānvayaḥ\nśābdabodhe bhāsate/ ghaṭaniṣṭhakarmatānirūpakamānayanaṃ kāryamiti\nśābdabodhāt/ tatra ghaṭapadasya ghaṭarūpārthamātre śaktisvīkāre\nghaṭakarmatvayoryaḥ ādheyatvarūpaḥ saṃsargaḥ tadvācakapadābhāvāt tasya\nśābdabodhe bhānaṃ na syāt/ ataḥ ghaṭapadasya\nsvasamabhivyāhṛtāmpadārthakarmatvānuyogikādheyatvarūpasaṃsargaviśiṣṭaghaṭe\nśaktiḥ/ saṃsargaṃviśiṣṭatvaṃ ca ghaṭasya saṃsargapratiyogitvarūpam/ tatra ca\nkarmatvarūpasyetarapadārthasya ampadenaiva lābhāt ananyalabhyasyaiva\nśabdārthatvāt karmatvāṃśe na</p>\n\n<p>ghaṭapadasya śaktiḥ/ evaṃ\nampadasyāpi ghaṭapratiyogikatvopalakṣitānvayaviśiṣṭe karmatve śaktiḥ/\nevaṃ ca ghaṭakarmatvayoḥ saṃsargaḥ ghaṭapada-ampadaśaktibhyāṃ labhya iti\nanvayāṃśaḥ padaśaktyaiva bhāsate/ evaṃ ampadārthakarmatvadhātvarthānayanayoḥ\nsaṃsargo 'pi padadvayaśaktilabhya iti prābhākarāśayaḥ/</p>\n\n<p>naiyāyikāśayamāviṣkaroti - padārthasaṃsargasyetyādinā/\nprābhākaramate 'pi am ghaṭa ityataḥ śābdabodhavāraṇāya\nghaṭapadāvyavahitottaravartyampadatvajñānaṃ śābdabodhakāraṇamityavaśyaṃ\nvācyam/ tathā ca tādṛśakāraṇabalādeva saṃsargāṃśasya śābdabādhe\nbhānasambhave saṃsargeṃ śaktikalpanaṃ nocitam/ ananyalabhyasyaiva\nśabdārthatvāditi bhāvaḥ/ padasamabhivyāhāreti/ padasamabhivyāhāro\nnāma avyavahitottaratvasambandhena padaviśiṣṭapada - tvam/ nanu\ntadviṣayakaśābdabodhaṃ prati vṛttijñānajanyatadviṣayakopasthitiḥ\nkāraṇamiti kāryakāraṇabhāvasya yathākathañcidupasthitapadārthāṃnāṃ\nśābdabodhe bhānavāraṇāya svīkāryatayā vṛttyānupasthitasya saṃsargasya\nśābdabodhe kathaṃ bhānam/ tathā sati uktakāryakāraṇabhāve\nvyatirekavyabhicāraprasaṅgāt ityato naiyāyikānāṃ bhāvaṃ\nspaṣṭīkaroti - ayamāśaya ityādinā/ tathā ca pūrvoktaḥ\nsāmānyakāryakāraṇabhāvaḥ na sambhavati, śaktilakṣaṇobhayasādhāraṇasya\nvṛttitvasya durvacatvāt/\natastadarthaviṣayakaśaktijñānajanyatadarthopasthitiḥ\ntadarthaviṣayakaśābdabodhe kāraṇam/\ntadarthiviṣayakalakṣaṇājñānajanyatadarthopasthitiḥ\ntadarthaviṣayakaśābdabodhe kāraṇamiti kāryakāraṇabhāvadvayaṃ\nkalpanīyam/ evamapi yatra ghaṭaviṣayakaśaktijñānajanyaghaṭopasthityā\nghaṭaviṣayakaśābdabodhaḥ tatra\nghaṭaviṣayakalakṣaṇājñānajanyaghaṭopasthitirūpakāraṇābhāvāt yatra\nlakṣaṇājñānajanyaghaṭopasthityā śābdabodhaḥ tatra\nśaktijñānajanyatadupasthitirūpakāraṇābhāvācca kāraṇābhāve 'pi\nkāryotpattirūpaḥ vyatirekavyabhicāro bhavatīti tadvāraṇāya\nkāryatāvacchedakakoṭāvavyavahitottaratvaṃ niveśya\ntadviṣayakaśaktijñānajanyatadupasthityavyavahitottaraśābdabodhaṃ</p>\n\n<p>prati\ntadviṣayakalakṣaṇājñānajanyatadupasthitiḥ kāraṇamiti kāryakāraṇabhāvo\nvaktavyaḥ/ lakṣaṇājñānādhīnaśābdabodhasya</p>\n\n<p>śaktijñānajanyopasthityavyavahitottaratvarūpakāryatāvacchedakānākrāntatayā\ntatra śaktijñānajanyopasthityabhāve 'pi na vyatirekavyabhivāraḥ/\nkāraṇābhāve 'pi tatkāryatāvacchedakaviśiṣṭasyotpattāveva\nvyatirekavyabhicāradoṣāt/ tathā ca anvayaviṣayakaśābdabodhasya\nśaktilakṣaṇājñānajanyopasthityuttaratvābhāvena\ndvividhakāryatāvacchedakānākrāntatayā tatra dvividhakāraṇābhāve 'pi na\nvyatirekavyabhicāraprasaṅgaḥ/ ataḥ kāryakāraṇabhāve vyabhicārabhiyā\nnānvayāṃśe śakti kalpanīyeti bhāvaḥ/</p>\n\n<p>vṛttitvasya\nduvacatvāditi/ na ca śaktilakṣaṇānyataratvameva vṛttitvaṃ suvacamiti\nvācyam/ tadbhinnabhinnatvaṃ hyanyataratvam/ tathā ca\nbhedadvayāvacchinnabhedavatvaṃ tat/ bhedadvayatvaṃ ca\nekabhedaviśiṣṭāparabhedatvam/ tathā ca bhedayorviśeṣyaviśeṣaṇabhāve\nvinigamanāvirahāt\nśaktibhedaviśiṣṭalakṣaṇābhedāvacchinnapratiyogikabhedavattvaṃ vā\nlakṣaṇābhedaviśiṣṭaśaktibhedāvacchinnapratiyogitākabhedavattvaṃ vā\nlakṣaṇābhedaviśiṣṭaśaktibhedāvacchinnapratiyogitākabhedavattvaṃ vā\nanyataratvamityatra vinigamanāviraheṇa tadubhayāvacchinnavṛttijñānasya\nkāraṇatādvayaṃ kalpanīyamiti ekakāryakāraṇabhāvo na sambhavati\nityāśayāt/ tathā ca anvayāṃśaḥ ākāṅkṣālabhya eveti sthitam/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>ākāṅkṣādinirūpaṇam</hi></p>\n\n<l rend='bold'>AnTs_60 ākāṅkṣā yogyatā saṃnidhiś ca vākyārthajñānahetuḥ / padasya padāntaravyatirekaprayuktānvayānanubhāvakatvam ākāṅkṣā / arthābādho yogyatā / padānāmavilambenoccāraṇaṃ saṃnidhiḥ //</l>\n\n<l rend='bold'>AnTs_61 ākāṅkṣādirahitaṃ vākyam apramāṇam / yathā gaur aśvaḥ puruṣo hastīti na pramāṇam ākāṅkṣāvirahāt / agninā siñced iti na pramāṇaṃ yogyatāvirahāt / prahare prehare'sahoccāritāni gām ānayetyādipadāni na pramāṇaṃ saṃnidhyabhāvāt //</l>\n\n<p>ākāṅkṣā yogyatā\nsannidhiśca vākyārthajñānahetuḥ/ padasya\npadāntaravyatirekaprayuktānvayānanubhāvakatvamākāṅkṣā/ arthābādho\nyogyatā/ padānāmavilambenocchāraṇaṃ sannidhiḥ/ ākāṅkṣādirahitaṃ\nvākyaṃ na pramāṇam/ yathā gauraśvaḥ puruṣo hastī iti vākyaṃ na\npramāṇam/ ākāṅkṣāvirahāt/ agninā siñcatīti vākyaṃ na pramāṇam/\nyogyatāvirahāt/ prahare prahare 'sahoccaritāni gāmānaya\nityādipadāni na pramāṇaṃ sānnidhyābhāvāt/</p>\n\n<p><hi rend='bold'>dīpikā</hi></p>\n\n<p>ākāṅkṣeti/\nākāṅkṣādijñānamityarthaṃḥ/ anyathā ākāṅkṣādibhramāt śābdabhramo na\nsyāt/ ākāṅkṣāṃ lakṣayati - padasyeti/ yogyatālakṣaṇamāha - artheti/\nsannidhilakṣaṇamāha - padānāmiti/ avilambena padārthopasthitiḥ\nsannidhiḥ/ uccāraṇaṃ tu tadupayogitayoktam/ gauraśva iti/ ghaṭaḥ\nkarmatvamityapi anākāṅkṣodāharaṇaṃ draṣṭavyam/</p>\n\n<p><hi rend='bold'>prakāśikā</hi></p>\n\n<p>ākāṅkṣādirahitapadasamudāyāt śābdabodhavāraṇāya\nākāṅkṣādeḥ śābdabodhahetutvaṃ abhihitaṃ mūlakṛtā/ tacca\nnavīnamate na sambhavatīti tajjñānasya hetutāmāha -\nākāṅkṣādijñānamiti/ ādinā yogyatāparigrahaḥ/ anyathā</p>\n\n<p>- ākāṅkṣāde\nśābdabodhahetutve/ mūle madasyetyādi/ yatpadasya\nyatpadābhāvapaprayuktamanvayabodhājanakatvaṃ tatpadasamabhivyāhṛtatatpadatvaṃ\nākāṅkṣetyarthaḥ/ prayuktatvaṃ ca 'kāraṇābhāvātkāryābhāvaḥ' iti\npratītisākṣikaḥ svarūpasambandhaviśeṣaḥ/ ajanakatvāntaṃ paricārakam/\nekapadārthe 'parapadārthavattvaṃ yogyateti mate\nsaṃśayaniścayasādhāraṇatattajñānatvāvacchinnaṃ śābdadhīhetuḥ/\nbādhaniścayābhābo yogyateti navīnamate tu svarūpasatyeva yogyatā\ntaddheturiti dik/</p>\n\n<p><hi rend='bold'>bālapriyā</hi></p>\n\n<p>tacca navīnamate na sambhavatīti/\nākāṅkṣāyāḥ śābdabodhahetutve yatra ākāṅkṣā nāsti, paraṃ tu\nākāṅkṣā astīti bhramo 'sti tatra śābdabodha iṣyamāṇo na syāt/\nākāṅkṣājñānasya hetutve tu ākāṅkṣāvirahe 'pi\ntadviṣayakabhramātmakajñānāt śābdabodha upapadyata iti bhāvaḥ/ evaṃ\nyogyatāyāḥ śābdabodhahetutve yogyatāvirahe 'pi\nyogyatābhramācchābdabodho na syāt/ ato yaugayatājñānasya\nśābdabodhahetutvu vaktavyamiti bhāvaḥ/ yatpadasyeti/ yatpadasya\nghaṭapadasya ampadābhāvaprayuktaṃ ghaṭaniṣṭhaṃ karmatvaṃ\nityākārakaśābdabodhājanakatvamiti ghaṭapadasya\nampadasamabhivyāhṛtatvaṃ ākāṅkṣā/ kāraṇābhāvāt kāryābhāva iti/\nampadarūpakāraṇābhāvāt śābdabodharūpakāryābhāva ityarthaḥ/\najanakatvānta paricāyakamiti/ tathā ca\ntatpadasamabhivyāhṛtatatpadatvamevākāṅkṣā/\nkīdṛśapadasamabhivyāhṛtakīdṛśapadatvamiti jijñāsāyāṃ yatpade 'sati\nyatpadaṃ na bodhajanakaṃ tatsamabhivyāhṛtatvamiti</p>\n\n<p>jñāpanāya\najanakāntamuktam na tu tadapi lakṣaṇaghaṭakam, prayojanābhāvāditi\nbhāvaḥ/ paricāyakatvaṃ ca lakṣaṇāghaṭakatve sati\nlakṣaṇaghaṭakapadārthajñāpakatvam/ ekapadārtha ityādi/\nsvaghaṭakaikapadapratipādyarthaviśiṣṭāparapadārthapratipādakatvaṃ yogyatā/\nsvaṃ payasā siñcatīti vākyam tadghaṭakamekapadaṃ payaseti padaṃ\ntatpratipādyor'thaḥ payaḥ karaṇakatvaṃ tadviśiṣṭe 'parapadārthaḥ sekaḥ\ntatpratipādakatvaṃ payasā siñcatīti vākye 'stīti tādṛśavākyasya\nyogyatā/ etādṛśayogyatāviṣayakaṃ saṃśayātmakaṃ niścayātmakaṃ vā\njñānaṃ śābdabodhahetuḥ/ ekapadārthe\naparapadārthavattvābhāvarūpabādhaviṣayakaniścayābhāvo yogyateti\nnavyamate tu bādhiniścayābhāvarūpayogyatā pratibandhakābhāvavidhayā\nsvarūpataḥ satī hetuḥ na tu tādṛśayogyatājñānaṃ kāraṇamiti bhāvaḥ/</p>\n\n<p>nanvekapadārthe 'parapadārthavattvaṃ yogyateti pakṣe yatra\nvākyārtho 'pūrvaḥ tatra pūrvaṃ tādṛśayogyatājñānasyāsaṃbhavaḥ/\nbādhaniścayābhāvo yogyateti mate tasya śābdabuddhiṃ prati\nkāraṇatvakalpanamanāvaśyakam/ tadvattabuddhiṃ prati tadabhāvavattāniścayaḥ\npratibandhaka iti sāmānyapratibadhyapratibandhakabhāvenaiva nirvāhāt\nityata āha - digiti/ tatadvākyaghaṭakatattatpadārthasmaraṇe sati\nkvacinniścayarūpaṃ kvacitsaṃśayarūpaṃ vā yogyatājñānaṃ sambhavati/\nbhūtale ghaṭa iti prātyakṣikaniścayottaraṃ jāyamāne śābdabodhe\ntādṛśaprātyakṣikaniścayātmakaṃ yogyatājñānaṃ kāraṇam/ yatra tu\nvākyārtho 'pūrvaḥ 'nadyāstīre pañca phalāni santi' itayādau tatra\nsaṃśayātmakaṃ yogyatājñānaṃ kāraṇam/ ataḥprathamapakṣe na doṣaḥ/\ntadvattājñānasāmānye tadabhāvaniścayatvena sāmānyapratibandhakatā na\nsambhavati/ ghaṭābhāvavat bhūtalamiti niścayottaramapi\n'ghaṭaprakārakabhūtalaviśeṣyakacākṣuṣaṃ me jāyatām' iti\nicchābalāt ghaṭavadbhūtalamiti cākṣuṣajñānotpattyā\nvyabhicāraprasaṅgāt/ api tu\ntadviṣayakacākṣuṣecchāvirahaviśiṣṭatadabhāvaniścayatvena viśiṣyaiva\npratibadhyapratibandhakabhāvo vaktavyaḥ/ āhāryānumiteranaṅgīkārāt\nanumitiṃ prati tadabhāvaniścayapratibandhakatāyāṃ icchāviraho na\nniveśyata iti tatprakārakānumitiṃ prati\ntadabhāvaniścayapratibandhakatāyāṃ icchāviraho na niveśyata iti\ntatprakārakānumitiṃ prati tadabhāvaprakārakaniścatvena pṛthageva\npratibandhakatā/ evameva śābdabodhe 'pi pṛthageva pratibandhakatvaṃ\nkalpanīyamiti bādhaniścayābhāvarūpayogyatāyāḥ\nśābdabodhakāraṇatvamavaśyakalpanīyamiti/ dvitīyapakṣe 'pi na doṣa\niti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<l rend='bold'>AnTs_62 vākyaṃ dvividham / vaidikaṃ laukikaṃ ca / vaidikam īśvaroktatvāt sarvam eva pramāṇam / laukikaṃ tv āptoktaṃ pramāṇam / anyad apramāṇam //</l>\n\n<l rend='bold'>AnTs_63 vākyārthajñānaṃ śabdajñānam / tatkaraṇaṃ śabdaḥ //</l>\n\n<p>vākyaṃ dvividham -\nvaidikaṃ laukikaṃ ceti/ vaidikaṃ īśvaroktatvāt sarvamapi\npramāṇam/ laukikaṃ tu āptavākyaṃ pramāṇam/ anyadapramāṇam/\nvākyārthajñānaṃ śābdajñānam/ tatkaraṇaṃ śabdaḥ/ evaṃ yathārthānubhavo\nnirūpitaḥ/</p>\n\n<p><hi rend='bold'>iti tarkasaṅgrahe\nśabdaparicchedaḥ</hi></p>\n\n<p><hi rend='bold'>dīpikā</hi></p>\n\n<p>vākyaṃ vibhajate -\nvākyamiti/ vaidikasya viśeṣamāha - vaidikamīśvaroktatvātaditi/</p>\n\n<p><hi rend='bold'>vedapauruṣeyatvam</hi></p>\n\n<p>nanu vedasya\nanāditvāt kathamīśvaroktatvamiti cet - na/ 'vedaḥ pauruṣeyaḥ\nvākyasamhatvāt bhāratādivat' ityanumānena pauruṣeyatvasiddheḥ/\nna ca smaryamāṇakartṛkatvamupādhiḥ, gautamādibhiḥ śiṣyaparamparayā\nvede 'pi sakartṛkatvasmaraṇena sādhanavyāpakatvāt/\n'tasmāttepānāttrayo vedā ajāyanta' iti śruteśca/</p>\n\n<p>nanu varṇāḥ nityāḥ, sa\nevāyaṃ gakāra iti pratyabhijñābalāt/ tathā ca katha vedasya\nanityatvam iti cet - na/ 'utpanno gakāraḥ, vinaṣṭo gakāraḥ'\nityādipratītyā varṇānāmanityatvāt, 'so 'yaṃ gakāraḥ' iti\npratyabhijñāyāḥ 'seyaṃ dīpajvālā' itivat sājātyāvalambanatvāt/\nvarṇānāṃ nityatve 'pyānupūrvīviśiṣṭavākyasya atityatvācca/ tasmāt\nīśvaroktāḥ vedāḥ/</p>\n\n<p><hi rend='bold'>prakāśikā</hi></p>\n\n<p>mīmāṃsakaḥ śaṅkate - nanviti/ vedasya\nīśvaroktatvaṃ anumānena vyavasthāpayati - veda iti/ nanu\n'aṣṭādaśapurāṇānāṃ kartā satyavatīsutaḥ' ityādi pramāṇabalena\nbhāratādau kartā upalabhyate/ na hi tathā vede/ tathā ca\nsmaryamāṇakartṛkatvasya bhāratādau sādhyavyāpakatvena pakṣe\nsādhanāvyapakatvena ca upādhitvāt kathamidamanumānaṃ</p>\n\n<p>sādhakaṃ\nbhevadityāśaṅkate - na ceti/ gautamādibhiḥśiṣyaparamparayā vede\nkartuṃrūpadeśe vivadantaṃ pratyāha - tasmāditi/</p>\n\n<p>sa evāya gakāra iti/\natra etatkālikagakāre pūrvakālikagakārābhedo bhāsate/ sa ca\nvarṇānāmanityatve na sambhavatīti bhāvaḥ/ anityatvāditi/ tarhi\npratyabhijñāvirodha ityata āha - so 'yamiti/\nutpattivināśapratyayayoranyārthakatvakalpanāpekṣayā tatpratyayasya\ntathātvakalpane lāghavamiti hadayam/ 'agnimīle' ityādau ānupūrvīṃ\n- ākārottaragakārottaranatvādirūpā/\ntatrottaratvamavyavahitottarakṣaṇavṛttitvaṃ vācyam/ itthaṃ ca varṇanāṃ\natityatvānaṅgīkāre 'pyanityakṣaṇaghaṭitāyā ānupūrvyā anityatvāt\ntadviśiṣṭavākyasamudāyatmakavedasya tvadabhimatamanityatvaṃ na\nsidhyatīti varṇānāmanityatvamevocitamityāha-varṇānāmiti/</p>\n\n<p><hi rend='bold'>bālapriyā</hi></p>\n\n<p>mīmāṃsaka iti/\nvedāpauruṣeyatvavādīti śeṣaḥ/ vyavasthāpayatīti/ sādhayatītyarthaḥ/\ndīpikāyām pauruṣeyatvasiddheriti/ tathā coktānumānena vedānāṃ\npuruṣanirmitatvasiddhyā anāditvamasiddham/ ato 'nāditvāt\nkathamīśvaroktatvamiti śaṅkāyā nāvasara iti bhāvaḥ/\nupādhitvāditi/ yatrayatra pauruṣeyatvaṃ bhāratādau tatra\nsmaryamāṇakartṛkatvamastīti smaryamāṇakartṛkatvasya\npauruṣeyatvarūpasādhyavyāpakatvam - yatra sādhanaṃ vākyasamūhatvamasti\npakṣe vede tatra smaryamāṇakartṛkatvaṃ nāstīti tasya\nsādhanāvyāpakatvam/ ataḥ smaryabhāṇakartṛkatvamupādhiriti uktānumānaṃ\nsopādhikatvāt duṣṭamiti kathaṃ pauruṣeyatvasādhakamityarthaḥ/\ngotamādibhiriti/ gotamaḥ svaśiṣyāya vedāḥ sakartṛkā\nityupadideśa, so 'pi svaśiṣyāya tathopadideśetyevaṃ\nśiṣyaparamparayā gautamīyāḥ vedānāṃ sakartṛkatvaṃ smaranti/ tathā ca\nsmaryamāṇakartṛkatvasya pakṣavṛttitayā sādhanāvyāpakatvābhāvāt\nnopādhitvamiti dīpikoktaṃ na saṅgacchate/ gotamādayaḥ\ntathopadidiśurityatra pramāṇābhāvāt iti śaṅkāyā arthaḥ/\ntasmāditīti/ tepānāt tapaḥ kurvata īśvarāt trayo vedā\najāyanteti śrutyarthaḥ/ tathā ca anayā śrutyaiva\nvedānāmīśvarasṛṣṭatvarūpaṃ pauruṣaiyatvaṃ pramitamiti anumānasya\nnāpekṣeti bhāvaḥ/</p>\n\n<p>anityatve na\nsambhavatīti/ yadi varṇāḥ utpattivināśavantaḥ tarhi\npūrvakālikagakārasya naṣṭatvāt etatkālikagakāre tadabhedāvagāhinī\npratyabhijñā na saṅgaccheteti bhāvaḥ/ nanu\nvarṇānāmutpattivināśāvagāhipratītibalāt utpattivināśavattve siddhe\npūrvottarakālikagakārayorabhedāsambhavāt 'so 'yaṃ gakāraḥ' iti\npratyabhijñā nābhedamavagāhate/ api tu tajjātīyatvam/\npūrvakālikagakāravṛttigatvajātimān etatkālikagakāra iti\npratijñāyā arthaḥ iti dīpikoktaṃ na yujyate/ 'so 'yaṃ gakāra' iti\npratyabhijñayā gakārayorabhede siddhe tadvirodhāt 'utpanno gakāraḥ,\nvinaṣṭo gakāra' iti pratītiḥ na gakāre utpattiṃ vināśaṃ vā\navagāhate, api tu varṇavyañjakavāyuviśeṣasaṃyogādigatasya\nutpattervināśasya ca varṇe āropamātramityapi vaktuṃ śakyatvāt/ atha vā\nutpanna ityasya abhivyakta iti vinaṣṭa ityasya nābhivyakta iti\ncārtha ityapi vaktuṃ śakyatvāt/ tathā ca varṇanityatvaṃ\nnirbādhamityāśaṅkyāha - utpattivināśapratyayayoriti/ utpanno\ngakāraḥ vinaṣṭo gakāraḥ iti pratītyorityarthaḥ/\nanyārthakatvakalpaneti/ abhivyaktyādyarthakatvakalpanamapekṣyetyarthaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>smṛtyācārayoḥ\nprāmāṇyam</hi></p>\n\n<p>manvādismṛtīnāṃ\nācārāṇāṃ ca vedamūlakatayā prāmāṇyam/ smṛtimūlavākyānāṃ\nidānīmanadhyayanāt tanmūlabhūtā kācit śākhā utsanneti kalpyate/\nnanu paṭhyamānavedavākyotsādanasya kalpayitumaśakyatayā\nviprakīrṇavādasyāyuktatvāt nityānumeyo vedo mūlamiti cet -\nna/ tathā sati kadāpi varṇānupūrvījñānābhāvena bodhakatvāsambhavāt/</p>\n\n<p><hi rend='bold'>prakāśikā</hi></p>\n\n<p>yadyapi smṛtyādīnāṃ\nāptoktatvādeva pramāṇatvaṃ sidhyati tatkartṛmanvādīnāmāptatvāt,\ntathāpi teṣāmāptatve vipratipannaṃ pratyāha - manvādīti/\nācārāṇāmiti/ ācārapratipādakaśiṣṭavākyānāmityarthaḥ/ etena\npramāṇavibhāgavyāghātaśaṅkā nirastā/ vedārthaṃ jñātvaiva manvādibhiḥ\ntadarthakasmṛtyādīni viracitāni/ atasteṣāṃ prāmāṇyamiti mana si\nkṛtvāha - vedamūlakatayeti/ nanu tarhi sa vedaḥ kuto nopalabhyata\nityata āha - smṛtimūleti/</p>\n\n<p>tanmūletyādi/\nsmṛtyādimūlabhūtā kācit śākhā pāṭhataḥ paribhraṣṭetyanumīyata\nityarthaḥ/ vākyotsādanasya - vākyocchedasya/ nanu\nsamānānupūrvīkavedapāṭhasya saṃpradāyasiddhatvāt tādṛśavede\nkatipayavākyocchedasya kalpayitumaśakyatve 'pi paṭhyamānaveda eva\nviśakalitatayā vidyamānavākyānāṃ smṛtimūlatvamastītyatāha -\nviprakīrṇeti/ ayuktatvāditi/ smṛtyādisamānārthakavākyānāṃ\npaṭhyamānavede 'nupalambhāditi bhāvaḥ/ nityānumeya iti/\nnityo 'numeyarūpa ityarthaḥ/ varṇānupūrvījñānābhāveneti/\ntādṛśajñānasyāpiśābdabodhahetutvāt/ anyathā nadīdīnādiśabdaiḥ\narthaviśeṣabodhānāpattiriti bhāvaḥ/</p>\n\n<p><hi rend='bold'>bālapriyā</hi></p>\n\n<p>nanu ācārasya\nvedamūlakatayā pramāṇatvāṅgīkāraṃ kṛtirūpasyācārasya vibhakteṣu\npratyakṣādiṣu caturṣu pramāṇeṣvanantargatatayā atiriktapramāṇatvāpattau\ncaturdhā pramāṇavibhajanamasaṅgatamityato vyācaṣṭai -\nācārapratipādaketi/ ācārasya anuṣṭhānasya bodhakāni yāni\nśiṣṭānāṃ vākyāni teṣāmityarthaḥ/ eteneti/\nācārapadasyoktavākyaparatayāvyākhyānenetyarthaḥ/ vedārthaṃ jñātvaiveti/\ntathā ca vedārthajñānapūrvakaṃ viracitatvaṃ vedārthajñānajanyatvaṃ vā\nvedamūlakatvamityuktaṃ bhavati/</p>\n\n<p><hi rend='bold'>dīpikā</hi></p>\n\n<l rend='bold'>śabdasyānumānāntarbhāvaravaṇḍanam/</l>\n\n<p>nanu 'etāni\npadāni smāritārthasaṃsargavanti ākāṅkṣādimatpadakadambakatvāt\ngāmānaya daṇḍeneti madvākyavat' ityanumānādeva\nsaṃsargajñānasambhavāt śabdo na pramāṇāntaramiti cet - na/\nanumityapekṣayā vilakṣaṇasya śābdajñānasya 'śabdātpratyemi'\nityanuvyavasāyasākṣikasya sarvasaṃmatatvāt/</p>\n\n<p><hi rend='bold'>prakāśikā</hi></p>\n\n<p>śabdasya pṛthak\npramāṇatvamanaṅgīkurvatāṃ vaiśeṣikāṇāṃ mataṃ dūṣayitumupanyasyati\n- nanvetānītyādinā/ etāni padāni - ghaṭamānaya ityādipadāni/\nsmāritārthasaṃsargavantīti/ smāritārthasaṃsargajñānapūrvakāṇītyarthaḥ/\nsaṃsarge tātparyaviṣayatvaṃ niveśanīyam/ tena saṃsargāntaramādāya\nnārthāntaratā/ ākāṅkṣādītyādinā yogyatāsatyoḥ parigrahaḥ/\nākāṅkṣādirahite padakadambake vyabhicāravāraṇāya ākāṅkṣādīti/\nsarvasaṃmatatvāditi/ tathā ca kāryavailakṣaṇyānurodhena śabdaḥ\npramāṇāntaraṃ iti bhāvaḥ/</p>\n\n<p><hi rend='bold'>bālapriyā</hi></p>\n\n<p>smāritārthasaṃsargajñānapūrvakāṇītyartha iti/\nghaṭamānayetyādivākyaghaṭakaghaṭādipadaiḥ smāritāḥ\ntādṛśapadajanyasmṛtiviṣayabhūtāḥ ye padārthāḥ teṣāṃ yaḥ saṃsargaḥ\ntadbiṣayakajñānapūrvakāṇītyarthaḥ/ tathā ca smāritārthajñānapūrvakatvaṃ\nsādhyam/ sādhyaghaṭakaṃ yat jñānaṃ tat 'arthaṃ buddhvā śabdaracanā'\niti nyāyasiddhaṃ śabdaracanāhetubhūtaṃ vaktṛgataṃ jñānaṃ,\ntajjanyatvātmakaṃ tatpūrvakatvaṃ ghaṭamānayetyādivākyaghaṭakapadeṣu\nvartate/ na caivamapi vākyārthajñānapūrvakatvasya vākyārthajñānasya vā\nsādhyatve 'pi saṃsargarūpasya vākyārthasyāsādhyatvāt vākyārthajñānasya\nkathamanumitirūpatvam, tadabhāve kathaṃ tajjanakavākyasyānumānavidhayā\npramāṇatvamiti vācyam/ saṃsargaviṣayakatvaviśiṣṭajñānasya sādhyatvena\nvidheyakoṭipraviṣṭasya saṃsargasyāpi sādhyatvāt/\nsaṃsargāntaramādāyeti/ ghaṭamānayetyādau ghaṭakarmatvayoḥ\nkarmatvānayanayośca\ntātparyāviṣayakālīkasaṃsargajñānapūrvakatvasiddhiprayuktasyārthāntarasya\nvāraṇāya saṃsarge tātparyaviṣayatvaṃ viśeṣaṇamiti bhāvaḥ/ padārthe</p>\n\n<p>smāritatvaviśeṣaṇasya\nprayojanamitthamuktam muktāvalīprabhāyām-'naiyāyikamate\nghaṭamityādivākyajanye ādheyatāsambandhena\nghaṭaprakārakakarmatvaviśiṣyakaśābdabodhe 'ghaṭamiti vākyam\nghaṭapadārthaṃprakārakādheyatvasaṃsargakāmpadārthaviśeṣyakapratītīcchayā\nuccaritam' ityākārakaṃ padārthatvena\npadārthāvagāhitātparyajñānameva kāraṇam/ tathā\ncāmpadārthaviśeṣyakādheyatāsaṃsargakaghaṭapadārthaprakārakajñānasyāpi\ntātparyaviṣayapadārthasaṃsargajñānarūpatayā\ntādṛśajñānapūrvakatvasiddhimādāyārthāntaram/ karmantvam\nādheyatāsambandhena ghaṭaviśiṣṭamiti\nghaṭatvāvacchinnaghaṭīyatvenādheyatāsaṃsargakajñānasyaivābhimatatvāt/\nataḥsmāritatvaṃ padārthaviśeṣaṇam\npadanirūpitavṛttijñānajanyopasthitiviṣayatāvacchedakatvopalakṣitadhamārvacchinna\nityarthaḥ/ evaṃ cāmpadārthaḥ</p>\n\n<p>ādheyatvasambandhena\nghaṭapadārthaviśiṣṭa iti jñānasya ghaṭapadārthatvaviśiṣṭīyatvena\nādheyatāsaṃsargāvagāhitve 'pi\nniruktaviṣayatāvacchedakatvopalakṣitaghaṭatvādyavacchinnīyatvena\nādheyatvānavagāhitvānnārthāntaraprasaktiḥ'iti/ dinakaryāmapi -'tātparyajñāne itarapadārthasyetarapadārthatvena praveśāt\nghaṭatvādinā smṛtasya saṃsargona sidhyet ataḥ samāriteti'iti\nsaṅkṣipyoktamatrānusandheyam/ ākāṅkṣādirahite padakadambaka\niti/ ghaṭaḥ karmatvam ānayanaṃ kṛtirityādau/\nkāryavailakṣṇyānurodheneti/ kāryamatrānuvyavasayaḥ anumitisthale\nanuminomītyākārakaḥ śābdabodhasthapale</p>\n\n<p>śabdāt\npratyemītyekārakaḥ/ atha vā kāryaṃ anumitiḥ śābdabodhaśca\ntayorviṃlakṣaṇatvānusāreṇetyarthaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>arthāpatyādīnāṃ\npramāṇāntaratvanirāsaḥ</hi></p>\n\n<p>nanu arthāpattirapi\npramāṇāntaramasti, 'pīno devadatto divā na bhuṅkte' iti dṛṣṭe\nśrute vā pīnatvānyathānupapattyā rātribhojanaṃ arthāpattyā kalpyata\niti cet - na/ 'devadatto rātrau bhuṅkte divābhuñjānatve sati\npīnatvāt' ityanumānenaiva rātribhojanasya siddhatvāt/\nśatepañcāśaditi sambhavo 'pyanumānamave/ 'iha vaṭe yakṣastiṣṭhati'\nityaitihyamapi ajñātamūlavaktṛkaśabda eva/ ceṣṭāpi śabdānumānadvārā\nvyavahāraheturiti na pramāṇāntaram/ tasmāt\npratyakṣānumānopamānaśabdāḥ catvāryeva pramāṇāni/</p>\n\n<p><hi rend='bold'>iti dīpikāyāṃ\nśabdaparicchedaḥ</hi></p>\n\n<p><hi rend='bold'>prakāśikā</hi></p>\n\n<p>mīmāṃsakaḥ\nśaṅkate - nanviti/ 'divā na bhuṅkte' ityarthe dṛṣṭe - pratyakṣato\njñāte, śrute - śabdādavagate/ etena dṛṣṭārthāpattiḥ\nśrutārthāpattiścetyarthāpattidvaividhyaṃ sūcitam/\npīnatvānyathānupapattyeti/ pīnatvasyarātribhojanaṃ\nvinānupapattyetyarthaḥ/ atredamavadheyam - yadvinā yadanupapannaṃ\ntattadupapādakamiti rātribhojanamupapādakam, pīnatvamupapādyam,\nupapādakajñānaṃ phalam, upapādyajñānaṃ karaṇam/\nphalakaraṇayorarthāpattiśabdo vartate/ phale 'arthasya āpattiḥ kalpanā'\niti vyutpattyā/ karaṇe tu 'arthasya āpattiḥ kalpanā yasmāt' iti\nvyutpattyeti/ vyatirekyanumānenaiva gatārthatvāt arthāpatteḥ\npramāṇāntaratvaṃ anucitamiti samādhattedevadatta iti/\ndivāmātrabhojini pīṃne vyabhicāravāraṇāya satyantam/\nahorātrābhojinyapīṃne vyabhicāravāraṇāya viśeṣyam/ tacca\nyogādyajanyapīnatvaparam/ tena bhojanaśūnye yogini pīne na\nvyabhicāraḥ/</p>\n\n<p>sambhavaitihyayoratiriktapramāṇatvaṃ vadatāṃ paurāṇikānāṃ mataṃ\ndūṣayati - śate pañcāśadityādinā/ anumānameveti/ anumānameva, na\ntu pramāṇāntaramityarthaḥ/ śatavānityukte pañcāśadvāniti jñānaṃ\nsambhavati tasyānumānenaiva nirvāhāt/ śatasya\npañcāśadvyāpyatvāditi bhāvaḥ/ ajñātamūleti/\nviśiṣyāniścitaprathamavaktṛkaḥ śabdaḥ na tu pramāṇāntaramityarthaḥ/\ntādṛśaśabdasya yathārthatve śabdapramāṇamadhye 'ntarbhāvaḥ/ anyathā tu\napramāṇameveti hṛdayam/ nanvanayā ceṣṭayā ayamartho boddhavya iti\nsaṅketitaceṣṭayā vijātīyapramājananāt ceṣṭāyā api\npramāṇāntaratvaṃ iti vadantaṃ nirasyati - ceṣṭāpīti/\nśabdānumānadvāreti/ śabdadvārā anumānadvārā vā, na tu\nsvātantryeṇetyarthaḥ/ ceṣṭayā kalpitasya śabdasya pramāpakatve gauravāt\nanumānānusaraṇam/ vyavahāreti/ pramātmakajñānetyarthaṃḥ/ upasaṃharati -\ntasmāditi/</p>\n\n<p><hi rend='bold'>iti prakāśikāyāṃ\nśabdaparicchadaḥ</hi></p>\n\n<p><hi rend='bold'>bālapriyā</hi></p>\n\n<p>ityartha iti/\ndivā bhojanābhāvarūper'the ityarthaḥ/ dṛṣṭārthāpattiriti/ pratyakṣato\njñātasya divā abhañjānaniṣṭhasya pīnatvasya yamarthaṃ rātribhojanākhyaṃ\nvinānupapattiḥ tasya rātribhojanākhyasyārthasya kalpanaṃ dṛṣṭārthāpattiḥ/\nśrutasya 'pīnāṃ devadatto</p>\n\n<p>divā na bhuṅkte'\nityādivākyādavagatasya pīnatvasya yamarthaṃ vinānupapattiḥ tasya\nrātribhojanasya kalpanaṃ śrutārthāpattiḥ/ nanvarthāpattipramiteḥ\narthāpattipramāṇasya ca kiṃ lakṣaṇam/ na hi tallakṣaṇamavijñāya\ntatpramāṇāntaratvavicāraḥ kartuṃ śakya ityata āha -\natredamavadheyamityādi/ yadvinā rātribhojanaṃ vinā yadanupapannaṃ\npīnatvamanupapannam/ tat rātribhojanaṃ tadupapādakaṃ\npīnatvasyopapādakam/ upapādyajñānena upapādakajñānamarthāpattirūpā\npramitiḥ/ upapādyasya pīnatvasya jñānena upapādakasya rātribhojanasya\njñānaṃ bhavati iti</p>\n\n<p>samanvayaḥ/ na ca\nupapādyajñānaviṣayako yo 'nuvyavasāyaḥ pīnatvamahaṃ jānāmītyākārakaḥ\ntasyāpi upapādyajñānaviṣayako yo 'nuvyavasāyaḥ pīnatvamahaṃ\njānāmītyākārakaḥ tasyāpi upapādyajñānajanyatvāt tatrātivyāptiriti\nvācyam/ upapādyajñānatvenopapādyajñānajanyatvasya vivakṣitatvāt/\nanuvyavasāyātmakamānasapratyakṣasya viṣayavidhayā upapādyajñānajanyatve 'pi\nupapādyajñānatvena tajjanyatvābhāvāt nātivyāptiḥ/ tathā\ncopapādyaviṣayakajñānatvāvacchinnajanakatānirūpitajanyatāśālijñānatvamarthāpattipramāyāḥ\nlakṣaṇam ityuktaṃ bhavati/ tādṛśajñānakaraṇatvamarthāpattipramāṇasya\nlakṣaṇam/ phalakaraṇayoriti/ pramitau pramāṇe cetyarthaḥ/\nvyatirekyanumānenaiveti/'devadatto rātrau bhuṅkte divā\nabhuñjānatve sati pīnatvāt yo rātrau na bhuṅkte sa divā\nabhuñjānatve sati pīno na bhavati yathā rātrau divā cābhuñjānaḥ\nkṛśo maharṣiḥ na tathā cāyam tasmānna tathā'iti prayogo 'tra\nvivakṣitaḥ/ kecitu - yo divā abhuñjānatve sati pīnaḥ saḥ rātrau\nbhuṅkte yathā pratinaktamātraṃ bhuñjāno yajñadattaḥ\nityanvayyanumānenāpyarthāpattergantārthatāmāhuḥ/ satyantāmiti/\nsatyantānupādāne rātribhojanarūpasādhyābhāvavati\ndivāmātrabhojanakartari pīne yajñadatte pīnatvarūpahetusatvāt\nvyabhicāraḥ/ tadvāraṇāya divā abhuñjānatve satīti viśeṣaṇam/ divā\nbhuñjānatvameva yajñadatte 'stīti na vyabhicāraḥ/ ahorātrābhojinīti/\ntathā ca pīnatvāditi viśeṣyānupādāne devadatto rātrau bhuṅkte\ndivā abhuñjānatvādityeva hetuḥ syāt/ tathā sati yastāpasaḥ\ndivāpi na bhuṅkte rātrāvapi na bhuṅkte ata eva kṛśaḥ tasmin\nrātribhojanarūpasādadhyābhāvavati divā abhuñjānatvarūpahetusatvāt\ntatra vyabhicāraḥ/ tadvāraṇāya pīnatvāditi/ tasmiṃstāpase ca\npīnatvābhāvāt na vyabhicāraḥ/ nanvevamapi yo yogī na bhuṅkte\nathāpi yogamāhātmyāt pīno bhavati, tasmin\nrātribhojanakartṛtvarūpasādhyābhāvavati divā abhuñjānatve sati\npīnatvarūpahetusatvāt vyabhicāra ityāśaṅkyāha - tacca\nyogādyajanyapīnatvaparamiti tathā ca yogini yat pīnatvaṃ tat\nyogajanyamiti yogajanyapīnatvābhāvāt na vyabhicāra iti bhāvaḥ/</p>\n\n<p>śatavānityukta\nityādi/ śatasaṅkhyākabrāhyaṇādhikaraṇe adhiveśane\npañcāśatsaṅkhyākabrāhmaṇāḥ santi na veti sandehānantaraṃ\nśatatvasaṅkhyāvataḥ samūhasya pañcāśatsaṅkhyāvadghaṭitatvena\nśatavastvadhikaraṇe pañcāśadvastusambhava ityākārakajñānarūpāt\nsambhavapramāṇāt iha pañcāśat brāhmaṇāḥ santīti\nnirṇayātmakapramittyutpatyā sambhavo 'pi pramāṇāntaramiti kecit/ tanna\n- idamadhiveśanaṃ pañcāśadbrāhmaṇavat śatabrāhmaṇavatvāt yat\nśatasaṅkhyākavastumat tat pañcāśatsaṅkhyākavastumat yathā\nśataghaṭādhikaraṇaṃ bhūtalam iti\nsāmānyamukhavyāptiparāmarśajanyānumitirūpaiva sambhavātmikā\npramitiḥ, ato na sambhavaḥ pramāṇāntaramiti bhāvaḥ/ śatasya\npañcāśavdyāpyatvāditi/ yatra śatasaṅvyākapadārthāḥ tatra\npañcāśatsaṅkhyākapadārthā iti vyāptiḥ/</p>\n\n<p>śabdadvāreti/ yathā\nlipidarśanaṃ śabdasmṛtiṃ janayitvā śābdabodhaṃ prayojayatīti\nparamparayā kāraṇatve 'pi karaṇatvābhāvāt na pramāṇam, tathā ceṣṭāpi\ndvitvabodhakaśabdasmṛtidvārā dvitvādibodhaprayojikā na tatkaraṇamiti\nna pramāṇamiti bhāvaḥ/ anumānadvāreti/\nceṣṭamānasyābhiprāyaviśeṣānumānadvāretyarthaḥ/ ayaṃ\ndvitvabodhatātparyavān\ndvitvabodhakatvāvinābhūtavilakṣaṇaceṣṭāvatvādityanumānākāro\nvivakṣitaḥ/ nanu vyavahāraheturityatra vyavahārapadasya pravṛttiparatve\ntaddhetutvaṃ dvitvādijñāna evāsti na tu paramparayā\njñānajanakaceṣṭāyāmityāśaṅkya vyavahārapadaṃ pramāparatayā vyācaṣṭe -\npramātmakajñānetyartha iti/ vyavahriyate aneneti vyutpatyā\nvyavahārapadaṃ prakṛte pramātmakajñānārthakamityarthaḥ/</p>\n\n<p><hi rend='bold'>iti\ntarkasaṅgrahadīpikāprakāśikāvyāravyāyāṃ bālapriyāyāṃ\nśabdaparicchedaḥ</hi></p>\n\n<l rend='bold'>///dṛ///</l>\n\n<p><hi rend='bold'>prāmāṇyavādaḥ</hi></p>\n\n<p><hi rend='bold'>---dṛ---</hi></p>\n\n<p><hi rend='bold'>dīpikā</hi></p>\n\n<p><hi rend='bold'>tatra\nvipratipattipradarśanam</hi></p>\n\n<p>jñānānāṃ tadvati\ntatprakārakatvaṃ svatogrāhyaṃ parato veti vicāryate/ tatra vipratipattiḥ\n- jñānaprāmāṇyaṃ tadaprāmāṇyāgrāhakayāvajjñānagrāhakasāmagrīgrāhyaṃ na vā\niti/ atra vidhikoṭiḥ svatastvam niṣeghakoṭiḥ paratastvam/</p>\n\n<p><hi rend='bold'>prakāśikā</hi></p>\n\n<p>pramāṇaprasaṅgāt\npramātvasya parato grāhyatvaṃ vyavasthāpayiṣyan āha - jñānānāmiti/\nṣaṣṭyartha ādheyatvam/ tasya cānvayaḥ tadvati tatprakārakatve/ tacca\ntadvadviśeṣyakatvāvacchinnatatprakārakatvam/ tacchabdārthoghaṭatvādirūpaḥ/\nsvatogrāhyamiti/ jñānagrāhakasāmagrījanyagrahaviṣaya ityarthaḥ/ parata\niti/ grāhyamityanuṣajyate/ anumānādijanyagrahaviṣaya ityarthaḥ/ tatra\n- vicāre/ prayojakatvaṃ saptamyarthaḥ vipratipattāvanveti/ kathaṃ tasyāḥ\nvicāraprayojakatvamiti cet - atra vadanti/\nviruddhārthapratipādakavākyadvayaṃ hi vipratipattiḥ/ tayā\naprāmāṇyaśaṅkākabalitatattadvākyārthabodhadvārā madhyasthasya saṃśayo\njanyata ityekatarakoṭiniścayāya nyāyaprayogādirūpo vicāraḥ/\nevaṃ ca vicāropayogisaṃśayajananyā\nvipratipattervicāropayogitvamakṣatamiti/ jñānaprāmāṇyamiti\npakṣanirdeśaḥ/ atra tadvati tatprakārakajñānatvarūpameva prāmāṇyaṃ pakṣaḥ, na\ntu pramitikaraṇatvarūpam iti</p>\n\n<p>tātparyagrāhakaṃ\njñānapadam/ vastutastu tadvati tatprakārakatvasya\nghaṭatvapaṭatvādirūpārthabhedena bhinnatayā kasyāpi prāmāṇyasya\nyāvajjñānagrāhakasāmagrīgrāhyatvaṃ na sambhavati ityato\nyaddharmaghaṭitaprāmāṇyaṃ yadā pakṣaḥ tadā\ntaddharmaprakārakajñānagrāhakayāvadgrāhyatvameva sādhanīyam/ na tu\nsāmānyato jñānagrāhakayāvadgrāhyatvamiti tātparyagrāhakaṃ jñānapadam/\ntadaprāmāṇyetyādi/ tadaprāmāṇyāgrāhikā yāvatī jñānagrāhikā sāmagrī\ntajjanyagrahaviṣayo na vetyarthaḥ/ tādṛśagrahaḥ gurumate vyavasāyaḥ/\nmurārimiśramate anuvyavasāyaḥ/ bhāṭṭamate ca\njñātatāliṅgakānumitiḥ/ atra gurumate sarvasminneva jñāne\nmitimātṛ-meya-etattrayaṃ bhāsate/ tanmate 'ghaṭatvena ghaṭaṃ ahaṃ\njānāmi' ityākārakasyaiva vyavasāyasya utpatteḥ/ evaṃ ca vyavasāyasya\nsvaprakāśātmakatayā svenaiva svagataprāmāṇyasya grahaṇāt bhavati\nprāmāṇyasya svatogrāhyatvam/ viśiṣṭabuddhiṃ prati viśeṣaṇajñānasya\nkāraṇatāyāḥ tairanaṅgīkārāt anupasthitasyāpi prāmāṇyasya\nbhānasambhavāt/ miśramate 'ayaṃ ghaṭaḥ' ityākārakajñānānantaraṃ\n'ghaṭatvena ghaṭamahaṃ jānāmi' iti\njñānaviṣayakalaukikamānasamutpadyate, tena prāmāṇyasya grahaṇam/\nbhaṭṭamate tu jñānasyātīndriyatayā jñātatāliṅgakānumitereva\nprāthamikajñānagraharūpatayā tayā prāmāṇyaṃ gṛhyate/ anumānaprayogastu -\nghaṭaḥ ghaṭatvavadviśeṣyakaghaṭatvaprakārakajñānaviṣayaḥ\nghaṭatvaprakārakajñātatāvattvāt yannaivaṃ tannaivam iti/ jñātatā ca\nsaviṣayako jñānajanyaḥ atirikta padārtha iti matavivekaḥ/</p>\n\n<p><hi rend='bold'>bālapriyā</hi></p>\n\n<p>etāvatā prabandhena\ncatvāri pramāṇāni nirūpitāni/ evaṃ ca pramāṇe jñāte 1tadghaṭakasya\npramātvasyopasthitiḥ bhavatīti\nsmṛtasyopekṣānarhatvarūpaprasaṅgasaṅgatyā pramātvaviṣayakaṃ vicāraṃ\npravartayatītyāha pramāṇaprasaṅgāditi/\npramāṇanirūpitaprasaṅgasaṅgatyetyarthaḥ/ vyavasthāpayiṣyanniti/\nparamatanirākaraṇapūrvakaṃ sādhayiṣyan ityarthaḥ/ ṣaṣṭyartha\nādheyatvamityādi/ tathā ca ayaṃ ghaṭa ityādijñānaniṣṭhaṃ\nghaṭatvavadviśeṣyakatvāvacchinnaghaṭatvaprakārakatvādirūpapramātvaṃ\nsvatogrāhyaṃ parato veti vicāryata ityarthaḥ/\nicchādiniṣṭhapramātvasya mīmāṃsakairapi paratogrāhyatvasvīkākarāt\ntatra vivādo nāstīti tasya vicāro 'nāvaśyaka iti sūcanāya\njñānaniṣṭhamiti pramātve viśeṣaṇamupāttam/</p>\n\n</div>\n<div>\n\n<p>1. taddhaṭakasyeti/\npramātvaviśiṣṭapramājanakasya pramāṇaśabdārthatvāditi bhāvaḥ/</p>\n\n</div>\n<div>\n\n<p>sakalajñānasādhāraṇamekaṃ pramātvaṃ nāsti, jātyatiriktasya\nghaṭatvādiviṣayaghaṭitasya tasya pratijñānaṃ bhinnatvāditi sūcanāya\njñānānāṃ iti bahuvacanam/ jñānagrāhaketi/ jñānaviṣayakajñānajanikā\nyā sāmagrī tajjanyaṃ yat jñānaṃ tadviṣaya ityarthaḥ/ asya\nsamanvayaprakāraḥ paścādbhaviṣyati/ anumānādi ityādipadena\nāptavākyarūpaḥ śabdo gṛhyate/ vākyadvayamiti/ pramātvaṃ svatogrāhyaṃ\nityekaṃ vākyam, pramātvaṃ parato grāhyam ityaparaṃ vākyam/ tatra\nprathamaṃ mīmāṃsakasya, dvatīyaṃ naiyāyikasya/ etat\nparasparaviruddhārthapratipādakavākyadvayaṃ śṛṇvataḥ madhyasthasya prathamaṃ\naprāmāṇyaśaṅkāviṣayabhūtaḥ tattadvākyārthabodho jāyate, tataḥ</p>\n\n<p>pramātvaṃ svatogrāhyaṃ vā\nparatogrāhyaṃ veti saṃśayo jāyate/ tataḥ madhyasthasya prathamaṃ\naprāmāṇyaśaṅkāviṣayabhūtaḥ tattadvākyārthabodho jāyate, tataḥ pramātvaṃ\nsvatogrāhyaṃ vā paratogrāhyaṃ</p>\n\n<p>veti saṃśayo jāyate/\ntataḥ madhyasthasya ekatarakoṭikaniścayamutpādayituṃ nyāyaprayogarūpo\nvicāraḥ kriyate/ tathā ca</p>\n\n<p>nyāyaprayogarūpavicāraṃ prati madhyasthasaṃśayaḥ kāraṇam/\nmadhyasthasaṃśayaṃ prati vipratipattiḥ kāraṇamiti vipratipatteḥ\nvicāraprayojakatvamiti bhāvaḥ/ atra'vicāro jalpaḥ,\nviparītodbhāvakaparavijigīṣayā nyāyaprayogarūpaḥ/\njijñāsāsampādanena tadaṅgasya tadupayogino madhyasthasaṃśayasya\njananīrvipratipattīrityartha'iti gadādharagrantho 'nusandheyaḥ/\ndīpikāyāṃ pradarśitaṃ vipratipattivākyaṃ tattanmatānuvādarūpaṃ\ndīpikākārasyaivetyāhuḥ/ saṃśayajananyā iti/ saṃśayajanikāyā\nityarthaḥ/</p>\n\n<p>nanu jñānaprāmāṇyamiti\npakṣanirdeśa ityuktam/ tatra prāmāṇyamityeva pakṣanirdeśo 'stu,\njñānapadaṃ kimarthamityāśaṅkāyāmāha-atra tadvatīti/\nkaraṇārthakalyuḍantāt pramāṇaśabdāt bhāveṣvajñā niṣpannasya\nprāmāṇyaśabdasya pramākaraṇatvamarthaḥ/ bhāvārthakalyuḍantāt\npramāṇaśabdāt bhāveṣyañā niṣpannasya prāmāṇyaśabdasya pramātvamarthaḥ/\nprakṛte ca pramātvarūpaḥ prāmāṇyapadārtha eva pakṣaḥ, na tu pramākaraṇatvarūpa\niti sūcanāya jñānapadam/ na ca pramākaraṇatvameva pakṣo 'stviti\nvācyam/ tatra svatogrāhyatvarūpasādhyābhāvena bādhāt/ na ca\njñānapadopādānena kathaṃ pramākaraṇatvavyāvṛttiḥ/ pramākaraṇatvasya\nvyāptijñānasādṛśyajñānāditānaniṣṭhatvāt iti vācyam/ jñānasyaiva\nprāmāṇyaṃ jñānaprāmāṇyamityavadhāraṇasyābhipretatvāt\njñānamātravṛttiprāmāṇyaṃ pakṣatayābhimatam/ pramākaraṇatvarūpaṃ prāmāṇyaṃ\ntu na jñānamātravṛtti, tasya 1manaḥ prabhṛtivṛttitvāt/ pramātvarūpaṃ\nprāmāṇyaṃ tu jñānamātravṛttīti jñānapadena pramitikaraṇatvavyavaccheda\nityāśayāt/</p>\n\n<p>nanu jñānamātravṛttīti\nviśeṣaṇe datte 'pi vyāptijñānādiniṣṭhaṃ yat\nanumityādipramākaraṇatvaṃ tat jñānamātravṛttīti tadvyavacchedaḥ\nkathamiti cet - atrāhuḥ/ viśeṣyatāvacchedakāvacchedena\nviśeṣaṇānvayasyautsargikatvāt prakṛte\npramākaraṇatvatvarūpaviśeṣyatāvacchedakāvacchedena\njñānamātravṛttitvānvayo vācyaḥ/ pramākaraṇatvatvākrānte\npratyakṣapramākaraṇatve jñānamātravṛttitvabādhāt/ ataḥ pramātvamevātra\nprāmāṇyapadārthaḥ/ tadvati tatprakārakajñānatvatvarūpapramātvatvāvacchinne tu\njñānamātravṛttitvānvayaḥ/ sabhbhavatīti tadvalāt atra pramātvarūpaṃ\nprāmāṇyameva gṛhyata iti/</p>\n\n<p>nanu\nprāmāṇyapadārthatvena prāmāṇyapadārthasya pakṣatve bhavedevaṃ\njñānapadasārthaṅkyam/ viśiṣya tadvati tatprakārakajñānatvasya pakṣatve\njñānapadaṃ vyarthamityatastātparyagrāhakatayā tatsārthakyamāha - vastuta\niti/ kasyāpi prāmāṇyasyeti / ghaṭatvavati\nghaṭatvaprakārakajñānatvarūpaprāmāṇyasya\ntadāśrayabhūtajñānagrāhakasāmagrīgrahyatve 'pi\ntadanāśrayayāvadantargatapaṭādijñānagrāhakasāmagrīgrāhyatvaṃ nāstīti bādhaḥ\nsyāt/ ato ghaṭatvaghaṭitaṃ\nghaṭatvavadviśeṣyakatvāvacchinnaghaṭatvaprakārakajñānatvarūpaṃ prāmāṇyaṃ yadā\npakṣaḥ tadā ghaṭatvaprakārakajñānagrāhakasāmagrīgāhyatvameva sādhyam/ na tu\njñānatvena sāmānyena jñānaghaṭitaṃ jñānagrāhakasāmagrīgrāhyatvamiti\nsūcanāya jñānapadamiti bhāvaḥ/ na tu sāmānyata iti/\nidamupalakṣaṇam, dharmāntaraprakārakajñānagrāhakayāvatsāmāgrīgrāhyatvaṃ na\nsādhyamiti lābhāyetyapi bodhyam/</p>\n\n</div>\n<div>\n\n<p>1. manaḥ prabhṛtīti/\nmanasaḥ mānasapratyakṣarūpapramākaraṇatvāditi bhāvaḥ/</p>\n\n</div>\n<div>\n\n<p>tadaprāmāṇyetyādi/\njñānaṃ yayā sāmagryā jñāyate tayaiva sāmagryā jñānagataṃ pramātvamapi\njñāyate/ jñānaviṣayakajñāne eva jñānagataṃ pramātvamapi viṣaya ityarthaḥ/\ntatra prābhākaramate jñānaṃ tripuṭīrūpamaṅgīkriyate/ tripuṭītyasya\njñātṛ-jñeya-jñānaitattritayaviṣayakamityarthaḥ/ tanmate ādau 'ayaṃ ghaṭa'\niti vyavasāyātmakaṃ jñānaṃ tataḥ 'ghaṭamahaṃ jānāmi'\nityanuvyavasāyātmakaṃ jñānamiti nāṅgīkriyate/ api tu prathamata eva\nghaṭamahaṃ jānāmītyākārakameva</p>\n\n<p>jñānaṃ jāyate, tadave\nvyavasāyātmakam/ tasmin jñāne viṣayaḥ ghaṭaḥ, jñātā ahamarthaḥ,\njñādhātvarthajñānaṃ ceti trayaṃ viṣayaḥ/ ata eva jñānasya svaviṣayakatvarūpaṃ\nsvayaṃprakāśatvam/ tathā ca jñānaviṣayakaṃ svātmakaṃ jñānaṃ\nsvagatapramātvamapi viṣayīkaroti, yathā jñānagataṃ jñānatvamapi\nviṣayīkaroti tadvat/ jñānatvaviśiṣṭajñānaviṣayakatvavat\npramātvaviśiṣṭajñānaviṣayakatvamapi vyavasāyasya svīkriyate/ na ca\nviśiṣṭabuddhau viśeṣaṇajñānasya kāraṇatvāt</p>\n\n<p>pūrvamanupasthitasya\npramātvasya kathaṃ bhānamiti vācyam/ tādṛśakāraṇatāyā\nanaṅgīkārāt/ tathā ca</p>\n\n<p>jñānaviṣayakajñānaviṣayatvasyaiva svatastvarūpatayā gurumate\njñānaviṣayakaṃ jñānaṃ svayameva tadviṣayatvaṃ pramātvasyāstīti\nsvatastvopapattiḥ/</p>\n\n<p>murārimiśrāṇāṃ mate\nādau ayaṃ ghaṭa iti vyavasāyātmakaṃ jñānam, tataḥ ghaṭatvena ghaṭamahaṃ\njānāmītyakārakaḥ anuvyavasāyaḥ/ tasya\nghaṭatvaprakārakaghaṭaviśeṣyakajñānavānityarthaḥ/ tathā ca tanmate\njñānaviṣayakajñānamanuvyavasāyaḥ/ tena jñāne viṣayīkriyamāṇe\ntadviśeṣaṇatayā ghaṭatvaprakārakatvāvacchinnaghaṭaviśeṣyakatvarūpaṃ\npramātvamapi viṣayīkriyate/ ataḥ\njñānaviṣayakajñānaviṣayatvarūpasvatastvopapattiḥ/</p>\n\n<p>bhāṭṭānāṃ mate\njñānasyātīndriyatayā aindriyakaṃ ghaṭādijñānaṃ jñānaviṣayakaṃ na bhavatīti\nprathamataḥ ayaṃ ghaṭa ityeva jñānamudeti/ tena jñānena ghaṭe\njñātatāravyaḥ kaścit saviṣayako dharmo jāyate/ tayā jñātatayā\njñānamanumīyate/ tathā ca jñātatāliṅgakānumitireva tanmate\njñānaviṣayakajñānam/ tayā anumityā jñānagataṃ pramātvamapi\nviṣayīkriyata iti jñānaviṣayatvarūpasvatastvopapattiḥ/</p>\n\n<p>1prāthamikajñānagrahaviṣayatvaṃ svatogrāhyatvamiti matatrayasādhāraṇaṃ\nnirvācyam/ jñānagrahe prāthamikatvaviśeṣaṇāt\nnaiyāyikasaṃmatapravṛttyādiliṅgakānumityātmakadvitīyajñānagraho\nvyavacchidyate/</p>\n\n<p>vyavasāyasya\nsvaprakāśātmakatayeti/ svaviṣayakatayetyarthaḥ/ grahaṇāditi/\nviṣayīkaraṇādityarthaḥ/ jñānaviṣayakalaukikamānasamiti/\njñānaviṣayakamātmamanassaṃyogarūpalaukikasannikarṣajanyaṃ\nmānasapratyakṣamityarthaḥ/ idameva mānasam anuvyavasāya ityucyate/\ntena prāmāṇyasya grahaṇamiti/ tena mānasapratyakṣeṇa pramātvasya\nviṣayīkaraṇamityarthaḥ/ jñānaviṣayakamānasapratyakṣanirūpitā\npramātvaniṣṭhaviṣayateti yāvat/ tayā pramāṇyaṃ gṛhyate - anumityā\nprāmāṇyaṃ viṣayīkriyate/ ghaṭatvavadviśeṣyaketi/ tathā cāsyāmanumitau\nghaṭatvavadviśeṣyakaghaṭatvaprakārakajñānaṃ viṣaṃyaḥ, jñānaviśeṣaṇatayā\nghaṭatvavadviśeṣyakaghaṭatvaprakārakatvarūpapramātvamapi viṣayaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>svatastvaghaṭakadalaprayojanam</hi></p>\n\n<p>anumānādigrāhyatvena siddhasādhanavāraṇāya yāvaditi/ 'idaṃ\njñānaṃ apramā' iti jñānena prāmāṇyāgrahāt bādhavāraṇāya\naprāmāṇyāgrāhaketi/ 'idaṃ jñānaṃ apramā'\nityanuvyavasāyaniṣṭhaprāmāṇyagrāhakasyāpi\naprāmāṇyāgrāhakatvābhāvāt svatastvaṃ na syāt ataḥ taditi/ tasmin\ngrāhyaprāmāṇyāśraye aprāmāṇyāgrāhaketyarthaḥ/ udāhṛtasthale\nvyavasāye 'prāmāṇyagrāhakasyāpyanuvyavasāye tadagrāhakatvāt\nsvatastvasiddhiḥ/</p>\n\n<p><hi rend='bold'>prakāśikā</hi></p>\n\n<p>yāvattvaviśeṣaṇe\nsatyeva agrāhakāntaṃ sārthakamityabhipretya prathamatastasyaiva prayojanaṃ\ndarśayati - anumāneti/ prāmāṇyasyetyādiḥ/ siddhasādhaneti/\nnaiyāyikamate 'pi 'idam jñānam pramā samarthapravṛttijanakatvāt'</p>\n\n</div>\n<div>\n\n<p>1. prāthamiketi/\nprāthamikaṃ yat jñānaviṣayakajñānaṃ tadviṣayatvamityarthaḥ/</p>\n\n</div>\n<div>\n\n<p>ityanumānena\n'idam jñānam pramā' ityāptavākyena ca grāhyatvāditi bhāvaḥ/\nnaiyāyikamate 'pi niṣedhe sādhye bādhavāraṇāyetyapi bodhyam/\nyāvaditīti/ nanu sāmagryāṃ yāvattvaviśeṣaṇamayuktam,\nyāvatsāmagrījanyagrahāprasiddheḥ/ na hi sarvābhiḥ jñānasāmagrībhiḥ ekaṃ\njñānaṃ janyate/ na ca yāvatīḥ sāmagīḥ viśiṣyopādāya\ntattajjanyagrahaviṣayatvaṃ sādhyata iti vācyam/\nanuvyavavāyādisāmagrīṇāṃ tādrūpyeṇa niveśe\nmatatrayasādhāraṇyānirvāhāditi cet - na/ yato yāvaditi phalato\ngrahaviśeṣaṇm/ tathā ca jñānagrāhakasāmagrījanyayāvadgrahaviṣayatvamiti\nphalitam/\ntattaddharmaprakārakajñānagrāhakasāmagrījanyagrahatvavyāpakaviṣayitāpratiyogitvamiti\nniṣkarṣa iti saṅkṣepaḥ/ prāmāṇyāgrahāditi/ vyavasāyaniṣṭhetyādiḥ/\nprāmāṇyāviṣayīkaraṇādityarthaḥ/ aprāmāṇyāgrāhaketīti/ tathā ca\ntādṛśajñānasāmagryāḥ sādhyakoṭyapraviṣṭatvāt tayā\nprāmāṇyasyāgrahaṇe 'pi na bādha iti bhāvaḥ/ anuvyavasāyaniṣṭhetyādi/\ntādṛśānuvyavasāyaniṣṭhaṃ\nyadaprāmāṇyavadviśeṣyakatvaviśiṣṭāprāmāṇyaprakārakatvarūpaprāmāṇyaṃ\ntadgrāhakasyetyarthaḥ/ 'sāmānye napuṃsakam' iti napuṃsakanirdeśaḥ/\nsvatastvaṃ na syāditi/ yadā niruktaprāmāṇyasya</p>\n\n<p>pakṣatā, tadā\naprāmāṇyāgrāhakaprāmāṇyagrāhakasāmāgryā eva sādhyakoṭau\nniveśanīyatayā tādṛśasāmagryā aprasiddhatvāt tasya svatogrāhyatvaṃ na\nsidhyedityarthaḥ/ saptamītatpuruṣamabhipretyāha - tasminniti/ etasyaiva\nvivaraṇaṃ grāhyaprāmāṇyāśraya iti/ yādṛśaprāmāṇyaṃ\nprakṛtānumitavuddheśyaṃ\ntādṛśaprāmāṇyāśrayaviśeṣyakāprāmāṇyaprakārakajñānājanaketi\nagrāhakāntārthaḥ/ idaṃ jñānaṃ apramā\nityanuvyavasāyaniṣṭhaprāmāṇyagrāhakasāmagryāḥ\nvyavasāyaviśeṣyakāprāmāṇyagrahajanakatve 'pi\nanuvyavasāyaviśeṣyakāprāmāṇyagrahājanakatvāt jñānagrāhakatvācca\naprāmāṇyavadviśeṣyakatvādighaṭitaprāmāṇyasya svatogrāhyatvasiddhirityāha\n- udāhṛtasthala iti/ idaṃ jñānaṃ aprametyatretyarthaḥ/ adhikaṃ\nasmadīyamaṇidīdhitivyākhyāyāmanusandheyam/</p>\n\n<p><hi rend='bold'>bālapriyā</hi></p>\n\n<p>tadaprāmāṇyāgrāhakayāvajjñānagrahakasāmagrīgrāhyatvaṃ svatastvam\niti dīpikāyāmuktam/ tasmin aprāmāṇyāgrāhikā yāvatī\njñānagrāhikā sāmagrī tajjanyagrahaviṣayatvamiti tadarthaḥ/\naprāmāṇyāgrāhaketyasya aprāmāṇyaprakārakajñānājanaketyarthaḥ/\ntadekadeśajñāne tasminniti saptamyantārthasya tadviśeṣyakatvasyānvayaḥ/\ntacchabdena</p>\n\n<p>yādṛśaṃ prāmāṇyaṃ\nanumityā grāhyaṃ tādṛśaprāmāṇyāśraya ucyate/ tathā ca\ngrāhyaprāmāṇyāśrayaviśeṣyakāprāmāṇyaprākarakajñānājanakajñānaviṣayakajñānajanakayāvatsāmagrījanyajñānaviṣayatvaṃ\nsvatastvamiti paryavasannam/ ayaṃ ghaṭaḥ ityākārakajñāne idaṃ jñānaṃ\npramā samarthapravṛttijanakatvāt ityanumityā grāhyaṃ yat ghaṭatvavati\nghaṭatvaprakārakatvarūpaṃ pramātvaṃ asti tadāśrayaḥ ayaṃ ghaṭa iti jñānam,\ntadviśeṣyakaṃ yat apramātvaprakārakaṃ jñānaṃ idaṃ jñānamaprametyākārakaṃ\ntadajanikā bhavati ghaṭajñānaviṣayakajñānajanikā sāmagrī, na hi tayā\nghaṭajñānaviśeṣyakāpramātvajñānaṃ jāyata iti/ tādṛśasāmagrījanyaṃ\njñānaṃ ca jñānaviṣayakaṃ jñānaṃ pūrvoktarītyā\nvyavasāya-anuvyavasāya-anumityātmakaṃ matabhedena, tadviṣayatvaṃ\npramātve 'stīti samanvayaḥ/ atra dalaprayojanakathanāvasare prathamaṃ\nyāvatpadasya prayojanamuktvā tadanantaraṃ tadaprāmāṇyagrāhaketyasya\nprayojanamuktaṃ dīpikāyām/ tatra prathamopasthitasya agrāhakāntasya\nprathamaṃ prayojanamuktvā tadanantaramevānantaropasthitasya yāvatpadasya\nprayojanakathanaṃ nyāyyam/ tatparityajya kimarthaṃ viparyayeṇa\nprayojanamuktamityāśaṅkāyāmāha - yāvatvaviśeṣaṇe satyeveti/\nidaṃ tu dvayorapi viśeṣaṇayoḥ prayojane jñāte satyeva\nspaṣṭīkartuṃ śakyat iti ādau tayoḥ prayojanaṃ pratipādyate/\naprāmāṇyāgrāhaketi viśeṣaṇānupādāne\nyāvajjñānagrāhakasāmagrīgrāhyatvaṃ svatastvamiti bhavet/ tathā ca 'idaṃ\njñānaṃ apramā' ityākārakajñānamapi jñānaviṣayakayāvajjñānāntargataṃ\ntadgrāhyatvabhapramātva evāsti, na tu pramātva iti bādhaḥ syāt/\ntadvāraṇāya sāmāgryāṃ aprāmāṇyāgrāhaketi viśeṣaṇamupāttam/ idaṃ\njñānaṃ apramā ityākārako yo jñānagrahaḥ tajjanakasāmagrī\naprāmāṇyagrāhikaiva bhavet tādṛśagrahasyāprāmāṇyaviṣayakatayā\ntādṛśagrahajanakasāmagryāḥ aprāmāṇyagrāhakatvāvaśyambhāvāt/ tathā ca\ntādṛśasāmagryāḥ aprāmāṇyāgrāhakatvābhāvāt aprāmāṇyāgrāhikā\njñānagrāhakasāmagrī anuvyavasāyādisāmagryeva\ntajjanyānuvyavasāyādirūpajñānagrahaviṣayatvaṃ pramātve astīti na bādhaḥ/\nyāvatpadānupādāne apramātvāgrāhikā yā jñānagrāhakasāmagrī\nityanena idaṃ jñānaṃ pramā samarthapravṛttijanakatvāt\nityanumānarūpāṃ idaṃ jñānaṃ pramā ityāptavākyarūpāṃ vā\nsāmagrīmupādāya tajjanyānumiti-śābdabodharūpayoḥ 'idaṃ jñānaṃ\npramā' ityākārakayoḥ jñānagrahayorviṣayatvaṃ pramātve\nnaiyāyikasyāpyabhimatamiti tatsādhane siddhasādhanaṃ syāditi\ntadvāraṇāya yāvatpadam/ tathā sati vyavasāyānuvyavasāyādīnāmapi\nyāvajjñānagrahāntargatatayā tadviṣayatvasya pramātve 'naṅgīkārāt na\nsiddhasādhanamiti dvayoḥ dalayoḥ prayojanasthitiḥ/ tatra yāvattvadale\nsatyeva aprāmāṇyāgrāhaketi sārthakam/ anyathā\njñānagrahakasāmagrījanyagrahaviṣayatvaṃ svatastvamityuktau na bādhaprasaktiḥ,\njñānagrahapadena vyavasāyasyānuvyavasāyasya jñātatāliṅgakānumitervā\ngrahaṇena tadviṣayatvasya pramātve sambhavāt/ tathā ca bādhāprasaktyā\ntadvāraṇaphalakamagrāhakāntaṃ vyarthaṃ syāt/ yāvatpade sati tu 'idaṃ\njñānaṃ aprāmā' ityākārakagrahasyāpi yāvajjñānagrahāntargatatayā\ntadviṣayatvaṃ pramātve nāstīti bādhaḥ prasajyate, tadvārakatayā\ncāgrāhakāntaṃ sārthakamityāśayena yāvatvaviśeṣaṇe satyeva\nagrāhakāntaṃ sārthakamityuktaṃ pramāśikayāmiti/</p>\n\n<p>niṣedhe sādhye\nbādhavāraṇāyeti/\ntadaprāmāṇyāgrāhakayāvajjñānagrāhakasāmagrīgrāhyatvābhāvaḥ naiyāyikasya\nsādhyaḥ/</p>\n\n<p>tatra yāvatyapadābhāve\nsamarthapravṛttijanakatvaliṅgakānumāna-āptavākyagrāhyatvāt\ntadabhāvarūpasādhyābhāvāt bādhaḥ</p>\n\n<p>tadvāraṇāya\nyāvatpadamiti bhāvaḥ/ abhāvasādhyakasthalepakṣe pratiyogimattvameva bādha\nityāśayenedam/ nanu sāmagryāmiti/ yāvatpadasya\nsāmagrīpadaviśeṣaṇatve yāvatyaḥ jñānagrahajanakasāmagryaḥ\ntajjanyagrahaviṣayatvaṃ sādhyamiti phalati/ tathā sati yāvatsāmagrījanyaḥ\nekaḥ jñānagrahaḥ aprasiddha iti sādhyāprasiddhiḥ prasajyate/ yataḥ\nanuvyavasāyajanaka-vyavasāyajanaka-jñātatāliṅgakānumitijanaka-samarthapravṛttiliṅgakānumitijanakasāmagrīṇāṃ\nsarvāsāmapi pratyekaṃ jñānagrāhakatayā tādṛśayāvatsāmagrījanyaḥ eko\njñānagraho na bhavatīti/ sāmagrīṇāṃ yāvatvena na niveśaḥ, api tu\nviśiṣyaiva/ tathā ca\ntattajjñānagrahajanakatattatsāmagrījanyatattadgrahaviṣayatvaṃ svatastvamiti\npariṣkāreṇa</p>\n\n<p>sādhyāprasiddhivāraṇe 'pi matatrayasādhāraṇyaṃ na nirvahatīti\nśaṅkāgranthārthaḥ/</p>\n\n<p>samādhatte - yato\nyāvaditi/ nanu jñānagrāhakasāmagrījanya yāvadgrahaviṣayatvasya\nsādhyatve 'pi\npaṭajñānagrāhakasāmagrījanyayāvadgrahānatargatapaṭajñānajñānena\nghaṭatvaghaṭitaprāmāṇyasyāgrahāt bādho durvāra ityāśaṅkya\njñānagrāhaketyatra jñāne taddharmaprakārakatvaviśeṣaṇāt na doṣa iti\nsamādhānaṃ vivakṣuḥ yāvatpadasya\nsvasamabhivyāhṛtapadārthatāvacchedakavyāpakatvabodhakatvavyutpattimapyabhisandhāya\nphalitārthamāha - tattaddharmeti/ yaddharmaghaṭitaprāmāṇyaṃ pakṣaḥ\ntaddharmaprakāretyarthaḥ/ tathā ca\nghaṭatvavadviśeṣyakatvāvacchinnaghaṭatvaprakārakatvaṃ\nghaṭatvaprakārakajñānagrāhakasāmagrījanyagrahatvavyāpakaviṣayitānirūpakamiti\npratijñāvākyam/ ghaṭatvaprakārakajñānam ayaṃ ghaṭa ityākārakajñānaṃ\ntadviṣayakajñānajanakasāmagrī anuvyavasāyādisāmagrī tajjanyagrahatvaṃ yatra\nyatra anuvyavasāyādau tatra\nghaṭatvavadviśeṣyakaghaṭatvaprakārakatvarūpapramātvanirūpitaviṣay itāsti,\ntādṛśaviṣayitānirūpakatvaṃ ca pramātve 'stīti samanvayaḥ/</p>\n\n<p>nanu naiyāyikamate 'pi\nprāmāṇyanirūpitaviṣayitāyāḥ\nghaṭatvavadviśeṣyakatvāvacchinnaghaṭatvanirūpitaprakāritātvena\ntādṛśagrahatvavyāpakatvābhāve 'pi ghaṭatvanirūpitaprākāritātvena\nanuvyavasāyādisāmagrījanyagrahatvavyāpakatvāt siddhasādhanam/\nghaṭatvavadviśeṣyakatvāvacchinnaghaṭatvanirūpitaprakāritātvena\nprāmāṇyaviṣayitāyāḥ vyāpakatvaṃ tu na vivakṣituṃ śakyam/\nnaiyāyikamate sādhyāprasiddheḥ/ 'ghaṭatvena imaṃ jānāmi'\nityākārakānuvyavasāye ghaṭatvanirūpitaprakāritātvenaiva\ntādṛśaprakāritāyāḥ bhānāt na tu\nghaṭatvavadviśeṣyakatvāvacchinnaghaṭatvaprakāritātvenetya śaṅkyāha -\nsaṅkṣepa iti/</p>\n\n<p>atra ghaṭatvavati\nghaṭatvaprakārakatvaṃ\nghaṭatvaprakārakajñānagrāhakasāmagrījanyagrahaniṣṭhābhāvapratiyogitānavacchedakadharmavadviṣayitānirūpakamiti\npratijñā na vivakṣitā, yenoktadoṣaḥ syāt/ apitu\nghaṭatvaprakārakajñānagrāhakasāmagrījanyagrahaniṣṭhābhāvapratiyogitā,\nghaṭatvavadbiśeṣyakatvāvacchinnaghaṭatvaprakārakatvarūpaprāmāṇyaviṣayakatvatvānavacchinnā\niti pratijñā vivakṣitā/ ato na sādhyāprasiddhyādikamiti bhāvaḥ/\nadhikaṃ prāmāṇyavādagādādharyāṃ draṣṭavyam/</p>\n\n<p>dīpikāyām idaṃ\njñānamaprameti jñāneneti/ tathā ca aprāmāṇyāgrāhaketi\nsāmagrīviśeṣaṇānupādāne\njñānagrāhakasāmagrījanayayāvadgrahaviṣayatvaṃ svatastvamiti syāt/ tathā\nsati rajate idaṃ rajatamiti vyavasāyānantaraṃ yat idaṃ\njñānamaprameti bhramātmakaṃ jñānaṃ tasya jñānagraharūpatayā\ntajjanakasāmagrījanyayāvadgrahāntargatatādṛśajñānaviṣayatvamapramātva\nevāsti na tu pramātvarūpapakṣa iti bādhaḥ syāt/ tadvāraṇāya\naprāmāṇyāgrāhaketiviśeṣaṇam/ apramātvagrāhājanaketi tadarthaḥ/\nniruktajñānagrahasya apramātvaviṣayakatvena apramātvagraharūpatayā\nniruktajñānagrahajanakasāmagryāḥ apramātvagrahajanakatvāt tadajanakatvaṃ\nnāstīti jñānagrahapadena 'idaṃ jñānamapramā' ityākārako jñānagraho\nna grāhyaḥ, api tu 'rajatatvena imaṃ jānāmi'\nityanuvyavasāyādireva grāhyaḥ tajjanakasāmagryāḥ aprāmāṇyagrāhakatvāt\ntajjanyānuvyavasāyādyātmakagrahaviṣayatvaṃ pramātve 'stīti na bādha iti\nbhāvaḥ/</p>\n\n<p>prakāśikāyām\nvyavasāyaniṣṭhetyādiriti/ idaṃ rajatam ityākārakavyasāyaniṣṭhaṃ\nyat pramātvaṃ rajatatvavati rajatatvaprakārakatvarūpaṃ\ntadaviṣayakatvādityarthaṃḥ/ tathā ca pramātve\nyāvadantargatatādṛśajñānāviṣayatvāt bādha iti bhāvaḥ/\ntādṛśajñānasāmagryā iti/ idaṃ jñānaṃ apramā\nityākārakajñānajanakasāmagryā ityarthaḥ/\nsādhyakoṭyapraviṣṭatvāditi/ apramātvagrāhakatvena\naprāmāṇyāgrāhakatvarūpaviśeṣaṇānākrāntatvāditi bhāvaḥ/</p>\n\n<p>tadaprāmāṇyagrāhaketyatra\ntatpadasya dīpikoktaṃ prayojanamevam - idaṃ\nrajatamitibhramātmakavyavasāyottara-idaṃ</p>\n\n<p>jñānam apramā\nityāvakārakajñānaniṣṭhasya apramātvavati apramātvaprakārakajñānatvarūpasya\npramātvasya apramātvagrāhakasāmagryaiva grahaṇāt\naprāmāṇyāgrāhakasāmagrīgrāhyatvātmakasvatastvabādhaḥ tādṛśapramātve\nsyāditi tadvāraṇāya tadaprāmāṇyāgrāhaketi tatpadam/</p>\n\n<p>tasmin\naprāmāṇyagrāhaketi tadarthaḥ/ yādṛśapramātve svatastvamiṣyate\ntādṛśapramātvāśrayaviśeṣyakāpramātvaprakārakajñānājanaketi\ntadaprāmāṇyāgrāhaketyasyārthaḥ/ idaṃ jñānaṃ apramā\nityākārakajñānaniṣṭhapramātvagrāhakasāmagryāḥ idañjñānapadena\nvivakṣitaṃ yat idaṃ rajatam ityākārakajñānaṃ\ntadviśeṣyakāpramātvagrāhakatve 'pi prakṛtasyāpramātvavati\napramātvaprakārakatvarūpapramātvasya āśrayabhūtaṃ yat idaṃ jñānaṃ\naprametyākārakajñānaṃ tadviśeṣyakāpramātvaprakārakajñānajanakatvāt\nnoktadoṣa iti/ idaṃ jñānaṃ aprametyanuvyavasāyaniṣṭheti/\njñānaviṣayakatvādasya jñānasyānuvyavasāyaśabdena vyapadeśaḥ/ ataḥ\njānāmītyādyākārakatāvirahāt kathamasyānuvyavasāyatvamiti\nnāśaṅkanīyam/</p>\n\n<p>nanu\nviśeṣyabhūtasāmagrīpadānusāreṇa prāmāṇyagrāhikāyā apīti vaktavye\nkathaṃ prāmāṇyagrāhakasyāpītyuktaṃ dīpikāyām ityāśaṅkyāha -\nsāmānye naṃpusakamiti/ (grāhakatvarūpa) sāmānyadharmāśrayavivakṣayā\ntadāśrayaviśeṣāvivakṣāyāṃ napuṃsakamityanuśāsanāt atra\nnapuṃsakatvamiti bhāvaḥ/ niruktaprāmāṇyasyeti/\naprāmāṇyavadviśeṣyakatvaviśiṣṭāprāmāṇyaprakārakatvarūpaprāmāṇyasyetyarthaḥ/\ntasyeti/ niruktaprāmāṇyasyetyarthaḥ/ na sidhyediti/ tathā ca bādha iti\nbhāvaḥ/ svatogrāhyatvasiddhiriti/ tādṛśaprāmāṇyāśrayabhūtaḥ yaḥ idaṃ\njñānaṃ aprametyākārakānuvyavasāyaḥ tadviṣayakajñānajanakasāmagryāḥ\nsvāśrayatādṛśānuvyavasāyaviśeṣyakaprāmāṇyaprakārakajñānājanakatayā\ntādṛśasāmagryāḥ prasiddhatvāt\ntajjanyānuvyavasāyaviṣayakajñānaviṣayatvasya anuvyavasāyaniṣṭhapramātve\nsatvāt na bādha iti bhāvaḥ//</p>\n\n<p><hi rend='bold'>dīpikā</hi></p>\n\n<p><hi rend='bold'>prāmāṇyajñaptivādapūrvapakṣaḥ</hi></p>\n\n<p>nanu svata eva\nprāmāṇyaṃ gṛhyate, 'ghaṭamahaṃ jānāmi' ityanuvyavasāyena\nghaṭaghaṭatvayoriva tatsambanadhasyāpi viṣayīkaraṇāt\nvyavasāyarūpapratyāsattestulyatvāt/ purovartini prakārasambandhasyaiva\npramātvapadārthatvāditi cet---</p>\n\n<p><hi rend='bold'>prakāśikā</hi></p>\n\n<p>itthaṃ\nvipratipattimupanyasya mīmāṃsakamatamupanyasyati - nanviti/ svata\nevetyādi/ ghaṭatvādighaṭitaprāmāṇyaṃ niruktasāmagrīta eva gṛhyata\nityarthaḥ/ apyarthakenaivakāreṇa anumānādiparigrahaḥ/\nanuvyavasāyeneti/ idaṃ ca miśramatābhiprāyeṇa/ matatrayasādhāraṇyena\ntu prāthamikajñānagraheṇeti dhyeyam/ tatsambandhasyāpīti/\nghaṭaghaṭatvayoḥ yaḥ sambandhaḥ tasyāpītyarthaḥ/ nanu anuvyavasāye kathaṃ\nsambandhasya bhānamityāśaṅkya yathā ghaṭaghaṭatvayoḥ\nvyavasāyarūpapratyāsattyā bhānam tathā tatsambandhasyāpi,\nvyavasāyarūpapratyāsatteraviśeṣādityāha - vyavasāyeti/ tāvatā kathaṃ\nprāmāṇyasya bhānamata āha - purovartini prakārasambandhasyaiveti/\npurovartini yaḥ prakārasambandhaḥ tadghaṭitasyaivetyarthaḥ/</p>\n\n<p>ayamāśayaḥ - naiyāyikā\napi anuvyavasāye viśeṣyatvaprakāratvayorbhānamaṅgīkurvanti,\npurovartinaṃ ghaṭatvena jānāmītyākārakasyaiva anuvyavasāyasya\ntairaṅgīkārāt/ parantu purovartini ghaṭādau\nghaṭatvādirūpaprakārasambandhabhānaṃnāṅgīkurvanti/ atastatra\nprakārasambandhabhānasya vyavasthāpane kimapi nāvaśiṣṭamiti prāmāṇyasya\nbhānaṃ sidhyati, anupasthitayorapi viśeṣyatvaprakāratvayorbhānasya\nsarvasaṃmatatvāditi/</p>\n\n<p><hi rend='bold'>bālapriyā</hi></p>\n\n<p>ghaṭatvādighaṭitaprāmāṇyamiti/\nghaṭatvavadviśeśyakatvāvacchinnaghaṭatvaprakārakatvarūpaṃ prāmāṇyaṃ\ntadāśrayajñānagrāhakasāmagryaiva gṛhyata ityarthaḥ/ ayaṃ ghaṭa\nityākārakavyavasāyaviṣayakaṃ yat jñānaṃ ghaṭamahaṃ jānāmītyākārakaṃ\ntasmin ahamarthaḥ ātmā jñānaṃ ca ātmamanassaṃyogena\nmanassaṃyuktasamavāyena ca bhāsete iti tadaṃśe laukikatvam/\nghaṭaghaṭatvayostu jñānalakṣaṇayā pratyāsattyā bhānam/\ntādṛśānuvyavasāyāt pūrvaṃ ayaṃ ghaṭa ityākārakavyavasāyasya\nsattvāt vyavasāyasya ghaṭaghaṭatvobhayaviṣayakatvāt/ tathā ca\nghaṭaghaṭatvaviṣayakavyavasāyātmakajñānalakṣaṇasannikarṣeṃṇa yathā vā 'ghaṭamahaṃ\njānāmi' ityanuvyavasāye ghaṭaghaṭatvayorbhānam,</p>\n\n<p>tathaiva ghaṭaghaṭatvayoḥ\nyaḥ sambandhaḥ samavāyarūpaḥ tasyāpi bhānamāvaśyakam/ vyavasāye tasyāpi\nbhānena vyavasāyātmakasannikarṣāt tatsambandhabhānasyāvaśyambhāvāt/ na\nca ghaṭaghaṭatvasambandho bhāsatām, tāvatā pramātvābhānāt</p>\n\n<p>pramātvasya\njñānaviṣayakagrahaviṣayatvāravyaṃ svatastvaṃ kathaṃ sidhyediti vācyam/\npurovartini prakārasambandhasyaiva pramātvapadārthatvāt\nsambandhabhānasyaiva pramātvabhānarūpatvāt/ etadeva kathamiti cet -\nśrūyatām - jñānasya prāmāṇye viśodhyamāne viṣayatathātva eva\ntatparyavasyati/ viṣayo yādṛśadharmavattayā vyavasāye bhāsate\ntādṛśadharmasambandha eva viṣayasya tathātvam, tadeva ca pramātvamiti\ntasyānuvyavasāyena viṣayīkaraṇāt pramātvasya svatogrāhyatvamiti\nmīmāṃsakāśayaḥ/ sa eva dīpikāyāṃ prakāśikāyāṃ cānūdita</p>\n\n<p>iti/ yadyapi\narthantathātvasya viṣayaniṣṭhasya jñānagatapramātvarūpatvaṃ na sambhavatīti\ntadvanniṣṭhaviśeṣyatānirūpakatve sati tanniṣṭhaprakāratāśālijñānatvameva\npramātvaṃ vācyamiti śaṅkā avatarati, tathāpi naiyāyikaiḥ\npurovartiniṣṭhaviśeṣyatānirūpakatve sati\nrajatatvaniṣṭhaprakāratānirūpakatvamanuvyavasāye bhāsata iti\nsvīkriyate/ tatra viṃśeṣyatāprakāratayoranupasthitayo 'pi bhānam/\npurovartirajatatvayoḥ vyavasāyarūpapratyāsatyā bhānam, purovartini\nrajatatvavatvaṃ na bhāsate ityaṅgīkriyate/ mīmāṃsakāstu\nvyavasāyarūpapratyāsattisāmyāt rajatatvavatvamapi bhāsata iti nirūpya\ntadghaṭitapramātvaṃ anuvyavasāyena viṣayīkriyata iti nirūpayantīti\nviśeṣaḥ/ purovartinaṃ ghaṭatvena jānāmītyākārakasyeti/\npurovartiniṣṭhaviśeṣyatānirūpakaghaṭatvaniṣṭhaprakāratānirūpakajñānavānahamityarthaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>prāmāṇyajñaptivādasiddhāntaḥ</hi></p>\n\n<p>svataḥprāmāṇyagrahe\n'jalajñānaṃ pramā na vā' ityanabhyāsadaśāyāṃ pramātvasaṃśayo na syāt/\nanuvyavasāyena prāmāṇyasya niścitatvāt/ tasmāt\nsvatogrāhyatvābhāvāt parato grāhyatvameva/ tathāhi - prathamaṃ\njalajñānānantaraṃ pravṛttau satyāṃ jalalābhe sati pūrvotpannaṃ jalajñānaṃ\npramā samarthapravṛttijanakatvāt yannaivaṃ tannaivaṃ, yathā apramā iti\nvyatirekiṇā pramātvaṃ niścīyate/ dvitīyādijñāneṣu\npūrvajñānadṛṣṭāntena tatsajātīyatvaliṅgena anvayavyatirekiṇāpi\ngṛhyate//</p>\n\n<p><hi rend='bold'>prakāśikā</hi></p>\n\n<p>jalajñānamityādi/\njalajñānaṃ pramā na vā ityākārakaḥ/ anabhyāsadaśāyām -\nprāthamikajalajñānagrahottaradaśāyām/ anubhavasiddhaḥ pramātvasaṃśayo na\nsyādityarthaḥ/ niścitatvāditi/ tadvattāniścayasya tadabhāvavattājñānaṃ\nprati pratibandhakatvāditi bhāvaḥ/ atra 'jñāto ghaṭa' iti pratīteḥ\njñānaviṣayatāviṣayakatvakalpanenaiva nirvāhe atiriktajñātatā na\nkalpanīyā gauravāt mānābhāvācca iti tannirasanaprakāro</p>\n\n<p>bodhyaḥ/ tasmāditi/\nanabhyāsadaśāyāṃ saṃśayānubhavādityarthaḥ/ etasya\nsvatogrāhyatvābhāve 'nvayaḥ/ paratīgrāhyatvamiti/ prāmāṇyasyānumānāditi\neva grāhyatvamityarthaḥ/ pravṛttau satyāmiti/</p>\n\n<p>etena\nmīmāṃsakairabhyupagatāyāṃ prāmāṇyaniścayasya pravṛttihetutāyāṃ\nvyabhicāro darśitaḥ/ na ca niṣkampapravṛttāveva prāmaṇyaniścasya\nhetutā, sakampapravṛttau tu pramāṇyasaṃśayasya, niṣkampatvaṃ sakampatvaṃ ca\nviṣayitāviśeṣaḥ evaṃ ca tatra sakampapravṛttyaṅgīkāre 'pi\nprāmāṇyaniścayasya hetutāyāṃ kathaṃ vyabhicāra iti vācyam, tathāpi\nyatra prāmāṇyasyāprāmāṇyasya vā jñānaṃ nāsīt, āsīcca\nkevalajalādijñānaṃ tatra pravṛttipradarśanena prāmāṇyasaṃśayahetutāyāṃ\nvyabhicārasya durvāratvāt/ na caivaṃ jalādijñāne aprāmāṇyaniścakāle\npravṛttiḥsyāditi śaṅkanīyam/ agṛhītāprāmāṇyakajalādijñānatvena,\ntaddhetutāsvīkāreṇa adoṣāditi saṅkṣepaḥ/ jalalābhe satīti/\netāvatā vakṣyamāṇasya prāmāṇyavyavasthāpakahetoḥ svarūpāsiddhiśaṅkā\nnirākṛtā/ idānīṃ pakṣasyāsattvādāha - pūrvotpannamiti/ samartheti/\ntadvadviśeṣyakatatprakāraketyarthaḥ/ anvayyudāharaṇāsambhavāt\nvyatirekyudāharaṇaṃ sadṛṣṭāntamāha - yannaivaṃ tannaivamiti/ yadapramā\ntatsamarthapravṛtyajanakamityarthaḥ/ vyatirekiṇā - vyatirekavyāptimatā/\nniścīyate - anumīyate/ dvitīyādijñāneṣu - dvitīyādijalajñāneṣu/\ntatsajātīyatvaliṅgena - pūrvajñānasajātīyatvarūpaliṅgena/\nsamarthapravṛttijanakatveneti yāvat/ gṛhyata iti/ prāmāṇyamanumīyata\nityarthaḥ/</p>\n\n<p><hi rend='bold'>bālapriyā</hi></p>\n\n<p>prāthamikajalajñānagrahottaradaśāyāmiti/ prāthamikaṃ yat\njalajñānaṃ tadviṣayako yo grahaḥ jalamahaṃ</p>\n\n<p>jānāmītyākārakaḥ\ntaduttarakāle ityarthaḥ/ tathā ca prāthamikajalajñānagrahe yadi\njalajñānaniṣṭhaṃ pramātvamapi gṛhītaṃ tarhi</p>\n\n<p>jalajñānaṃ pramā na veti\njalajñānadharmikapramātvasaṃśayo na syāt,\njalajñānadharmikapramātvaniścayātmakapratibanadhakasatvāditi bhāvaḥ/ jātu\njalāśaye jalamālokya tatra vihitasnānapānādeḥ puṃsaḥ paradine\nmadhyāhne dūrāt tatra yajjaladarśanaṃ tat dvitīyaṃ jalajñānaṃ\nabhyāsadaśāpannamityucyate/ tasya\ngṛhītaprāmāṇyakapūrvajñānasajātīyatvānusandhānena idaṃ jñānaṃ pramā\nna vā iti saṃśayasya na prasaktiriti paryālocya\nprāthamikajalajñānagrahottaramityuktam/ tadabhāvavattājñānaṃ/\npramātvasaṃśaye pramātvābhāvakoṭerapi bhānena tadaṃśajñānaṃ prati\npramātvaniścayasya pratibandhakatvādityarthaḥ/ tannirasanaprakāra iti/\njñātatānirāsaprakāra ityarthaḥ/</p>\n\n<p>eteneti/\nprāthamikajalajñānānantarameva pravṛttiriti kathanenetyarthaḥ/\nmīmāṃsakairabhyupagatāyāmiti/ kasmiṃścit viṣaye jñāte sati jāte\njñāne prāmāṇyaniścayaṃ vinā viṣaye pravṛttiḥ na bhavatīti\ntadviṣayakapravṛttiṃ prati</p>\n\n<p>tadviṣayakajñānadharmikaprāmāṇyaniścayaḥ kāraṇamiti mīmāṃsakāḥ\nvadanti/ tanna yuktam/ jalajñānānantaraṃ idaṃ jñānaṃ pramā\nityākārakajalajñānadharmikaprāmāṇyaniścayaṃ vināpi pravṛtterūtpattyā\nvyatirekavyabhicārāditi/ bhāvaḥ/ na ca niṣkampeti/ pravṛttirdvividhā -\nniṣkampā sakampā ceti/ utkaṭā pravṛttiḥ niṣkampā, anutkaṭā pravṛttiḥ\nsakampā/ utkaṭatvānutkaṭatve pravṛttigatau viṣayitāviśeṣau/ tatra\ntadviṣayiṇīṃ utkaṭapravṛtti prati tadviṣayakajñāne prāmāṇyaniścayaḥ\nkāraṇam, tadviṣayakānutkaṭapravṛttiṃ prati tu prāmāṇyasaṃśayaḥ kāraṇam/\nprāmāṇyaniścayasya niṣkampapravṛttitvaṃ kāryatāvacchedakam,\nprāmāṇyasaṃśayasya sakampapravṛttitvaṃ kāryatāvacchedakam/ yatra\njalajñānānantaraṃ tatra prāmāṇyaniścayaṃ vināpi pravṛttiḥ jāyate tatra sā\npravṛttiḥ sakampetyaṅgīkriyate/ tasyāṃ ca\nniṣkampapravṛttitvarūpakāryatāvacchedakavirahāt prāmāṇyaniścayaṃ vinā\nniṣkampapravṛttitvāvacchinnasyānupattyā na vyatirekavyabhicāra iti\nprāmāṇyaniścayasya pravṛttihetutvaṃ nirbādhamiti śaṅkiturāśayaḥ/\ntathāpīti/ yatra prāmāṇyasya aprāmāṇyasya vā saṃśayo vā niścayo vā\nnābhūt jalajñānaṃ paramabhūt tatrāpi pravṛtterdarśanenasakampāyāḥ\ntādṛśapravṛtteḥ prāmāṇyasaṃśayaṃ vināpyutpatyā vyatirekavyabhicārāt\nprāmāṇyasaṃśayasya pravṛttihetutā na bhavatīti samādhāturāśayaḥ/ na\ncaivamiti/ prāmāṇyaniścayasya vā prāmāṇyasaṃśayasya vā pravṛttiṃ prati\nhetutvānaṅgīkāre yatra jalajñāne aprāmāṇyaniścayaḥ tatkāle/pi\npravṛttiḥ syāt, pravṛttihetoḥ jalajñānasya satvādityarthaḥ/\nagṛhīteti/ aprāmāṇyajñānābhāvaviśiṣṭajalādijñānameva\njalādiviṣayakapravṛttiheturityaṅgīkārāt jalādijñāne\naprāmāṇyajñānakāle aprāmāṇyajñānaviśiṣṭajalādijñānamevāstīti na\npravṛtyāpattiḥ, aprāmāṇyajñānābhāvaviśiṣṭajalajñānarūpasya\npravṛttihetorabhāvāditi bhāvaḥ/</p>\n\n<p>nanu\nbahuvittavyayāyāsasādhyeṣu vaidikeṣu vyavahāreṣu prāmāṇyaniścayaṃ\nvinā niṣkampapravṛttirna dṛśyata iti\nprāmāṇyagrahaviśiṣṭārthaniścayasyaiva pravṛttihetutvam/ yuktaṃ\ncaitat-aprāmāṇyajñānābhāvaviśiṣṭārthaniścayasya pravṛttihetutve\ntaccharīre tadabhāvavati tatprakārakatvarūpasya tadvati\ntatprakāratvābhāvarūpasya cāprāmāṇyasya niveśāpekṣayā\nprāmāṇyagrahaviśiṣṭatvaniveśe lāghavādityāśaṅkyāha - saṅkṣepa\niti/ prāmāṇyagrahasya kathañcit pravṛttyupayogitve 'pi parataḥ\nprāmāṇyagrahasaṃbhavāt svata eva prāmāṇyagraha iti\nnābhiniveṣṭavyamiti bhāvaḥ/</p>\n\n<p>etāvateti/ jalalābhe\nsatīti kathanenetyarthaḥ/ vakṣyamāṇasya prāmāṇyavyavasthāpakahetoriti/\nprāmāṇyasādhakasya</p>\n\n<p>samarthapravṛttijanakatvarūpahetorityarthaḥ/ svarūpāsiddhiśaṅkā -\npakṣāvṛttitvaśaṅkā/ pravṛtteḥ sāmarthyaṃ hi jalalābhenaiva/ tathā ca\njalalābhakathanena jalajñāne samarthapravṛttijanakatvarūpaheturastīti\nsūcitamiti bhāvaḥ/ idānīmiti/ prāmāṇyānumitisamaya ityarthaḥ/\npūrvajñānasajātīyatveti/\ngṛhītaprāmāṇyakapūrvajñānasajātīyatvaliṅgenetyarthaḥ/\ndvitīyādijñānasya pūrvajñānasajātīyatvaṃ ca\nsaphalapravṛttijanakatvarūpeṇa/ tathā ca saphalapravṛttijanakatvameva hetuḥ,\npūrvajñānamanvayadṛṣṭānta iti sūcanāya pūrvajñānasajātīyetyuktam/\nanumānaprayogastu - dvitīyādijalajñānaṃ pramā\nsamarthapravṛttijanakatvāt yat samarthapravṛttijanakam tatpramā yathā\nprāthamikajalajñānamiti/</p>\n\n<p>atredaṃ tattvam-ayaṃ ghaṭa\niti jñānānantaraṃ imaṃ ghaṭaṃ jānāmi, imaṃ ghaṭatvena jānāmi\nityanavyavasāyo bhavati, na tu ghaṭaṃ ghaṭatvena jānāmīti/ pramātvaṃ\ntu na kevalaṃ dharmiviśeṣyakatvaviśiṣṭaghaṭatvaprakārakatvam, tasya</p>\n\n<p>pramābhramobhayaniṣṭhatvāt/ kiṃ tu\nghaṭatvavadviśeṣyakatvaviśiṣṭaghaṭatvaprakārakatvam/ idaṃ ca\nnānuvyavasāye bhāsate/ tatra ghaṭatvaviśiṣṭaniṣṭhatayā viśeṣyatāyā\nagrahaṇāt/ vyavasāye idantvenaiva ghaṭasya viśeṣyatvāt\nghaṭatvaviśiṣṭatvena ghaṭasya viśeṣyatvābhāvāt\nghaṭatvaviśiṣṭaniṣṭhatayā viśeṣyatāyāḥ anuvyavasāyane\ngrahaṇāsaṃbhavāt/ ataḥ prāmāṇyaṃ na svatogrāhyamiti naiyāyikānāmāśayaḥ\niti kecit/'tathāpyanuvyavasāyānantaraṃ vyavasāyasya\nprāmāṇye arthasya tadvattve ca saṃśayasyānubhavasiddhatvāt nārthatadvattvaṃ\ntadbiṣayaḥ'iti maṇigranthaḥ teṣaramanukūlaḥ/</p>\n\n<p>dīdhitikārā api-'prāmāṇyasya saṃśayānyathānupapattyā taddharmaviśiṣṭe\ntatprakārakatvasya grāhakatve 'nuvyavasāyasyāsāmatharyaṃ kalpyate/ tena\npurovarttini rajatatvaprakārakamiti grahe 'pi purovartini rajate\nrajatatvaprakārakamiti na grahaḥ'iti prāhuḥ/</p>\n\n<p>gadādharabhaṭṭācāryāstu -'tadvadviśeśyakatvatatprakārakatvayoravacchedyāvacchedakabhāvagraheṇa\nprāmāṇyasaṃśayasya tadadhīnasyārthatadvattvasaṃśayasya copapatteḥ\narthatadvattvāviṣayakatve nirbharo nocita'ityāhuḥ1/</p>\n\n<p><hi rend='bold'>dīpikā</hi></p>\n\n<p><hi rend='bold'>prāmāṇyotpattiparatasttvanirūpaṇam</hi></p>\n\n<p>pramāyā\nguṇajanyatvamutpatau paratastvam/ pramāsādhāraṇakāraṇa guṇaḥ,\napramāsādhāraṇakāraṇaṃ doṣaḥ/ tatra pratyakṣe viśeṣaṇavadviśeṣyasannikarṣo\nguṇaḥ/ anumitau vyāpakavati vyāpyajñānam/ upamitau\nyathārthasādṛśyajñānam/ śābdajñāne yathārthayogyatājñānam\nityādyūhanīyam/</p>\n\n</div>\n<div>\n\n<p>1. ityāhuriti/\njñāne gṛhīte 'pi jñāne prāmāṇyasya saṃśayo bhavatīti tadanurodhena\nprāmāṇyaghaṭakaḥ kaścidaṃśaḥ jñānajñāne na bhāsata iti vaktavyam/ sa\ncāṃśaḥ purovartini ghaṭatvavattvarūpa iti dīdhitikārādayaḥ/\nghaṭatvavadviśeṣyakatvaghaṭatvaprakārakatvayoravacchedyāvacchedakabhāvarūpaḥ sa\niti gadādharabhaṭṭācārtha iti vivekaḥ/</p>\n\n</div>\n<div>\n\n<p><hi rend='bold'>prakāśikā</hi></p>\n\n<p>evaṃ jñaptau\nparatastvaṃ vyavasthāpya utpattau paratastvaṃ nirūpayati pramāyā iti/\npramāsādhāraṇakāraṇamiti/\npramātvādhikadeśavṛttidharmānavacchinnapramāniṣṭhakāryatānirūpitakāraṇatāśālītyarthaḥ/\ntena jñānamātrahetubhūtātmamanassaṃyogādeḥ\nbhramajanakapittādidoṣāṇāṃ ca vyudāsaḥ/\napramāsādhāraṇakāraṇatvamapyevaṃ pariṣkartavyam/ caturvidhapramāyāṃ\nhetubhūtaṃ guṇaṃ krameṇopapādayati tatreti/ caturvidhapramāmadhya\nityarthaḥ/ ityādyūhanīyamiti/ 'pītaḥ śaṅkhaḥ' ityādibhrame\npittādidoṣaḥ, idaṃ rajatamityādibhrame ca cākacakyādiḥ iti\nūhanīyamityarthaḥ/</p>\n\n<p><hi rend='bold'>bālapriyā</hi></p>\n\n<p>pramātvādhikadeśavṛttīti/ pramātvavyāpakadharmānavacchinnā yā\npramāniṣṭhā kāryatā tannirūpitakāraṇatvaṃ pramātvaprayojakasya guṇasya\nlakṣaṇamityarthaḥ/ pramāniṣṭhakāryatānirūpitakāraṇatvamātroktau\njñānasāmānyaṃ prati hetubhūte ātmamanassaṃyogādāvativyāptiḥ/\ntadvāraṇāya kāryatāyāṃ\npramātvādhikadeśavṛttidharmānavacchinnatvaniveśaḥ/ ātmamanassaṃyogādau\ntu pramātvādhikadeśavṛttiḥ yo dharmaḥ jñānatvaṃ\ntadavacchinnakāryantānirūpitakāraṇatvamevāsti, na\ntadanavacchinnakāryatānirūpitakāraṇatvamiti nātivyāptiḥ/\nbhramāsādhāraṇakāraṇeṣu pittādidoṣeṣu\npramātvavyāpakajñānatvādyanavacchinnakāryatānirūpitakāraṇatvasattvāt\ntatrānivyāptivāraṇāya kāryatāyāṃ pramāniṣṭhatvaniveśaḥ/ pittādeḥ\nbhramaniṣṭakāryatānirūpitākāraṇatāśālitve 'pi\npramāniṣṭhakāryatānirūpitakāraṇatāśālitvābhāvāt nātivyāptiḥ/\ntadāha - teneti/ evaṃ pariṣkartavyamiti/\napramātvādhikadeśavṛttidharmānavacchinnāpramāniṣṭhakāryapariṣkartavyami ti/\napramātvādhikadeśavṛttidharmānavacchinnāpramāniṣṭhakāryatānirūpitakāraṇatāśālitvaṃ\ndoṣasya lakṣaṇamityarthaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>aprāmāṇyasya\nparatastvanirūpaṇam</hi></p>\n\n<p>purovartini\nprakārābhāvasya anuvyavasāyena anupasthitatvāt apramātvaṃ parata eva\ngṛhyate/</p>\n\n<p>pittādidoṣajanyatvamutpattau paratastvam/</p>\n\n<p><hi rend='bold'>prakāśikā</hi></p>\n\n<p>apramātvasya\nparatastvaṃ sayuktikaṃ darśayati - purovartinīti/ anupasthitatvāditi/\naviṣayīkaraṇādityarthaḥ/ tathā ca pratyāsatterabhāvāt\napramātvasyānuvyavasāyena grahaṇaṃ na sambhavatīti bhāvaḥ/ apramātvam -\ntadabhāvavadviśeṣyakatvaviśiṣṭatatprakārakatvam/ parata eva gṛhyata iti/\nanumānādita eva gṛhyata ityarthaḥ/ anumānaprayogastu - idaṃ jñānaṃ\napramā visaṃvādipravṛttijanakatvāt yannaivaṃ tannaivaṃ yathā pramā iti/</p>\n\n<p><hi rend='bold'>bālapriyā</hi></p>\n\n<p>pratyāsatterabhāvāditi/ saṃnikarṣābhāvādityarthaḥ/ viśeṣye\nprakārasambandhasya vyavasāyaviṣayatvāt\nvyavasāyarūpajñānalakṣaṇapratyāsattyā anuvyavasāyena\nprakārasaṃbandhaghaṭitapramātvagrahaṇaṃ kathañcit prasaktaṃ pūrvaṃ nirākṛtam/\npurovartini prakārābhāvasambandhasya vyavasāyaviṣayatvāt\ntadghaṭitasyāpramātvasya kathamapi bhramānuvyavasāyena grahaṇaṃ na\nsambhavatīti apramātvaṃ na prāthamikajñānagrahaviṣayatvarūpasvatastvavat/\napi tu anumānavedyatvākhyaparatastvavaditi bhāvaḥ/</p>\n\n<p>visaṃvādipravṛttīti/\nviphalapravṛttītyarthaḥ/</p>\n\n<p><hi rend='bold'>dīpikā</hi></p>\n\n<l rend='bold'>anyathākhyātisamarthanam/</l>\n\n<p>nanu sarveṣāṃ\njñānānāṃ yathārthatvāt ayathārthajñānameva nāstīti/ na ca 'śuktau\nidaṃ rajatamṛ' iti jñānāt pravṛttidarśanāt\nanyathākhyātisiddhiriti vācyam/ rajatasmṛtipurovartijñānābhyāmeva\npravṛttisambhavāt/ svatantropasthiteṣṭabhedāgrahasyaiva sarvatra\npravartakatvena 'nedam rajatamṛ' ityādau atiprasaṅgābhāvāditi\ncet - na/ satyarajatasthale purovartiviśeṣyakarajatatvaprakārakajñānasya\nlāghavena pravṛttijanakatayā śuktāvapi rajatārthipravṛttijanakatavena\nviśiṣṭajñānasyaiva kalpanāt/</p>\n\n<p><hi rend='bold'>prakāśikā</hi></p>\n\n<p>gurumataṃ nirasya\nanyathākhyātiṃ vyavasthāpayati - nanvityādinā/ yathārthatvāt -\npramātvāt/ ayathārthajñānameva nāstīti/\ntadabhāvavadviśeṣyakatatprakārakatvarūpāyathārthatvaṃ jñānavṛtti netyarthaḥ/\ntena na siddhyasiddhibhyāṃ vyāghātaḥ/ ayathārthatvasya tu\nprasiddhiricchādau bodhyā/ anyathākhyātīti/ tadanaṅgīkāre\npurovarttiviśeṣyakarajatatvādirūpeṣṭatāvacchedakaprakārakajñānasya\nsaṃvādivisaṃvādisādhāraṇapravṛttijanakatayā tatra pravṛttireva na\nsyāditi bhāvaḥ/ rajatasmṛtīti/ klptaniyatapūrvavartibhyāmityādiḥ/\nsambhavāditi/ tathā ca pravṛttiṃ prati viśiṣṭajñānatvena kāraṇataiva\nnāstīti tadanurodhena anyathākhyātikalpanaṃ na sambhavatīti bhāvaḥ/\nnanvevaṃ yatra 'nedam rajatam' ityādibādhagrahaḥ tatrāpi pravṛttiḥ\nsyādityata āha - upasthiteti/ etāvatā smṛtirūpakāraṇāpekṣā\nsphuṭīkṛtā/ iṣṭabhedāgrahasyaiva -\nrajatādirūpeṣṭabhedagrahābhāvasyaiva/ evakāreṇa viśiṣṭajñānasya\npravartakatvavyavacchedaḥ/ sarvatreti/ rajate śuktau cetyarthaḥ/\nsatyarajatasthale viśiṣṭajñānatvenaiva pravṛttiṃ prati kāraṇatvameṣṭavyam/\nanyathā dharmadharmijñānayoḥ iṣṭabhedāgrahatvarūpagurudharmāvacchinnasya ca\nkāraṇatāpatteḥ/ evaṃ ca tatra pravṛttiṃ pratyanvayavyatirekābhyāṃ\nviśiṣṭajñānasya kāraṇatāyāṃ lāghavāt sāmānyataḥ pravṛttitvāvacchinnaṃ\nprati viśiṣṭajñānatvena anugatakāryakāraṇabhāvasyaiva kalpanīyatayā\nvisaṃvādipravṛtterapi tatkāryatāvacchedakāvalīḍhatayā tatpūrvaṃ\nviśiṣṭajñānasya kalpanīyatvāt anyathākhyātirnirābādhaiveti samādhatte\n- satyarajateti/ rajatatvaprakārakajñānasyeti/\ntādṛśajñānatvāvacchinnasyetyarthaḥ/ pravṛttijanakatayā -\npravṛttitvāvacchinnajanakatayā/ viśiṣṭajñānasyaiva -\npurovartiviśeṣyakeṣṭatāvacchedakaprakārakajñānasyaiva/ etena\niṣṭabhedāgrahasya vyavacchedaḥ/ kalpanāt - anumānāt/ tatprayogastu\n- 'iyam purovartiviśeṣyakeṣṭatāvacchedakaprakārakajñānajanyā,\npravṛttitvāt, rajatasthalīyapravṛttivat' iti/ syādetat - pratyakṣe\nsannikarṣasya kāraṇatayā rajatatvāṃśe tadabhāvena kathaṃ śuktau 'idam\nrajatam' iti pratyakṣamiti cet,</p>\n\n<p>maivam/\nalaukikasannikarṣasyāpi pratyakṣajanakatāyā vyavasthāpitatvena\njñānalakṣaṇapratyāsattereva prakṛte sambhavāt/</p>\n\n<p><hi rend='bold'>bālapriyā</hi></p>\n\n<p>gurumatamiti/\nsarvāṇi jñānāni tadvati tatprakārakatvarūpapramātvavanti/ tadabhāvavati</p>\n\n<p>tatprakārakatvarūpāpramātvavat kimapi jānaṃ na bhavatīti\nprābhākaramatamityarthaḥ/ nanu dīpikāyām ayathārthajñānameva nāstīti\ngurumatānuvādo na yuktaḥ/ ayathārthajñānasya prasaddhitve taninaṣedho na\nyuktaḥ/ ayathārthajñānasyāprasiddhatve ca pratiyogyaprasiddhyā tanniṣedho\nna yukta iti siddhyasiddhibhyāṃ vyāghātādityata āha -\ntadabhāvavaditi/ ayathārthatvaṃ pakṣaḥ, jñānavṛttitvābhāvaḥ sādhyaḥ,\njñānatvavyāpakapramātvaviruddhatvāt iti hetuḥ/ tadanaṅgīkāra\niti/ tadabhāvavadviśeṣyakatatprakārakajñānarūpānyathākhyātyanaṅgīkāra\nityarthaḥ/ purovartiviśeṣyaketi/ purovartiviśeṣyakapravṛttiṃ prati\npurovartiviśeṣyakeṣṭatāvacchedakaprakārakajñānaṃ hetuḥ/ rajatārthinaḥ\npuruṣasya purovartini idaṅkārāspade vastuni\niṣṭatāvacchedakarajatatvajñāne vinā pravṛtteranudayāt/ tathā ca\nśuktiviśeṣyakarajatatvaprakārakajñānātmakānyathākhyātimantareṇa\npravṛttirna ghaṭate/ ataḥ pravṛttyanusāreṇa taddhetubhūtā\nanyathākhyātiraṅgīkāryeti śaṅkiturāśayaḥ/ saṃvādipravṛttiḥ\nsaphalapravṛttiḥ/ visaṃvādipravṛttiḥ/ viphalapravṛttiḥ/</p>\n\n<p>nanu viśiṣṭajñānaṃ\npravṛttikāraṇaṃ vā jñānadvayaṃ tatkāraṇaṃ vetyatra vinigamanāvirahāt\n'rajatasmṛtipurovartijñānābhyāmeva pravṛttisambhavāt'\nityuktamityatrāha - kḷptaniyatapūrvavartibhyāmityādiriti/\nviśiṣṭajñānasya pravṛttikāraṇatvaṃ vadatā naiyāyikenāpi\nviśiṣṭajñānātpūrvaṃ idamityākārakaṃ purovartiviṣayakaṃ pratyakṣaṃ\nrajatasmaraṇaṃ ceti jñānadvayaṃ bhavatītyaṅgīkriyate/</p>\n\n<p>tathā ca\nkḷptaniyatapūrvavartibhyāṃ idañjñānarajatasmaraṇābhyāmeva pravṛtteḥ</p>\n\n<p>sambhave\nviśiṣṭajñānamanāvaśyakamiti bhāvaḥ/ viśiṣṭajñānatveneti/\npurovartiviśeṣyakarajatatvādiprakārakajñānatvenetyarthaḥ/\nnanvevamiti/ rajatasmṛtipurovartijñāne eva pravṛttikāraṇe;\nviśiṣṭajñānaṃ tu na pravṛttikāraṇamityaṅgīkāra ityarthaḥ/ pravṛttiḥ\nsyāditi/ rajatasmṛtipurovartijñānayoḥ sattvāditi bhāvaḥ/\nrajatādirūpeti/ rajatādirūpaṃ yat iṣṭaṃ\ntatpratiyogikabhedajñānābhāvasyetyarthaḥ/ tathā ca\npurovartiviśeṣyakarajatādirūpeṣṭapratiyogikabhedaprakārakajñānābhāvav i\n- śiṣṭe purovartijñānarajatasmaraṇe purovartini\nrajatārthipravṛttiheturiti 'nedam rajatam' iti bādhajñānakāle na\npravṛttyāpattiriti bhāvaḥ/ idamiti\ndharmijñāna-rajatatvajñānabhedāgrahāṇāṃ trayāṇāṃ kāraṇatvāpekṣayā\nviśiṣṭajñānasyaikasya kāraṇatve lāghavamiti mūle 'bhipretam/ tadāha -\nsatyarajatasthala ityādinā/ yadyapi dharmadharmijñānayoḥ kāraṇatvaṃ\nviśiṣṭajñānakāraṇatāvādyapi</p>\n\n<p>aṅgīkaroti, tathāpi\n'nedaṃ rajatam' iti bādhagrahakāle pravṛttivāraṇāya\niṣṭabhedagrahābhāvatvāvacchinnasya kāraṇatvaṃ prābhākareṇocyate\nnaiyāyikena viśiṣṭajñānatvāvacchinnasya kāraṇatvamucyate/ tatra\nkāraṇatāvacchedakalāghavaṃ naiyāyikasyaiveti bhāvaḥ/ sāmānyataḥ\npravṛttitvāvacchinnaṃ pratīti/\nsaṃvādivisaṃvādipravṛttisādhāraṇapravṛttitvāvacchinnaṃ pratītyarthaḥ/\ntatkāryatāvacchedakāvalīḍhatayeti/ tasya viśiṣṭajñānasya yat\nkāryatāvacchedakaṃ pravṛttitvaṃ tadāśrayatayetyarthaḥ/ tatpūrvamiti/\nvisaṃvādipravṛtteḥpūrvamityarthaḥ/ rajatatvāṃśe tadabhāveneti/\nsannikarṣābhāvena cakṣussaṃyuktaśaktisamavāyābhāvenetyarthaḥ/\njñānalakṣaṇeti/ rajatasmaraṇātmakaṃ yat rajatatvaprakārakajñānaṃ sa eva\nrajatatvabhānaprayojakaḥ saṃnikarṣa iti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>ayathārthānubhavanirūpaṇam</hi></p>\n\n<l rend='bold'>AnTs_64 ayathārthānubhavas trividhaḥ saṃśayaviparyayatarkabhedāt / ekasmin dharmini viruddhanānādharmavaiśiṣṭyāvagāhi jñānaṃ saṃśayaḥ / yathā sthāṇur vā purṣo veti / mithyājñānaṃ viparyayaḥ / yathā śuktāv idaṃ rajatam iti / vyāpyāropeṇa vyāpakāropas tarkaḥ yathā yadi vahnir na syāt tarhi dhūmo'pi na syād iti //</l>\n\n<p>ayathārthānubhavastrividhaḥ - saṃśaya-viparyaya-tarkaṃbhedāt/\nekasmin dharmiṇi viruddhanānādharmavaiśiṣṭyajñānaṃ saṃśayaḥ/ yathā\nsthāṇurvā puruṣo veti/ mithyājñānaṃ viparyayaḥ/ yathā śuktau idaṃ\nrajatam iti/ vyāpyāropeṇa vyāpakāropastarkaḥ/ yathā yadi\nvahnirnasyāt tarhi dhūmo 'pi na syāt iti/</p>\n\n<p><hi rend='bold'>dīpikā</hi></p>\n\n<p>ayathārthānubhāvaṃ vibhajate - ayathārtha\niti/ svapnasya mānasaviparyayarūpatvāt na traividhyavirodhaḥ/\nsaṃśayalakṣaṇamāha - eketi/ ghaṭapaṭāviti\nsamūhālambane 'tivyāptivāraṇāya eketi/ 'ghaṭaḥ dravyam'\nityādāvativyāptivāraṇāya viruddheti/ 'ghaṭatvaviruddhapaṭatvavān'\nityatra ativyāpitavāraṇāya nāneti/ viparyayalakṣaṇamāha - mithyeti/\ntadabhāvavati tatprakārakanirṇaya ityarthaḥ/ tarkaṃ lakṣayati - vyāpyeti/\nyadyapi tarkaḥ viparyaye 'ntarbhavati, tathāpi pramāṇānugrāhakatvāt\nbhedena saṅkīrtanam/</p>\n\n<p><hi rend='bold'>prakāśikā</hi></p>\n\n<p>nanu\nayathārthānubhavasya traividhyakathanam mūle 'saṅgatam, svapnajñānasya\nanubhūtapadārthasmaraṇakaphapittādirūpadoṣaśubhāśubhādṛṣṭairjāyamānasya\nbādhitārthaviṣayakasya anubhavasiddhatvādata āha - svapnasyeti/ yadyapi\npradeśaviśeṣāvasthitamanassaṃyogaḥ svapnaḥ/ tathāpi\ntadasamavāyikāraṇakajñāne svapnaśabdo bhākta ityavadheyam/\ncākṣuṣādirūpatvāsambhavādāha - mānaseti/ yattu smṛmirūpaṃ\nsvapnajñānamiti tat bhāṣyādiviruddhamityupekṣitam/\nkoṭyoravyāpyavṛttitvajñānottaraṃ jāyamāne ekasmin dharmiṇi\nghaṭatadabhāvobhayaprakārakasamuccaye 'tivyāptivāraṇāya\nvirodhaviṣayakatvasya niveśe 'pi nānetyasyāvaśyakateti\ndarśayitumāha - ghṭatvaviruddheti/ nānetīti/\nekadharminiṣṭhaviśeṣyatānirūpitaviruddhanānādharmaniṣṭhaprakāratākatvābhāvāt\nnātivyāptiriti bhāvaḥ/ na ca\nvibhinnarūpeṇaikadharmiviśeṣyakaviruddhānekadharmaprakārakajñāne 'tivyāptiriti\nśaṅkyam/ ekadharmāvacchinnaviśeṣyatāghaṭitapariṣkārakāraṇena\nadoṣāditi dik/ tantrāntare brahmabhinne sarvasminnevamithyāśabdasya</p>\n\n<p>prayogadarśanādāha -\ntadabhāvavatīti/ pramāvāraṇāya idam/\ntadabhāvavadviśeṣyakatvāvacchinnatatprakārakatvetyādyarthavivakṣaṇāt na\nsamūhālambane 'tiprasaṅgaḥ/ saṃśayasya icchāyāśca vāraṇāya\nsaṃśayānyajñānārthakaṃ niścayayadamiti saṅkṣepaḥ/</p>\n\n<p>mūle\nvyāpyāropeṇeti/ āhāryavyāpyavattābhramajanya -\nāhāryavyāpakavattābhramastarka ityarthaḥ/\nāhāryajñānamātre 'tiprasaṅgavāraṇāya janyāntam/ yatra nāyam puruṣa\niti niścayasattve śākhādau karādibhramāt 'ayaṃ puruṣaḥ'\nityādyāhāryāropaḥ tatrātivyāptivāraṇāya prathamamāhāryapadam/\nrajatatvavyāpyābhāvavattāgrahakāle āhāryaṃ</p>\n\n<p>yadrajatatvavyāpyavattājñānamṛ tajjanye 'idam rajatam'\nityanāhāryajñāne 'tivyāptivāraṇāya dvitīyamāharyapadam/ tarke\nāpādyavyatirekaniścaya āpādyāpādakayorvyāptiniścayaśca kāraṇamiti\ndhyeyam/ tarkastu mānasaviparyayarūpa eveti kathamayathārthasya\ntraividhyakathanamityāha - yadyapīti/ pramāṇānugrāhakatvam - pramāṇena\npramāyāṃ jananīyāyāṃ pratibanadhakavighaṭanadvāropayogitvam/\nbhedeneti/ tarkatvarūpavailakṣaṇyenetyarthaḥ/ tarkasya\nprāmāṇānugrāhakatvajñāpanāya tathā kathanamiti bhāvaḥ/</p>\n\n<p><hi rend='bold'>bālapriyā</hi></p>\n\n<p>bhākta iti/\nlākṣaṇikaḥ kārye kāraṇopacāra ityarthaḥ/ tathā ca svāpnaṃ vijñānaṃ\nviparyaye 'ntarbhūtamiti bhāvaḥ/ bhāṣyādiviruddhamiti/'uparatendriyagrāmasya pralīnamanaskasya indriyadvāreṇaiva\nyadanubhavanaṃ mānasam, tat svapnajñānam'iti praśastapādabhāṣye\ntadvyākhyānakandalyādigranthe ca svapnasyānubhavarūpatāpratipādanāditi\nbhāvaḥ/ ekadharmiviśeṣyakaviruddhanānādharmaprakārakajñānaṃ saṃśayaḥ/\nghaṭapaṭāviti jñānasya viruddhaghaṭatvapaṭatvarūpānekadharmaprakārakatvāt\ntatrātivyāptiḥ/ tadvāraṇāya ekadharmiviśeṣyaketyuktam/\nghaṭapaṭarūpānekadharmiviśeṣyakaṃ ghaṭapaṭāviti jñānamimiti\nnātivyāptiḥ/ ghaṭo dravyamiti jñānasya ghaṭarūpaikadharmiviśeṣyakatvāt\nghaṭatva-dravyatvarūpānekadharmaprakārakatvācca tatrātivyāptiḥ/ tadvāraṇāya\nviruddheti dharmaviśeṣaṇam/ ghaṭatvadravyatvayoparekatra ghaṭe\nvartamānayorekatrāvartamānatvarūpaviruddhatvābhāvāt nātivyāptiḥ/\nghaṭatvaviruddhapaṭatvavān iti jñānasyāpi\nekadharmipaṭaviśeṣyakaviruddhapaṭatvarūpadharmaprakārakatvāt\ntatrātivyāptiḥ/ tadvāraṇāya nānādharmaprakāraketyuktam/ yadyapi\nghaṭatvaviruddhapaṭatvavāniti jñānasyāpi\nghaṭatvapaṭatvarūpanānādharmaprakārakatvamasti, tathāpi tasmin jñāne\nghaṭatvaṃ virodhāṃśe prakāraḥ paṭatvaṃ tu paṭāṃśe prakāra iti\nekasmin dharmiṇi tayoḥ prakārakatvaṃ nāstīti nātivyāptiḥ/</p>\n\n<p>nanu ayaṃ\npaṭatvavāniti jñānasyāpi vastuto ghaṭatvavirudvaṃ yat paṭatvaṃ\ntatprakārakatvena tatrātivyāptivāraṇameva nānetyasya prayojanaṃ\nbhavitumarhatīti 'ghaṭatvaviruddhapaṭatvavān' iti\njñānaparyantānudhāvanaṃ dīpikāyāmayuktamityatrāha - koṭyoriti/\nghaṭaḥ tadabhāvaścāvyāpyaṃvṛttiḥ iti jñānānantaraṃ jāyamāne 'ayaṃ\nghaṭavān ghaṭābhāvavāṃśca' ityākārake samuccayasaṃjñake jñāne\nvastutaḥ ghaṭaviruddhaḥ yo ghaṭābhāvaḥ tatprakārakatvāt\ntatrātivyāptivāraṇāya koṭidvayavirodhaviṣayakatvamapi\nniveśanīyam/ koṭyoravyāpyavṛttitvajñānaśūnyakālīne samuccaye\neva koṭyorviṃrodho viṣayaḥ/ tayoravyāpyavṛttitvajñānakālīne\nsamuccaye tu koṭyorvirodho na bhāsate/ tathā coktasamuccayasya</p>\n\n<p>virodhaviṣayakatvābhāvāt nātivyāptiḥ/ tathā cāyaṃ\npaṭatvavāniti jñānasya vastutaḥ ghaṭatvaviruddhaṃ yat paṭatvaṃ\ntadviṣayakatve 'pi virodhaviṣayakatvābhāvāt na tatrātivyāptiḥ vaktuṃ\nśakyata ityāśayena 'ayaṃ ghaṭatvaviruddhapaṭatvavān iti\njñānaparyantānudhāvanam/ tasya jñānasya virodhaviṣayakatvāt prasaktāyā\nativyāptervāraṇāya nāneti viśeṣaṇamiti bhāvaḥ/</p>\n\n<p>ekadharminiṣṭhaviśeṣyatetyādi/ ayaṃ ghaṭatvaviruddhapaṭatvavān\niti jñāne ghaṭatvamapi prakāraḥ paṭatvamapi prakāraḥ/</p>\n\n<p>parantu\nghaṭatvaniṣṭhaprakāratā virodhaniṣṭhaviśeṣyatānirūpitā,\npaṭatvaniṣṭhaprakāratā paṭaniṣṭhaviśeṣyatānirūpitā/ dvayoḥ\nghaṭatvapaṭatvaniṣṭhaprakāratayoḥ ekadharminiṣṭhaviśeṣyatānirūpitatvaṃ\nnāstīti tādṛśajñāne\nekadharminiṣṭhaviśeṣyatānirūpitanānādharmaniṣṭhaprakāratānirūpakatvābhāvāt\nnātivyāptiriti bhāvaḥ/ vibhinnarūpeṇeti/ 'parvato vahnimān dravyaṃ\nvahnyabhāvavat' ityākārake samūhālambane parvatatvadravyatvābhyāṃ\nparvatarūpaikadharmiviśeṣyake 'tivyāptiḥ/\nparvataniṣṭhaviśeṣyatānirūpitavahnitadabhāvarūpanānādharmaniṣṭhaprakāratānirūpakatvāditi\nbhāvaḥ/ ekadharmāvacchinneti/ tathā ca\nekadharmāvacchinnaviśeṣyatānirūpitanānādharmaniṣṭhaprakāratānirūpakajñānatvaṃ\nsaṃśayasya lakṣaṇam/ 'parvato vahnimān, dravyaṃ vahnyabhāvavat' iti\njñāne vahniniṣṭhaprakāratā parvatatvāvacchinnaviśeṣyatānirūpitā\nvahnyabhāvaniṣṭhaprakāratā dravyatvāvacchinnaviśeṣyatānirūpiteti dvayoḥ\nprakāratayoḥ ekadharmāvacchinnaviśeṣyatānirūpitatvaṃ nāstīti\nnātivyāpitariti bhāvaḥ/</p>\n\n<p>nanvevamapi\nghaṭatadabhāvayoravyāpyavṛttitvajñānakālīne 'bhūtalaṃ ghaṭavat\nghaṭābhāvavacca' ityākārake samuccaye 'tivyāptiḥ/ tasyāpi\nbhūtalatvarūpaikadharmāvacchinnaviśeṣyatānirūpitaghaṭatadabhāvarūpanānādharma\n- niṣṭhaprakāratānirūpakatvādityata āha-digiti/\n1svaghaṭitadharmāvacchinnapratibandhakatānirūpitapratibadhyatāvacchedakībhūtā\nyā\nsvanirūpakatāvacchedakadharmāvacchinnanirūpitavirodhaviṣayitānirūpitā\nprakāritā samānādhikaraṇyasambandhena tadviśiṣṭaprakāritaiva</p>\n\n<p>saṃśayatvam/ tacca\nsamuccayavyāvṛttam/ samuccaye virodhābhānena\nkoṭidvayaviṣayitayoḥ virodhaviṣayitvānirūpitatvāt/ saṃśaye\ncāntataḥ koṭyoḥ saṃsargatayā parasparavirodhabhānopagamena\nlakṣaṇasamanvaya iti bhāvaḥ/ etena samuccaye 'tivyāptivāraṇāya jñāne\nvirodhaviṣayakatvaviśeṣaṇadāne tata eva ghaṭapaṭāviti jñānasya dravyam\niti jñānasya ca vāraṇasambhavāt ekadharmiviśeṣyakatvaviśeṣaṇaṃ dharme\nviruddhatvaviśeṣaṇaṃ ca vyartham/ tayorjñānayoḥ\nvirodhaviṣayakatvābhāvenaiva vāraṇāditi śaṅkāyāḥ nāvasaraḥ/\nuktapariṣkāra eva prakṛtagranthatātparyāditi/</p>\n\n</div>\n<div>\n\n<p>1. svaghaṭitetyādi/\nsvaṃ bhūtalaṃ ghaṭavanna veti saṃśayaniṣṭhā ghaṭanirūpitā prakāritā\ntadghaṭito dharmaḥ\nghaṭanirūpitaprakāritvāvacchinnabhūtalanirūpitaviśeṣyitāśālijñānatvaṃ\ntadavacchinnā bhūtalaṃ ghaṭavadityākārakajñānaniṣṭhā pratibandhakatā\ntannirūpitā yā pratibadhyatā bhūtalaṃ ghaṭābhāvavaditi jñānaniṣṭhā\ntadavacchedakībhūtā ghaṭābhāvanirūpitā prakāritā, evaṃ svaṃ\nghaṭanirūpitaprakāritā tannirūpakatā ghaṭaniṣṭhā tadavacchedakadharmaḥ\ndhaṭatvaṃ tadavacchinnanirūpito yo virodhaḥ tanniṣṭhaviṣayatānirūpitā\nsā ghaṭābhāvanirūpitā prakāritā bhavati ekādhikaraṇavṛttitvasambandhena\ntadviśiṣṭaprakāritā ghaṭanirūpitaprakāritā bhūtalaṃ ghaṭavat na veti\nsaṃśaye 'stīti samanvayaḥ/</p>\n\n</div>\n<div>\n\n<p>tantrāntare -\nadvaitavedānte/ tathā ca mithyāviṣayakaṃ jñānaṃ viparyaya ityuktau\nbrahmātiriktaviṣayakasya sarvasyāpi</p>\n\n<p>jñānasya advaitimate\nmithyāviṣayakatvāt viparyayatvāpattiḥ, ataḥ mithyājñānamityasya\ntadabhāvavati tatprakārakanirṇaya iti vyākhyānaṃ kṛtamiti bhāvaḥ/\npramāvāraṇāyedamiti/ tatprakārakanirṇayaḥ viparyayaḥ\nityetāvanmātroktau ayaṃ ghaṭa ityādipramāyāmativyāptiḥ tasyā\napi ghaṭatvādiprakārakatvāt/ tadvāraṇāya tadabhāvavatīti viśeṣaṇam/\nayaṃ ghaṭa ityādipramāyāḥ ghaṭatvavadviśeṣyakatvena\nghaṭatvābhāvavadviṣyakatvābhāvāt nātivyāptiriti bhāvaḥ/ na\nsamūhālambane 'tiprasaṅga iti/ raṅgarajatayoḥ 'ime\nraṅgarajate' iti pramāyāṃ nātivyāpitarityarthaḥ/ tasyāḥ pramāyāḥ</p>\n\n<p>rajatatvābhāvavadraṅgaviśeṣyakatve rajatatvaprakārakatve ca\nsatyapi raṅgatvābhāvavadviśeṣyakatvāvacchinnarajatatvaprakārakatvaṃ</p>\n\n<p>nāsti,\nrajatatvaniṣṭhaprakāratāyāḥ\nrajatatvavadrajataniṣṭhaviśeṣyatānirūpitatvena\nrajatatvābhāvavadraṅganiṣṭhaviśeṣyatānirūpitatvābhāvāt raṅgāṃśe\nrajatatvasyāprakāratvāditi bhāvaḥ/ avaśiṣṭaṃ sarvaṃ pratyakṣapariccheda\nevoktamityāśayenoktam saṅkṣepa iti/</p>\n\n<p>vyāpyāropeṇa\nvyāpakāropastarkaḥ/ āropaśabdasya āhāryabhramaityarthaḥ/ āhāryatvaṃ\nca bādhakālīnecchājanyatvam/ tṛtīyāyāḥ janyatvamarthaḥ/ tasya\nvyāpakārope 'nvayaḥ/ vyāpyasyāropaḥ vyāpyāropaḥ/ ṣaṣṭhyāḥ\nviṣayatvamarthaḥ/ tathā ca bādhakālīnecchājanyavyāpyaviṣayakabhramajanyaḥ\nbādhakālīnecchājanyavyāpakaviṣayako bhramastarka iti phalati/ yadi\nparvato vahnyabhāvavān syāt tarhi dhūmābhāvavān syāt\nityākārakastarkaḥ/ tatra vyāpyaḥ vahnyabhāvaḥ tadviṣayakaḥ āropaḥ\nparvato vahnyamāniti bādhakālīnayā icchayā janyaḥ bhramaḥ yadi\nparvato vahnya bhāvavān syāt ityākārakaḥ, tajjanyaḥ vyāpakasya\ndhūmābhāvasya āropaḥ tarhi dhūtābhāvavān syādityākārakaḥ/ sa eva\ntarkaḥ/ vyāpyaviṣayakabhrame āhāryatvaviśeṣaṇādāne śākhāyāṃ\npuruṣatvavyāpyakarabhramāt yatra ayaṃ puruṣa ityāhāryāropaḥ\ntatrātivyāptiḥ tadvāraṇāya āhāryatvaviśeṣaṇam/ śākhāyāṃ karabhramaḥ na\nāhārya iti nātivyāptiḥ/ vyāpakārope āhāryatvaviśeṣaṇādāne\nāhāryāt rajatatvavyāpyavat idamiti jñānāt jāyamāne idaṃ\nrajataṃ ityākārake anāhāryabhrame 'tivyāptiḥ/ tadvāraṇāya tat/\ntadāha - āhāryavyāpyavattetyādi/ nāyaṃ puruṣa iti niścayasatva\niti/ 'ayaṃ puruṣa' iti bhramasya āhāryatvasampādanāyaitaduktm/\nrajatatvavyāpyavattājñānasya āhāryatvasampādanāya\nrajatatvavyāpyābhāvavattāgrahakāle iti/</p>\n\n<p>āpādyavyatirekaniścaya\niti/ āpādyaḥ prasañjanīyaḥ, dhūmābhāvaḥ tadvyatirekaḥ\ndhūmābhāvābhāvaḥ dhūmarūpaḥ tanniścayaḥ, āpādyasya dhūmābhāvasya āpādakasya\nvahnyabhāvasya ca yā vyāptiḥ tanniścayaśca tarke kāraṇamityarthaḥ/\nkathamayathārthasya traividhyakathanamiti/ saṃśayo viparyayaśceti\ndvaividhyakathanasyaiva yuktatvādityarthaḥ/ pratibandhakavighaṭanadvāreti/\npratibandhakībhūtavyabhicāraśaṅkānivartanadvāretyarthaḥ/\ntarkātiriktaviparyayāṇāṃ tu nāsti pramāṇānugrāhakatvam, tarkasya tu\ntadastīti vailakṣaṇyasūcanāya viparyayayāntarbhūtasyāpi tarkasya\npṛthaṅnirdeśa ityarthaḥ/ tathā ca viparyaye tarkatvākāraḥ\npramāṇānugrāhakatāvacchedakaḥ, viparyayatvaṃ tu na tatheti\nviśeṣajñāpanāya viparyayatvatarkatvābhyāṃ vibhāga iti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>smṛtinirūpaṇam</hi></p>\n\n<l rend='bold'>AnTs_65 smṛtir api dvividhā / yathārthāyathārthā ca pramājanyā yathārthā / apramājanyāyathārthā //</l>\n\n<p>smṛtirapi dbividhā - yathārthā ayathārthā\nceti/ pramājanayā yathārthā/ apramājanyā ayathārthā/</p>\n\n</div>\n<div>\n\n<p><hi rend='bold'>sukhādinirūpaṇam</hi></p>\n\n<l rend='bold'>AnTs_66 sarveśām anukūlatayā vedanīyaṃ sukham //</l>\n\n<l rend='bold'>AnTs_67 sarveśāṃ pratikūlatayā vedanīyaṃ duḥkham //</l>\n\n<l rend='bold'>AnTs_68 icchā kāmaḥ //</l>\n\n<l rend='bold'>AnTs_69 krodho dveṣaḥ //</l>\n\n<l rend='bold'>AnTs_70 kṛtiḥ prayatnaḥ //</l>\n\n<l rend='bold'>AnTs_71 vihitakarmajanyo dharmaḥ //</l>\n\n<l rend='bold'>AnTs_72 niṣiddhakarmajanyas tv adharmaḥ //</l>\n\n<l rend='bold'>AnTs_73 buddhyādayo'ṣṭāv ātmamātraviśeṣaguṇāḥ //</l>\n\n<l rend='bold'>AnTs_74 buddhīcchāprayatnā dvividhāḥ / nityā anityāś ca / nityā īśvarasya / anityā jīvasya //</l>\n\n<p>sarveṣāṃ\nanukūlatayā vedanīyaṃ sukham/ pratikūlatayā vedanīyaṃ duḥkham/\nicchā kāmaḥ/ krodho dveṣaḥ/ kṛtiḥ prayatnaḥ/ vihitakarmajanyo dharmaḥ/\nniṣiddhakarmajanyo 'dharmaḥ/ buddhyādayaḥ aṣṭau ātmamātraviśeṣaguṇāḥ/\nbuddhīcchāprayatnā</p>\n\n<p>nityā anityaśca/\nnityā īśvarasya/ anityā jīvasya/</p>\n\n<p><hi rend='bold'>dīpikā</hi></p>\n\n<p>smṛtiṃ vibhajate -\nsmṛtiriti/ sukhaṃ lakṣayati - sarveṣāmiti/ 'sukhī aham'\nityādyanuvyasāyagamyaṃ sukhatvādikameva lakṣaṇam/ yathāśrutaṃ tu\nsvarūpakathanamiti draṣṭavyam/</p>\n\n<p><hi rend='bold'>prakāśikā</hi></p>\n\n<p>nanu 'sarveṣāṃ\nanukūlatayā vedanīyam' ityādi mūlaṃ sukhādilakṣaṇaparaṃ na\nsambhavati, padadravnayopabhogādijanyasakhe sādhūnāṃ dveṣadarśanāt\navyāpterityāśaṅkāyāṃ 'sukhyaham' ityādipratyakṣasiddhaṃ\nsukhatvādikameva lakṣaṇamityāha - sukhī ahamityādyanuvyavasāyeti/\nsukhatvādītyādinā dukhatvaparigrahaḥ/ yathāśrutaṃ tviti/\nsarveṣāmanukūlatayā ityādikamityarthaḥ/</p>\n\n<p><hi rend='bold'>bālapriyā</hi></p>\n\n<p>sarveṣāṃ\nanukūlatayā vedanīyaṃ sukham iti mūlāt\nanukūlatvaprakārakajñānaviṣayatvaṃ sukhasya lakṣaṇamiti pratīyate/ tathā\nsati parakīyadravyopabhogajanye sukhe sādhūnāṃ dveṣadarśanena\nsādhuvṛttipratikūlatvaprakārakajñānaviṣayatvasyaiva</p>\n\n<p>tatra sattvena sarveṣāṃ\nanukūlatayā vedanīyatvasya tādṛśasukhe 'bhāvenāvyāptyāpatteḥ idaṃ\nlakṣaṇaṃ ayuktamiti śaṅkānivāraṇārthaḥ sukhyahamityādidīpikāgrantha\nityāha - nanu sarveṣāmityādinā/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>saṃskāranirūpaṇam</hi></p>\n\n<l rend='bold'>AnTs_75 saṃskāras trividhaḥ / vego bhāvanā sthitisthāpakaś ceti / vegaḥ pṛthivyādicatuṣṭayamanovṛttiḥ / anubhavajanyā smṛtihetur bhāvanātmamātravṛttiḥ / anyathā kṛtasya punas tadavasthāpādakaḥ sthitisthāpakaḥ kaṭādipṛthivīvṛttiḥ //</l>\n\n<p>saṃskāraḥ trividhaḥ -\nvegaḥ bhāvanā sthitasthāpakaśceti/ vegaḥ\npṛthivyādicatuṣṭayamanovṛttiḥ/ anubhavajanyā smṛtihetuḥ bhāvanā/\nātmamātravṛttiḥ/ anyathā kṛtasya (sthitasya) punaḥ tādavasthyāpādakaḥ\nsthitasthāpakaḥ/ kaṭādipṛthivīmātravṛttiḥ/</p>\n\n<p><hi rend='bold'>dīpikā</hi></p>\n\n<p>saṃskāraṃ vibhajate\n- saṃskāra iti/ saṃskāratvajātimān saṃskāra/ vegasyāśrayamāha -\nvega iti/ vegatvajātimān vegaḥ/ bhāvanāṃ lakṣayati - anubhaveti/\nanubhavadhvaṃse 'tivyāptivāraṇāya smṛtīti/\nātmādāvativyāptivāraṇāya anubhaveti/ smṛterapi saṃskārajanakatvaṃ\nnavīnairuktam/ sthitasthāpakaṃ lakṣayati - anyatheti/ saṅkhyādayaḥ aṣṭau\nnaimittikadravatvavegasthitasthāpakāḥ sāmānyaguṇāḥ/</p>\n\n<p><hi rend='bold'>prakāśikā</hi></p>\n\n<p>anubhavetīti/\nsmṛtiṃ saṃskāraṃ prati ca anubhavatvenaiva kāraṇatvaṃ vadatāṃ prācāṃ\nayamabhiprāyaḥ - tattadviṣayakasmṛtiṃ prati tattadviṣayakasaṃskāraṃ prati ca\ntattadviṣayakānubhavatvenaiva hetutā na tu tattadbiṣayakajñānatvena,\nanubhavatvasyāpi jātitvena jñānatvāpekṣayā gauravāsaṃbhavāt/ na ca\nvinigamanāviraha iti śaṅkyam, vyāpyadharmapuraskāreṇa\nkāraṇatvasambhave vyāpakadharmasyānyathāsiddhinirūpakatvāditi/</p>\n\n<p>navīnāḥ punaḥ -\nanubhavānāṃ tattadviṣayakasmṛtiṃ tādṛśasaṃskāraṃ prati ca\ntattadviṣayakajñānatvenaiva hetutā, na tu anubhavatvena, saṃskārasya\nphalanāśyatayā prathamasmaraṇenaiva anubhavajanyasaṃskārasya nāśena\nsakṛtadanubhūtasya smaraṇottaraṃ asmaraṇaprasaṅgāt/ na ca\nsvajanyasmaraṇasya saṃskāranāśakatve smṛtisādhāraṇena jñānatvena\nhetutve 'pi ghaṭapaṭādirūpanānāviṣayāvagāhinā anubhavena janitasya\ntāvadviṣayakasaṃskārasya ghaṭādyekaikagocarasmaraṇenāpi vināśāt\ntaduttaraṃ paṭādismaraṇānupapattiḥ, tattadviṣayakasaṃskārābhāvāt/\nsmṛtijanyapaṭādigocarasaṃskārasya ca bhinnarviṣayakatayā\npaṭādismārakatvāyogāt/ ataḥ svajanyacaramasmṛterevānāyatyā\ntattadvyaktitvena tattatsaṃskāranāśakatāyā aṅgīkartavyatayā</p>\n\n<p>anubhavatvena\njanakatāyāmapi na doṣa iti vācyam/, anyūnaviṣayakasyaiva phalasya\nnāśakatvāṅgīkāreṇa adoṣāt/ jāyate ca punaḥ punaḥ smaraṇāt\ndṛḍhataraḥ saṃskāraḥ/ dārḍhyaṃ ca saṃskāragataḥ jātiviśeṣaḥ jhaṭiti\nsmṛtyutpādaprayojakaḥ/ na ca daivavaśasampannāt jhaṭiti\nudbodhakasamavadhānādeva jhaṭiti smṛtiniyamopapattau na\ntatprayojakatayā saṃskāragataḥ jātiviśeṣaḥ siddhyatīti vācyam/\njhaṭiti smṛteḥ\ndaivādhīnajhaṭityudbodhakasamavadhānādhīnatvamabhyupagamya\nsaṃskārātiśayakhaṇḍane śāstrādāvabhyāsasyaivānāpatteḥ/ kiṃ ca parityajya\nca niścitāvyabhicārakaṃ rūpaṃ gṛhyamāṇavyabhicārakeṇa kāraṇatvakalpanaṃ\nsa sambhavatīti nānubhavatvena smṛtisaṃskārahetutāsambhavaḥ - iti\nprāhuḥ/ tanmataṃ darśayati - smṛterapīti/ apinā anubhavaparigrahaḥ/\netanmate lakṣaṇe ca anubhavajanyā iti sthāne jñānajanyeti\nniveśanīyam/</p>\n\n<p><hi rend='bold'>bālapriyā</hi></p>\n\n<p>vyāpyadharmapuraskāreṇeti/ vyāpyadharmaḥ anubhavatvam,\nvyāpakadharmaḥ jñānatvam/ anyathāsiddhinirūpakatvāditi/ na hi daṇḍasya\ndravyatvena rūpeṇa ghaṭakākaraṇatvamiti bhāvaḥ/ saṃskārasya\nphalanāśyatayeti/ smaraṇarūpeṇa phalena nāśyatayetyarthaḥ/ tathā ca\nsaṃskāraṃ prati anubhavatvena hetutve yatra\nghaṭaviṣayakānubhavajanyasaṃskāreṇa ghaṭasmaraṇaṃ jātam, tatra punaḥ\nkālāntare ghaṭasmaraṇaṃ na syāt ghaṭasaṃskārasya prāthamikaghaṭasmaraṇena\nnaṣṭatvāt/ na ca ghaṭasmaraṇāt punaḥ/ saṃskāro jāyate tena\npunarghaṭasmaraṇamiti bhavatā vaktuṃ śakyate/ anubhavatvena kāraṇatvapakṣe\nghaṭasmaraṇe saṃskārakāraṇatāvacchedakānubhavatvābhāvena tasya\nsaṃskārotpādakatvāyogāt/ jñānatvena kāraṇatve tu smaraṇe 'pi\njñānatvasattvena tasyāpi saṃskārakāraṇatayā prathamotpannaghaṭasmaraṇāt\npunaḥ saṃskāraḥ tataḥ smaraṇamiti smaraṇottaraṃ</p>\n\n<p>smaraṇamupapadyata iti\nbhāvaḥ/</p>\n\n<p>na ca svajanyetyādi/\nsaṃskārajanyasmaraṇena saṃskāro naśyatīti svīkāre tadviṣayakajñānaṃ\ntadviṣayakasmṛtiheturiti jñānatvena rūpeṇa kāraṇatvāṅgīkāre 'pi\ntatra samūhālambanātmakaghaṭapaṭādinānāpadārthaviṣayakānubhavānantaraṃ\nghaṭapaṭādīnāṃ pratyekaśaḥ smaraṇamajaniṣṭa, na tu\nanubhūtasakalapadārthaviṣayakaismaraṇam tatra ghaṭasmaraṇena\nsamūhālambanānubhavajanyasya ghaṭapaṭādinānāpadārthaviṣayakasaṃskārasya\nnāśāt paṭādismaraṇānupapattiḥ paṭādiviṣayakasaṃskārasya\nnaṣṭatvāt/ na ca tatra ghaṭasmaraṇajanyasaṃskāraḥ paṭādismṛtiṃ janayatīti\nvācyam/ ghaṭasmaraṇajanyasaṃskārasya ghaṭaviṣayakatayā tasya\npaṭādismṛtijanakatvāyogāt/ tadviṣayakasmṛtiṃ prati\ntadviṣayakasaṃskārasya hetutvāt\nanyaviṣayakasaṃskāreṇānyāviṣayakasmaraṇāsambhavāt/ tathā ca\nantimasmṛtireva saṃskāreṇānyaviṣayakasmaraṇāsambhavāt/ tathā ca\nantimasmṛtireva tadvyaktitvena saṃskāranāśaṃ prati heturiti\nvācyam/ itthaṃ ca anubhavatvāvacchinnaṃ saṃskārasmṛtyorheturiti\npakṣe 'pi prāthamikaghaṭasmaraṇena ghaṭānubhavajanyasaṃskāro na naśyatīti\ntadbalāt punaḥ ghaṭasmaraṇaṃ bhavitumarhatīti anubhavatvenaiva\nsmṛtihetutvamastu iti śaṅkāgranthābhiprāyaḥ/</p>\n\n<p>anyūtaviṣayakasyaivetyādi/ saṃskāre yāvantaḥ padārthāḥ\nviṣayāḥ tāvatpadārthaviṣayakasamaraṇameva saṃskāranāśakam/ tathā-ca\nghaṭapaṭādi\nnānāpadārthaviṣayakasamūhālambanānubhavajanyatāvadviṣayakasaṃskārasya\nghaṭamātrasmaraṇena tatsaṃskāranyūnaviṣayakeṇa nāśo na bhavatīti kramaśaḥ\npaṭādismaraṇamupapadyata iti bhāvaḥ/ smaraṇe saṃskāranyūnaviṣayakatvaṃ\nca saṃskāraviṣayatāvyāpakaviṣayatākatvam/ saṃskāraṃ prati\njñānatvenaiva hetutve yuktyanataramāha - jāyate ceti/ punaḥ punaḥ\nghaṭasmaraṇāt jhaṭiti\nghaṭasmṛtiprayojakadārḍhyarūpajātiviśeṣaviśaṣṭasaṃskāro jāyata\nityanubhavasiddham/ tacca jñānatvena saṃskārahetutva eva saṅgacchate,\nsmaraṇasyāpi jñānatvena tataḥ saṃskārotpattisambhavāt iti bhāvaḥ/\nudbodhakasamavadhānāditi/ udbodhakaṃ sambandhidarśanādi/\nsaṃskārātiśayakhṇḍana iti/ saṃskāragatadārḍhyākhyajātiviśeṣakhaṇḍana\nityarthaḥ/ abhyāsasyaivānāpatteriti/\nsaṃskāragatadārḍhyākhyajātiviśeṣakhaṇḍana ityarthaḥ/\nabhyāsasyaivānāpatteriti/ saṃskāradārḍhyārthameva abhyāsakaraṇāditi\nbhāvaḥ/ nanu jhaṭiti smṛtyarthaṃ jhaṭiti\nsmṛtiprayojakodbodhakasamavādhānārthaṃ vā śāstrābhyāsaḥ, na\nsaṃskāradārḍhyārthaṃ ityataḥ doṣāntaramāha - kiṃ ceti/\nniścitāvyabhicārakaṃ rūpamiti/ yaddharmāvacchinnai\nkāryāvyavahitapūrvavṛttyabhāvāpratiyogitvarūpāvyabhicāraniścayo 'sti\ntādṛśaṃ dharmamityarthaḥ/\nkāryāvyavahitapūrvavṛttyabhāvapratiyogitānavacchedakatayā niścitaṃ\ndharmamiti yāvat/ gṛhyamāṇavyabhicārakeṇeti/ yaddharmāvacchinne\nvyabhicāro gṛhyate tena dharmeṇetyarthaḥ/ prakṛte\nsmaraṇātpūrvamanubhavatvāvacchinnaṃ na niyamenāsti\ndvitīyasmaraṇātpūrvamanubhavābhāvāt/ tathā cānubhavatvāvacchinnaṃ\ngṛhyamāṇavyabhicārakam/ dvitīyasmaraṇātpūrvamapi jñānatvāvacchinnasya\nprathamasmaraṇasya sattvāt jñānatvaṃ</p>\n\n<p>niścitāvyabhicārakam/ ataḥ niścitāvyabhicāreṇa jñānatvenaiva\nsmṛtihetutvam, na gṛhītavyabhicāroṇānubhavatveneti bhāvaḥ/ nanu\nnavīnamate anubhavasyeva smṛterapi saṃskāraṃ prati hetutayā\nsmṛtijanye saṃskāre 'nubhavajanyatvābhāvāt 'anubhavajanyāsmṛtihetuḥ\nbhāvanā' iti lakṣaṇaṃ tatrāvyāptamityata āha - etanmata iti/ tathā ca\netanmate jñānajanyatve sati smṛtihetutvameva saṃskārasya lakṣaṇam/\nsmṛtijanyasaṃskāre 'pi smṛtirūpajñānajanyatvamastīti nāvyāptiriti\nbhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>viśeṣaguṇalakṣaṇam</hi></p>\n\n<p>anye rūpādayo\nviśeṣaguṇāḥ/\ndravyavibhājakopādhidvayasamānādhikaraṇāvṛttijātimadguṇatvaṃ\nviśeṣaguṇatvam/</p>\n\n<p><hi rend='bold'>prakāśikā</hi></p>\n\n<p>dravyavibhājakopādhīti/ pṛthivītvajalatvādirūpaṃ\nyaddravyavibhājakopādhidvayaṃ pratyekaṃ tatsamānādhikaraṇāḥ\ndvitvapṛthaktvasaṃyogādayaḥ tadavṛttijātimadguṃṇatvamityarthaḥ/\nrūpādviṣu caturṣu nīlatvādikam, [rūpatvādikam?] sāṃsiddhikadravatve ca dravatvāvāntarajātim, snehādiṣu daśasu\nsnehatvādikam, bhāvanāyāṃ saṃskāratvāvāntarajātiṃ cādāya\nlakṣaṇasamanvayaḥ/ nanu idaṃ lakṣaṇa ekatvādiṣvativyāptam ekatvatvādi\njāterapi tādṛśatvāt/ na ca</p>\n\n<p>tādṛśopādhidvayasamānādhikaraṇavṛttiguṇatvanyūnavṛttijātiśūnyaguṇatvam iti\ntadarthaḥ/ evaṃ caikatvādiṣu saṅkhyātvādeḥ sattvāt\ntādṛśajātiśūnyatvasyāsattvena nātivyāptiriti vācyam/ evamapi\nparimāṇādiṣvativyāpteḥ/ parimāṇatvādeḥ tādṛśajātitvāsambhavāt\niti cet -</p>\n\n<p>atra\npravadantyabhijñāḥ -\nyadyadrūpāvacchinnasamānādhikaraṇaṃ yatkiñciddravyavibhājakopādhidvayaṃ\ntattadbhinnā sthitasthāpakavṛttibhinnā ca yā jātiḥ tadvattve sati\nguṇatvamiti tadarthaḥ/ yadrūpāvacchinnasāmānādhikaraṇyasya\nsamavāyasambandhaghaṭitasyaiva niveśanīyatayā yadrūpapadena\nghaṭatvāderdhartumaśakyatvāt ghaṭādau ativyāptiḥ, ato viśeṣyam/\nsthitasthāpake 'tivyāptivāraṇāya sthitasthāpakavṛttibhinneti/\nsthitasthāpakasya pṛthivyādicatuṣṭayavṛttitvamate tu na deyam/\nrūpatvādeḥ yadrūpapadena dhartuṃ aśakyatve 'pyavāntarajātimādāya\nrūpādiṣu lakṣaṇasamanvayaḥ/ pārthivānuṣṇāśītasparśasya vāyavīyāpekṣayā\nvijātīyasyaiva anubhavasiddhatvāt/ saṅkhyādayastu sāmānyaguṇā\niti na tatra vaijātyaṃ jalapṛthivyādibhedena siddhāntasiddham, ataḥ\ntatra nātivyāptiḥ/ tādṛśajātimadbhinnaguṇatvameva sāmānyaguṇānāṃ\nlakṣaṇamavaseyam/</p>\n\n<p><hi rend='bold'>bālapriyā</hi></p>\n\n<p>nanu\ndravyavibhājakopādhidvayasamānādhikaraṇāvṛttijātimadguṇatvaṃ\nviśeṣaguṇasya dīpikāyāṃ lakṣaṇamuktam/ tatra dravyavibhājakopādhidvayaṃ\npṛthivītvajalatvādi tadadhikaraṇamaprasiddham,\npṛthivītvajalatvayorekatrāsattvāt, tathā ca lakṣaṇamidamasambhavītyato\nvyācaṣṭe - pṛthivītvajalatvādirūpamiti/ pṛthivītvajalatvayorubhayoḥ\nadhikaraṇasyāprasiddhatve 'pi pratyekaṃ tayoradhikaraṇaṃ pṛthivī jalaṃ ca\nprasiddham/ tadvṛttayaḥ dvitvapṛthaktvasaṃyogādayaḥ tadavṛttirjātiḥ\nrūpatvarasatvādiḥ tadvān guṇaḥ rūparasādiriti\ntādṛśajātimadguṇatvasya rūparasādau sattvāt lakṣaṇasamanvayaḥ/\nrūpādikaṃ tu dravyavibhājakopādhidvayasamānādhikaraṇaṃ na bhavati,\ndravyavibhājakapṛthivītvajalatvadvayādhikaraṇapṛthivījalayoḥ ekasya\nrūpasya rasādeḥ vā avṛtteḥ/ ato dviniṣṭhaṃ dvitvādikameva tādṛśaṃ\ntadavṛttitvaṃ rūpatvādijātāvastīti bhāvaḥ/ atra pratyekamityasya\ntatsamānādhikaraṇetyatrādhikaraṇa evānvayaḥ na tu\ntadadhikaraṇavṛttitve 'pītyavadheyam/ nīlatvādikamiti/ ādipadena\nrasatvavyāpyaṃ madhuratvādi sparśatvavyāpyaṃ anuṣṇāśītatvādi ca\ngṛhyate/ na ca rūpatvarasatvādijātimādāyaiva samanvayasambhave\ntadvyāpyanīlatvādijātimādāya samanvayakaraṇaṃ kimarthamiti\nvācyam/'atra pravadantī'tyādinā vakṣyamāṇapariṣkāra eva\nlakṣaṇasyāsya tātparyāt tatra rūpatvādivyāpyajātimādāyaiva\nsamanvayasya kartavyatvāt/ dravatvāvāntarajātimiti/ dravatvatvavyāpyāṃ\nsāṃsiddhikadravatvatvarūpāṃ jātimityarthaḥ/ snehādiṣu daśasviti/\nsnehaśabdabuddhisukhaduḥkhecchādveṣaprayatnadharmādharmeṣvityarthaḥ/\nsaṃskāratvāvāntarajātimiti/ saṃskāratvavyāpyāṃ\nbhāvanātvajātimityarthaḥ/</p>\n\n<p>śaṅkate - nanvidamiti/\npṛthivītvajalatvarūpayoḥ dravyavibhājakayordvayorupādhyoḥ\npratyekamadhikaraṇe pṛthivyāṃ jale ca ekatvaṃ nāsti/\npṛthivīvṛttyekatvasya jalavṛttyekatvasya ca bhinnatvena ekasya ekatvasya\nubhayatrāvṛtteḥ/ tathā ca tādṛśopādhidvayasamānādhikaraṇāḥ\ndvitvasaṃyogādaya eva, tadavṛttiḥ yā jātiḥ ekatvatvarūpā jātiḥ\ntadvadguṇatvaṃsyaikatve sattvāt</p>\n\n<p>viśeṣaguṇalakṣaṇasya\nsāmānyaguṇe ekatve 'tivyāptiriti bhāvaḥ/ tādṛśatvāditi/\ndravyavibhājakopādhidvayasamānādhikaraṇāvṛttitvādityarthaḥ/ na ca\ntādṛśeti/ tādṛśetyasya dravyavibhājaketyarthaḥ/ tathā ca\ndravyavibhājakopādhidvayaṃ pṛthivītvajalatvādi pratyekaṃ\ntadadhikaraṇapṛthivījalavṛttiḥ dvitvapṛthaktvādiḥ tadvṛttiḥ\nguṇatvavyāpyajātiḥ saṅkhyātva-pṛthaktvatvādiḥ tacchūnyaguṇatvaṃ\nrūpādāvasti/ ekatve tu nāsti, saṅkhyātvarūpatādṛśajātimattvasyaiva\nsattvāt/ ato nātivyāptiriti bhāvaḥ/ guṇatvanyūnavṛttīti/\nguṇatvavyāpyetyarthaḥ/ evamapīti/\ndravyavibhājakopādhidvayasamānādhikaraṇavṛttiguṇatvavyāpyajātiśūnyaguṇatvasya\nviśeṣaguṇalakṣaṇatve 'pītyarthaḥ/ parimāṇādiṣvativyāpteriti/\naṇutvamahattvādirūpaṃ parimāṇaṃ pratyekavṛtti na vyāsajyavṛtti/ ataḥ\ndravyavibhājakopādhidvayasamānādhikaraṇaṃ na parimāṇam, api tu\ndvitvādikameva tadvṛttiryā guṇatvavyāṣyajātiḥ saṅkhyātvādiḥ\ntacchūnyatve sati guṇatvasya parimāṇe sattvāt tatrātivyāptiriti\nbhāvaḥ/ tādṛśajātitvāsambhavāditi/</p>\n\n<p>dravyavibhājakopādhidvayasamānādhikaraṇavṛttiguṇatvavyāpyajātitvāsambhavādityarthaḥ/</p>\n\n<p>yadyadrūpeti/ yadyadrūpaṃ\nsaṃyogatvapṛthaktvatvādikaṃ tadavacchinnasaṃyogapṛthaktvāderadhikaraṇe\njale pṛthivyāṃ ca pratyekaṃ</p>\n\n<p>vartamānaṃ\ndravyavibhājakopādhidvayaṃ jalatvapṛthivītvarūpam, tattadbhinnā\nsaṃyogatvapṛthaktvatvādibhinnā yā jātiḥ nīlatvādiḥ tadvattve sati\nguṇatvaṃ nīlādiṣvastīti samanvayaḥ/ atra guṇatvarūpaviśeṣyadalasya\nprayojanamāha - yadrūpāvacchinneti/ tathā ca yadrūpapadena ghaṭatvaṃ\nnopādātuṃ śakyam/ tadavacchinnasya ghaṭasyādhikaraṇe kapāle\ndravyavibhājakopādhidvayasya jalatvapṛthivītvadvayasyāsattvāt/ ataḥ\nsaṃyogatvādikameva yadrūpapadenopādeyam, tadbhinna yā\nghaṭatvajātiḥ tadvattvasya ghaṭe sattvāt tatrātivyāptiḥ, tadvāraṇāya\nguṇapadam/ na ca yadrūpapadena ghaṭatvamapyupādātuṃ śakyate\ntadavacchinnasya ghaṭasya kālikasambandhenādhikaraṇe kāle\nkālikasambandhena jalatvapṛthivītvātmakopādhidvayasattvāt\ntadbhinnatvaṃ ca ghaṭatve nāstīti kathaṃ ativyāptiprasaktiriti vācyam/\nśuklatvāvacchinnasya kālikasambandhenādhikaraṇe jale pṛthivyāṃ ca\njalatvapṛthivītvadvayasattvāt tadṛbhinnatvaṃ śuklatvādijātau\nnāstītyasambhavavāraṇāya samavāyasambandhena yadrūpāvacchinnādhikaraṇe\nsamavāyasambandhena vartamānamityarthasyaiva\nyadrūpāvacchinnasamānādhikaraṇamityanena vivakṣitatvāt kāle\nghaṭatvāvacchinnasya samavāyenāsattvāt kālo na samavāyena\nghaṭatvāvacchinnādhikaraṇam, api tu kapāla eveti tadvṛttitvasya\njalatvapṛthivītvadvaye 'bhāvāt yadrūpapadena\nghaṭatvasyopādātumaśakyatayā saṃyogatvādikamupādāya tadbhinnā ya\nghaṭatvajātiḥ tadvattvāt ghaṭe 'tivyāptiprasaktirityāśayāt/</p>\n\n<p>sthitasthāpaka iti/\nsthitasthāpakatvāvacchinnādhikaraṇakaṭādau jalatvapṛthivītvobhayābhāvena\nyadrūpapadena sthitasthāpakatvaṃ nopādātuṃ śakyate, api tu\nsaṃyogatvādikameva tadbhinnā yā jātiḥ sthitasthāpakatvarūpā jātiḥ\ntadvadguṇatvasya sthitasthāpake sattvāt tatrātivyāptiḥ/ tadvāraṇāya\njātau sthitasthāpakavṛttibhinneti viśeṣaṇam/ sthitasthāpakatvaṃ tu\nsthitasthāpakavṛtti, na tadṛbhinnamiti na doṣa iti bhāvaḥ/ na\ndeyamiti/ tanmate sthitasthāpakādhikaraṇaṃ jalaṃ pṛthivī ca tadvṛttitvaṃ\njalatvapṛthivītvayorastīti yadrūpapadena sthitasthāpakatvamapi grahītuṃ\nśakyate tadbhinnatvaṃ nāsti tasyetyata eva ativyāptivāraṇasambhavāt\nsthitasthāpakavṛttibhinneti viśeṣaṇaṃ na deyamiti bhāvaḥ/</p>\n\n<p>nanu yadrūpapadena rūpatvamapi grahatuṃ\nśakyam, rūpatvāvacchinnarūpādhikaraṇe jale pṛthivyāṃ ca\njalatvapṛthivītvadvayasattvāt tadbhinnā rūpatvabhinnā rūpatvajātiḥ na\nbhavatīti kathaṃ rūpe lakṣaṇasamanvaya ityata āha - rūpatvāderiti/ tathā\nca rūpatvabhinnāṃ nīlatvādijātimādāya nīlādau samanvaya iti\nbhāvaḥ/ nanu sparśe kathaṃ lakṣaṇasamanvayaḥ/ na tāvat sparśatvamādāya/\ntasyāpi yadrūpapadenopādātuṃ śakyatvāt/ tathā hi-yadrūpaṃ\nsparśatvam tadavacchinnādhikaraṇaṃ jalaṃ pṛthivī ca, tadvṛtti\njalatvapṛthivītvadvayaṃ bhavati, ataḥ spaśabtvabhinnā sparśatvajātiḥ na\nbhavati iti sparśatvamādāya samanvayaḥ kartumaśakyaḥ/ nāpi\nanuṣṇāśītasparśatvādikamādāya, tatra śītoṣṇatve ādāya\nśītoṣṇasparśayoḥ samanvayasambhave 'pi anuṣṇāśītatvamādāya\nanuṣṇāśīte samanvayo na sambhavati, yadrūpapadena\nanuṣṇāśītatvamapyupādātuṃ śakyate tadavacchinnādhikaraṇe pṛthivyāṃ\nvāyau ca dravyavibhājakopādhidvayasya vāyutvapṛthivītvarūpasya sattvāt\ntadrūpabhinnatvaṃ anuṣṇāśītatve nāstītyāśaṅkyāha -\npārthivānuṣṇāśītarspaśasyeti/ tathā ca anuṣṇāśītatvavyāpyā\npārthivānuṣṇāśītasparśe, vāyavīyasparśe 'vidyamānā kācana\nvilakṣaṇajātirasti, evaṃ vācavīyānuṣṇāśītasparśe ca\npārthivasparśe 'vidyamānā kācana jātirasti/ tāṃ tāmādāya pāthivasparśe\nvācavīyasparśe ca samanvayaḥ/ tathā hi - yadrūpapadena sā jātiḥ na\ngrahaṇayogyā tādṛśajātyavacchinnādhikaraṇe pṛthivyāṃ\nvāyutvapṛthivītvarūpopādhidvayāsattvāt api tu saṃyogatvādireva\ngrāhyā, tadbhinnatvaṃ ca pārthiṃvasparśagatavijātau vartate tadvatvāt</p>\n\n<p>pārthiṃvasparśeṃ samanvayaḥ/\nevaṃ vāyavīyasparśe 'pi samanvayo bodhya iti bhāvaḥ/</p>\n\n<p>nanvevaṃ pṛthivīgataikatve\njalīyaikatve 'vidyamānā kācana jātirastīti svīkṛtya\nekatve 'tivyāptiprasaktirityata āha - saṅkhyādayastu sāmānyaguṇā\niti/ tathā caikatve vaijātyābhāvāt sakalaikatvasādhāraṇamekatvatvaṃ\nyadrūpapadenopādeyam tadavacchinnādhikaraṇaṃ jalaṃ pṛthivī ca tadvṛtti\njalatvapṛthivītvarūpopādhidvayam/ atastadbhinnā ekatvatvabhinnā\nekatvatvajātiḥ na bhavatīti naikatve 'tivyāptirityāśayaḥ/\ntādṛśajātimadbhinnaguṇatvamiti/\ndravyavibhājakopādhidvayasamānādhikaraṇāvṛttijātimadbhinnaguṇatvamityarthaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>karmanirūpaṇam</hi></p>\n\n<l rend='bold'>AnTs_76 calanātmakaṃ karma / ūrdhvadeśasaṃyogahetur utkṣepaṇam / adhodeśasaṃyogahetur apakṣepaṇam / śarīrasaṃnikṛṣṭasaṃyogahetur ākuñcanam / viprakṛṣṭasaṃyogahetuḥ prasāraṇam / anyat sarvaṃ gamanam / pṛthivyādicatuṣṭayamanomātravṛtti //</l>\n\n<p>calanātmakaṃ karma/\nūrdhvadeśasaṃyogahetuḥ utkṣepaṇam/ adhodeśasaṃyogahetuḥ\napakṣepaṇam/ śarīrasannikṛṣṭasaṃyogahetuḥ ākuñcanam/\nśarīraviprakṛṣṭasaṃyogahetuḥ prasāraṇam/ anyatsarvaṃ gamanam/</p>\n\n</div>\n<div>\n\n<p><hi rend='bold'>sāmānyanirūpaṇam</hi></p>\n\n<l rend='bold'>AnTs_77 nityam ekam anekānugataṃ sāmānyam / dravyaguṇakarmavṛtti / tad dvividhaṃ parāparabhedāt / paraṃ sattā / aparaṃ dravyatvādiḥ //</l>\n\n<p>nityamekaṃ\nanekānugataṃ sāmānyam/ dravyaguṇakarmavṛtti/ paraṃ sattā/ aparaṃ\ndravyatvādi/</p>\n\n</div>\n<div>\n\n<p><hi rend='bold'>viśeṣanirūpaṇam</hi></p>\n\n<l rend='bold'>AnTs_78 nityadravyavṛttayo vyāvartakā viśeṣāḥ //</l>\n\n<p>nityadravyavṛttayo\nvyāvartakā viśeṣāḥ/</p>\n\n<p><hi rend='bold'>dīpikā</hi></p>\n\n<p>karmaṇo lakṣaṇamāha\n- calaneti/ utkṣepaṇādīnāṃ kāryabhadamāha - ūrveti/ śarīreti/\nvakratāsaṃpādakaṃ ākuñcanam/ ṛjutāsampādakaṃ prasāraṇamityarthaḥ/</p>\n\n<p>sāmānyaṃ lakṣayati -\nnityamiti/ saṃyoge 'tivyāptivāraṇāya nityamiti/\njalaparamāṇugatarūpe 'tivyāptivāraṇāya eketi/\nparamāṇuparimāṇādāvativyāptivāraṇāya aneketi anugatatvaṃ\nsamavetatvam tena nābhāvādau ativyāptiḥ/</p>\n\n<p>viśeṣaṃ lakṣayati -\nnityeti/</p>\n\n<p><hi rend='bold'>prakāśikā</hi></p>\n\n<p>mūloktaṃ\nsarvasaṅgrāhakaṃ na bhavatītyāha - vakrateti/</p>\n\n<p>nityamitīti/ atra\nnityatvaṃ prāgabhāvāpratiyogitvaṃ dhvaṃsāpratiyogitvaṃ vā,\nekataraniveśenāpi saṃyogādervāraṇāt/ ekapadaṃ\nsvarūpakīrtanamātraparamiti draṣṭavyam/</p>\n\n<p>mūle vyāvartakā\niti/ nityadravyāṇāṃ paraspara bhedasādhakā ityarthaḥ atha\nviśeṣapadārthe kiṃ pramāṇam/ na ca atyantasaṅkīrṇānāṃ paramāṇūnāṃ\nbhedakadharmaṃ vinā bhedāsiddhirataḥ viśeṣā aṅgīkartavyā iti\nvācyam, ekatvādivyaktereva bhedakatvasaṃmbhavāt iti cet - na/\nyataḥ etatparamāṇaiṃ tatparamāṇubhedasādhane ekatvādeḥ vyabhicāritayā\netadekatvādereva hetutā vācyā/ na ca tayoḥ paramāṇvoḥ\nbhedāsiddhau ekatvādau etatvaṃ sugraham/ etatparamāṇusamavetatvaṃ hi\ntasyaitatvam/ tasmāt pratinityadravyameṣṭavyo viśeṣapadārthaḥ/ sa eva\nsvasajātīyānāṃ parasparaṃ bhedasādhaka iti tatrāpi\nviśeṣāntarāpekṣā nāsti/ ato nānavasthā iti sampradāyaḥ/</p>\n\n<p><hi rend='bold'>bālapriyā</hi></p>\n\n<p>nanu\nnityadravyavṛttayaḥ vyāvartakāḥ viśeṣāḥ iti paramamūlāt\nnityadravyavṛttitve sati bhedasādhakatvaṃ viśeṣasya lakṣaṇamiti labhyate/\ntathā ca sati gaganaparimāṇādīnāmapi nityadravyavṛttitvāt\nitarabhedasādhakatvācca tatrātivyāptiḥ ityato vyācaṣṭe -\nnityadravyāṇāṃ parasparabhedasādhakā ityartha iti/\natyantasaṅkīrṇānāmiti/ atyantaṃ miśritānāmityarthaḥ/\nekatvādivyaktereveti/ ayaṃ paramāṇuḥ tatparamāṇoḥ bhidyate ekatvāt\nityanumānamatra vivakṣitam/ yata etatparamāṇāviti/\ntatparamāṇubhedarūpasādhyābhāvavati\ntatparamāṇāvapyekatvarūpahetusatvād vyabhicāraḥ, tadvāraṇāya\netadekatvāditi hetuḥ prayoktavyaḥ/ etadekatvaṃ nāma\netatparamāṇumātrasamavetamekatvam/ ekatve\netatparamāṇumātrasamavetatvaṃ ca etatparamāṇubhinnāsamavetatve sati\netatparamāṇusamavetatvarūpaṃ etatparamāṇau tatparamāṇvapekṣayā\nbhede 'jñāte durgraham/ tathā ca hetujñānābhāvāt nānumiti/\npūrvameva bhede jñāte cānumānavaiyarthyam/ anumānasya\nbhedasiddhyarthatvāditi bhāvaḥ/ nanu etatparamāṇuḥ tatparamāṇoḥ bhinnaḥ\netadviśeṣāt iti</p>\n\n<p>hetunā\nparamāṇubhedassādhanīyaḥ/ tatra etatparamāṇugataviśeṣe\nparamāṇvantaragatāt viśeṣāt bhedasiddhiṃ vinā etadviśeṣasya\nparamāṇvantarabhedasādhakatvaṃ na bhavati/ tadarthaṃ viśeṣe\nviśeṣāntarasvīkāre anavasthetyata āha - sa eva svasajātīyānāmiti/\nviśeṣaḥ yathā paramāṇūnāṃ bhedaṃ sādhayati tathā\nsajātīyaviśeṣāntarabhedamapi sādhayati,\nsvaparanirvāhakatvāṅgīkārāt, ato nānavastheti bhāvaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>samavāyanirūpaṇam</hi></p>\n\n<l rend='bold'>AnTs_79 nityasaṃbandhaḥ samavāyaḥ / ayutasiddhavṛttiḥ / yayor dvayor madhya ekam avinaśyadaparāśritam evāvatiṣṭate tāv ayutasiddau / yathāvayavāvayavinau guṇaguṇinau kriyākriyāvantau jātivyaktī viśeṣanityadravye ceti //</l>\n\n<p>nityasambandhaḥ\nsamavāyaḥ/ ayutasiddhavṛttiḥ/ yayormadhye ekamamavinaśyadavasthaṃ\naparāśritamevāvatiṣṭhate tau ayutasiddhau/ yathā avayavāvayavinau,\nguṇaguṇinau, kriyākriyāvantau, jātivyaktī, viśeṣanityadravye ceti/</p>\n\n<p><hi rend='bold'>dīpikā</hi></p>\n\n<p>samavāyaṃ lakṣayati -\nnityeti/ saṃyoge ativyāptivāraṇāya nityeti/\nākāśādāvativyāptivāraṇāya sambandheti/ ayutasiddhalakṣaṇamāha -\nyayoriti/ nīlo ghaṭa iti\nviśiṣṭapratītirviśeṣaṇaviśeṣyasambandhaviṣayā, viśiṣṭabuddhitvāt,\ndaṇḍīti viśiṣṭabuddhivat iti samavāyasiddhiḥ/\navayavāvayavināviti/ dravyasamavāyikāraṇamavayavaḥ, tajjanyaṃ dravyaṃ\navayavi/</p>\n\n<p><hi rend='bold'>prakāśikā</hi></p>\n\n<p>vaiśeṣikamatasādhāraṇyena samavāye anumānaṃ pramāṇayati - nīla\niti/ samavāyikāraṇatvasya antyāvayavini sattvāt dravyeti/\nparamāṇuvāraṇāya janyeti/ avinaśyadavasthamaparāritamevāvatiṣṭhate\nvinaśyadavasthaṃ tvanāśritaṃ kṣaṇamavatiṣṭhate yathā tantvādināśe\npaṭādiriti manasikṛtya mūle avinaśyadityuktam/</p>\n\n<p><hi rend='bold'>bālapriyā</hi></p>\n\n<p>'dravyasamavāyikāraṇam avayavaḥ' iti dīpikātaḥ\ndravyanirūpitasamavāyikāraṇatvaṃ avayavasya lakṣaṇamiti labhyate/\nghaṭarūpadravyasamavāyikāraṇatvasya kapāle sattvāt lakṣaṇasamanvayaḥ/ tatra\nsamavāyikāraṇatvamātroktau avayavini ghaṭe 'pi\ntatsamavetarūpādisamavāyikāraṇatvasattvāt tatrātivyāptiḥ/\ntadvāraṇāya samavāyikāraṇatve dravyanirūpiteti viśeṣaṇam/\navayavinaḥ ghaṭasya guṇādinirūpitasamavāyikāraṇatvasattve 'pi\ndravyanirūpitasamavāyikāraṇatvābhāvāt nātivyāptiḥ/ tadāha -\nsamavāyikāraṇatvasyeti/ kapālarūpe 'vayavini avayavatvasyeṣṭatayā\ntatrātivyāptirneti sūcanāya antyāvayavinītyuktam/ janyaṃ\ndravyamavayavīti granthena janyatve sati dravyatvam avayavino\nlakṣaṇamuktam/ tatra janyatvamātroktau janyaguṇadāvativyāptiḥ/\ntadvāraṇāya dravyatvamupāttam/ dravyatvamātroktau avayave\nparamāṇāvativyāptiḥ/ tadvāraṇāya janyatvamupāttm/ tadāha -\nparamāṇuvāraṇāyeti/ paramamūle 'yayormadhye\nekamavinaśyadavasthamaparāśritamevāvatiṣṭhate tāvayutasiddhau' iti\ngranthena ayutasiddhayorlakṣaṇamuktam/ yayormadhye tantupaṭayormadhye\nekaḥ paṭaḥ tantvāśrita evāvatiṣṭhate iti tau tantupaṭāvayutasiddhau/\ntatra vinaśyadavastha ityasya nāśapūrvakṣaṇasya ityarthaḥ/ avinaśyadavastha\nityasya nāśāvyavahitapūrvakṣaṇāt pūrvakṣaṇeṣu vidyamāna ityarthaḥ/\nsvāvyavahitapūrvakṣaṇavṛttitva-svapratiyogitvobhayasambandhena\nnāśaviśiṣṭatvaṃ vinaśyadavasthatvamiti yāvat/ tatra\navinaśyadavasthamiti viśeṣaṇasya prayojanamāha -\navinaśyadavasthamityādinā/ ayamatrāśayaḥ-yadi ekamityasya\navinaśyadavasthamiti viśeṣaṇaṃ na dīyate, tarhi yayormadhye\nekamaparāśritamevāvatiṣṭhate tāvayutasiddhāviti ayutasiddhalakṣaṇaṃ\nsyāt/ tathā sati tantupaṭayoravyāptiḥ/ tantupaṭayormadhye ekasya\npaṭasya tantvāśritatayaivāvasthānamiti niyamābhāvāt, yadā\ntantunāśāt paṭanāśaḥ tadā tantunāśakṣaṇe paṭasya\ntantvanāśritasyaivāvasthānāt/ ataḥ paṭasya avinaśyadavasthetiṃ\nviśeṣaṇam/ tantunāśakṣaṇasthaḥ paṭaḥ vinaśyadavasthaḥ, uttarakṣaṇe paṭasya\nnāśāt,\nnāśāvyavahitapūrvakṣaṇasthatvarūpavinaśyadavasthalakṣaṇākrāntatvāt/ ataḥ\navinaśyadavasthaḥ paṭaḥ tantunāśapūrvakṣaṇāvacchinnapaṭaḥ tasya tu\ntantvāśritatayaivāvasthānāt nāvyāptiriti/ tantvādināśa iti/\ntantvādināśakṣaṇe ityarthaḥ/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>abhāvanirūpaṇam</hi></p>\n\n<l rend='bold'>AnTs_80 anādiḥ sāntaḥ prāgabhāvaḥ / utpatteḥ pūrvaṃ kāryasya / sādir anantaḥ pradhvaṃsaḥ / utpattyanantaraṃ kāryasya / traikālikasaṃsargāvacchinnapratiyogitāko'tyantābhāvaḥ / yathā bhūtale ghaṭo nāstīti / tādātmyasaṃbandhāvacchinnapratiyogitāko'nyonyābhāvaḥ yathā ghaṭaḥ paṭo na bhavatīti //</l>\n\n<p>anādiḥ sāntaḥ\nprāgabhāvaḥ/ utpatteḥ pūrvaṃ kāryasya/ sādiranantaḥ pradhvaṃsābhāvaḥ/\nutpatteranantaraṃ kāryasya/ traikālikaḥ saṃsargāvacchinnābhāvaḥ\natyantābhāvaḥ/ yathā bhūtale ghaṭo nāsti iti/</p>\n\n<p>tādātmyāvacchinnapratiyogitākābhāvo 'nyonyābhāvaḥ/ yathā\nghaṭaḥ paṭo na bhavatīti/</p>\n\n<p><hi rend='bold'>dīpikā</hi></p>\n\n<p>prāgabhāvaṃ lakṣayati\n- anādiriti/ ākāśādau ativyāpitavāraṇāya sānta iti/ ghaṭādau\nativyāpitavāraṇāya anādiriti/ pratiyogisamavāyikāraṇavattiḥ\npratiyogijanako bhaviṣyatīti vyavahārahetuḥ prāgabhāvaḥ/ dhvaṃsaṃ\nlakṣayati-sādiriti/ ghaṭādau ativyāpitavāraṇāṇa ananta iti/\nākāśādau ativyāptivāraṇāya sādiriti/ pratiyogijanyaḥ\npratiyogisamavāyikāraṇavṛttiḥ dhvasta iti vyavahārahetuḥ dhvaṃsaḥ/\natyantābhāvaṃ lakṣayati -</p>\n\n<p>traikāliketi/\nanyonyābhāve ativyāptivāraṇāya saṃsargeti/\ndhvaṃsaprāgabhāvayorativyāptivāraṇāya traikālika iti/\nanyonyābhāvaṃ lakṣayati - tādātmyeti/\npratiyogitāvacchedakāropyasaṃsargabhedādekapratiyogikayoratyantānyonyābhāvayorbhinnatvam/\nkevaladevadattābhāvāt 'daṇḍyabhāva' iti pratītyā viśiṣṭābhāvaḥ,\n'ekasattvepi dvau na staḥ' iti pratītyā dvitvāvacchinnābhāvaḥ,\nsaṃyogena ghaṭavati samavāyena ghaṭābhāvaḥ, tattadghaṭābhāvāt\nghaṭatvāvacchinnapratiyogitākasāmānyābhāvaśca atiriktaḥ/\nevamanyonyābhāvo 'pi/</p>\n\n<p><hi rend='bold'>prakāśikā</hi></p>\n\n<p>prāgabhāve\npramāṇamāha - bhaviṣyatīti/ saṃsargeti/ tādātmyātiriktasaṃsargetyarthaḥ/\ndhvaṃsaprāgabhāvayorapi pratiyogitāvacchedakasambandhaḥ vartata iti\nmatābhiprāyeṇa traikāliketi viśeṣaṇam/ anyathā\nanyonyābhāvavārakeṇaiva tayorvāraṇāt tadvyarthatāpatteḥ/ yadi\nsaṃsargāvacchinnetyādeḥ anyonyābhāvabhinnābhāva ityarthaḥ tadā\ntraikāliketi siddhānte 'pi sārthakaṃ traikālikatvamiha nityatvarūpam/</p>\n\n<p>mūle bhūtale ghaṭo\nnāstīti/ atra ghaṭābhāvāṃśe bhūtalasya viśeṣyatvaṃ sambandhaḥ,\nghaṭābhāvavat bhūtalam ityatra tu bhūtalāṃśe abhāvasya viśeṣaṇatvaṃ\nsaṃsarga iti vadatāṃ prācāṃ ayamabhiprāyaḥ - viśeṣyatvaviśeṣaṇatve\nsvarūpasambandhaviśeṣau na jñānīyaviṣayatāviśeṣau/ na ca\nviśeṣaṇatākhyaḥ svarūpasambandha eka eva astu, 'bhūtale ghaṭo nāsti'\niti pratītau 'bhūtalaṃ ghaṭābhāvavat' iti pratītito vailakṣaṇyasya\nviśeṣaṇatvāvacchinnādheyatāviṣayakatvakalpanenaiva nirvāhāditi\nvācyam/ tādṛśapratītyoḥ vailakṣaṇyāya prathamāyāṃ\nviśeṣaṇatvāvacchinnādheyatā sannikarṣaḥ, dvitīyāyāṃ viśeṣaṇatā\nsaṃsargaḥ iphayupeyate; kiṃ vā prathamāyāṃ viśeṣaṇatā saṃsargaḥ,\ndvitīyāyāṃ viśeṣaṇatvāvacchinnādhāratā ityatra vinigamakasya\ndurlabhatvāt/ na ca tādṛśapratītyoḥ saṃsargāṃśe 'vilakṣaṇatve 'pi\nviśeṣaṇaviśeṣyabhāvabhedāt vailakṣaṇyopapattiḥ ityubhayatra\nviśeṣaṇatāyā eva sambandhatāstviti vācyam/ tāvatāpi 'bhūtale ghaṭo\nnāsti' 'bhūtalavān ghaṭābhāvaḥ' ityanayoḥ 'bhūtalaṃ ghaṭābhāvavat'\n'ghaṭābhāve bhūtalam' ityanayośca pratītyoḥ vailakṣaṇyānirvrāhāt/\ntasmāt viśeṣyatvaviśeṣaṇatvanāmakayoḥ ubhayoḥ\nsvarūpasambandhaviśeṣayoḥ saṃsargatā/ tathā ca 'bhūtalavān ghaṭābhāvaḥ'\nityatra ghaṭābhāvāṃśe bhūtalasya viśeṣaṇatvaṃ saṃsargaḥ, ghaṭābhāve\nbhūtalam ityatra ca bhūtalāṃśe 'bhāvasya viśeṣyatāsaṃsargaḥ bhāsate/ sa\nca tatra abādhita iti abhramatvanirvāha iti saṅkṣepaḥ/</p>\n\n<p>dhvaṃsaprāgabhāvayoriva\nekapratiyogikayoḥ atyantābhāvānyonyābhāvayoḥ kim ekavidhatvaṃ,\nnetyāha - pratiyogiteti/ āropyeti/ prācīnamatābhiprāyeṇa/ atra\nyathāyogaṃ pratiyogitāvacchedakadharmabhedaiva\nsaṃsargabhedo 'pyatyantābhāvabahutvaprayojakaḥ/\npratiyogitāvacchedakadharmabhedaḥ anyonyābhāvabahutvaprayojaka iti\ndraṣṭavyam/ tadeva darśayati-kevaleti/ kevaladevadattābhāvāt\nviśiṣṭābhāvo 'tirikta ityanvayaḥ/ anyathā kevaladevadattavati 'daṇḍī\nnāsti' iti pratyayānāpatteḥ/ ubhayābhāvasyātiriktatve pratītiṃ\npramāṇayati - ekasattve 'pīti/ ghaṭapaṭau dvau na sva ityādau ghaṭatvaṃ\npaṭatvaṃ ubhayatvaṃ caitattritayaṃ pratiyogitāvacchedakam, kevalaghaṭavati\nkevalapaṭavati yatkiñcidubhayavati ca tathā pratyayāt/\nsambandhabhedenābhāvasyātiriktatvaṃ darśayati - saṃyogeneti/\nsāmānyaviśeṣābhāvayoḥ bhedaṃ darśayati - tattaditi/ atirikta iti/\nanyathā yatkiñcit ghaṭavati ghaṭo nāstīti pratyayāpatteḥ/\nevamanyonyābhāvo 'pīti/ avacchedakabhedāt tattadghaṭabhedaḥ tataḥ\nubhayabhedaḥ ghaṭabhedaśca atirikta ityarthaḥ/</p>\n\n<p><hi rend='bold'>bālapriyā</hi></p>\n\n<p>'traikālikaḥ saṃsargābhāvaḥ atyantābhāvaḥ'iti\nmūlam/ saṃsarṅgābhāva ityasya saṃsargāvacchinnapratiyogitākābhāva</p>\n\n<p>ityarthaḥ/ tatra\ntraikālikatvamātroktau anyonyābhāve 'tivyāptiḥ, tasyāpi\nnityatvāt/ tadvāraṇāya saṃsargāvacchinnapratiyogitāka ityuktam/ na\nca saṃsargāvacchinnapratiyogitākatvaniveśe 'pi anyonyābhāvasya\ntādātmyasambandhāvacchinnapratiyogitākatvāt\nativyāptitādavasthyamiti vācyam/ saṃsargābhāva ityanena\ntādātmyātiraktisaṃbandhāvacchinnapratiyogitākābhāvasya\nvivakṣitatvāt/ tadāha - tādātmyātiriktasaṃsargetyartha iti/\nsaṃsargābhāvatvamātroktau dhvaṃsaprāgabhāvayorativyāptiḥ, tadvāraṇāya\ntraikālika iti/ nanu samavāyena ghaṭādhikaraṇe saṃyogena</p>\n\n<p>ghaṭo nāsti,\nsaṃyogena ghaṭādhikaraṇe samavāyena ghaṭo nāsti iti\npratītyupapattaye saṃyogasambandhāvacchinnaghaṭābhāva -\nsamavāyasambandhāvacchinnaghaṭābhāvayorbhedo vaktavyaḥ/ tadarthaṃ\ncātyantābhāvīyapratiyogitāyāṃ sambandhāvacchinnatvaṃ aṅgīkriyate/\ndhvaṃsaprāgabhāvayostu tādṛśayuktyasambhavena tayoḥ\nsaṃsargāvacchinnapratiyogitākatvaṃ aprāmāṇikam/ tathā ca saṃsargābhāva\nityanenaiva dhvaṃsaprāgabhāvayorvāraṇasambhavāt traikāliketi\nviśeṣaṇaṃ vyarthaṃ ityata āha - dhvaṃsaprāgabhāvayorapīti/\ndhvaṃsaprāgabhāvayo atyantābhāvavirodhitāmate 'śyāmaghaṭe samavāyena\nrakto nāsti' 'raktaghṭe samavāyena śyāmo nāsti' iti pratītau\nprāgabhāvadhvaṃsayoreva viṣayatayā tayorapi\nsamavāyasambandhāvacchinnapratiyogitākatvamastīti tanmatānusāreṇa\ndhvaṃsaprāgabhāvayorativyāptivāraṇāya traikāliketi viśeṣaṇamiti\nbhāvaḥ/ anyatheti/ dhvaṃsaprāgabhāvayoḥ\nsambandhāvacchinnapratiyogitākatvānaṅgīkāra ityarthaḥ/\nanyonyābhāvavārakeṇaiveti/ anyonyābhāve 'tivyāpitavāraṇāya\nupāttena\ntādātmyātiriktasambandhāvacchinnapratiyogitākatvaviśeṣaṇenaivetyarthaḥ/\ntayorvāraṇāt - dhvaṃsaprāgabhāvayorativyāptivāraṇasambhavāt/\ntadvyarthatāpatteḥ - traikāliketi viśeṣaṇavaiyarthyāpatteḥ/ yadīti/\ntathā ca saṃsargābhāva ityasya anyonyābhāvabhinnābhāva ityarthaḥ/\ndhvaṃsaprāgabhāvayorapi anyonyābhāvābhinnābhāvatvamastīti\ntatrātivyāptivāraṇāya trekāliketi viśeṣaṇamiti bhāvaḥ/\nanityapadārtheṣvapi\npūrvadinaśvodinādyadinākhyabhūtabhaviṣyadvartamānarūpakālatrayavṛttitvasambhavāt\ntraikāliketi viśeṣaṇe datte 'pi dhvaṃsaprāgabhāvayoḥ ativyāptiḥ\ntadavasthetyata āha - traikālikatvamiha nityatvarūpamiti/ nityatvaṃ ca\ndhvaṃsāpratiyogitve sati prāgabhāvāpratiyogitvam/\ndhvaṃsāpratiyogitvaniveśāt prāgabhāvanirāsaḥ/\nprāgabhāvāpratiyogitvaniveśāt dhvaṃsanirāsaḥ/</p>\n\n<p>nanu bhūtale ghaṭo\nnāsti ityatra ghaṭābhāvāṃśe bhūtalasya viśeṣyatvaṃ saṃmbandhaḥ, bhūtalaṃ\nghaṭābhāvavat ityatra bhūtalāṃśe ghaṭābhāvasya viśeṣaṇatvaṃ sambandhaḥ\niti prācīnairuktaṃ na saṅgacchate/ bhūtalaṃ ghaṭābhāvavat iti\npratītau bhūtalasya viśeṣyatayā ghaṭābhāvasya viśeṣaṇatayā na bhānāt\nbhūtalāṃśe ghaṭābhāvasya viśeṣaṇatvaṃ sambandha ityukteḥ\nsaṅgatatve 'pi bhūtale ghaṭo nāsti iti pratītau ghaṭābhāvasya\nviśeṣyatayā bhūtalasya ca prakāratayā bhānena bhūtalasya\nviśeṣyatvābhāvena bhūtalasya viśeṣyatvaṃ sambandha\nityukterasaṅgatatvāt/ tathā\nbādhitaviśeṣyatvarūpasaṃsargāvagāhitayā tādṛśapratīteḥ bhramatvāpattiḥ\nityataḥ prācīnānāmāśayaṃ vaktuṃ ārabhate - tatra ghaṭābhāvāṃśa\nityādinā/</p>\n\n<p>viśeṣyatvaviśeṣaṇatvesvarūpasambandhaviśeṣāviti/ yathā\ndaṇḍaviśiṣṭaḥ puruṣa ityatra daṇḍanirūpitaṃ viśeṣyatvaṃ puruṣagataṃ\ndaṇḍaviśiṣṭatvātmakaṃ daṇḍavayāvartyatvarūpaṃ vā ādhārapuruṣasvarūpaṃ\ntathā bhūtalaniṣṭhaṃ ghaṭābhāvanirūpitaṃ viśeṣyatvamapi\nghaṭābhāvaviśiṣṭatvātmakaṃ ādhārabhūtalasvarūpam, yathā vā daṇḍaniṣṭhaṃ\nviśeṣaṇatvaṃ ādheyadaṇḍasvarūpam tathā ghaṭābhāvaniṣṭhaṃ viśeṣaṇatvamapi\nghaṭābhāvasvarūpam/ sambandhatayocyamānaṃ viśeṣyatvaṃ viśeṣaṇatvaṃ ca na\njñānīyaviśeṣyatāprakāratākhyaviṣayatāviśeṣarūpam, kiṃ tu\nsvarūpasambandhātmakam/ tathā ca 'bhūtale ghaṭo nāsti' ityatra\nviśeṣyatārūpaviṣayatāyāḥ bhūtale 'bhāve 'pi\nsvarūpasambandhātmakaviśeṣyatvasattvāt tena sambandhena ghaṭābhāvāṃśe\nbhūtalasya prakāratayā bhānāt pratīteḥ pramātvameveti/ bhāvaḥ/ na ca\nviśeṣaṇatākhya iti/ tathā ca bhūtalaghaṭābhāvayoḥ viśeṣaṇatvamiti\neka eva sambandhaḥ/ na ca ekasyaiva sambandhasya dvayorapi pratītyorviṣayatve\ntayorvailakṣaṇyaṃ kathamiti vācyam/ sambandhaikye 'pi 'bhūtale ghaṭo\nnāsti' iti pratītau viśeṣaṇatāsambandhāvacchinnādheyatvaṃ viṣayaḥ,\n'bhūtalaṃ ghaṭābhāvavat' iti pratītau viśeṣaṇatvaṃ viṣaya ityevaṃ\npratītyoḥ vailakṣaṇyasya vaktuṃ śakyatvāditi śaṅkituḥ āśayaḥ/\nsamādhatte - tādṛśapratītyoriti/ prathamāyāmiti/ 'bhūtale ghaṭo\nnāsti' iti pratītāvityarthaḥ/ dvitīyāyāmiti/ 'bhūtalaṃ\nghaṭābhāvavat' iti pratītāvityarthaḥ/</p>\n\n<p>punaḥ śaṅkate - na ca\ntādṛśapratītyoriti/ tathā cobhayatrāpi pratīntyoḥ viśeṣaṇatvanāmakaḥ\neka eva sambandhaḥ viṣayaḥ/ tathāpi 'bhūtale ghaṭo nāsti' iti pratītau\nviśeṣyatākhyaviṣayatā ghaṭābhāvaniṣṭhā viśeṣaṇatākhyaviṣayatā\nbhūtalaniṣṭhā/ 'bhūtalaṃ ghaṭābhāvavat' iti pratītau\nviśeṣyatākhyaviṣayatā bhūtalaniṣṭhā viśeṣaṇatākhyaviṣayatā\nghaṭābhāvaniṣṭhā ityevaṃ viṣayatāvailakṣaṇyādeva\ntādṛpratītyorvailakṣaṇyaṃ na sambandhavailakṣaṇyāditi śaṅkiturabhiprāyaḥ/\nviśeṣaṇaviśeṣyabhāvabhedāditi/</p>\n\n<p>viśeṣaṇatā -\nviśeṣyatākhyaviṣayatāvailakṣaṇyādityarthaḥ/</p>\n\n<p>samādhatte -\ntāvatāpīti/ 'bhūtale ghaṭo nāsti' iti pratītau ghaṭābhāve\nviśeṣyatākhyaviṣayatā bhūtale viśeṣaṇatākhyaviṣayatā 'bhūtalavān\nghaṭabhāvaḥ' ityatrāpi tathaiveti viṣayatāvailakṣaṇyābhāvāt tayoḥ\nvailakṣaṇyaṃ na syāt/ evaṃ 'bhūtalaṃ ghaṭābhāvavat' iti pratītau\nbhūlaniṣṭhā viśeṣyatākhyaviṣayatā, ghaṭābhāvaniṣṭhā\nviśeṣaṇatākhyaviṣayatā, 'ghaṭābhāve bhūtalam' iti pratītāvapi\ntathaiveti viṣayatāvailakṣaṇyābhāvāt tayoḥ vailakṣaṇyaṃ\ndurupapādamiti bhāvaḥ/ evaṃ ca svarūpātmakaviśeṣaṇatākhyamekameva\nsambandhamaṅgīkṛtyaviṣayatāvailakṣaṇyāt pratītivailakṣaṇyasya\ndurupapādatvāt viśeṣaṇatvaṃ viśeṣyatvaṃ ceti\nsvarūpātmakasambandhadvayamaṅgīkṛtya sambandhavailakṣaṇyādeva\npratītivailakṣaṇya nirvoḍhavyamiti vadan upakrāntaṃ\npratīterabhramatvamupasaṃharati - tasmāditi/ tathā ca 'bhūtale ghaṭo\nnāsti' ityatra ghaṭābhāve bhūtalasya viśeṣyatva saṃsargaḥ, 'bhūtalavān\nghaṭābhāvaḥ' ityatra ghaṭābhāve bhūtalasya viśeṣaṇatvaṃ sambandha\nityanayorvailakṣaṇyam/ 'bhūtalaṃ ghaṭābhāvavat' ityatra bhūtalāṃśe\nghaṭābhāvasya viśeṣaṇatvaṃ saṃsargaḥ/ 'ghaṭābhāve bhūtalam' ityatra\nbhūtalāṃśe ghaṭābhāvasya viśeṣyatvaṃ sambandha iti tayoḥ\nvailakṣaṇyamiti bhāvaḥ/</p>\n\n<p>nanvevamapi 'ghaṭābhāve\nbhūtalam', 'bhūtale ghaṭo nāsti' ityanayoḥ\nviśeṣyatāviṣayakatvāt vailakṣaṇyaṃ na syāt/ evaṃ 'bhūtalavān\nghaṭābhāvaḥ, 'bhūtalaṃ ghaṭābhāvavat' ityanayoḥ vailakṣaṇyaṃ na syāt,\nubhayatra viśeṣaṇatārūpasambandhasyaiva viṣayatvādityata āha - saṅkṣepa\niti/\nviṣayatāviśeṣātmakaviśeṣyaviśeṣaṇabhāvavailakṣaṇyasahakṛtasvarūpasambandhātmakaviśeṣyaviśeṣaṇabhāvavailakṣaṇyena\npratītīnāṃ vailakṣaṇyamupapādanīyam/ yayoḥ pratītyoḥ\nviṣayatāvailakṣaṇyaṃ nāsti tayoḥ sambandhavailakṣaṇyamasti/ yayoḥ\nsambandhavailakṣaṇyaṃ nāsti, tayoḥ viṣayatāvailakṣaṇyamasti ityevaṃ\npratītīnāṃ vailakṣaṇyam/ tattassambandhasyābādhitatvāt pramātvaṃ\ncopapadyata iti bhāvaḥ/</p>\n\n<p><hi rend='bold'>asya sandarbhasya bahuvāramāloḍane\nkṛte 'pi tātparyājñānāt ācāryacaraṇān apṛccham/ te 'pi bahudhā\nālocya prakāśikāyāmīṣat śodhanaṃ kṛtvā tātparyamavarṇayan/\ntathaivāhamatrālikham/</hi></p>\n\n<p>pratiyogitāvacchedakadharmabhedāt\npratiyogitāvacchedakasambandhabhedācca ekapratiyogiko 'pyatyantābhāvaḥ\nbhidyate/ evaṃ pratiyogitāvacche dakadharmabhedāt\nekapratiyogiko 'pyanyonyābhāvaḥ bhidyata iti sodāharaṇaṃ\ndīpikāyāṃ nirūpyate/ dhvaṃsaprāgabhāvayostu tathā bhedo na\nnirūpitaḥ, tatra kāraṇamāha - dhvaṃsaprāgabhāvayoriti/ ayaṃ bhāvaḥ -\ndhvaṃsaprāgabhāvayoḥ sambandhāvacchinnapratiyogitākatvaṃ vā\nkiñciddharmāvacchinnapratiyogitākatvaṃ vā nāṅgīkriyate/ ataḥ\nekapratiyogikānāṃ dhvaṃsānāṃ ekapratiyogikānāṃ prāgabhāvānāṃ\ncaikavidhatvameva/ atyantānyonyābhāvayostu tadaṅgīkārāt\nekapratiyogikānāmatyantābhāvānāṃ\nbhinnabhinnadharmasambandhāvacchinnapratiyogitākatve\npratiyogitāvacchedakadharmabhedāt\npratiyogitāvacchedakasambandhabhedācca bhinnatvameva/ ekapratiyogikānāṃ\nanyonyābhāvānāṃ yadyapi sambandhabhedāt bhedo vaktumaśakyaḥ,\ntādātmyasyaiva pratiyogitāvacchedakasambandhatvāt/ tathāpi\npratiyogitāvacchedakadharmabhedāt bhedo vaktuṃ śakyata iti bhāvaḥ/</p>\n\n<p>aropyeti\nprācīnamatābhiprāyeṇeti/ saṃsargāropajanya pratītiviṣayo 'bhāvaḥ\natyantābhāvaḥ/ saṃsargāropo nāma tādātmyātiriktasambandhena\npratiyogyāropa iti pracīnā āhuḥ/ tathā\ncātyantābhāvabuddhijanakāropaviṣayasaṃyogasamavāyādisambandhabhedāt\natyantābhāvabheda iti āropyasaṃsargabhedāditi dīpikāyā artha\niti bhāvaḥ/</p>\n\n<p>navīnāstu -\npratiyogyāropasyābhāvabuddhihetutāyāḥ niryuktikatvāt\ntādātmyātiriktasambandhāvacchinnapratiyogitākābhāvatvameva\nsaṃsargābhāvatvam, traikālikatvaviśeṣitaṃ\ntadevātyantābhāvatvamityāhuḥ/ tanmatānusāreṇa tu\npratiyogitāvacchedakasambandhabhedādatyantābhāvabheda ityūhmam/</p>\n\n<p>pratiyogitāvacchedakadharmabheda iti tādātmyarūpasya\npratiyogitāvacchedakasambandhasya ekavidhatvāt\npratiyogitāvacchedakasambandhabhedaḥ nānyonyābhāvabhedaprayojakatayā\nukta ityavadheyam/ kevaladevadattābhāvāditi/ devadattābhāvasya\ndaṇḍaviśiṣṭadevadattābhāvasya ca yadyapi devadatta eka eva pratiyogī,\ntathāpi ekatra devadattatvaṃ pratiyogitāvacchedakam, anyatra daṇḍa iti\npratiyogitāvacchedakadharmabhedāt devadattābhāva-daṇḍyabhāvayorbhedaḥ/\nyadi tu tayorbhedo nāṅgīkriyate tarhi kevaladevadattavati bhūtale\ndevadatto nāsti iti pratītiḥ yathā na bhavati, tathā daṇḍī nāstīti\npratītirapi na bhavet/ bhavati tu</p>\n\n<p>tādṛśī pratītiḥ/ ataḥ\nkevaladevadattābhāvāt daṇḍaviśiṣṭadevadattābhāvo 'tirikta iti\nbhāvaḥ/</p>\n\n<p>ghaṭapaṭau dvau na sta\niti/ kevalaghaṭavati vā kevalapaṭavati vā pradeśe 'ghaṭapaṭau dvau na\nstaḥ' iti pratītiḥ bhavati, 'ghaṭo nāsti' iti vā 'paṭo nāsti'\niti vā pratītiḥ na bhavati/ ataḥ kevalaghaṭābhāvāt\nkevalapaṭābhāvācca atiriktatayā ghaṭapaṭobhayābhāvaḥ svīkartavyaḥ/\n'ghaṭapaṭau na sta' ityatra ghaṭatvamātraṃ vā paṭatvamātraṃ vā ubhayatvamātraṃ\nvā</p>\n\n<p>na\npratiyogitāvacchedakam, pratiyogitāvacchedakaviśiṣṭapratiyoginā\nsākamabhāvasya virodhāt ghaṭamātravati bhūtale\npratiyogitāvacchedakaghaṭatvaviśiṣṭaghaṭarūpavirodhisattvena 'ghaṭapaṭau\nna staḥ' ityākārakobhayābhāvāvagāhipratītyanupapatteḥ/ tathākevalapaṭavati ghaṭapaṭātiriktayatkiñcidubhayavati ca pradeśe\npaṭatvaviśiṣṭasya ubhayatvaviśiṣṭasya ca virodhinaḥ sattvena\ntādṛśapratītiḥ na syāt/ ataḥ ghaṭatvaṃ paṭatvaṃ ubhayatvaṃ ceti tritayaṃ\npratiyogitāvacchedakam/\npratiyogitāvacchedakatāparyāptyadhikaraṇadharmavacchinnapratiyoginā\nsākamabhāvasya virodha iti tādṛśatritayāvacchinna-ghaṭapaṭobhayameva\nghaṭapaṭobhayābhāvasya virodhīti ghaṭapaṭobhayavatyeva pradeśe\n'ghaṭapaṭau na sta' iti pratītirna bhavati, kevalaghaṭādimati tu\nbhavitumarhatīti bhāvaḥ/</p>\n\n<p>saṃyogenetīti/ tathā ca\nsaṃyogasambandhāvacchiddhaghaṭābhāvāt\nsamavāyasambandhāvacchinnaghaṭābhāvo 'nya iti svīkaraṇīyam/ anyathā\nsaṃyogena ghaṭavati bhūtale saṃyogena ghaṭo nāstīti pratītiḥ yathā\nna bhavati tathā samavāyena ghaṭo nāstī ti pratītirapi na syāt/ evaṃ\ntatraiva samavāyena ghaṭo nāstīti pratītiḥ yathā bhavati tathā\nsaṃyogena ghaṭo nāstīti pratītirapi syāditi bhāvaḥ/</p>\n\n<p>sāmānyaviśeṣābhāyoriti/\nsāmānyābhāvaviśeṣābhāvayorityarthaḥ/\nsāmānyadharmāvacchinnapratiyogitākābhāvaḥ sāmānyābhāvaḥ/\nviśeṣadharmāvacchinnapratiyogitākābhāvaḥ viśeṣābhāvaḥ/ 'ghaṭo nāsti'\niti pratītisiddhaḥ ghaṭatvāvacchinnapratiyogitākābhāvaḥ\nsāmānyābhāvaḥ/ 'nīlaghaṭo nāsti', 'raktaghaṭo nāsti'\nityādipratītisiddhaḥ nīlaghaṭatvādyavacchinnapratiyogitākābhāvaḥ\nviśeṣābhāvaḥ/ yadi sāmānyābhāvo nātiriktaḥ tadā nīlaghaṭavati\nbhūtale raktaghaṭābhāvasya sattvāt raktaghaṭābhāvarūpasya\nghaṭasāmānyābhāvasyāpi sattvamāvaśyakamiti 'ghaṭo nāsti' iti\nghaṭasāmānyābhāvāvagāhinī pratītiḥ syāt/\nsāmānyābhāvasyātiriktatve tu nīlaghaṭavati bhūtale raktaghaṭābhāvasya\nsattve 'pi ghaṭasāmānyābhāvasyāsattvāt na tādṛśī pratītiriti vaktuṃ\nśakyate/ ataḥ viśeṣābhāvātiriktaḥ sāmānyābhāvo 'ṅgīkaraṇīya\niti bhāvaḥ/</p>\n\n<p>avacchedakabhedāditi/ nīlaghaṭabhedasya\nnīlaghaṭatvaṃ pratiyogitāvacchedakam, ghaṭapaṭobhayabhedasya\nghaṭapaṭobhayatvaṃ pratiyogitāvacchadedakam ghaṭabhedasya ghaṭatvaṃ\npratiyogitāvacchedakam ityevaṃ pratiyogitāvacchedakadharmabhedāt\n'nāyaṃ nīlaghaṭaḥ' 'nemau ghaṭapaṭau' 'nāyaṃ ghaṭaḥ'\nityādipratītisiddhānāṃ\nnīlaghaṭabhedaghaṭapaṭobhayabheda-ghaṭabhedādīnāṃ bhinnatvaṃ vaktavyamityarthaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>vyadhikaraṇadharmāvacchinnābhāvaḥ</hi></p>\n\n<p>'ghaṭatvena paṭo\nnāsti' iti pratītyā vyadhikaraṇadharmāvacchinnābhāvo nāṅgīkriyate/\npaṭe ghaṭatvaṃ nāstīti tadarthaḥ/ atiriktatve sa kevalānvayī/</p>\n\n<p><hi rend='bold'>prakāśikā</hi></p>\n\n<p>prasaṅgādāha -\nghaṭatveneti/ nāṅgīkriyata iti/ abhāvadhiyaḥ\nviśiṣṭavaiśiṣṭyāvagāhimaryādopabṛṃhitatayā 'ghaṭatvena paṭo\nnāsti' ityādipratyayasya viśiṣṭavaiśiṣṭyānavagāhinaḥ ghaṭatvādeḥ</p>\n\n<p>pratiyogitāvacchedakatvavyavasthāpakatvābhāvena\nvyadhikaraṇadharmāvacchinnābhāve mānābhāvāditi bhāvaḥ/ nanu tarhi\ntādṛśapratyayasya kā gatiriti ata āhapaṭa iti/ nanu 'ghaṭatvena paṭo\nnāsti' iti pratīteḥ paṭādhikaraṇakaghaṭatvābhāvāvagāhitvaṃ na\nsambhavati/ asati bādhake tacchabdollekhipratīteḥ\ntacchabdapratipādyārthaviṣayakatvaparityāgāyogāt\npaṭādhikaraṇakaghaṭatvābhāvasya 'ghaṭatvena paṭo nāsti' iti śabdāt\nkathamapyapratīteḥ/ kintu avacchinnapratiyogitākatvasambandhena abhāvāṃśe\nsvātantryeṇa ghaṭatvāvagāhitvameva/ 'abhāvabuddhiḥ\nviśiṣṭavaiśiṣṭyāvagāhimaryādāṃ nātiśete' iti niyamastu na/\nevaṃ ca vyadhikaraṇadharmavacchinnapratiyogitākābhāvaḥ sapramāṇa iti\ncet - astu tarhi atiriktatvaṃ tasyetyāha - atiriktatva iti/ saḥ -\nvyadhikaraṇadharmavacchinnapratiyogitākaḥ/ kevalānvayīti/\npratiyogitāvacchedakāvacchinnapratiyogirūpavirodhavirahāditi\nbhāvaḥ/</p>\n\n<p><hi rend='bold'>bālapriyā</hi></p>\n\n<p>nanu abhāvānāṃ\nanekavidhatvanirūpaṇaprasaṅge vyadhikaraṇadharmāvacchinnābhāvakhaṇḍanaṃ\nayuktamityata āha - prasaṅgāditi/ smṛtasya\nupekṣānarhatvarūpaprasaṅgasaṅgatyetyarthaḥ/\npratiyogitāvacchedakadharmasaṃbandhabhedādiva\npratiyogitāvacchedakadharmagatāt\npratiyogitāsāmānādhikaraṇyatadasamānādhikaraṇyabhedādapi abhāvabhedaḥ\nbhavati, tathaiva\nvyadhikaraṇasamānādhikaraṇadharmāvacchinnapratiyogitākayorabhāvayorbhedasiddhedityāśaṅkya\nvyadhikaraṇadharmavacchinnābhāva eva nāsti, kutastadarthaṃ\nbhedakāntarānveṣaṇamityāśayena\nvyadhikaraṇadharmāvacchinnābhāvakhaṇḍanamapi saṅgatameva iti tu\nnṛsiṃhaśāstricaraṇāḥ prāhuḥ/</p>\n\n<p>dīpikāyām ghaṭatvena paṭo nāstītyādi/\nghaṭatvena paṭo nāstīti pratītyā siddhyatītyuktaḥ\nvyadhikaraṇadharmāvacchinnābhāvo nāsmābhiraṅgīkriyate/ tādṛśapratīteḥ\npaṭānuyogikaghaṭatvābhāvaviṣayakatvena\nghaṭatvāvacchinnapaṭaniṣṭhapratiyogitānirūpakābhāvaviṣayakatvādityarthaḥ/\natra saundaḍopādhyāyāḥ - abhāvaḥ dvividhaḥ -\nvyadhikaraṇadharmāvacchinnapratiyogitākaḥ\nsamānādhikaraṇadharmāvacchinnapratiyogitākaśceti/\npratiyogitāśrayāvṛttirdharmaḥ vyadhikaraṇadharmaḥ/\npratiyogitāśrayavṛttirdharmaḥ samānādhikaraṇadharmaḥ/ 'ghaṭatvena paṭo\nnāsti' ityatra pratiyogitāśrayaḥ paṭaḥ tadavṛttirdharmaḥ ghaṭatvaṃ\ntadavacchinnā yā paṭaniṣṭhā pratiyogitā tannirūpako 'bhāvaḥ\nvyadhikaraṇadharmāvacchinnābhāvaḥ/ 'ghaṭo nāsti' ityatra\npratiyogitāśrayaḥ ghaṭaḥ tadvṛttidharmaḥ ghaṭatvam\ntadavacchinnaghaṭaniṣṭhapratiyogitāko 'bhāvaḥ\nsamānādhikaraṇardhmavacchinnābhāvaḥ ityāhuḥ/</p>\n\n<p>tatkhaṇḍanaprakāramāha prakāśikāyām -\nabhāvadhiya iti/ abhāvabuddhirviśiṣṭavaiśiṣṭyāvagāhimaryādāṃ\nnātiśete'</p>\n\n<p>itiniyamāt abhāvatvaprakārakabuddhiḥ sarvāpi\npratiyogitāvacchedakaviśiṣṭapratiyogivaiśiṣṭyamabhāve 'vagāhata\niti vaktavyam/ prakṛte ghaṭatvaviśiṣṭapaṭāprasiddhyā\ntadvaiśiṣṭyāvagāhitvaṃ na sambhavatīti 'ghaṭatvena paṭo nāsti' iti\npratītiḥ na ghaṭatvāvacchinnapaṭaniṣṭhapratiyogitākābhāvaṃ\nviṣayīkaroti/ api tu śaśaśṛṅgaṃ nāstīti pratītiḥ yathā śṛṅge\nśaśīyatvābhāvaṃ viṣayīkaroti tathā ghaṭatvena paṭo nāstīti\npratītirapi paṭe ghaṭatvābhāvamavagāhate/ ataḥ uktapratītiḥ\nvyadhikaraṇadharmasya pratiyogitāvacchedakatvasādhanāya nālamiti bhāvaḥ/</p>\n\n<p>nanu ghaṭatvenetyādi/\nasati bādhake\ntacchabdollikhitapratīntestacchabdapratipādyārthaviṣayakatvamiti niyamāt\n'ghaṭatvena paṭo nāsti' iti śabdāt yor'thaḥ pratipādyate sa eva\ntadullikhatapratītāvapi viṣaya iti vācyam/ tatra tādṛśaśabdāt\nghaṭatvāvacchinnapaṭaniṣṭhapratiyogitākābhāvasyaiva pratipatteḥ\ntādṛśaśabdollikhitapratīterapi tadviṣayakatvameva yuktamiti bhāvaḥ/\nkintu iti/ ghaṭatvenetyatra tṛtīyāyāḥ\navacchinnapratiyogitākatvamarthaḥ, tasyābhāve 'nvaya ityabhiprāyaḥ/\nvibhaktyartharūpeṇa sambandhenānvaya iṣṭa eva/ ata eva dinakaryām\n'bhūtale ghaṭa' ityādau ādheyatāsaṃsargeṇāpi ghaṭabhūtalayoranvayāt\nsākṣādityasyāpi vyutpattau niveśāt'ityuktam/ tatra rāmarudrīye\n-'yadyapi ghaṭe bhūtalavṛttitvaprakārakabodhasvīkāreṇaivopapattau\nādheyatāsambandhena bhūtalasyāpi ghaṭe prakāratvopagamo 'nucitaḥ,\npadārthasya saṃsargavidhayā bhānānaṅgīkārāt/ tathāpi 'bhūtale ghaṭa'\niti vākyajajñānānantaraṃ ghaṭo bhūtalīyo na veti\nsaṃśayānutpādasyāpyanubhavasiddhatayā vibhaktyarthasya saṃsargavidhayāpi\nbhānamādṛtamṛ'ityuktam/ etena\navacchinnapratiyogitākatvasya tṛtīyāvibhaktyarthatvāt tasya prakāratayā\nbhānasyaivocitatvāt</p>\n\n<p>avacchinnapratiyogitākatvasambandhenetyuktirna yukteti śaṅkā\napastā/</p>\n\n<p>nanu 'ghaṭatvena ghaṭo nāsti'\nityādāvayuktanyāne ghaṭatvasya\navacchinnapratiyogitākatvasambandhenābhāve 'nvayo vaktavyaḥ/ tathā ca ghaṭe\nghaṭatvasyānanvayāt ghaṭatvaviśiṣṭavaiśiṣṭyāvagāhitvaṃ nāstīti\n'abhāvabuddhirviśiṣṭavaiśiṣṭyāvagāhitvamaryādāṃ nātiśete' iti\nniyamasya bhaṅga itya āha - abhāvabuddhiriti/ 'ghaṭatvena ghaṭo\nnāsti' ityākārakasyābhāvapratyayasyānubhavikatayā yatra\npratiyogitāvacchedakatvaṃ bhāsate\ntadviśiṣṭavaiśiṣṭyāvagāhitvamabhāvabuddheriti niyamāsambhavaḥ/ tathā ca\ntādṛśaniyamabhaṅgaiṣṭa eva iti bhāvaḥ/</p>\n\n<p>astu tarhīti/ tathā ca ghaṭatvena ghaṭo\nnāstīti pratītyā yathā svātantryeṇa bhāsamāne ghaṭatvādau\npratiyogitāvacchedakatvāvagāhanāt pratiyogiviśeṣaṇatāpannasyaiva\npratiyogitāvacchedakatvamiti niyamo nāstīti\nsamānādhikaraṇadharmāvacchinnapratiyogitākābhāvaḥ sidhyati, tathaiva\nghaṭatvena paṭo nāstīti pratītyāpi vyadhikaraṇe\nghaṭatve 'vacchedakatvāvagāhanāt\nvyadhikaraṇadharmāvacchinnāpratiyogitākābhāvo 'pi sidhyatīti bhāvaḥ/</p>\n\n<p>virodhivirahāditi/\npratiyogitāvacchedakaviśiṣṭaḥ pratiyogiyogitāśrayaḥ abhāvasya\nvirodhī/ ghaṭatvaviśiṣṭasya ghaṭasya sattveghaṭatvāvacchinnaghaṭābhāvaḥ na\nsambhavati/ ghaṭaśūnyasthala eva tādṛśābhāva iti sa na kevalānvayī/\nghaṭatvena paṭābhāvastu ghaṭaviśiṣṭapaṭarūpavirodhyaprasiddhyā\ntadabhāvāt paṭavati paṭaśūnye ca sarvatrāstīti</p>\n\n<p>kevalānvayīti bhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>sāmayikābhāvasyātiriktatvakhaṇḍanam</hi></p>\n\n<p>sāmayikābhāvo 'pi\natyantābhāva eva samayaviśeṣe pratīyamānaḥ/ ghaṭābhāvavati ghaṭānayane\natyantābhāvasya anyatra gamanābhāve 'pi apratīteḥ, ghaṭāpasaraṇe sati\npratīteḥ, bhūtalaghaṭasaṃyogaprāgabhāvadhvaṃsayoḥ\nghaṭatyantābhāvapratītiniyāmakatvaṃ kalpyate/ ghaṭavati\ntatsaṃyogaprāgabhāvadhvaṃsayorasattvādeva atyantābhāvasyāpratītiḥ/\nghaṭāpasaraṇe tu saṃyogadhvaṃsasya sattvāt pratītiriti/</p>\n\n<p><hi rend='bold'>prakāśikā</hi></p>\n\n<p>nanu bhūtalādau\nghaṭasattvadaśāyāṃ na tadabhāvabuddhiḥ anyadā tu jāyate/ ataḥ\nsāmayikābhāvo 'tirikta evāṅgīkartavya iti vadantaṃ\nnirākartumāha - sāmayiketi/ pratiyogivirahasamaye\npratīyamāno 'tyantābhāva eva sāmayikābhāvaḥ/ na tu\nutpādavināśaśālyatirikta iti samuditor'thaḥ/ nanvevaṃ bhūtale\nghaṭasya ānayanadaśāyāmapi tadabhāvasya nityatvena tatpratyayāpattiḥ ata\nāha - ghaṭābhāvavatīti/ niyāmakatvameva samupapādayati - ghaṭavatīti/\ntattatkālāvacchinnabhūlādeve ghaṭādyabhāvasaṃsargatayā ghaṭakāle ca\ntacchūnyakālaviśiṣṭabhūtalādirūpasaṃsargābhāvena tadā na\ntadatyantābhāvabuddhirityapi draṣṭavyam/</p>\n\n<p><hi rend='bold'>bālapriyā</hi></p>\n\n<p>na tu\nutpādavināśaśālyatirikta iti/ pratiyogivirahakāle utpadyamānaḥ\npratiyogikāle vinaśyaṃścātyantābhāvaḥ sāmayiko 'tyantābhāvaḥ/ tathā\nca ghaṭādyatyantābhāvaḥ sāmayikātyantābhāvaḥ, śaśaśṛṅgādyatyantābhāvastu\ntraikāliko 'tyantābhāva iti teṣāmāśayaḥ/ dīpikākārāstu\nsāmayikābhāvastu traikālikātyantābhāvāt nātiricyate/ sarvadā\nvidyamāno 'pi samayaviśeṣe pratīyamānatvamātreṇa sāmayikābhāva\nityucyate, na tu samayaviśeṣe utpattimattvena/ nanu\nsāmayikābhāvasya atyantābhāvādanatiriktatve ghaṭābhāvavati bhūtale\nghaṭānayanānantaramapi ghaṭātyantābhāvapratītiprasaṅgaḥ,\nghaṭātyantābhāvasya nityatvāt niṣkriyatvena anyatra agamanācca\nghaṭānayanānantaraṃ ghaṭavati bhūtale ghaṭātyantābhāvarūpaviṣayasattvāt\niti cet - na/ yataḥ ghaṭānayanānantaraṃ vidyamāno 'pi\nghaṭātyantābhāvo na pratīyate, ghaṭāpasaraṇānantaraṃ pratīyate, ataḥ\nghaṭātyantābhāvapratyakṣaṃ prati bhūtalaghaṭasaṃyogaprāgabhāvaḥ\nbhūtalaghaṭasaṃyogadhvaṃsaśca prayojaka iti kalpyate/ ghaṭānayanānantaraṃ\ntu bhūtalaghaṭasaṃyogadhvaṃsaśca sattvāt tatprāgabhāvo vā taddhvaṃso\nvā nāstīti kāraṇābhāvāt na ghaṭātyantābhāvapratyakṣam/\nghaṭāpasaraṇānantaraṃ tu bhūtalaghaṭasaṃyogadhvaṃsasya sattvāt\nghaṭātyantābhāvapratyakṣaṃ bhavati/ evaṃ ca nityasyaivātyantābhāvasya</p>\n\n<p>samayaviśeṣe\npratītitadabhāvayorupapattyā tadarthaṃ sāmayikābhāvo 'tiriktatayā na\nsvīkartavya iti nirūpayantīti</p>\n\n<p>praghaṭṭakārthaḥ/</p>\n\n<p>prakāśikāyāṃ\nsamādhānāntaramāha - tattatkālāvacchinneti/ yasmin ghaṭaśūnyakāle\nbhūtale ghaṭātyantābhāvabuddhirbhavati\ntādṛśaghaṭaśūnyakālāvacchinnabhūtalasvarūpameva bhūtalaghaṭātyantābhāvayoḥ\nsambandhaḥ, ghaṭānayanānantaraṃ ca bhūtalasya ghaṭātyantābhāvasya ca sattve 'pi\nghaṭaśūnyaḥ yaḥ kālatadavacchinnabhūtalasvarūpātmakasya sambandhasyābhāvāt\nna bhūtale ghaṭātyantābhāvapratītiriti bhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>abhāvasyādhikaraṇātmakatvakhaṇḍanam</hi></p>\n\n<p>kevalādhikaraṇādeva nāstīti vyavahāropapattau abhāvaḥ na\npadārthāntaramiti guravaḥ/ tanna-abhāvānaṅgīkāre kaivalyasya\nnirvaktumaśakyatvāt/</p>\n\n<p><hi rend='bold'>prakāśikā</hi></p>\n\n<p>nanvabhāvaḥ nāsti\natiriktaḥ padārthaḥ, yasmin adhikaraṇe 'ghaṭo nāsti' ityādipratyayaḥ\ntasmin adhikaraṇe paṭādyabhāvatvakalpanenaiva tathā pratītinirvāhāt,\nkḷptadharmiṇi dharmakalpanāyā akḷptadharmikalpanāto laghīyastvāditi</p>\n\n<p>gurumatamāśaṅkya\nnirācaṣṭe - kevaleti/ yadyapyananteṣu adhikaraṇeṣu\ndharmakalpanāto 'tiriktaikadharmikalpanasyaiva laghīyastvāt\natroktanyāyasyānavatāraḥ/ kiṃ ca abhāvasyādhikaraṇasvarūpatve jalādau\nvidyamānasya gandhādyabhāvasya\njalādirūpatvāditarendriyagrāhyatāpattirityādidūṣaṇāni prasphuranti,\ntathāpi 'kevalādhikaraṇādeva' iti tadvacananirāsādeva\ntannivṛttisambhave kimetānyapekṣitānītyālocya tadeva nirākaroti\n- abhāvāvaṅgīkāra iti/ atiriktābhāvānaṅgīkāra ityarthaḥ/ atha\nkimidaṃ kaivalyam? bhūtalasvarūpamiti cet - ghaṭavadbhūtalasyāpi\ntadabhāvasvarūpatāpattvāta tadānīmapi ghaṭābhāvavattābuddhiprasaṅgaḥ/\nghaṭābhāvavattvamiti cet siddhamatiriktābhāvena, ataḥ\nkaivalyanirvacanamaśakyamityāha - kaivalyasyeti/</p>\n\n<p><hi rend='bold'>bālapriyā</hi></p>\n\n<p>yadyapyananteṣviti/\nyeṣu yeṣu adhikaraṇeṣu ghaṭātyantābhāvapratītiḥ bhavati teṣu teṣu\nadhikaraṇeṣu ghaṭābhāvatvakalpanāpekṣayā kḷpteṣu tāvatsvadhikaraṇeṣu\nekasya ghaṭātyantābhāvarūpasya dharmiṇaḥ kalpanaṃ laghutaramiti bhāvaḥ/ nanu\ndharmikalpanāpakṣe abhāvarūpo dharmī abhāvatvarūpadharmaśca ityubhayaṃ\nkalpanīyam/ dharmakalpanāpakṣe tu abhāvatvarūpadharmamātraṃ kalpanīyam/\ndharmiṇāmadhikaraṇānāṃ kḷptatvāditi kuto lāghavāvakāśa ityato\ndūṣaṇāntaramāha - kiṃ ceti/ abhāvaḥ yadyadhikaraṇasvarūpaḥ tarhi jale\nvidyamānasya gandhābhāvasya jalasvarūpatayā 'yo guṇo yadindriyagrāhyaḥ,\ntanniṣṭhā jātiḥ tadabhāvaśca tadindriyagrāhyaḥ' iti nyāyāt\ngandhābhāvasya ghrāṇendriyagrāhyatayā gandhābhāvātmakasya jalasya\nghrāṇendriyagrāhyatvāpattiḥ, jalasya cakṣurādigrāhyatayā ghrāṇendriyāgrāhyatayā\nca talātmakasya gandhābhāvasya cakṣurādigrāhyatvāpattiḥ\nghrāṇendriyāgrāhyatvāpattirvā iti bhāvaḥ/\nitarendriyagrāhyatāpattiriti/ ghrāṇetaracakṣurādigrāhyatāpattirityarthaḥ/\nityādidūṣaṇānīti/ abhāvasyādhikaraṇātmakatve\nbhūtalaghaṭābhāvayorādhārādheyabhāvānupapattiḥ ādhārādheyatabhāvasya\nbhedavyāpyatvāditi dūṣaṇamādipadagrāhyam/</p>\n\n<p><hi rend='bold'>dīpikā</hi></p>\n\n<p><hi rend='bold'>abhāvābhāvasya\nbhāvarūpatā</hi></p>\n\n<p>abhāvābhāvaḥ bhāva\neva/ nātiriktaḥ, anavasthāprasaṅgāt/ dhvaṃsaprāgabhāvaḥ prāgabhāvadhvaṃsaśca\npratiyogyeveti prāñcaḥ/ abhāvābhāvaḥ atirikta eva tṛtīyābhāvasya\nprathamābhāvarūpatvāt na anavastheti navīnāḥ/</p>\n\n<p><hi rend='bold'>prakāśikā</hi></p>\n\n<p>nanvabhāvasya\natiriktatve tadabhāvo 'pyatiriktaḥ, tasyāpyabhāvaḥ tathetyanavasthā\nsyādata āha - abhāvābhāva iti/ dhvaṃsetyādi/ dhvaṃsaprāgabhāvaḥ\npratiyogisvarūpaḥ, tatprāgabhāvarūpaśca/ prāgabhāvadhvaṃsastu\npratiyogisvarūpaḥ, taddhvaṃsarūpaśca ityasyārthaḥ avaseyaḥ/ tena\npratiyogiprāgabhāvadaśāyāmapi 'dhvaṃso bhaviṣyati' iti pratyayasya\npratiyogidhvaṃsadaśāyāmapi 'prāgabhāvo naṣṭaḥ' iti pratyayasya\ncopapattiḥ/ nanu kāle dravyatvaṃ nāsti iti pratyayaḥ na jāyate,\ndravyatvābhāva iti tu jāyate iti vaiṣamyanirvāhāya nāstīti\npratyaye daiśikasambandhāvacchinnādheyatvabhānaṃ</p>\n\n<p>kalpanīyam/ itthaṃ ca\nghaṭābhāvābhāvādeḥ ghaṭādirūpatvetviha ghaṭābhāvo nāstīti pratyayasya\nbhramatvameva syāt/ bhāvasya viśeṣaṇatāviśeṣeṇa vṛttyanaṅgīkārāt/\nataḥ abhāvābhāvaḥ atiriktaḥ na tu bhāvarūpa iti navīnamataṃ darśayati -\nabhāveti/ tarhi anavasthetyata āha - tṛtīyeti/</p>\n\n<p><hi rend='bold'>bālapriyā</hi></p>\n\n<p>nanu\ndhvaṃsaprāgabhāvaḥ prāgabhāvadhvaṃsaśca pratiyogyeva iti dīpikātaḥ\nghaṭadhvaṃsaprāgabhāvaḥ ghaṭaprāgabhāvadhvaṃsaśca ghaṭasvarūpa iti labhyate/\ntathā sati ghaṭānutpattidaśāyāṃ 'ghaṭadhvaṃso bhaviṣyati' iti\nghaṭadhvaṃsaprāgabhāvaviṣayakapratītiḥ na syāt tadānīṃ ghaṭābhāvāt/ evaṃ\nghaṭadhvaṃsadaśāyāṃ 'ghaṭaprāgabhāvo naṣṭa' iti\nghaṭaprāgabhāvadhvaṃsaviṣayakapratītirnasyāt,</p>\n\n<p>tadātmakasya\nghaṭasyābhāvādityataḥ tātparyamāha - dhvaṃsaprāgabhāva iti/\nghaṭadhvaṃsaprāgabhāvaḥ ghaṭasvarūpaḥ ghaṭaprāgabhāvasvarūpaśca/ tathā ca\nghaṭānutpattidaśāyāṃ ghaṭaprāgabhāvasya sattvāt tadātmakaṃ\nghaṭadhvaṃsaprāgabhāvaṃ viṣayīkurvan 'ghaṭadhvaṃso bhaviṣyati' iti\npratītiḥ udayate/ ghaṭotpatyanantaraṃ jāyamānā 'ghaṭadhvaṃso bhaviṣyati'\niti pratītistu ghaṭātmakaṃ ghaṭadhvaṃsaprāgabhāvaṃ viṣayīkaroti/ evaṃ\nghaṭaprāgabhāvadhvaṃsaḥ ghaṭasvarūpaḥ, ghaṭadhvaṃsasvarūpaśca/ ataḥ ghaṭakāle\n'ghaṭaprāgabhāvo naṣṭaḥ' iti pratītiḥ ghaṭarūpaṃ ghaṭaprāgabhāvadhvaṃsaṃ\nviṣayīkaroti/ ghaṭadhvaṃsakāle 'ghaṭaprāgabhāvo naṣṭaḥ' iti pratītiḥ\nghaṭadhvaṃsarūpaṃ ghaṭaprāgabhāvadhvaṃsaṃ viṣayīkaroti/ tathā ca na\nkāpyanupapattiriti bhāvaḥ/</p>\n\n<p>nanu kāle dravyatvaṃ\nnāstītyādi/ kāle dravyatvaṃ nāstīti pratītiḥ na jāyate, kāle\ndravyatvābhāva iti pratitistu jāyate/ tadarthaṃ nañapadaṃ\ndaiśikaviśeṣaṇatāsambandhāvacchinnādheyatvānvitābhāvabodhakamiti\nvyutpattiḥ svīkaraṇīyā/ ghaṭe paṭatvaṃ nāstītyasya\nghaṭanirūpitadaiśikaviśeṣaṇatāsambandhāvacchinnādheyatāvān\npaṭatvābhāva ityarthaḥ/ kāle kālikasambandhena dravyatvābhāvasya\nsattve 'pi daiśikaviśeṣaṇatāsambāndhena dravyatvābhāvaṃ prati\nsamavāyasambandhena dravyatvasya virodhitatayakāle samavāyena\ndravyatvasattvāt\nkālanirūpitadaiśikaviśeṣaṇatāsambandhāvacchinnādheyatāvān\ndravyatvābhāvo na bhavatīti kāle dravyatvaṃ nāstīti pratītiḥ na\nbhavatīti vaktavyam/ itthaṃ ca bhūtale ghaṭābhāvo nāstīnti\npratītirapi ghaṭābhāvābhāve\nbhūtalanirūpitadaiśikaviśeṣaṇatāsambandhāvacchinnādheyatvamavagāhata\niti vaktavyam/ ghaṭābhāvābhāvo yadi ghaṭasvarūpaḥ syāt tadā\nbhāvānāṃ daiśikaviśeṣaṇatāsambandhena vṛtteranaṅgīkārāt\ntatsambandhāvacchinnādheyatvābhāvavati ghaṭe tadavagāhitayā\ntādṛśapratīterbhramatvaṃ syāt/ iṣyate tu pramātvam/ ataḥ abhāvābhāvaḥ\nna bhāvarūpaḥ api tu atiriktaḥ/ na ca anavasthā/ ghaṭābhāvābhāvasya\natiriktatve 'pi ghaṭābhāvābhāvābhāvasya ghaṭābhāvarūpatvāṅgīṅkārāt\niti navīnānāmāśayaḥ/ navīnatarāstu bhāvānāmapi\ndaiśikaviśeṣaṇatāsambandhena vṛttiṃ aṅgīkurvanti/ tanmate\nabhāvābhāvaḥ nātiriktaḥ/ etattattvaṃ kūṭaghaṭitalakṣaṇagādādharyāṃ\ndraṣṭavyam/</p>\n\n</div>\n<div>\n\n<p><hi rend='bold'>tarkasaṅgrahaḥ</hi></p>\n\n<p><hi rend='bold'>ṣoḍaśapadārthānāṃ saptapadārtheṣvantarbhāvaḥ</hi></p>\n\n<l rend='bold'>AnTs_81 sarveṣāṃ padārthānāṃ yathāyatham ukteṣv antarbhāvāt saptaiva padārthā iti siddham //</l>\n\n<p>sarveṣāmapi padārthānāṃ ukteṣveva antarbhāvāt saptaiva padārthā iti siddham/</p>\n\n<p><hi rend='bold'>dīpikā</hi></p>\n\n<p>nanu'pramāṇaprameyasaṃśayaprayojanadṛṣṭāntasiddhāntāvayavatarkan irṇayavādajalpavitaṇḍāhetvābhāsacchalajātinigrahasthānāṃ\ntattvajñānāt niḥreyasādhigamaḥ'\n[nyā. sū. 1-1-1] iti\nnyāyasūtre ṣoḍaśapadārthānāmuktatvāt kathaṃ saptaivetya āha -\nsarveṣāmiti/ sarveṣāṃ saptasvevāntarbhāva ityarthaḥ/'ātmaśarīrendriyārthabuddhimanaḥ\npravṛttidoṣapretyabhāvaphaladuḥkhāpavargāstu prameyam'iti\ndvādaśabidhaṃ prameyam/ pravṛttiḥ-dharmādharmau/ rāgadveṣamohāḥ doṣāḥ/\nrāgaḥ-icchā/ dveṣaḥ-manyuḥ/ mohaḥ-śarīrādau ātmabhramaḥ/\npretyabhāvaḥ-maraṇam/ phalam-bhogaḥ/ apavargaḥ-mokṣaḥ/ sa ca\nsvasamānādhikaraṇuduḥkhaprāgabhāvāsamānakālīnaduḥkhadhvaṃsaḥ/\nprayojanam-sukhaprātiptaḥ duḥkhahāniśca/ dṛṣṭāntaḥ-mahānasādiḥ/\nprāmāṇikatvena abhyupagator'thaḥ siddhāntaḥ/ nirṇayaḥ-niścayaḥ/ sa ca\npramāṇaphalam/</p>\n\n<p><hi rend='bold'>prakāśikā</hi></p>\n\n<p>paramakāruṇikena\nmuninā duḥkhapaṅkanimagnaṃ janaṃ uddidhīrṃṣuṇā praṇītam'pramāṇaprameya'ityādisūtraṃ, tadvirodhaṃ parihartuṃ\nākṣipati - nanviti/ pratyakṣapramāṇasya dravye, anumānādīnāṃ ca\nguṇe 'ntarbhāvasya sphuṭatvāt prameyādīnāṃ dravyādiṣvantarbhāvamāha -\nātmetyādinā/ ātmaśarīrendriyāṇāṃ dravye, arthasya pṛthivyādirūpasya\ndravyādiṣu, buddheḥ guṇe, antarindriyasya manasaḥ dravye 'ntarbhāvaḥ/\nevamagre 'pi yathāyathamantarbhāvaḥ draṣṭavyaḥ/ dharmādharmau iti/\ntajjaniketyarthaḥ/ etacca sphuṭamākare/ rāgaḥ / icchāviśeṣaḥ/\nmaraṇamiti/ maraṇānantarabhāvi jananamityarthaḥ/ tathā ca padavyutpattiḥ\npretya mṛtvā bhāvaḥ jananamitiḥ/ caramaprāṇaśarīrasaṃyogadhvaṃsaḥ\nmaraṇam/ ādyaśarīraprāṇasaṃyogaḥ jananam/ muktātmasaṃyogadhvaṃsavataḥ\nghaṭasya muktatvāpattivāraṇāya - duḥkhadhvaṃsa iti/ duḥkhadhvaṃsavatāṃ\nasmadādīnāmapi muktatvāpattivāraṇāya kālīnāntam/\nanyadīyaduḥkhaprāgabhāvasamānakālikaduḥkhadhvaṃsavatāṃ\nśukādyātmanāmapyamuktatvaprasaṅgāt svasamānādhikaraṇeti\nduḥkhaprāgabhāvaviśeṣaṇam/ na ca\nsvasamānādhikaraṇaduḥkhāsamānakalīnetyanenaiva\nsuṣuptikālikaduḥkhadhvaṃsasyāpi agrimaduḥkhakṣaṇavṛttervāraṇāt\nprāgabhāveti vyarthamiti vācyam/ yathāsanniveśe vaiyarthyābhāvāditi\ndik/ saṃśayasya nirūpitatvāt prayojanasvarūpaṃ darśayati -\nprayojanamiti/</p>\n\n<p><hi rend='bold'>bālapriyā</hi></p>\n\n<p>pratyakṣapramāṇasya\ndravya iti/ indriyaṃ pratyakṣapramākaraṇam/ tatra cakṣuṣaḥ tejasi,\nrasanāyāḥ jale, ghrāṇasya pṛthivyām, tvacaḥ vāyau, śrotrasya\nākāśe 'ntarbhāvāt manasaḥ pṛthak dravyatvācca pratyakṣapramāṇasya\ndravye 'ntarbhāva ityarthaḥ/ anumānādīnāṃ ca guṇa iti/\nvyāptijñānamanumānam, sādṛśyajñānamupamānam, padajñānaṃ śabda\nityevamanumānādīnāṃ jñānarūpe guṇe 'ntarbhāva ityarthaḥ/</p>\n\n<p>evamagre 'pīti/\npravṛttidoṣādīnāmapi yathāyathaṃ sapatasvevāntarbhāva ityarthaḥ/ nanu\npravṛtteḥ prayatnaviśeṣarūpatvāt dharmādharmayostu\nadṛṣṭaviśeṣarūpatvāt 'pravṛttiḥ dharmādharmau' iti\ndīpikāgrantho 'saṅgata ityata āha - tajjaniketyartha iti/\ndharmādharmayorjanikā pravṛttirityarthaṃḥ/ kārye kāraṇopacāra iti\nbhāvaḥ/ tathā ca pravṛtteḥ guṇe 'ntarbhāvaḥ/ sphuṭamākara iti/'pravṛttisādhano dharmādharmau pravṛttiśabdenoktau yathā annasādhanāḥ\nprāṇāḥ'iti dvitīyasūtre bhāṣye,'pravṛttiphale dharmādharmau\nāsmin sūtre pravṛttirityucyete/ kasmāt, tatsādhanatvāt annaṃ vai\nprāṇinaḥ prāṇā iti yathā'iti saptadaśasūtre vārtike coktatvāt\npravṛtterdharmādharmajanakatvaṃ mūlagrantheṣu spaṣṭamiti bhāvaḥ/\nicchāviśeṣa iti/ utkaṭecchetyarthaḥ/ tathā ca rāgasyecchātmake\nguṇe 'ntarbhāvaḥ, dveṣasya guṇe, mithyājñānarūpasya mohasya ca\nguṇe 'ntarbhāvaḥ/ mithyājñānaṃ nāma bhramātmakajñānam/ maraṇānantareti/\npretya-mṛtvā bhāvaḥ/ jananamiti vyutpattyā maraṇānantarakālikajanya\npretyabhāvaśabdārthaḥ/ caramasya prāṇaśarīrasaṃyogasya dhvaṃsaḥ maraṇam/\nādyaḥ śarīraprāṇasaṃyogaḥ janmaḥ/ tathā ca pretyabhāvasya saṃyogarūpe\nguṇe 'ntarbhāvaḥ/ prāṇaśarīrasaṃyoge caramatvaṃ ca\nsvasajātīyaśarīravṛttiprāṇasaṃyogaprāgabhāvānadhikaraṇatvam/ ādyatvaṃ ca\nsvasajātīyaśarīravṛttiprāṇasaṃyogadhvaṃsānadhikaraṇatvam/</p>\n\n<p>dīpikāyām phalaṃ\nbhoga iti/ bhogo nāma sukhaduḥkhānubhavaḥ/ tathā ca phalasya\nanubhavarūpajñānātmake gaṇe 'ntarbhāvaḥ/ svasamānādhikaraṇeti/\nsvasamānādhikaraṇaḥ yaḥ duḥkhaprāgabhāvaḥ/ tadasamānakālīna duḥkhadhvaṃsaḥ\nmokṣa ityarthaḥ/ idānīmasmākaṃ vidyamānaḥ yatkiñcidduḥkhadhvaṃsaḥ\nbhaviṣyadduḥkhaprāgabhāvasamānakālikaḥ/ muktau yaḥ duḥkhadhvaṃsaḥ saḥ\ndukhaprāgabhāvāsamānakālikaḥ punarduḥkhasyājaniṣyamāṇatvāditi bhāvaḥ/\napavargalakṣaṇaghaṭakadalānāṃ prayojanamāha prakāśikāyām -\nmuktātmasaṃyogetyādinā/ duḥkhadhvaṃsaḥ ityatra duḥkhapadānupādāne\nsvasamānādhikaraṇaduḥkhaprāgabhāvāsamānakālīnaḥ dhvaṃsaḥ mokṣa iti\netāvanmātroktau muktātmano ghaṭasya ca yaḥ saṃyogaḥ taddhvaṃso 'pi\nduḥkhaprāgabhāvāsamānakālīna iti tādṛśasaṃyogadhvaṃsavato\nghaṭasyāpi muktatvaṃ syāt/ tadvāraṇāya duḥkhadhvaṃsa ityuktam/\nsaṃyogadhvaso na duḥkhadhvaṃsa iti tasya na muktitvamiti bhāvaḥ/</p>\n\n<p>nanu muktātmano\nvibhutvāt yāvadghaṭasthiti ghaṭe muktātmasaṃyogo 'styeveti\ntaddhvaṃsavatvaṃ ghaṭasya kathaṃ bhavet/ ghaṭe naṣṭe tu\nmuktātmaghaṭasaṃyogadhvaṃsasattve 'pi ghaṭasyābhāvāt sutarāṃ na ghaṭasya\nmuktatvamiti kathamiyamāśaṅkā? atrocyate - ghaṭaḥ ādau kutrañcit\npradeśe 'sti, tadā tatpradeśāvacchedena muktātmaghaṭasaṃyogo 'sti/ sa\neva ghaṭaḥ pradeśāntaraṃ nītaścet pūrvapradeśāvacchinnātmasaṃyogo\nnaśyati, pradeśāntarāvacchedena anyaḥ saṃyogo jāyate/ tathā cānaṣṭe</p>\n\n<p>eva ghaṭe\npradeśaviśeṣāvacchinnamuktātmasaṃyogadhvaso 'stīti ghaṭasya\nmuktatvaprasaṅga ityāśayāt/ duḥkhadhvaṃsavatāmiti/ tathā ca\nduḥkhadhvaṃso mokṣa ityetāvanmātroktau saṃsāriṇāmasmadādīnāmapi\nsuṣuptikāle duḥkhadhvaṃsasattvāt muktatvāpattiḥ/ tadvāraṇāya\nkālīnāntam/ adya vidyamānasya asmadīya duḥkhadhvaṃsasya\nśvobhāviduḥkhaprāgabhāvasamānakālīnatvāt\ntādṛśaduḥkhaprāgabhāvāsamānakālīnatvaṃ nāstīti na muktitvamiti\nbhāvaḥ/ anyadīyeti/ tathā ca duḥkhaprāgabhāve svasamānādhikaraṇeti\nviśeṣaṇānupādāne muktānāṃ śukādīnāṃ yo duḥkhadhvaṃsaḥ saḥ\nśukādyanyasaṃsāryātmavṛtti yat bhāvi duḥkhaṃ\ntatprāgabhāvasamānakālīnameva bhavatīti\ntadasamānakālīnaduḥkhadhvaṃsavatvābhāvāt śukādīnāmamuktatvaṃ syāt/\ntadvāraṇāya svasamānādhikaraṇeti viśeṣaṇam/ tadupādāne ca svaṃ\nśukātmavṛttiḥ duḥkhadhvaṃsaḥ tadadhikaraṇaṃ śukātmā tadvattitvaṃ\nanyadīyaduḥkhaprāgabhāve nāstīti na tatsamānakālīnatvamādāya\npūrvoktadoṣa iti bhāvaḥ/</p>\n\n<p>nanu\nsvasamānādhikaraṇaduḥkhāsamānakālīnetyevāstu, kiṃ\ntādṛśaduḥkhaprāgabhāvāsamānakālīneti viśeṣaṇena/ na ca asmākaṃ\nsuṣuptau yo duḥkhadhvaṃsaḥ tasya duḥkhasamānakālīnatvaṃ nāsti,\nsuṣuptau duḥkhābhāvāt/ tathā ca\nduḥkhāsamānakālīnaduḥkhadhvaṃsasatvāt asmākaṃ muktatvāpattibhavet\nduḥkhāsamānakālīnetyuktau/ duḥkhaprāgabhāvāsamānakālīnetyuktau tu\nsuṣuptau asmāsu bhāviduḥkhaprāgabhāvo 'stīti tadātanaduḥkhadhvaṃsasya\nduḥkhaprāgabhāvasamānakālīnatvāt vāraṇamiti vācyam/ dhvaṃsasya\ndhvaṃsāsambhavena suṣupitakāliko yo duḥkhadhvaṃsaḥ tasya\njāgratkṣaṇe 'pyanuvartamānatayā jāgratkāle yaddukhaṃ\ntatsamānakālīnatvamastīti\nsamānādhikaraṇaduḥkhāsamānakālīnatvābhāvāt vāraṇaṃ bhavatīti\nduḥkhaprāgabhāvāsamānakālīnatvaparyantasyānāvaśyakatvāt ityāśayena\nśaṅkate - na ca sbasamānādhikaraṇeti/</p>\n\n<p>samādhatte -\nyathāsaṃniveśa iti/ yadyapi duḥkhāsamānakālīnatvaviśeṣaṇena vāraṇaṃ\nbhavati, tathāpi duḥkhaprāgabhāvāsamānakālīnatvenāpi vāraṇasambhavāt\ntasya na vaiyarthyathmati bhāvaḥ/ na ca laghunāduḥkhāsamānakālīnatvenaiva\nvāraṇe guruṇaḥ duḥkhaprāgabhāvāsamānakālīnatvaviśiṣaṇasya\nvaiyarthyameveti vācyam/ yatra gurudharmaghaṭakena laghudharmeṇa nirvāhaḥ\ntatraiva gurudharmasya vaiyarthyam/ prakṛte tu\nduḥkhāsamānakālīnatvatvāvacchinnābhāvaḥ duḥkhāsamānakālīnatvam/</p>\n\n<p>duḥkhaprāgabhāvasamānakālīnatvatvāvacchinnābhāvaḥ\nduḥkhaprāgabhāvāsamānakālīnatvam/ anayoścābhāvayoḥ\npratiyogitāvacchedakabhedena bhinnatvāt ekasmin abhāve 'nyasya\nghaṭakatvābhāvāt na vaiyathyavikāśa ityāśayāt/ nanu\nsvatvasyānanugatatayā tadghaṭitamukterapyanekatvena muktipadasya\nnānārthakatvāpattiḥ ityata āha - digiti/ atrānuyogini svatvaṃ na\nvivakṣitam, kiṃ tu pratiyogini/ tathā ca\nsvasamānādhikaraṇaduḥkhaprāgabhāvasamānakālīnaṃ yadyatsvaṃ\ntattadvyaktibhedaviśiṣṭaduḥkhadhvaṃso mokṣaḥ/ evaṃ ca\ntādṛśabhedakūṭaviśiṣṭatvopalakṣitaduḥkhadhvaṃsatvasya\nsakalamuktisādhāraṇatayā na muktipadasya nānārthakatāpattiriti bhāvaḥ/\nirttha cāpavargasya mokṣe 'ntarbhāvaḥ/ saṃśayasya\nayathārthānubhavarūpatvasya pūrvamuktatvāt jñānarūpe guṇe 'ntarbhāvaḥ ukta\nityāśayena mūle saṃśayasyākathanam/ tadāha - saṃśayasya\nnirūpitatvāditi/ sukhaprāptirnāma sukhameva/ duḥkhahāniśca\nduḥkhadhvaṃsaḥ/ tathā ca prayojanasya guṇe 'bhāve cāntarbhāṃvaḥ/ dṛṣṭāntasya\nyathāyathaṃ dravyaguṇādiṣvantarbhāvaḥ/ siddhānto 'pi dravyādirūpa eva/\nprāmāṇikatvena svīkṛtārthasyaiva siddhāntatvāt/ nirṇayasya jñānarūpe\nguṇe 'ntarbhāvaḥ/ avayavānāṃ śabdarūpatayā prāguktatvāt\nguṇe 'ntarbhāvaḥ, tarkasyāroparūpatāyā uktatvāt\nbhramātmakajñāne 'ntarbhāvaḥ iti tayoḥ atrākathanam/\nvādajalpavitaṇḍānāṃ śabdarūpatayā guṇe 'ntarbhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>kathānirūpaṇam</hi></p>\n\n<p>tattvabubhutsoḥ\nkathā vādaḥ/ ubhayasādhanavatī vijigīṣukathā jalpaḥ/ svapakṣasthāpanāhīnā\naparapakṣavidalanamātrāvasānā vitaṇḍā/ kathā nāma\nnānāvaktṛkapūrvottarapakṣapratipādakavākyasandarbhaḥ/</p>\n\n<p><hi rend='bold'>prakāśikā</hi></p>\n\n<p>ubhayasādhanavatīti/\nparapakṣanirākaraṇasvapakṣasādhanavatī/ idaṃ ca vitaṇḍāyāṃ\nativyāptivāraṇāyeti dhyeyam/ svapakṣeti/ atra vijigīṣu\nkathetyanuvartate/ nāneti/ ekena pūrvapakṣaḥ kriyate, anyena ca\nsamādhānam, evaṃ krameṇa</p>\n\n<p>nānākartṛkatvaṃ\nvākyasamūhasyāvaseyam/</p>\n\n<p><hi rend='bold'>bālapriyā</hi></p>\n\n<p>parapakṣetyādi/\nvijigīṣukathā jalpaḥ ityetāvanmātroktau vitaṇḍāyāmativyāptiḥ/\nataḥ svapakṣasādhanavatītyuktam/ parapakṣanirākaraṇasvapakṣasādhanavatītyatra\nparapakṣanirākaraṇamapi jalpe āvaśyakamiti sūcanāya antarbhāvitam,\nnātivyāptyādivāraṇāya/ vijigīṣupadenaiva vādasya vāraṇasambhavāta/\nduṣṭaheturūpāṇāṃ hetvābhāsānāṃ yathāyathaṃ dravyādiṣvantarbhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>chalanirūpaṇam</hi></p>\n\n<p>abhiprāyāntareṇā\npratyuktasyārthāntaraṃ parikalpya dūṣaṇaṃ chalam/</p>\n\n<p><hi rend='bold'>prakāśikā</hi></p>\n\n<p>chalamiti/ yathā\n'navakambalo 'yaṃ devadattaḥ' iti nūtanatātparyeṇa prayuktasya\nnavatvasaṅkhyāviśiṣṭamarthāntaraṃ parikalpya kaścit dūṣayati 'nāsya\nnava kambalāḥ santi ati daridratvāt' ityādi/</p>\n\n<p><hi rend='bold'>bālapriyā</hi></p>\n\n<p>chalamapi\nśabdarūpatvāt guṇe 'ntarbhavati/</p>\n\n<p><hi rend='bold'>dīpikā</hi></p>\n\n<p><hi rend='bold'>jātinirūpaṇam</hi></p>\n\n<p>asaduttaraṃ jātiḥ/</p>\n\n<p><hi rend='bold'>prakāśikā</hi></p>\n\n<p>asaduttaramiti/\nuttarasya asatvaṃ tu svāsādhakatāsādhāraṇyena parāsādhakatāsādhakatayā\nsvavyāghātakatvam/ tathā ca svavyāghātamuttaraṃ jātiriti lakṣaṇaṃ\nparyavasyati/</p>\n\n<p><hi rend='bold'>bālapriyā</hi></p>\n\n<p>svāsādhakatāsādhāraṇyeneti/ paramatāsādhakatvasādhanāya hi\njātirūpamuttaramucyate/ taccet svamatāsādhakatāmapi sādhayet tadā\njātirityarthaḥ/ parakīyahetoḥ parāsādhakatve sādhyamāne\nsvakīyahetoḥ svāsādhakatvamapi yena bhavati tat</p>\n\n<p>jātyuttaramiti bhāvaḥ/\nparamatabādhanārthaṃ ucyamānamuttaraṃ svamatamapi vihanti cet\ntādṛguttaraviśeṣo jātiriti phalitor'thaḥ/</p>\n\n<p><hi rend='bold'>dīpikā</hi></p>\n\n<p>sādharmya-\nvaidharmya-utkarṣa-\napakarṣa-varṇya-avarṇya-vikalpa-sādhya-prāpti-aprāpti-prasaṅga-prati dṛṣṭānta-anutpatti</p>\n\n<p>-saṃśaya-prakāraṇa-ahetu- arthāpatti-aviśeṣa-upapatti-upalabdhi -\nanupalabdhi - nitya - anitya - kāryaṃ-akārya-samā jātayāḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>sādharmyasamālakṣaṇam</hi></p>\n\n<p>tadabāntarabhedāt\ndarśayati - sādharmyetyādinā/ dvandvānte śruyamāṇasya samāśabdasya\npratyekaṃ yogaḥ/ sādharmyasamā vaidharmyasametyādayaḥ caturviśatiḥ\njātayaḥ/ sādharmyeṃṇa sthānāhetudūṣakamuttaram sādharmyasamā/ yathā\nātmā</p>\n\n<p>sakriyaḥ\nkriyāhetuguṇavattvātṛ loṣṭavat, kriyā hetuguṇaścātra\nkriyājanakavāyusaṃyogādireveti sthāpanāyamuttaram - 'yadi\nsakriyasādharmyāt sakriyaḥ tadā vibhutvarūpaniṣkrayasādharmyāt niṣkriya\neva kiṃ na syāta/ na ca atra kiṃñcit vinigamakamasti' iti/</p>\n\n<p><hi rend='bold'>bālapriyā</hi></p>\n\n<p>sādharmyasamāyāḥ\nsodāharaṇaṃ lakṣaṇamāha - sādharmyeṇeti/ vādinā svasādhyasādhanārthaṃ\nhetau prayukte sati prativādinaḥ dṛṣṭāntasādṛśyamātrāvaṣṭabdhena\nhetunā vādyabhimatasādhyābhāvasādhanamukhena vādyuktahetoḥ\nsvasādhyāsādhakatvasādhakamuttaraṃ sādharmyasametyathaiḥ/ yathā ātmetyādi/\nyo yaḥ kriyāhetubhūtaguṇavān sa kriyāvān;</p>\n\n<p>yathā loṣṭaḥ\nkriyāhetubhūtavāyusaṃyogarūpaguṇavattvāt kriyāvān tadvat\nātmāpi tādṛśaguṇavattvāt kriyāvān iti vādinokte sati,\nprativādī vadati 'yadi kriyāhetuguṇavattvena rūpeṇa loṣṭasādṛśyāt\nātmanaḥ kriyāvattvaṃ tarhi yathā paramamahatparimāṇavataḥ ākāśasya\nniṣkriyatvaṃ tathā ātmano 'pi paramamahatparimāṇavattvāt niṣkriyatvaṃ\nkiṃ na-syāt; ātmā niṣkriyaḥ paramamahatparimāṇavattvāt\nākāśavadityapi vaktuṃ śakyatvāt' iti dūṣayati/ etādṛśaṃ dūṣaṇaṃ\nsādharmyasametyarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>vaidharmyasamālakṣaṇam</hi></p>\n\n<p>vaidharmyeṇa\ndūṣakamuttaram vaidharmyasamā/ yathā tatraiva kriyāvato loṣṭasya\nsādharmyāt yadi kriyāvānātmā, tadā vibhutvarūpatadvaidharmyāt\nniṣkriya eva kiṃ na syāt/ na hi tatsādharmyāt kriyāvatā bhavitavyam,\ntadvaidharmyāt niṣkriyeṇa na bhavitavyam ityatra kiñcit\nniyāmakamasti iti/</p>\n\n<p><hi rend='bold'>bālapriyā</hi></p>\n\n<p>evaṃ\ndṛṣṭāntāvṛttidharmavattvarūpeṇa dṛṣṭāntavaidhārmyeṇa vādyuktahetoḥ\nsvasādhyāsādhakatvakathanaṃ vaidharmyaṃsamā/ vibhutvarūpeti/ vibhutvaṃ\nparamamahatparimāṇavattvam/ tathā ca vādinā ātmā kriyāvān\nkriyāhetuguṇavattvāt loṣṭavat ityukte, ātmā niṣkriyaḥ\nsakriyaloṣṭavidharmatvāt iti prativādī vadati/ sakriye loṣṭe\nvidyamānasya dharmasya sattvāt</p>\n\n<p>ātmā loṣṭavat\nsakriyaścet loṣṭe avidyamānasya vibhutvasya ātmani sattvāt ātmā\nniṣkriya eva kuto na syāditi dūṣanaṃ vaidharmyasametyuktaṃ bhavati/</p>\n\n<p><hi rend='bold'>prakāśikā</hi></p>\n\n<p><hi rend='bold'>utkarṣasamālakṣaṇam</hi></p>\n\n<p>paroktasādhanādeva\ntadavyāpakasya dharmasya pakṣe āpādanam utkarṣasamā/ yathā śabdo 'nityaḥ\nkṛtakatvāt ghaṭavat ityādau kaścidevamāha 'yadi kṛtakatvena\nhetunā śabdaḥ ghaṭavadanityaḥ syāt, tarhi tenaiva śabdaḥ\nghaṭavadaśrāvaṇo 'pi syāt' iti/</p>\n\n<p><hi rend='bold'>bālapriyā</hi></p>\n\n<p>utkarṣasamāyā\nlakṣaṇamāha - paroktasādhanādeveti/ pareṇa svasādhyasādhanāya yo\nheturucyate tenaiva tādṛśahetoravyāpako yaḥ dharmaḥ tasya pakṣe\nprasañjanaṃ utkarṣasametyarthaḥ/ yathā śabdo 'nityaḥ kṛtakatvādityatra\nkaścidāha - yadi kṛtakatvena hetunā śabdaḥ ghaṭavadanityaḥ tarhi\ntenaiva hetunā śabdaḥ ghaṭavad aśrāvaṇo 'pi syāditi/ atra hetoḥ\nkṛtakatvasya avyāpakaḥ dharmaḥ aśrāvaṇatvaṃ tasya pakṣe āpādanaṃ kriyate/\nīdṛśamuttaraṃ utkarṣasamā/'vyāptimapuraskṛtya\npakṣadṛṣṭāntānyatarasmin sādhyasādhanānyatareṇa</p>\n\n<p>avidyamānadharmaprasañjanaṃ\nutkarṣasamaḥ/ yathā śabdo 'nityaḥ kṛtakatvāt iti sthāpanāyām\nanityatvaṃ kṛtakatvaṃ ca ghaṭe rūpasahacaritam, ataḥ śabdo 'pi rūpavān\nsyāt/ evaṃ śrāvaṇaśabdasādharmyāt kṛtakatvāt ghaṭo 'pi śrāvaṇaḥ\nsyādaviśeṣāt'iti viśvanāthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>apakarṣasamālakṣaṇam</hi></p>\n\n<p>paroktadṛṣṭāntasādharmyeṇa pakṣe parābhimatadharmāntarasya\nabhāvasādhanam apakarṣasamā/ yathā tasminneva anumāne 'yadi\nkṛtakatvena śabdaḥ ghaṭavadanityaḥ syāt tarhiṃ tenaiva śabdo\nghaṭavadaśrāvaṇo 'pi syāt' iti/</p>\n\n<p><hi rend='bold'>bālapriyā</hi></p>\n\n<p>avidyamānadharmaprasañjanaṃ utkarṣaṃsamā/ vidyamānadharmābhāvaprasañjanaṃ\napakarṣasamā/ tadāha - paroktadṛṣṭāntasādharmyeṇeti/ pareṇa vādinā\nukto yo dṛṣṭāntaḥ tatsādharmyeṇa pakṣe vādyabhimatasya\narthāntarasyābhāvasādhanam apakarṣasamā/ yathā śabdo 'nityaḥ\nkṛtakatvāt iti vādinokte prativādī vadati - yadi\nkṛtakatvarūpāt ghaṭasādharmyāt śabdo ghaṭavadanityaḥ tarhi tasmādeva\nhetoḥ śabdaḥ ghaṭavat aśrāvaṇo 'pi syāditi/ atra pakṣe śabde\nanityatvavat vādyabhimataṃ arthāntaraṃ śrāvaṇatvaṃ tadabhāvasya prasañjanaṃ\nkriyate iti samanvayaḥ/'sādhye dharmābhāvaṃ dṛṣṭāntāt\nprasajato 'pakarṣasamaḥ'iti bhāṣyam/</p>\n\n<p><hi rend='bold'>prakāśikā</hi></p>\n\n<p><hi rend='bold'>varṇyasamālakṣaṇam</hi></p>\n\n<p>varṇyasya\nsthāpanīyasya dṛṣṭāntadharmasya pakṣe sādhanam varṇyasamā/ yathā\npūrvoktānumāne 'kriyājanakanodanākhyasaṃyogavattvāt loṣṭādeḥ\nbhavatu kriyāvattvam/ ātmanastu kriyāvattve\ntajjanakanodanākhyasaṃyogavattvamapi syāt' iti/</p>\n\n<p><hi rend='bold'>bālapriyā</hi></p>\n\n<p>varṇyasamāṃ lakṣayati\n- varṇyasyeti/ dṛṣṭānte vidyamānasya pakṣe sthāpanīyasya sādhanaṃ\nvarṇyasamā/ yathā ātmā kriyāvān kriyāhetuguṇavattvāt\nloṣṭavaditi vādinokte prativādī uttarayati-loṣṭādeḥ\nkriyājanakanodanākhyasaṃyogavattvāt kriyāvattvaṃ bhavatu/ ātmanastu\nkriyāvattve loṣṭavat kriyājanakanodanākhyasaṃyogavānātmā\nbhavediti/ īdṛśamuttaraṃ varṇyasamā/'khyāpanīyo varṇyo\nviparyayādavarṇyaḥ'iti bhāṣyam/</p>\n\n<p><hi rend='bold'>prakāśikā</hi></p>\n\n<p><hi rend='bold'>avarṇyasamālakṣaṇam</hi></p>\n\n<p>sādhyahetvordharmayorapi pakṣe tulyatāsādhanam avarṇyasamā/\nyathā tatraivānumāne loṣṭādigatanodanādirūpakriyāhetuguṇavattvaṃ\nātmanyasiddham/ tathā ca tulyatayā yathā asiddhena kriyāhetuguṇena\nātmanikriyāvattvaṃ sādhyate, tathā tādṛśena kriyāvattvena\ntajjanakaguṇavattvamapi kimiti na sādhyate niyāmakābhāvāt iti/</p>\n\n<p><hi rend='bold'>bālapriyā</hi></p>\n\n<p>avarṇyasamāmāha - sādhyahetvoriti/ pakṣe\nsādhyahetvordvayorapi tulyatvāt yat vādidūṣakamuttaraṃ\ntadavarṇyasamā/ yathā ātmā sakriyaḥ kriyāhetuguṇavattvāt loṣṭavat\nityanumāne eva ātmani kriyāvattvamapi asiddham,\nkriyāhetunodanākhyasaṃyogavattvamapyasiddham/ tatrāsiddhena\nnodanākhyena kriyāhetuguṇena ātmanaḥ sakriyatvaṃ sādhyate cet\nasiddhena kriyāvattvena kriyājanakanodanākhyasaṃyogavattvamapi kuto na\nsādhyate niyāmakābhāvāt ityevaṃ yaduttaraṃ tadavarṇyasametyarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>vikalpasamālakṣaṇam</hi></p>\n\n<p>dṛṣṭāntavikalpaṃ\npradarśya dārṣṭāntikavikalpakathanaṃ vikalpasamā/ yathā tatraiva anumāne\n'kriyāhetuguṇayuktaṃ kiñcit laghu, yathāsa vāyuḥ, evaṃ\nkriyāhetuguṇayuktaṃ kiñcit kriyāvat syāt yathā loṣṭādi\nkiñcidakriyam yathā ātmā/ pūrvavikalpo bhavati ayaṃ tu na\nbhavatītyatra kiṃ nayāmakaṃ syāt' iti/</p>\n\n<p><hi rend='bold'>bālapriyā</hi></p>\n\n<p>vikalpasamāmāha -\ndṛṣṭāntāvikalpaṃ pradarśyeti/ dṛṣṭānte vividhaṃ kalpaṃ pradarśya\ndārṣṭāntike 'pi vividhakalpapradarśanaṃ vikalpasametyarthaḥ/ yathā\npūrvokte ātmā sakriyaḥ kriyāhetuguṇavattvāt ityanumāne eva\nkriyāhetuguṇayuktaṃ kiñcit guru yathā</p>\n\n<p>loṣṭādi kiñcillaghu\nyathā vāyuḥ, evaṃ kiṃyāhetuguṇayuktaṃ kiñcitsakriyaṃ yathā ghaṭādi,\nkiñcidakriyaṃ yathā ātmā/ tatra pūrvo vikalpa eva samīcīṃnaḥ ayaṃ tu\nvikalpaḥ na samīcīnaḥ ityatra niyāmakaṃ kimapi nāsti/ tathā ca\nkriyāhetuguṇavattve samāne 'pi kasyacit sakriyatvamityapi\nsambhavatīti tena hetunā ātmano niṣkriyattvamevāstu iti rītyā\nyaduttaraṃ tat vikalpasamā/</p>\n\n<p><hi rend='bold'>prakāśikā</hi></p>\n\n<p><hi rend='bold'>sādhyasamālakṣaṇam</hi></p>\n\n<p>dṛṣṭāntasya\npakṣatulyatākathanam sādhyasamā/ sādhyaśabdo 'tra pakṣavācī/ yathā tatraiva\nyadi 'yathā loṣṭaḥ tathā ātmā' iti tvayā ucyate tadā 'yathā ātmā\ntathā loṣṭaḥ' ityapyāyātam/ tathā ca yadyātmani kriyāvattvaṃ sādhyate\ntarhi loṣṭe 'pi tatsādhanīyam neti cettarhi yathā loṣṭaḥ tathā\nātmeti na vācyam/ 'loṣṭasadṛśa ātmā, nātmasadṛśo</p>\n\n<p>loṣṭaḥ' ityatra\nniyāmakābhāvāt iti/</p>\n\n<p><hi rend='bold'>bālapriyā</hi></p>\n\n<p>sādhyasamāmāha -\ndṛṣṭāntasya pakṣatulyatākathanamiti/ sādhyate 'sminniti vyutpattyā\nsādhyaśabdaḥ pakṣavācī/ dṛṣṭāntaḥ pakṣatulya ityāpādanaṃ sādhyasamā/\nśiṣṭaṃ spaṣṭam/'hetvādyavayavasāmarthyayogī dharmaḥ sādhyaḥ tra\ndṛṣṭānte prasajataḥ sādhyasamaḥ/ yadi yathā loṣṭaḥ tathā ātmā,\nprāptastarhi yathā ātmā tathā loṣṭa iti/ sādhyaścāyamātmā\nkriyāvāniti kāmaṃ loṣṭo 'pi sādhyaḥ/ atha naivam, na tarhi yathā\nloṣṭaḥ tathā ātmā'iti bhāṣyam/</p>\n\n<p><hi rend='bold'>prakāśikā</hi></p>\n\n<p><hi rend='bold'>prāptisamālakṣaṇam</hi></p>\n\n<p>prāptyā\npratyavasthānam prāptisamā/ prāptiśca sādhyahetvoḥ\nsāmānādhikaraṇyam/ yathā tatraiva kriyāhetuguṇavattvenaiva kimiti\nkriyāvattvaṃ sādhyate kimiti kriyāvattvena tādṛśaguṇavattvaṃ na\nubhayoraviśeṣāt iti/</p>\n\n<p><hi rend='bold'>bālapriyā</hi></p>\n\n<p>prāptisamāmāha -\nprāptyā pratyavasthānamiti/ sādhyena saha ekādhikaraṇavṛttitvaṃ\nhetorasti cet hetunā sākaṃ ekādhikaraṇavṛttitvaṃ\nsādhyasyāpyastītyaṅgīkaraṇīyam/ tathā ca sādhyasāmānādhikaraṇyaṃ\npuraskṛtya hetunā sādhyaṃ sādhyate cet hetusāmānādhikaraṇyaṃ\npuraskṛtya sādhyenaiva hetuḥ sādhyatām/ evaṃ ca ātmā kriyāvān\nkriyāhetuguṇavattvāt itivat ātmā kriyāhetuguṇavān\nkriyāvattvāt ityapi sādhyatām aviśeṣāt iti pratyavasthānaṃ\nprāptisametyarthaḥ/ ubhayoraviśeṣāditi/ ubhayoḥ\nsāmānādhikaraṇyāviśeṣādityarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>aprāptisamālakṣaṇam</hi></p>\n\n<p>aprāptyā\npratyavasthānam aprāptisamā/ yathā tatraiva pūrvoktadoṣādaprāptasya\nhetoḥ sādhyasādhakatvaṃ vācyam, tathā cāprāptatvāviśeṣāt sarvaḥ\nsarvaṃ sādhayet iti/ ayameva hetuḥ sādhyābhāvaṃ kimiti na\nsādhayet/ sādhyameva tu sādhayedityatra vinigamakābhāvāt iti/</p>\n\n<p><hi rend='bold'>bālapriyā</hi></p>\n\n<p>aprāptisamāmāha -\naprāptyā pratyavasthānamiti/ aprāptiḥ sādhyahetvoḥ\nasāmānādhikaraṇyam/ atraivaṃ vikalpaḥ kartavyaḥ/ ātmā kriyāvān\nkriyāhetuguṇavattvāt ityukte ayaṃ hetuḥ sādhyasamānādhikaraṇaḥ\nsan sādhyaṃ sādhayati vā? sādhyāsamānādhikaraṇaḥ san sādhyaṃ sādhayati\nvā? ādye sāmānādhikaraṇyāviśeṣāt sādhyenāpi kuto na hetuḥ\nsādhyata iti pratyavasthānāt prāptisamā/ dvitīye\nasāmānādhikaraṇyāviśeṣāt sādhyamiva anyat sarvaṃmapi hetuḥ kuto\nna sādhayet/ tathā ca sarvaḥ sarvaṃ sādhayet/ tathā heturyathā\nsādhyenāsamānādhikaraṇo 'pi sādhyaṃ sādhayati tathā\nsādhābhāvenāsamānādhikaraṇatvāt sādhyābhāvameva kuto na\nsādhayet? iti rītyā pratyavasthānam - dūṣaṇakathanam\naprāptisametyarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>prasaṅgasamālakṣaṇam</hi></p>\n\n<p>sādhanaparamparāpraśnaḥ prasaṅgasamā/ yathā kriyāvattve\nkriyāhetuguṇavattvaṃ sādhanam/ tatra kiṃ sādhanam? na hi sādhanaṃ vinā\nkasyacit siddhirasti/ evaṃ tatrāpi kiṃ sādhanamityādi/</p>\n\n<p><hi rend='bold'>bālapriyā</hi></p>\n\n<p>prasaṅgasamāṃ\nlakṣayati - sādhanaparamparāpraśna iti/ sādhanaparamparā viṣayakaḥ praśnaḥ\nprasaṅgasamā/'sādhanasyāpi sādhanaṃ vaktavyamiti\nprasaṅgena pratyavasthānaṃ prasaṅgasamaḥ'iti bhāṣyam/ śiṣṭaṃ\nspaṣṭam/</p>\n\n<p><hi rend='bold'>prakāśikā</hi></p>\n\n<p><hi rend='bold'>pratidṛṣṭāntasamālakṣaṇam</hi></p>\n\n<p>dṛṣṭāntāntareṇa\nsādhyābhāvasādhanam pratidṛṣṭāntasamā/ yathā 'tatraiva loṣṭadṛṣṭāntena\nkriyāvattve sādhite niṣkriyākāśadṛṣṭāntena ātmano niṣkriyattvameva\nkiṃ na syāt/ loṣṭadṛṣṭāntena kriyāvattvaṃ ākāśadṛṣṭāntena</p>\n\n<p>niṣkriyattvaṃ na ityatra\nniyāmakābhāvāt' iti/</p>\n\n<p><hi rend='bold'>bālapriyā</hi></p>\n\n<p>pratidṛṣṭāntasamāmāha - dṛṣṭāntāntareṇeti/ ātmā kriyāvān\nkriyāhetuguṇayuktatvāt loṣṭavat iti loṣṭadṛṣṭāntena\nkriyāvattvaṃ sādhyate cet ātmā niṣkriyaḥ\nkriyāhetuvāyusaṃyogavattvāt ākāśavat ityākāśadṛṣṭāntena\nkuto na sādhayituṃ śakyata iti prakṛtasādhyaśūnyaṃ dṛṣṭāntaṃ pradarśya\ndūṣaṇodbhāvanaṃ pratidṛṣṭāntasamā/'kriyāvān ātmā\nkriyāhetuguṇayogāt loṣṭavat ityukte pratidṛṣṭānta upādīyate\nkriyāhetuguṇayuktaṃ ākāśaṃ niṣkriyaṃ dṛṣṭathmati/ kaḥ punarākāśasyaṃ\nkriyāhetuguṇaḥ, vāyunā saṃyogaḥ'iti bhāṣyam/</p>\n\n<p><hi rend='bold'>prakāśikā</hi></p>\n\n<p><hi rend='bold'>anutpattisamālakṣaṇam</hi></p>\n\n<p>anutpattyā\npratyavasthānam anutpattisamā/ yathā 'ghaṭo na nityaḥ janyaikātvāt'\nityādau kaścidāha - yadi janyaikatvaṃ anityatve pramāṇam tadā ghaṭe\nekatvotpatteḥ pūrvaṃ tadabhāvāt nityatvam/ nityaścet tarhi anutpanna\neveti/</p>\n\n<p><hi rend='bold'>bālapriyā</hi></p>\n\n<p>anutpattisamāmāha -\nanutpattyā pratyavasthānamiti/ janyaikatvāditi/ janyaṃ ca tat ekatvaṃ ca\njanyaikatvam, tasmāt/ anutpanna eveti/ tathā ca anityatvaṃ\nbādhitāmiti bhāvaḥ/'tathā ca sādhanāṅgapakṣahetudṛṣṭāntānāṃ\nutpatteḥ prāk hetvabhāva ityanutpattyā pratyavasthānaṃ anutpattisamaḥ/\nutpatteḥ pūrvaṃ hetvādyabhāvena pratyavasthānasyaiva lakṣaṇatvāt'iti\nviśvanārthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>saṃśayasamālakṣaṇam</hi></p>\n\n<p>sādhāraṇadharmaṃ\npradarśyaṃ saṃśayodbhāvanaṃ saṃśayasamā/ yathā 'śabdo 'nityaḥ\nkāryatvāt' ityādau 'śabdasya anityaghaṭena saha kāryatvarūpaṃ\nsādharmyaṃ yathā asti tathā nityena śabdatvena saha śrāvaṇapratyakṣaviṣayatvaṃ\nsādharmyaṃ astīti ubhayasādharmyadarśanāt saṃśayaḥ syāt/ ekapariśeṣe\nniyāmakābhāvāt' iti/</p>\n\n<p><hi rend='bold'>bālapriyā</hi></p>\n\n<p>saṃśayasamāmāha -\nsādhāraṇadharmaṃ pradarśyeti/ spaṣṭārtham/'nityānityasādharmyāditi\nsaṃśayakāraṇopalakṣaṇam/ tena samānadharmadarśanādi\nyatkiñcitsaṃśayakāraṇabalāt saṃśayena pratyavasthānaṃ saṃśayasamaḥ'iti\nviśvanāthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>prakaraṇasamālakṣaṇam</hi></p>\n\n<p>vādyuktahetoḥ\nsādhyaviparītasādhakahetvantarodbhāvanam prakaraṇasamā/\nsatpratipakṣodāharaṇameva atrodāharaṇaṃ bodhyam/</p>\n\n<p><hi rend='bold'>bālapriyā</hi></p>\n\n<p>prakaraṇasamāmāha\nvādyaktahetoriti/ śabdaḥ anityaḥ kṛtakatvāt ghaṭavat iti vādinā\nanityatvasādhanāya kṛtakatvahetau ukte sati tādṛśahetusādhyasya\nanityatvasya viparītaṃ yat śabdaḥ nityaḥ śrāvaṇatvāt śabdatvavat\nityevaṃ prayujyamānaṃ hetvantaram śrāvaṇatvākhyaṃ tadudbhāvanena\npratyavasthānaṃ prakaraṇasametyarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>ahetusamālakṣaṇam</hi></p>\n\n<p>kālatraye 'pi\nhetutvāsambhavena ahetutvakathanam ahetusamā/ yathā\n'kāryatvādirūpasādhanaṃ sādhyādanityatvāt pūrvakālavṛtti cet\ntadānityatvarūpasādhyasya tadānīmabhāvāt kasya sādhakam/ atha\npaścātkālavṛtti cet tadā pūrvakāle sādhanābhāvāt kasya\nsādhyamanityatvam/ yadi ca ubhayaṃ ekakālavṛtti tadā kiṃ kasya sādhanaṃ\nkiṃ kasya sādhyam/ vinigamakābhāvāditi/ hetusameti pāṭhe tu\nkālatraye 'pi hetutvasya asambhavakathanaṃ hetusametyarthaḥ/</p>\n\n<p><hi rend='bold'>bālapriyā</hi></p>\n\n<p>ahetusamāṃ\nlakṣayati - kālatraye 'pīti/ kālatraye 'pi hetutvāsambhavakathanapūrvakaṃ\nahetutvakathanam ahetusamā/</p>\n\n<p>kasya sādhakamiti/\nanityatvasya kāryatvaṃ na sādhakamityarthaḥ/ pūrvakālāvacchedena\navidyamānasya sādhyasya hetuḥ kathaṃ</p>\n\n<p>sādhako bhavet\niti bhāvaḥ/ kasya sādhyamanityatvamiti/ anityatvaṃ kāryatvasya sādhyaṃ\nna bhavatītyarthaḥ/ kālatrayaśabdena kāryakālatatpūrvakālatatpaścātkālāḥ\nvivakṣitāḥ/'heturahetunā na viśiṣṭayate/ ahetunā\nsādharmyāt pratyavasthānam ahetusamaḥ'iti bhāṣyam/</p>\n\n<p><hi rend='bold'>prakāśikā</hi></p>\n\n<p><hi rend='bold'>arthāpattisamālakṣaṇam</hi></p>\n\n<p>arthāpattipuraskāreṇa sādhyābhāvodbhāvanam arthāpattisamā/\nyathā'pūrvoktānumāne śabdasya anityasādharmyādanityatvaṃ yadi, tadā\narthāpattyā siddhaṃ nityasādharmyāt nityatvamapi ekatarāvadhāraṇe\nniyāmakābhāvāt'iti/</p>\n\n<p><hi rend='bold'>bālapriyā</hi></p>\n\n<p>arthāpattisamāṃ\nlakṣayati - arthāpattipuraskāreṇeti/ śabdaḥ anityaḥ kṛtakatvāt iti\nanityena ghaṭena kṛtakatvasādharmyāt śabdaḥ anityaḥ ityukte\narthādāpadyate nityasādharmyāt nitya iti/ asti ca nityena ākāśena\nasparśatvarūpaṃ sādharmyaṃ śabdasya iti śabdo nitya eva kiṃ na\nsyādityevam arthāpattipūrvakaṃ dūṣaṇodbhāvanaṃ\narthāpattisametyarthaḥ/'arthāpattyā pratipakṣaṃ sādhayataḥ\narthāpattisamaḥ/ yadi prāyatnānantarīyakatvāt anityasādharmyāt\nanityaḥ śabda iti, tadā arthādāpadyate nityasādharmyāt nitya iti/\nasti tvasya nityena sādharmyaṃ asparśatvam'iti bhāṣyam/\nekatarāvadhāraṇa iti/ anityasādharmyādanityatvamevetyavadhāraṇa\nityarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>aviśeṣasamālakṣaṇam</hi></p>\n\n<p>sarvāviśeṣaprasaṅgodbhāvanam aviśeṣasamā/ yathā tatraiva\n'yadi kṛtakatvādinā anityaghaṭādisādharmyeṇa śabdasya anityatvaṃ tadā\nprameyatvādirūpeṇa tatsādharmyeṇa sarvasyaivānityatvaṃ syāt/\nmaduktasādharmyeṇa tatsidhyati, na tu tvaduktenetyatra niyāmakābhāvāt'\niti/</p>\n\n<p><hi rend='bold'>bālapriyā</hi></p>\n\n<p>aviśeṣasamāṃ\nlakṣayati - sarvāviśeṣaprasaṅgodbhāvanamiti/ śabdo 'nityaḥ\nkṛtakatvāt ityatra ekasya dharmasyaś kṛtakatvādeḥ śabde ghaṭe ca\nsattvāt yadi śabdaghaṭayoranityatvenāviśeṣa ucyate, tadā\nsarveṃṣāmaviśeṣaprasaṅgaḥ/ sattvaprameyatvādirūpasya ekasya dharmasya\nsarveṣu sattvāt/ tathā ca\nsanmātravṛttidharmeṇāviśeṣāpādanamaviśeṣasamā/ tathā ca sarveṣāmabhede\npakṣādivibhāgo na syāt/ sarveṣāmekajātīyatve 'vāntarajātyucchedaḥ,\nsarveṣāmanityatve jātyādivilaya iti viśvanāthaḥ nirūpayati/</p>\n\n<p><hi rend='bold'>prakāśikā</hi></p>\n\n<p><hi rend='bold'>upapattisamālakṣaṇam</hi></p>\n\n<p>ubhayapakṣasādharmyeṇa\nsādhanopapattikathanam upapattisamā/ yathā 'yadi anityatvasādhanaṃ\nkāryatvamupapadyata iti śabdasyānityatvaṃ tadā nityatvasādhanamapi\nkiñcidupapadyata iti nityatvaṃ kiṃ na syāt' iti/</p>\n\n<p><hi rend='bold'>bālapriyā</hi></p>\n\n<p>upapattisamāṃ\nlakṣayati - ubhayapakṣasādharmyeṇeti/ dvayorapi pakṣayoḥ sādhanamupapadyata\niti kathanam upapattisamā/ śabdasya anityatvapakṣe yathā sādhane\nkāryatvamupapadyate, tathā śabdanityatvapakṣe 'pi sādhanaṃ\nśrāvaṇatvādikamupapadyata iti dvayorapi pakṣayoḥ\nsādhanasyopapannatvākhyaṃ samānadharmaṃ puraskṛtya pratyavasthānam\nupapattisameti yāvat/</p>\n\n<p><hi rend='bold'>prakāśikā</hi></p>\n\n<p><hi rend='bold'>upalabdhisamālakṣaṇam</hi></p>\n\n<p>vādyupadarśitasādhanābhāve 'pi sādhyasya upalabdhikathanam\nupalabdhisamā/ yathā śabdo 'nityaḥ prayatnānuvidhāyitvāt ghaṭavat\nityatra prayatnaṃ vināpi vāyunodanavāśāt vṛkṣaśākhābhaṅgajanyasya\nśabdasya upalabdheḥ</p>\n\n<p>na\nprayatnānuvidhāyitvaṃ śabde 'sti iti/</p>\n\n<p><hi rend='bold'>bālapriyā</hi></p>\n\n<p>upalabdhisamāṃ\nsodāharaṇaṃ lakṣayati - vādyakteti/ vādinā nirdiṣṭasya\nkāraṇasyābhāve 'pi sādhyopalambhāt pratyavasthānam upalabdhisamaḥ/ tathā\nhi - parvato vahnimān dhūmāt ityādikaṃ vahnyavadhāraṇārthaṃ\nucyate, na tatsambhavati, dhūmaṃ vinā ālokādito 'pi vahnisiddheḥ/\ntathā ca na tasya sādhakatvamiti pratikūlatarkaḥ iti viśvanāthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>anupalabdhisamālakṣaṇam</hi></p>\n\n<p>vādinānupalabdhivaśāt kasyacit padārthasya anaṅgīkāre\nanupalabdhivaśādeva vādyabhimatasyāpi yatkiñcitpadārthasya abhāvasādhanam\nanupalabdhisamā/ yathā - 'jalādeḥ vidyamānasyāpi āvaraṇavaśāt\nyathānupalabdhiḥ tathā uccāraṇātpūrvaṃ śabdasya vidyamānasyāpi\nāvaraṇavaśāt anupalabdhiḥ ityetanmataṃ vādināṃ\ndūṣyate-yadyāvaraṇavaśāt śabdo nopalabhyete, tadā jalādyāvaraṇamiva\nśabdādyāvaraṇamapyupalabhyeteti/ atrottaram-yadi bhavadbhiḥ\nanupalabdhita āvaraṇaṃ nābhyupeyate tadā anupalabdherapi\nanupalabdhyābhāvo siddhe tadabhāvāt āvaraṇābhāvāsiddhau\nāvaraṇasiddhiḥ' iti/</p>\n\n<p><hi rend='bold'>bālapriyā</hi></p>\n\n<p>anupalabdhisamāṃ\nlakṣayati - vādineti/ naiyāyikaistāvat śabdānityatvaṃ evaṃ sādhyate\n- yadi śabdaḥ nityaḥ syāt tarhi uccāraṇāt prāk kuto\nnopalabhyate/ na hi ghaṭādyāvaraṇakuḍyādivat śabdasyāvaraṇamasti,\ntadanupalabdheriti/ tatraivaṃ jātivādī\npratyavatiṣṭhate-yadyāvaraṇānupalabdheḥ āvaraṇābhāvaḥ sidhyati tadā\nāvaraṇānupalabdherapyanupalambhāt āvaraṇānupalabdherapyabhāvaḥ\nsidhyet/ tathā ca anupalabdhipramāṇakaḥ āvaraṇābhāvo na syāt api tu\nāvaraṇopapattireva syāditi śabdanityatve noktaṃ bādhakaṃ yuktamiti/\nitthaṃ ca evaṃrūpeṇa pratyavasthānam anupalabdhisametyartha iti\nviśvanāthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>nityasamālakṣaṇam</hi></p>\n\n<p>dharmasya\nnityatvānityatvavikalpāt dharmiṇo nityatvasādhanam nityasamā/ yathā\n'śabdasya yat anityatvaṃ bhavadbhiḥ ucyate tat nityaṃ anityaṃ vā/\nyadi nityaṃ tadā śabdavṛttereva tasya sadātanatvāt śabdasyāpi\ntathātvamāgatam/ atha anityaṃ tadā śabde kadācit\nanityatvābhāvo 'stīti nitya eva śabda ityubhayathāpi śabdasya\nnityatvam' iti/</p>\n\n<p><hi rend='bold'>bālapriyā</hi></p>\n\n<p>nityasamāṃ lakṣayati\n- dharmasyeti/ śabdasyāpi tathātvamāgatamiti/ śabdasyāpi nityatvaṃ\nprasaktamityarthaḥ/ dharmiṇaṃ vinā dharmasya sthityabhāvena dharmasyānityatvasya\nnityatve sadātanatve dharmī śabdo 'pi nityaḥ syāditi bhāvaḥ/ śabde\nanityatvasya nityaṃ sarvakālaṃ svīkāre anitye śabde nityatvaṃ\nsyādityāpādanaṃ nityasamā iti viśvanārthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>anityasamālakṣaṇam</hi></p>\n\n<p>anityadṛṣṭāntasādharmyāt sarvānityatvaprasaṅgodbhāvanam\nanityasamā/ yathā 'yadi anityena ghaṭane sādṛśyāt śabdaḥ anityaḥ\nityucyate tadā yena kenacit dharmeṃṇa sarvasyaiva tatsadṛśatvāt\nsarvasyānityatvaprasaṅgaḥ' iti/</p>\n\n<p><hi rend='bold'>bālapriyā</hi></p>\n\n<p>anityasamāṃ\nlakṣayati - anityadṛṣṭānteti/ anityena ghaṭena sādharmyāt\n(kṛtakatvarūpāt) anityaḥ śabda iti bruvataḥ asti ghaṭenānityena\nsarvabhāvānāṃ sādharmyaṃ (sattvādirūpam) iti sarvasya\nanityatvamaniṣṭaṃ sampadyate/ so 'yaṃ anityatvena pratyavasthānāt\nanityasama iti bhāṣyam/ vyāptimapuraskṛtya\nyatkiñciddṛṣṭāntasādharmyeṇa sarvasya</p>\n\n<p>sādhyavattvāpādanāt\nanityasamā/ sādhyapadādaviśeṣasamāto vyavacchedaḥ tatra sarvāviśeṣa\nevāpadyate na tu sarvasya sādhyavattvam iti viśvanārthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>kāryasamālakṣaṇam</hi></p>\n\n<p>vādyuktahetoḥ\nanyakoryeṇāpi sambhavābhidhānaṃ kāryaṃsamā/ yathā tatraiva\nprayatnānuvidhāyitvaṃ ubhayathāpi sambhavati ghaṭādivat\nśabdasvarūpotpattau jalādivat āvarakanivṛttau ca ubhayatrāpi\nprayatnānuvidhāyitvadarśanāt/ tathā ca tasya\nāvarakanivṛttirūpakāryāntarasya sambhavāt nānityatvaniyatatvaṃ\niti/ kvacit kāraṇasameti pāṭhaḥ/ tasyāpi 'kāraṇasya\nprayatnānuvidhāyitvasya ubhayatra śabdasyotpattau tadāvarakanivṛttau ca\nsamatvābhidhānam' iti rītyā ukta evārthe paryavasānamavaseyam/ atra\ngranthagauravabhayāt sūkṣmaprakārāḥ na darśitāḥ ityabhiyuktairanyatra\nte 'nusandheyāḥ/</p>\n\n<p><hi rend='bold'>bālapriyā</hi></p>\n\n<p>kāryasamāṃ lakṣayati\n- vādyuktahetoriti/ yathā śabdaḥ anityaḥ prayatnānuvidhāyitvāt\nityatra prayatnānuvidhāyitvaṃ kāryadvaye 'sti svarūpotpattau\nāvarakanivṛttau ceti/ tatra svarūpotpattyabhiprāyeṇa vādinokte\njātivādala āha āvarakanivṛttāveva prayatnānuvidhāyitvasyopayogaḥ\nna svarūpotpattāviti śabdasyānityatvaṃ na sidhyatīti/ evaṃrītyā\npratyavasthānaṃ kāryasametyarthaḥ/</p>\n\n<p>atredamavadheyam-keṣucit grantheṣu\nsādharmyasamā vaidharmyasamā ityādirūpeṇa strīliṅgatayā samaśabdaḥ\nprayujyate, keṣucittu sādharmyasamaḥ vaidharmyasamaḥ ityādirūpeṇa\npulliṅgatayā prayujyate/ tatra jāterviśeṣyatvavivakṣāyāṃ samaśabdasya\nstrīliṅgatvam/ nyāyasūtrakārastu-'sādharmyavaidharmyasamau'\nityādirūpeṇa pulliṅgatayaiva nirdiśati/ tasyāyaṃ bhāvaḥ - vādyaktasya\npratiṣedhaḥ kila jātivādinā kriyate, tatra pratiṣeghaśabdaḥ pulliṅga\niti tadanurodhena samaśabdasya pulliṅgeteti/ taduktaṃ\nnyāyapariśuddhau vedāntadeśikaiḥ -'akṣapādīyeṣu ca\njātiviśeṣalakṣaṇasūtreṣu pulliṅgāntasamaśabdanirdeśaḥ\nsvapakṣasthāpanaparapakṣapratikṣeparūpeṇa vibhāge pratyavasthāne\npratiṣedhabhāgenātra jātitvaṃ vivakṣitam\nityuktarūpajātiviśeṣābhiprāya ityāhuḥ'iti/ nyāyabhāṣyakārādayo 'pīti pratiṣedhaśabdasya sūtre\nbahulaṃ prayogāt pratiṣedhaśabdamādāyeva samaśabde\npulliṅganirvāhaṃ manyante/ viśvanāthanyāyapañcānanastu\n'sādharmyasamādayo jātivikalpāḥ/ vividhaḥ kalpaḥ vikalpaḥ prabhedaḥ'\niti vadan vikalpaśabdānusāreṇa samaśabdasya pulliṅgatāṃ\nnirvahati/ evaṃ vādinā sādhane kriyāmāṇe tatra prativādinā\nudbhāvyamānaḥ asaduttaraviśeṣaḥ jātiḥ/ tasya jātiśabdavācyatā\njāyamānatvanibandhanā/ tathā ca'sādharmyavaidharmyābhyām\npratyavasthānam jātiḥ'iti/ kathāyāṃ pravṛttayoḥ\nvādiprativādinoḥ madhye vādinā sādhane kṛte\nyathāvasthitottarasphurtirahitasya jigīṣoḥ prativādinaḥ mukhāt</p>\n\n<p>yaḥ kaścit\nhetvābhāsaḥ avaśāt āgataḥ jāyamāna eva bhavati na tu jātaḥ san\nkāryakaro 'pītyāśayena avadhāraṇārthatayā jātiśabdaḥ pravartata iti\nuttamūruvīrarāghavācāryasvāminaḥ nirūpayanti/ te eva svāminaḥ\nsāmyārthakasamaśabdaghaṭanasya tātparyamevaṃ varṇayanti -\nvādiprativādiprayuktayorheṃtvoḥ(?) sāmyam, vādiprativādinorapi\nsāmyaṃ ca samaśabdena lakṣyate/ sūtre samaśabdaḥ\npratiṣedharūpahetuviśeṣaṇībhūtaḥ hetugataṃ sāmyaṃ darśayati/ athāpi\nvaktṛgatasāmyamapi vivakṣitam/ tadāha vārtikakāraḥ -'samīkaraṇārthaṃ prayogasamaḥ/ sādharmyameva samaṃ tasya prayogasya sa\nsādharmyasamaḥ'iti/ atra samīkaraṇārthamityanena vastutaḥ\nsāmyābhāve 'pi samīkaraṇoddheśo jñāpyate/ na hi saddhetorasaddhetunā\nnirākaraṇaṃ sāmyāpādanaṃ vā bhavati/ kena kasya samīkaraṇamiti cet\n- vādinā prativādinaḥ samīkaraṇam/ tathā ca prativādinā\nsvāpakarṣaparihārārthamantataḥ samīkaraṇārthaṃ jātiprayogaḥ kriyata\nityuktaṃ bhavati/ deśikacaraṇāstu nyāyapariśuddhau jātiprayogaḥ\nkriyata ityuktaṃ bhavati/ deśikacaraṇāstu nyāyapariśuddhau\njātivādiprayuktahetoḥ paraghātakatvavat svavyāghātakatvamapyastīti\ntadeva sāmyaṃ samaśabdena pratipādyata iti nirvahanti/</p>\n\n<p>evaṃ caturviśatidhā nirdiṣṭadāsu jātiṣu\nkāsāṃcit jātīnāṃ lakṣaṇeṣu pariśīralyamāneṣu samānatvaṃ\nsthūladṛṣṭyā pratīyate/ tataḥ nāmabhedamātramiti śaṅkā avatarati/\ntatrāpi sūṣmadṛṣṭyā vicāryaṃmāṇe lakṣaṇeṣu bhado 'vagantuṃśakyate/ tadetanmanasi nidhāyāha - atra granthagauravabhayāt\nsūkṣmaprakārāḥ na darśitāḥ iti/ kiṃ ca āsāṃ</p>\n\n<p>jātīnāṃ saptāṅgāni\nbhavantīti udayanācārthaiḥ nyāyapariśiṣṭasyānte -</p>\n\n<p>'lakṣyaṃ lakṣaṇamutthitiḥ sthitipadaṃ mūlaṃ\nphalaṃ śātanaṃ</p>\n\n<p>jātīnāṃ\nsaviśeṣametadakhilaṃ pravyaktamuktaṃ rahaḥ'//</p>\n\n<p>iti ślokārdheṃna\npratipāditam/ tatra prativādinā yat asaduttaramucyate tadeva\nlakṣyam/ tasya sādharmyaṃsamādiṣu yatrānatarbhāvaḥ tallakṣaṇameva lakṣaṇam/\nutthitirnāma janma/ sthiteḥ padaṃ sthitipadaṃ jātyuttarasthiteḥ āśrayaḥ/\nasatisādhanaprayoge jātyuttarāpravṛtteḥ dūṣyo hetureva\nsthitipadatvena vivakṣitaḥ/ īdṛśajātiprayogasya mūlaṃ\nsādharmyādyākārakadarśanam/ phalaṃ tu vādinaḥ svoktahetau prativādinā\nduṣṭatvabhramotpādanam/ śātanaṃ vādinā prativādyuktasyāsaduttarasya\njātirūpasya nirākaraṇam/ sūtrakārastu jātyuttarasya\nnirākaraṇaprakāraṃ pratijāti viśadaṃ pratipāditavān/ saptāṅgakatvaṃ\ntu nyāyapariśiṣṭe tatra tatra sūcitameva/ sarvamidaṃ vistarabhayāt\natropekṣitamiti bhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>nigrahasthānanirūpaṇam</hi></p>\n\n<p>vādinaḥ\napajayahetuḥ nigrahasthānam/</p>\n\n<p><hi rend='bold'>prakāśikā</hi></p>\n\n<p>nigrahasthānaṃ\nlakṣayati - vādina iti/ idaṃ ca yadyapi chalādāvapyasti\ntathāpyarthāntarādirūpanigrahasthānamadhye 'ntarbhāvāt adoṣaḥ/\nchalatvādināpi jñānasyopayogitvāt pṛthigupādānaṃ\nhetvābhāsavat/</p>\n\n<p><hi rend='bold'>dīpikā</hi></p>\n\n<p>pratijñāhāniḥ,\npratijñāntaram, pratijñāvirodhaḥ, pratijñāsannyāsaḥ, hetvantaram,\narthāntaram, nirarthakam, avijñātārthakam, apārthakam, aprāptakālam,\nnyūnam, adhikam, punaruktam, ananubhāṣaṇam, ajñānam, apratibhā,\nvikṣepaḥ, matānujñā, paryanuyojyopekṣaṇam, niranuyojyānuyogaḥ,\napasiddhāntaḥ, hetvābhāsāśca nigrahasthānāni/ śeṣaṃ sugamam/</p>\n\n<p><hi rend='bold'>prakāśikā</hi></p>\n\n<p><hi rend='bold'>pratijñāhānilakṣaṇam</hi></p>\n\n<p>tasyāvāntarabhedān daśayati -- pratijñetyādinā/ yatra\npratijñātārthaviruddhābhyupagamaḥ pratijñātārthaparityāgo vā tatra\npratijñāhāniḥ/ yathā 'śabdo 'nityaḥ pratyakṣaguṇatvāt' ityatra\n'so 'yam gakāraḥ' ityādipratyabhijñābalātpareṇa bādhe udbhāvite\n'astu tarhi nityaḥ śabdaḥ' iti nityatvamaṅgīkurvan vādī śabdasya\nanityatvapratijñāṃ jahāti/</p>\n\n<p><hi rend='bold'>bālapriyā</hi></p>\n\n<p>pratijñāhāniṃ\nlakṣayati - yatra pratijñātārtheti/ pratijñātasya sādhyasya yat viruddhaṃ\ntadaṅgīkāraḥ pratijñātasya sādhyasya tyāgo vā pratijñāhāniḥ/ idaṃ\nca'sādhyadharmapratyanīkena dharmeṇa pratyavasthite pratidṛṣṭāntadharmaṃ\nsvadṛṣṭānte 'bhyanujānan pratijñāṃ jahātīti pratijñāhāniḥ'ityādi bhāṣyānusāri lakṣaṇam/ viśvanāthastu -'svapakṣeparapakṣadharmābhyanujñā pratijñāhāniḥ/ svayaṃ\nviśiṣyābhihitaparityāga iti phalitārthaḥ/ seyaṃ\npakṣahetudṛṣṭāntasādhyatadanyahānibhedāt pañcadhā bhāvati/ yathā śabdaḥ\nanityaḥ kṛtakatvāt ityukte\npratyabhijñābādhitaviṣayo 'yamityuttarite astu tarhi ghaṭa eva pakṣa\niti/ evaṃ tatraiva śabdo 'nityaḥ aindriyakatvāt ityukte\nhetoranaikāntikatvamiti pratyukte astu kṛtakatvāditi heturiti/\nevaṃ parvato vahnimān dhūmāt ālokavadityukte dṛṣṭāntaḥ\nsādhanavikala iti pratyukte astu tarhi mahānasaviditi/ evaṃ atraiva\nsiddhasādhanena pratyukte astu tarhiṃ indhanavāniti/ anyahānistu\nviśeṣaṇahānyādiḥ, yathā tatraiva\nnīladhūmādityukte 'samarthaviśeṣaṇatvena pratyukte astu tarhiṃ dhūtāditi\nhetoriti'ityāha/ tadanusāreṇa dinakaryām -\n'viśiṣya pratijñātasya pakṣādeḥ parityāgarūpapratijñāhāneḥ' iti\nproktam/</p>\n\n<p><hi rend='bold'>prakāśikā</hi></p>\n\n<p><hi rend='bold'>pratijñāntaralakṣaṇam</hi></p>\n\n<p>paroktadoṣoddidhīrṣayā pūrvānuktaviśeṣaṇaviśiṣṭatayā\npratijñātārthakathanam pratijñāntaram/ yathā -- kṣityādikaṃ guṇajanyam\nkāryatvāt ityatra adṛṣṭajanyatvena siddhasādhanodbhāvane\n'saviṣayaka' iti guṇaviśeṣaṇadānam/</p>\n\n<p><hi rend='bold'>bālapriyā</hi></p>\n\n<p>pratijñāntaraṃ\nlakṣayati - parokteti/ guṇaviśeṣaṇadānamiti/ saviṣayakaguṇajanyatvaṃ\nsādhyam/ adṛṣṭasya tu saviṣayakatvābhāvāt tajjanyatvamādāya na\nsiddhasādhanamiti bhāvaḥ/ 'pratijñātārthasyetyupalakṣaṇam/\nhetvatiriktārthaṃsyeti tattvam/ tena udāharaṇāntaram, upanayāntaram,\nnigamanāntaraṃ ca pratijñāntaratvena saṅgṛhītaṃ bhavati' iti\nviśvanāthaḥ/ hetvantaraṃ tu sūtrakāreṇa pṛthaṅnigrahasthānatvena\nnirdiṣṭam/</p>\n\n<p><hi rend='bold'>prakāśikā</hi></p>\n\n<p><hi rend='bold'>pratijñāvirodhalakṣaṇam</hi></p>\n\n<p>svoktasādhyaviruddhahetukathanam pratijñāvirodhaḥ/ yathā - dravyaṃ\nguṇabhinnam rūpāditaḥ pṛthaktvena anupalabhyamānatvāt iti/</p>\n\n<p><hi rend='bold'>bālapriyā</hi></p>\n\n<p>pratijñāvirodhaṃ\nlakṣayati - svoktasādhyeti/ rūpāditaḥ pṛthaktvena anupalabhyamānatvaṃ hi\nguṇābhinnatvavyāpyam, na guṇabhinnatvasādhakam/ ato\nguṇabhinnatvābhāvavyāptasya hetoḥ kathanāt pratijñāvirodha ityarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>pratijñāsannyāsalakṣaṇam</hi></p>\n\n<p>svokter'the pareṇa\ndūṣite tadapalāpaḥ pratijñāsannyāsaḥ/ yathā -- 'śabdo 'nityaḥ\naindriyakatvāt' ityukte pareṇa sāmānye vyabhicāramudbhāvya\ndūṣite svoktamapalapati 'kenocyate śabdo 'nityaḥ' iti/</p>\n\n<p><hi rend='bold'>bālapriyā</hi></p>\n\n<p>pratijñāsannyāsaṃ\nlakṣayati -- svokter'the iti/ pratijñāhānau pratijñātārthasya tyāgaḥ\npratijñāsannyāse tu tasyāpalāpa iti bhedaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>hetvantaralakṣaṇam</hi></p>\n\n<p>paroktadūṣaṇoddidhīrṣayā pūrvoktahetukoṭau\nviśeṣaṇāntaropādānam hetvantaram/ yathā 'śabdo 'nityaḥ\npratyakṣatvāt' ityatra sāmānye vyabhicārodbhāvane 'jātimattve\nsati' iti viśeṣaṇadānam/</p>\n\n<p><hi rend='bold'>bālapriyā</hi></p>\n\n<p>hetvantaraṃ lakṣayati\n- parokteti/ paroktadūṣaṇoddidhīrṣayā\npūrvoktahetutāvacchedakātiriktahetutāvacchedakaviśiṣṭavacanaṃ\nhetvantaramityarthaḥ/ jātimattve satīti viśeṣaṇe datte tu sāmānye\njātimattvābhāvāt na vyabhicāraḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>arthāntaralakṣaṇam</hi></p>\n\n<p>prakṛtānupayuktārthakathanam arthāntaram/\nyathā-nityaḥ śabdaḥ asparśavattvāt iti hetuḥ/ hetupadaṃ ca\nhinotestunipratyaye niṣpannam; padaṃ ca suptiṅantam ityādi/</p>\n\n<p><hi rend='bold'>bālapriyā</hi></p>\n\n<p>arthāntaraṃ lakṣayati\n- prakṛtānupayukteti/ prakṛtānākāṅkṣitārthābhidhānamityarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>nirarthakalakṣaṇam</hi></p>\n\n<p>avācakaśabdaprayogo nirarthakam/ yathā śabdaḥ anityaḥ\njabagaḍadaśatvāt ityādi/</p>\n\n<p><hi rend='bold'>avijñātārthalakṣaṇam</hi></p>\n\n<p>pariṣatprativādyabodhaprayojakapadaprayogaḥ avijñātārtham/ tacca\n'kliṣṭānvayaṃ aprasiddhārthakaṃ tvaritoccāritam' ityādirūpam/</p>\n\n<p><hi rend='bold'>bālapriyā</hi></p>\n\n<p>avijñātārthaṃ\nlakṣayati - pariṣaditi/ vādināṃ trivāramuktamapiprativādinā\nsadasyaiśca yanna budhyate tat avijñātārtham/\n'avahitāvikalavyutpannapariṣatprativādibodhānukūlopasthitya\njanakavācakavākyaprayogo 'vijñātārtham/ vācaketyanena\nnirarthakāpārthaṅkavyudāsaḥ' iti viśvanārthaḥ/ tādṛśaṃ vākyaṃ 'bhūstanaṃ\nhimabheṣajavat' ityādikam/ bhūstanamityasya parvata ityarthaṃḥ/\nhimasya bheṣajam agniḥ tadvān iti himabheṣajavadityasthārthaḥ/\n'agnirhimasya bheṣajam' iti śruteḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>apārthakalakṣaṇam</hi></p>\n\n<p>parasparānanvitapadasamūhaḥ apārthakam/ yathā-śabdatvaṃ ghaṭaḥ paṭaḥ\nnityaṃ anityaṃ ca prameyatvāt ityādi/</p>\n\n<p><hi rend='bold'>bālapriyā</hi></p>\n\n<p>apārthakaṃ lakṣayati -\nparaspareti/ abhimatavākyārthabodhānukūlākāṅkṣāśūnyapadasamūhaḥ\napārthakamityarthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>aprāptakālalakṣaṇam</hi></p>\n\n<p>avayavānāṃ\nvyutkrameṇa kathanam aprāptakālam/ yathā śabdatvāt śabdaḥ anityaḥ\nityādi/</p>\n\n<p><hi rend='bold'>bālapriyā</hi></p>\n\n<p>aprāptakālaṃ\nlakṣayati - avayavānāmiti/'pratijñādīnāṃ avayavānāṃ yathālakṣaṇaṃ\narthavaśāt kramaḥ/ tatrāvayavaviparyāsena vacanaṃ aprāptakālam'iti\nbhāṣyānusārīdaṃ lakṣaṇam/ viśvanāthastu-avayavasya kathaikadeśasya\nviparyāsaḥ vaiparītyam/ tathā ca\nsamayabandhaviṣayībhūtakathākramaviparītakrameṇābhidhānaṃ paryavasannam/\ntatrāyaṃ kramaḥ-vādinā sādhanamuktvā sāmānyate hetvābhāsā uddharaṇīyāḥ\nityekaḥ pādaḥ, prativādinaśca tatropālambhaḥ dvitīṃyaḥ pādaḥ,\nprativādinaḥ svapakṣasādhanaṃ tatra hetvābhāsoddhāraṇaṃ ceti tṛtīyaḥ\npādaḥ/ jayaparājayavyavasthā caturthaḥ pādaḥ/ evaṃ pratijñāhetvādīnāṃ\nkramaḥ/ tatra sabhākṣobhavyāmohādinā vyatyastābhidhānaṃ aprāptakālam'\niti pratipādayati/</p>\n\n<p><hi rend='bold'>prakāśikā</hi></p>\n\n<p><hi rend='bold'>nyūnalakṣaṇam</hi></p>\n\n<p>yatkiñcidavayavaśūnyāvayavābhidhānam nyūnam/ spaṣṭam/</p>\n\n<p><hi rend='bold'>adhikalakṣaṇam</hi></p>\n\n<p>adhikahetvādikathanam adhikam/ yathā śabdaḥ anityaḥ śabdatvāt\nśrāvaṇatvācca ityādi/</p>\n\n<p><hi rend='bold'>punaruktalakṣaṇam</hi></p>\n\n<p>anuvādaṃ vinā\nkathitasya punaḥ kathanam punaruktam/ yathā -- śabdaḥ anityaḥ, śabdaḥ\nanityaḥ ityādi/</p>\n\n<p><hi rend='bold'>bālapriyā</hi></p>\n\n<p>punaruktaṃ lakṣayati - anuvādaṃ vineti/\nniṣprayojanaṃ punarabhidhānaṃ punaruktam/ anuvādastu vyakhyārūpaḥ\nsaprayojanakaḥ/ ato na tatrātivyāptiḥ/ tathā ca\nsamānārthakasamānānupūrvīkaśabdasya niṣprayojanaṃ punarabhidhānaṃ\nśabdapunaruktam/ yathā śabdaḥ anityaḥ śabdaḥ anitya iti/\nsamānārthabhinnānupūrvīkaśabdasya niṣprayojanaṃ punaḥ\nabhidhānamarthapunaruktam/ yathā śabdaḥ anityaḥ dhvanirnirodhadharmaka\niti/</p>\n\n<p><hi rend='bold'>prakāśikā</hi></p>\n\n<p><hi rend='bold'>ananubhāṣaṇalakṣaṇam</hi></p>\n\n<p>pariṣadā\ntrirabhihitasyāpi ananuvādaḥ ananubhāṣaṇam/</p>\n\n<p><hi rend='bold'>bālapriyā</hi></p>\n\n<p>ananubhāṣaṇaṃ\nlakṣayati -- pariṣadeti/ vādinā triruktasya pariṣadā vijñātārthasya\nvākyasya prativādinā</p>\n\n<p>ananuvādaḥ\nananubhāṣaṇam/ ajñānasāṅkaryanirāsāya ajñānamanāviṣkurvateti\nvikṣepasāṅkaryanirāsāya kathāmavicchindateti ca viśeṣaṇīyam\nityācāryāḥ/ na ca apratibhāsāṅkaryam, uttarapratipattāvapi\nsabhākṣobhādinā ananubhāṣaṇasambhavāditi viśvanāthaḥ/</p>\n\n<p><hi rend='bold'>prakāśikā</hi></p>\n\n<p><hi rend='bold'>ajñānalakṣaṇam</hi></p>\n\n<p>pariṣadā vijñātasya\nvādinā trirabhihitasyāpi vākyārthasyābodhaḥ ajñānam</p>\n\n<p><hi rend='bold'>apratibhīlakṣaṇam</hi></p>\n\n<p>uttarārhaṃ paroktaṃ\nbuddhvāpi uttarasya asphūrtivaśāt tūṣṇīṃbhāvaḥ apratibhā/</p>\n\n<p><hi rend='bold'>bālapriyā</hi></p>\n\n<p>apratibhāṃ lakṣayati\n-- uttarārhamiti/ na cātra ananubhāṣaṇasyāvaśyakatvāt tadeva\ndūṣaṇamastviti vācyam/ paroktānanuvāde hi tat/ apratibhāyāṃ tu\nparoktānuvāde 'pi uttarāpratipattiriti viśeṣāt/</p>\n\n<p><hi rend='bold'>prakāśikā</hi></p>\n\n<p><hi rend='bold'>vikṣepalakṣaṇam</hi></p>\n\n<p>asambhavatkālāntarakāryavyāsaṅgānudbhāvya kathāvicchedaḥ\nvikṣepaḥ/</p>\n\n<p><hi rend='bold'>bālapriyā</hi></p>\n\n<p>vikṣepaṃ lakṣayati --\nasambhavaditi/ kālāntare kartuṃ śakyaṃ vastuta idānīṃ bhavitumanarhaṃ\nyat kāryaṃ tatra vyāsaṅgamudbhāvya kathāvicchedo vikṣepaḥ/ tena\nrājapuruṣādibhirākāraṇe gṛhajanādibhirvā\nāvaśyakakāryārthamākāraṇa svagṛhadāhādikaṃ paśyato gamane\nvāstavaśirorogādinā pratibandhe vā na vikṣepaḥ/ 'yatra kartavyaṃ\nvyāsajya kathāṃ vyavacchinnatti idaṃ me karaṇīyaṃ vidyate tasminnavasite\npaścāt kathayāmīti vikṣepo nāma nigrahasthānam' iti bhāṣyam/</p>\n\n<p><hi rend='bold'>prakāśikā</hi></p>\n\n<p><hi rend='bold'>matānujñālakṣaṇam</hi></p>\n\n<p>svapakṣe\ndoṣamanuddhṛtya parapakṣe doṣābhidhānam matānujñā/</p>\n\n<p><hi rend='bold'>bālapriyā</hi></p>\n\n<p>matānujñāṃ lakṣayati\n- svapakṣa iti/ svasiddhānte paroktaṃ doṣamaṅgīkṛtyānuddhṛtya ca\nparasiddhānte 'pi samāno doṣa ityudbhāvanaṃ matānujñetyarthaḥ/\nyathā-puruṣatvāccedahaṃ coraḥ tata eva bhavānapi cora ityādikam/</p>\n\n<p><hi rend='bold'>prakāśikā</hi></p>\n\n<p><hi rend='bold'>paryanuyojyopekṣaṇanapalakṣaṇam</hi></p>\n\n<p>udbhāvanārhaparakīyanigrahasthānānudbhāvanaṃ\nparyanuyojyopekṣaṇam/</p>\n\n<p><hi rend='bold'>bālapriyā</hi></p>\n\n<p>paryanuyojyopekṣaṇaṃ lakṣayati - udbhāvanārheti/\nparyanuyojyo nāma nigrahopapattyā codanīyaḥ, tasyopekṣaṇaṃ\nnigrahasthānaṃ prāpto 'sītyananuyogaḥ/ etacca kasya parājaya\nityanuyuktayā pariṣadā vacanīyam/ na khalu nigrahaṃ prāptaḥ\nsvakaupīnaṃ vivṛṇuyāt' iti bhāṣyam/</p>\n\n<p>'nanu vādinā\nkathamidamudbhāvyam, svakaupīnaviraṇasyāyuktatvāditi\ncet-satyam/ madhyasthenaiva idamudbhāvyam, vāde ca\nsvayamudbhāvane 'pyadoṣaḥ' iti viśvanāthaḥ/ śiṣṭaṃ spaṣṭam/</p>\n\n<p>atra\njātinigrahasthānaviṣaye\nbhāṣya-vārtika-tātparyaṭīkā-pariśuddhi-nyāyapariśiṣṭa-nyāyapariśiṣṭa-nyāyamañjarī</p>\n\n<p>-tārkikarakṣādiṣu\ngrantheṣu vedāntadeśikakṛtanyāyapariśuddhau ca bahuvivecitamasti/\ntatsarvaṃ sāvadhānaṃ parāmṛśya kaścinmahānprabandhaḥ pṛthageva lekhanīyaḥ/\nprakaraṇagranthe etāvadeva paryāptamiti vistarabhayāduparamyate/</p>\n\n<p><hi rend='bold'>prakāśikā</hi></p>\n\n<p><hi rend='bold'>niranuyojyānuyogalakṣaṇam</hi></p>\n\n<p>nigrahasthānarahite\nnigrahasthānodbhāvanam niranuyojyānuyogaḥ/</p>\n\n<p><hi rend='bold'>apasiddhāntalakṣaṇam</hi></p>\n\n<p>ekasiddhāntamatamāśritya kathāpravṛttau\ntadviruddhasiddhāntamatamālambyottaradānam upasiddhāntaḥ/</p>\n\n<p>pratijñāhāni -\nananubhāṣaṇa - ajñāna - apratibhā -\nvikṣepaparyanuyojyopekṣaṇānāmabhāve, manyeṣāṃ\nhetvābhāsavyatiriktanigrahasthānānāṃ guṇe, hetvābhāsānāṃ ca\ndravyādiṣu antarbhāvaḥ yathāyathaṃ bodhyaḥ/ atiriktaḥ sūtrārthaḥ sugama\nityabhiprāyeṇāha - śeṣamiti/</p>\n\n<p><hi rend='bold'>bālapriyā</hi></p>\n\n<p>jātīnāṃ\nnigrahasthānānāṃ ca kḷpteṣu saptasu padārtheṣu antarbhāva-prakāramāha -\npratijñāhānītyādinā/ dinakarīgranthe pratijñāhānyādīnāṃ\nnigrahasthānānāṃ pratyekamupādānena tatra tatrāntarbhāvaḥ viśadamuktaḥ\ntata evāvaseyaḥ/ asaduttararūpajāteḥ\nsvābhimatārthavyāghātakasvottaravākyarūpatayā śabdātmake\nguṇe 'ntarbhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>śakteratiriktapadārthatvakhaṇḍanam</hi></p>\n\n<p>nanu\nkaratalānalasaṃyoge satyapi pratibandhake sati dāhānutpatteḥ śaktiḥ\npadārthāntaramiti cet - na/ pratibandhakābhāvasya kāryamātre\nkāraṇatvena śakteranupayogāt/ kāraṇatvasyaiva śaktipadārthatvāt/</p>\n\n<p><hi rend='bold'>prakāśikā</hi></p>\n\n<p>nanu analasaṃyoge\nsatyapi maṇyādisamavadhāne dāho na jāyata iti maṇyādeḥ\npratibandhakatā vācyā/ sā ca vahnau dāhānukūlaśaktisvīkāra eva\nnirvahati/ pratibandhakatāyāḥ kāryāṃnukūlaśaktivighaṭakatvarūpatvāt/\nataḥ tadanyathānupapattisiddhāyāḥ śakteratiriktatvāt 'saptaiva padārthāḥ'\nityasaṅgatamiti prābhākaraḥ śaṅkate - nanviti/ nanvevaṃ\nśaktisiddhāvapi tasyā atiriktatvāsiddhiriti cet - na/ yato na\ntāvaddravyātmikā śaktiḥ guṇādivṛttitvāt/</p>\n\n<p>ata eva na\nguṇakarmānyatararūpā, na ca sāmānyādyanyatamarūpā, utpatti\nvināśaśālitvāt/ evaṃ cātiriktapadārthatvasiddhiriti/ nanu\npratibandhakatvaṃ na kāryānukūlaśaktivighaṭakatvame kiṃ tu\nkāraṇībhūtābhāvapratiyogitvam/ tacca maṇyabhāvasya hetutvādeva\nupapadyate, maṇisamavadhānadaśāyāṃ ca tadabhāvarūpakāraṇāntarābhāvādeva\ndāhānutpattisambhavaḥ/ itthaṃ cātiriktaśaktisvīkāro 'nucita iti\nsamādhatte - pratibandhakābhāvasyeti/ nanu 'dāhotpāde vahniḥ śaktaḥ'\niti vyavahārānyathānupapattyā setsyati atiriktā śaktirityāśaṅkya\ntasyāḥ kāraṇatārūpatve 'pi vyavahāropapatteḥ nātiriktā śaktirityāha\n- kāraṇatvasyeti/ nanu maṇyādyabhāvasya hetutve maṇisamavadhānadaśāyāṃ\nsatyapyuttejake dāho na syāt/ manmate tu maṇyādyapasāraṇadaśāyāmiva\nuttejakasamavadhānadaśānayāmapi vahnau dāhānukūlaśaktyantarotpatteḥ\naṅgīkāreṇa na doṣa iti cet - na/\nuttejakābhāvaviśiṣṭamaṇyādyabhāvasya kāraṇatvāṅgīkāreṇa adoṣāt/ na\nca uttejakānāṃ ananugatatvāt\ntattaduttejakābhāvakūṭaviśiṣṭamaṇyādyabhāvasyaiva kāraṇatāyāḥ\nkalpanīyatayā gauravamiti vācyam/ dāhānukūlaśakti prati\netādṛśakāraṇatāyāḥ tavāpyāvaśyakatvāt\nanantaśaktitatprāgabhāvataddhvaṃsakalpane gauravāditi saṅkṣepaḥ/</p>\n\n<p><hi rend='bold'>bālapriyā</hi></p>\n\n<p>karatalasya agneśca\nsaṃyoge satyapi maṇiyapapratibandhakasattve karatalasya dāho na jāyata\niti śaktiḥ padārthāntaram/ ityāśaṅkitaṃ dīpikāyām/ tatra\ndāhānutpattimātreṇa śakteḥ padārthāntaratvaṃ katha sidhyet, ataḥ\nśaṅkeyamanupapannā ityataḥ śaṅkāgranthasyāśayaṃ vadan avatārayati\n-- nanvanalaṃsayoge satyapīti/ karatalasya analasaṃyoge satyapi\nmaṇyādisattve karatalasya dāho na jāyate maṇyādyasattve dāho jāyate/\nyatsattve kāryaṃ notpadyate yadasattve cotpadyate tasya pratibandhakatvāt\nmaṇyādeḥ sattve dāho na jāyate tadasattve dāho jāyata iti\nmaṇyādeḥ dāhapratibandhakatvaṃ vācyam/ pratibandhakatvaṃ ca\nkāryānukūlaśaktivighaṭakatvam/ tathā ca dāhānukūlā yā agniniṣṭhā\nśaktiḥ sā maṇinā nāśyate/ ataḥ śaktiviśiṣṭavahnereva dāhajanakatvāt\nmaṇisattve dāhaśakternāśāt śaktiviśiṣṭavahnereva dāhajanakatvāt\nmaṇisattve dāhaśakternāśāt śaktiviśiṣṭavahnirūpakāraṇābhāvāt na\ndāhaḥ/ itthaṃ ca kāryānukūlaśaktivighaṭakatvāt vinā nopapadyata\nityevamarthāpattipramāṇena śaktirūpasyātiriktasya padārthasya siddhau\npadārthā ityuktiḥ saṅgacchata iti śaṅkiturbhāvaḥ/</p>\n\n<p>nanvevamiti/\narthāṃpattipramāṇena pūrvoktarītyā śaktirūpapadārthasya siddhāvipa tasyāḥ\nsaptapadārthātiriktatvaṃ kathamityarthaḥ/ yato na tāvat\ndravyātmiketyādi/ śaktiḥ dravyabhinnā guṇādivṛttitvāt\nguṇatvādivat/ śaktirhi rūpādiguṇeṣu kriyādau cāsti/\navayavarūpādau avayavirūpādikāraṇatvena tadanuguṇaśakteḥ sattvāt\ntasyāḥ rūpādiguṇavṛttitvāt kriyāyāḥ saṃyogādijanakatvena\ntadanukūlaśaktimattvāt śakteḥ kriyāvṛttitvācca/ tathā ca\nguṇādivṛttiguṇatvakriyātvādikaṃ yathā na dravyaṃ tathā śaktirapi</p>\n\n<p>guṇādivṛttitvāt na\ndravyamityarthaḥ/ ata eveti/ guṇādivṛttitvādevetyarthaḥ/ śaktiḥ\nguṇakarmānyatarabhinnā guṇādivṛttitvāt guṇatvādivat/\nguṇakarmobhayabhedasya sādhyatve guṇarūpatve karmaṃrūpatve 'pi ca 'evaṃ\nnobhayam' iti nyāyena ubhayabhedasambhāvāt uddheśyāsiddhiḥ\nsyādityālocya anyatarabhedasya sādhyatvamanusṛtam/ yatra guṇabhedaḥ\nkarmabhedaśca ubhayamasti tatraiva guṇakarmānyatarabhedaḥ saṃbhavatīti bhāvaḥ/</p>\n\n<p>na ca\nsāmānyādyanyatamarūpeti/ śaktiḥ sāmānyādyanyatamabhinne\nutpattivināśaśālitvāt ghaṭādivat/ utpattimattvamātrasya hetutvaṃ\nsāmānyādyanyatamabhedābhāvavati dhvaṃse utpattimattvasattvāt vyabhicāraḥ/\ntadvāraṇāya vināśaśālitvāditi/ dhvaṃsasya vināśābhāvāt na\nvyabhicāraḥ/ vināśāśālitvāmātroktau uktasādhyābhāvavati prāgabhāve\nvināśitvasattvāt vyabhicāraḥ/ tadvāraṇāya utpattiniveśaḥ/\nprāgabhāvasyānādeḥ utpattivirāhat na vyabhicāraḥ/ tathā ca\nutpattivināśobhayavattvaṃ utpattiviśiṣṭavināśavattvaṃ vā hetuḥ/\nsāmānyādītyatra ādiśabdena viśeṣasamavāyābhāsava gṛhyata/ evaṃ ceti/\npūvauktānumānairarthāpattyā cānugṛjahītena śaktiḥ atiriktaḥ padārthaḥ\nkḷptapadārthānantarbhūtatve sati padārthatvāt iti\npariśeṣānumānena śakteratiriktapadārthatvaṃ sidhyatīti bhāvaḥ/</p>\n\n<p>nanu\n'pratibandhakābhāvasya kāryaṃmātre kāraṇatvena śakteranupayogāt'\niti dīpikāgranthaḥ śakteḥ padārthatvakhaṇḍanāya pravṛttaḥ/ kāryamātre\npratibandhakābhāvasya kāraṇatvamastu nāma/ tāvatā śakteḥ padārthatvaṃ\nkuto na bhavatī iti śaṅkāyāṃ dīpikāyāḥ\ntātparyamāha-pratibandhakatvaṃ neti/ tacceti/ pratibandhakatvaṃ cetyarthaḥ/\nmaṇyabhāvasya hetutvādeveti/ evakāreṇa\nkāryānukūlaśaktivighaṭakatvavyavacchedaḥ/ tathā ca maṇeḥ\nkāryānukūlaśaktivighaṭakatvābhāve 'pi kāraṇībhūto yo maṇyabhāvaḥ\ntatpratiyogitvāt pratibandhakatvamupapadyate/ tathā ca\nanyathānupapattirūpārthāpattipramāṇasyābhāvāt na śaktisiddhiriti bhāvaḥ/\ntadabhāvarūpakāraṇāntarābhāvādeveti/ maṇyabhāvarūpaṃ yat kāraṇāntaraṃ\ntadabhāvādevetyarthaḥ/ atra antaraśabdaprayogāt dāhaṃ prati vahniḥ\nmaṇyabhāvaśca ityubhayaṃ pṛthak kāraṇam, na tu\nmaṇyabhāvaviśiṣṭavahniḥ kāraṇam/ vahniviśiṣṭamaṇyabhāvaḥ kāraṇaṃ vā\nmaṇyabhāvaviśiṣṭavahniḥ kāraṇaṃ ceti viśeṣyaviśeṣaṇabhāve\nvinanigamanāviraheṇa gurubhūtakāryakāraṇabhāvadvayāpatteriti\nsūcitam/</p>\n\n<p>nanu\npratibandhakatvānyathānupapattyā śaktyasiddhāvapi vyavahārānyathānupapattyā\nśakt sidhyatīti śaṅkate - nanu dāhotpāda iti\nśaktirūpātiriktapadārtha vināpi kḷptena kāraṇatvarūpapadārthenaiva\nvyavahārasyopapattyā na vyavahārānupapattirastītyāha - tasyāḥ\nkāraṇatārūpatve 'pīti/ nanu kāraṇatvaṃ kathaṃ nātiriktaṃ iti cet -\natrāhuḥ/ kāraṇatvamiti āgnitvā udijātau vā abhāva vā\nkāraṇatvasyāntarbhāva iti/ spaṣṭamidaṃ kusumāñjalādau/</p>\n\n<p>śaṅkate -- nanu\nmaṇyādyabhāvasya hetutva iti/ candrakāntamaṇiḥ dāhapratibandhakaḥ\ntadabhāvaḥ dāhahetuḥ/ yatra vahnau candrakāntamaṇisaṃyogakāle\nsūryakāntamaṇisaṃyogo vā mantroddheśyatvaṃ vā asti tadā dāho\njāyate/ tatra candrakāntamaṇyabhāvarūpasya kāraṇasyābhāvāt tava mate\nkathaṃ dāhaḥ? mama mate tu maṇyabhāvaḥ na dāhakāraṇam/ api tu\nśaktiviśiṣṭavahnireva kāraṇam/ candrakāntamaṇinā\nvahnigataśakternāśe 'pi sūryakāntamaṇimantrādisamavadhānadaśāyāṃ punaḥ\nvahnau dāhānukūlaśaktyantaramutpadyata iti svīkāreṇa\nśaktiviśiṣṭavahneḥ sattvāt dāhaḥ sambhavati, ataḥ śaktiḥ\naṅgīkaraṇīyeti śaṅkiturbhāvaḥ/ atra uttejakaśabdena\npratibandhakasattve 'pi kāryotpattiprayojakaḥ sūryakāntamaṇyādirucyate/\npratibandhakasamavadhānakālikakāryotpattiprayojakatvaṃ uttejakatvamityuktaṃ\nbhavati/</p>\n\n<p>samādhatte --\nuttejakābhāvaviśiṣṭeti/ yatra maṇiḥ uttejakaṃ ca vartate tatra\nuttejakābhāvarūpaviśeṣaṇābhāvāt viśiṣṭābhāvarūpaṃ kāraṇaṃ astīti\ndāhotpattirūpapadyata iti śakteranupayoga iti bhāvaḥ/\nananugatatvāditi/ anekatvādityarthaḥ/ gauravamiti/ anekeṣāṃ\nuttejakābhāvānāṃ kāraṇatāvacchedakakukṣau praveśāditi bhāvaḥ/\ndāhānukūlaśaktiṃ pratīti/ maṇisattve\ndāhānukūlaśakternāśāṅkīkārāt maṇyapasāraṇe\ntādaśaśaktyutpatteśca</p>\n\n<p>aṅgīkārāt\nvahniniṣṭhāṃ dāhānukūlaśaktiṃ prati maṇyabhāvaḥ kāraṇam, tatrāpi\nmaṇimattve śaktināśāt uttejake sati śakterutpatteśca\nuttejakābhāvaviśiṣṭamaṇyabhāvaḥ śaktiṃ prati kāraṇamiti vācyam/\ntadapekṣayā dāhaṃ pratyeva tasya kāraṇatvamastu kiṃ anantānāṃ śaktīnāṃ\ntatprāgabhāvataddhvaṃsādīnāṃ ca kalpaneneti bhāvaḥ/ nanu\nuttejakābhāvakūṭaviśiṣṭamaṇyabhāvasya dāhaṃ prati hetutve\nmantrarūpottejakadaśāyāmapi śabdātmakasya mantrasya gagananiṣṭhatvena\nvahnyādhikaraṇe deśe tadabhāvasattvāt sāmānādhikaraṇyasambandhena\ntaduttejakābhāvaviśiṣṭamaṇisattvāt dāhānutpādaprasaṅgaḥ/ kiṃ ca\nsaṃyogavat saṃyogena dravyasyāpi avyāpyavṛttitayā maṇisattvepi\nkiñcidavacchedena saṃyogena</p>\n\n<p>maṇyabhāvasattvāt\ndāhotpattiprasaṅgaśca ityata āha--saṅkṣepa iti/\nabhāvīyaviśeṣaṇatāsambandhena dāhatvāvacchinnaṃ prati\nuddeśyatā-daiśikaviśeṣaṇatānyatarasambandhāvacchinnapratiyogitākānāṃ\ntattaduttejakābhāvānāṃ sāmānādhikaraṇyarūpaṃ yadvaiśiṣṭyaṃ tadavacchinnasya\nmaṇyādeḥ\ndaiśikaviśeṣaṇatā-uddeśyatānyatarasambandhāvacchinnapratiyogitākābhāvasyābhāvīyaviśeṣaṇatāsambandhena\nhetutvamiti dinakaryuktarītyā kāryakāraṇabhāvaṃ parikalpya\npūrvoktadoṣau vāraṇīyau iti bhāvaḥ/ etāvatā/\nsahajaśaktirniṃrākṛtā/</p>\n\n<p><hi rend='bold'>dīpikā</hi></p>\n\n<p><hi rend='bold'>ādheyaśaktinirāsaḥ</hi></p>\n\n<p>nanu bhasmādinā\nkāṃsyādau śuddhidarśanāt ādheyaśaktiḥ aṅgīkāryā iti cet - na/\nbhasmādisaṃyogasamānakālīnāspṛśyasparśapratiyogikayāvadabhāvasahitabhasmādisaṃyogadhvaṃsasya\nśuddhipadārthatvāt/</p>\n\n<p><hi rend='bold'>prakāśikā</hi></p>\n\n<p>nanu evamapi\nkāṃsyādeḥ aspṛśyavastusparśe sati na bhojanādirūpakāryārhatā\nśaktimatkāṃsyādereva tadarhatvāt/ aspṛśyasparśeṃ sati śakternāśāt\nbhasmasaṃyoge tu punaḥ śakterutpādāt tadarhatā/ evaṃ ca kāṃsyādau\nādheyaśaktiḥ svīkāryā/ na ca kāṃsyādau bhojanādikaṃ prati\naspṛśyasparśasya pratibandhakatvakalpanādeva upapattau tadanaṅgīkāra\niti vācyam/ prakṛte ca aspṛśyasparśasya asaṃspṛśyasaṃyogarūpatayā\nsati sannāśe pratibandhakābhāvasadbhāvāt, kāṃsyādau antarā\nbhasmādisaṃyojanaṃ bhojanādyarhatāpatteriti punaḥ pratyavatiṣṭhate -\nnanu bhasmādineti/ prathamenādipadena amlādeḥ dvitīyena ca tāmrādeḥ\nparigrahaḥ/ kḷptadhvaṃsaviśeṣeṇaiva kāṃsyādeḥ śuddhatvopapattau\natiriktaśaktyaṅgīkāro 'nucita iti samādhatte -\nbhasmādisaṃyogeti/ yatra kāṃsyādau bhasmādisaṃyogadhvaṃsānantaraṃ\npunaraspṛśyasparśaḥ tatrāpi bhasmādisaṃyogadhvaṃsasya sattvāt\nśuddhyāpattiḥ ataḥ sahitāntaṃ dhvaṃsaviśeṣaṇam/ sāhityaṃ cātra\nsambandhaviśeṣaniyantritaṃ sāmānādhikaraṇyam aspṛśyavastūnāṃ\nanugamakarūpasya durvacatayā\nsāmānyadharmāvacchinnānabhāvaniveśāsambhavāt\nyaktiñcidaspṛśyasparśābhāvasya ca tatra sattvāt tadāpattiḥ tadavasthaiva\nityataḥ yāvaditi/ tathā ca tatra yāvatāṃ aspṛśyasparśābhāvānāṃ\nniravacchinnaviśeṣaṇatāsambandhena asattvāt noktadoṣa iti bhāvaḥ/\nyatra ca bhasmādisaṃyogāspṛśyavastusparśau yugapadevotpannau vinaṣṭau\nca tatra tattadaspṛśyasparśābhāva\nkūṭasāmānādhikaraṇyaviśiṣṭabhasmādisaṃyogadhvaṃsamādāya śuddhatāpattiḥ\nataḥ bhasamādisaṃyogakālāvacchedena tatra vidyamānārthakaṃ\nkālīnāntamabhāvaviśeṣaṇam/ tathā ca tava\nbhasmādisaṃyogakṣaṇāvacchedena yāvattadabhāvānāmasattvāt na doṣa\niti bhāvaḥ/</p>\n\n<p><hi rend='bold'>bālapriyā</hi></p>\n\n<p>atha prokṣaṇādibhiḥ\nvrīhyādiṣu bhasmādinā kāṃsyādiṣu ādheyā śaktirnirākriyate 'nanu\nbhasmādinā' ityādinā dīpikāyām/ sahajaśaktiḥ ādheyaśaktiśceti\nśaktidvayasya mīmāṃsakairaṅgīkārāt/ prathamenādipadenāmlāderiti/</p>\n\n<p>bhasmanā śudhyate\nkāṃsyaṃ tāmramāmlena śudhyati/</p>\n\n<p>gomayāt śudhyate\nbhūmiḥ nārī tu rajasā tathā//'</p>\n\n<p>iti\nvacanamatrānusaṃhitam/ dīpikāyām bhasmādisaṃyogeti/\nbhasmādisaṃyogasamānakālīnāḥ yāvantaḥ\naspṛśyasparśapratiyogikābhāvāḥ tatsamudāyaviśiṣṭa\nbhasmādisaṃyogadhvaṃsa eva kāṃsyādeḥ śuddhirityarthaḥ/ yatra kāṃsyādau\nādau aspṛśyavastusaṃyogaḥ tataḥ bhasmādisaṃyogaḥ tataḥ\nbhasmādisaṃyoganāśānantaraṃ punaraspṛśyavasatusparśaḥ/ tatkāle\npūrvatanabhasmādisaṃyogadhvaṃsasattvāt bhasmādisaṃyogadhvaṃsamātrasya\nśuddhipadārthatve tadānīmapi śuddhatvāpattiḥ/ tadvāraṇāya</p>\n\n<p>sahitāntaṃ\nbhasmādisaṃyogadhvaṃse viśeṣaṇam/ aspṛśyasparśakāle\naspṛśyasparśapatiyogikābhāvaviśiṣṭatvaṃ nāstīti na doṣaḥ/\nsāhityaṃ ca atra svarūpasaṃbandhaghaṭitasāmānādhikaraṇyarūpam/ ataḥ\nvyadhikaraṇaṃ kālikādisambandhena sāmānādhikaraṇaṃ vā\naspṛśyasparśapratiyogikābhāvamādāya tādṛśasparśakāle śuddhatvāpattiḥ\nna bhavati/ kāṃsyādau yatkiñcidaspṛśyavastusparśakāle 'pi\naspṛśyavastvantarasaṃyogābhāvasattvāt tadviśiṣṭaḥ\npūrvatanabhasmādisaṃyogadhvaṃso 'stīti śuddhatvāpattiḥ/ ataḥ\nyāvattvaniveśaḥ/ tadānīṃ yāvadabhāvāntargatasya\nyādṛśāspṛśyavastusparśo 'sti tadabhāvasya asattvāt na doṣaḥ/ na\ncābhāve yāvattvaniveśāpekṣayā aspṛśyavastusparśattvāvacchinnābhāva eva\nniveśyatāmiti vācyam/ vijātīyeṣvanekeṣu\naspṛśyavastuṣvanugatadharmasyābhāvāt pratiyogitāvacchedakasya\nsāmānyadharmasyātrāsambhavāt/ saṃyogasyāvyāpyavṛttitayā\nkāṃsyādāvaspṛśyavastusaṃyogakāle 'pi kiñcidavacchedena tadabhāvasya\ndaiśikaviśeṣaṇatāsambandhena sattvāt tadviśiṣṭaṃ\npūrvakālīnabhasmādisaṃyogadhvaṃsamādāya śuddhatvāpattivāraṇāya\nsāmānādhikaraṇyaghaṭakādheyatāya\nniravacchinnadaiśikaviśeṣaṇatāsambandhāvacchinnatvaṃ niveśyam/ yatra</p>\n\n<p>kāṃsyādipātre\nbhasamādisaṃyogaḥ aspṛśyasparśaśca ekakāle utpannau vinaṣṭau ca tatra\nbhasamādisaṃyogadhvaṃsaḥ aspṛśyasparśābhāvaviśiṣṭo bhavatīti pātrasya\ntadvataḥ śuddhatvāpattivāraṇāya aspṛśyasparśapratiyogikābhāve\nbhasmādisaṃyogasamānakālīnatvaviśeṣaṇam/\nbhasmādisaṃyogāvacchedakakṣaṇāvacchedena bhasmādisaṃyogādhikaraṇe\nvidyamāna iti tadarthaḥ/ evaṃ ca tatra vidyamānasya aspṛśyasparśābhāvasya\nbhasmādisaṃyogadhvaṃsakālikatve 'pi bhasmādisaṃyogakṣaṇāvacchedena\nvidyamānatvaṃ nāstīti na doṣaḥ/ evaṃ ca\nbhasmādisaṃyogāvacchedakakṣaṇāvacchinnatadadhikaraṇavṛttikāspṛśyaspaśarpratiyogikayāvadabhāvaniṣṭhaniravacchinna-\ndaiśikaviśeṣaṇatāsaṃbandhāvacchinnādheyatāniyapitādhikaraṇatāvadvṛtti -\nbhasmādisaṃyogadhvaṃsa śuddhiriti phalitam/ tadāha - yatra\nkāṃsyādāvityādinā/ saṃbandhaviśeṣaniyantritamiti/\nniravacchinnadaiśikāviśeṣaṇa tāsambandhaghaṭitamityarthaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>svatvasyātiriktapadārthatvakhaṇḍanam</hi></p>\n\n<p>svatvamapi na\npadārthāntaram, yatheṣṭaviniyogayogyatvasya svatvarūpatvāt/\ntadavacchedakaṃ ca pratigrahādilabdhatvameveti/</p>\n\n<p><hi rend='bold'>prakāśikā</hi></p>\n\n<p>'caitrasya idaṃ\ndhanam' ityādau dhanādau yatsvatvaṃ pratīyate tatpadārthāntaramiti\nmataṃ nirasyati - svatvamapīti/ apinā anuktasamuccānayakena\npratiyogitvādiparigrahaḥ/ nanu tarhi svatvaṃ kiṃsvarūpam ityata āha\n- yatheṣṭeti/ tadavacchedakaṃ ceti/ tādṛśayogyatvaprayojakamityarthaḥ/\npratiyogitvaṃ pratiyogirūpaṃ pratiyogitāvacchedakarūpaṃ vetyādikaṃ\nbahutaramūhanīyam/</p>\n\n<p><hi rend='bold'>bālapriyā</hi></p>\n\n<p>yatsvatvaṃ pratīyata\niti/ ṣaṣṭhyeti śeṣaḥ/ tatpadārthantaramiti/ svatvaṃ na dravyātmakam\nguṇādivṛttitvāt/ ata eva na guṇakarmānyatarātmakam/ na ca\nsāmānyādirūpam, nityatvaprasaṅgāt/ mama svatvaṃ utpannam, tava\nsvatvaṃ vinaṣṭaṃ ityādi pratītyā svatvasyānityatvāvagamena\niṣṭāpatteḥ kartumaśakyatvāt/ nāpyabhāvātmakam, bhāvatvena\npratīyamānatvāt/ ataḥ kḷptapadārthānantarbhūtatvāt svatvaṃ\npadārthāntaramiti pūrvapakṣaḥ/ yatheṣṭaviniyogayogyatāniyāmakaṃ\npratigrahādinā labdhatvameva svatvam/ tacca saṃyogādirūpam,\nnātiriktapadārtha iti siddhāntaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>vidhivādaḥ</hi></p>\n\n<p>atha vidhiḥ nirūpyate --\nprayatnajanakacikīrṣājanakajñānaviṣayo vidhiḥ/ tatpratipādakaḥ\nliṅādirvā/ kṛtyasādhye pravṛttyadarśanāt-kṛtisādhye\npravṛttidarśanāt kṛtisādhyatājñānaṃ pravartakam/ na ca viṣabhakṣaṇādau\npravṛttiprasaṅgaḥ, iṣṭasādhanatāliṅgakakṛtisādhyatājñānasya\nkāmyasthale vihitakālaśucijīvitvanimittajñānajanyasya\nnityanaimittikasthale pravartakatvāt/ na cānanugamaḥ,\nsvaviśeṣaṇavattāpratisandhānajanyatvasyānugatatvāditi guravaḥ/ tanna -</p>\n\n<p>lāghavena\nkṛtisādhyeṣṭasādhanatājñānasyaiva cikīrṣādvārā prayatnajanakatvāt/ na\nca nityanaimittikasthale</p>\n\n<p>iṣṭasādhanatvābhāvāt apravṛttiprasaṅgaḥ, tatrāpi\npratyavāyaparihārasya pāpakṣayasya ca phalatvakalpanāt/ tasmāt\nkṛtisādhyeṣṭasādhanatvameva liṅādyarthaḥ/</p>\n\n<p><hi rend='bold'>prakāśikā</hi></p>\n\n<p>sarveṣāṃ\npadārthānāṃ uktapadārtheṣu yathāyathamantarbhāvaṃ nirūpya mūlanyūnatāṃ\nparihartuṃ vidhiṃ nirūpayiṣyamāṇaḥ śiṣyāvadhānāya tannirūpaṇaṃ\npratijānīte -- atheti/ svaparamatasādhāraṇaṃ vidhitvaṃ tāvat nirvakti\n- prayatneti/ prayatnajanikā yā cikīrṣā tajjanakaṃ yajjñānaṃ tadviṣaya\nityarthaḥ/ gurumate kṛtisādhyatājñānasya, svamate\nkṛtisādhyatvaviśiṣṭeṣṭasādhanatājñānasya cikīrṣādvārā\nprayatnajanakatvāt tanmate kṛtisādhyatve svamate\nkṛtisādhyatvaviśiṣṭesādhanatve ca lakṣaṇasaṅgatiḥ/ abhidhāyakasya\nvidhimatābhiproyaṇāha - tatpratīti/\ntādṛśajñānaviṣayakāryatvādipratipādakaliṅādirityarthaḥ/\nliṅādirityādinā loṭtavyādisaṅgrahaḥ/ vākāro 'nāsthāyām/\ngurumatamāśaṅkate -- kṛtyasādhya iti/ kṛtyasādhyatvenāvagata\nityarthaḥ/ pravartakamiti/ cikīrṣādvārā pravṛttijanakamityarthaḥ/ na ca\nkṛtyasādhyatvajñānābhāva eva pravartako 'stviti śaṅkyam,\nkṛtyasādhyatvajñānābhāvatvena tattve gauravāt/\nkṛtisādhyatvābhāvakṛtisādhyabhedatattadvyāpyādidarśanānāṃ pravṛttau\npratibandhakatvakalpanena mahāgauravācca iti dik/</p>\n\n<p>nanu viṣabhakṣaṇādau\npravṛttyāpattiḥ/ kṛtisādhyatājñānasya tatrāpi sattvādityāśaṅkāṃ\nnirācaṣṭe -- na cetyādinā/ iṣṭasādhanatāliṅgaketi/ 'ayam\nmatkṛtisādhyaḥ, matkṛtiṃ vinā anupapadyamānatve sati\nmadiṣṭasādhanatvāt' ityānumāniketyarthaḥ/ kāmyasthala iti/\npravartakatvādityanenānvayaḥ/ jyotiṣṭomayāgādāvityarthaḥ/</p>\n\n<p>vihitakāletyādi/\nvihitakālaśucitīvitvajñānādhīnasya kṛtisādhyatājñānasya nitye\nsandhyāvandanādau, āśaucādirūpanimittajñānādhīnasya tasya naimittike\nsnānādau pravartakatvādityarthaḥ/ 'aham\netatkālikakṛtisādhyasandhyāvandanakaḥ, etatkālikaśucijīvitvāt'\nityevaṃrītyā kṛtisādhyatvajñānasya\nvihitakālaśucijīvitvādijñānajanyatvamavaseyam/</p>\n\n<p>ananugama iti/\npravṛttisāmānyaprayojakasya ekasyābhāvāditi bhāvaḥ/\nsvaviśeṣaṇavattevyādi/ svaṃ pravartamānapuruṣaḥ, tasya viśeṣaṇaṃ\ntanniṣṭho dharmaḥ kāmanādiḥ, tadvattāyāḥ svaviṣayasādhanatvādirūpasya\ntatsambandhasya pratisandhānaṃ jñānaṃ tajjanyatvasyetyarthaḥ/ lāghaveneti/\nkāraṇatāvacchedakalāghavenetyarthaḥ/ tanmate kāraṇatāvacchedakasya\njanyatvādighaṭitatvāt gauravamiti bhāvaḥ/</p>\n\n<p>kṛtisādhyeṣṭasādhanateti/ tatra\nbalabadaniṣṭānanubandhitvamapyantarbhāvanīyam/ tena na kṛtisādhyatvena\ntṛptirūpeṣṭasādhatvena cāvagate viṣasaṃpṛkte bhojanādau\npravṛttyāpattiḥ/ viśiṣṭajñānatvāvacchinnasya kāraṇatvakathanaṃ tu prācāṃ\nmatena/ navyamate kṛtisādhyatvādijñānānāṃ pṛthageva\ndaṇḍacakrādinyāyenana kāraṇatvāt/ prayatneti/ pravṛttītyarthaḥ/\npratyavāyeti/ pratyavāyasya parihāraḥ prāgabhāvaḥ, tasya\nduḥkhajanakābhāvatayā tannāśasyaiva iṣṭatvena phalatvamiti bhāvaḥ/ na ca\nkathaṃ tatprāgabhāvasya phalatvaṃ tasyājanyatvāditi vācyam; yatsattve\nyatsattvamiti vyavahāralabhyasya svarūpasaṃbandharūpasya\nsandhyāvandanaprayojyatvasya tatra sattvena phalatvākṣaterityavadheyam/</p>\n\n<p><hi rend='bold'>bālapriyā</hi></p>\n\n<p>mūlanyūnatāṃ\nparihartumiti/ na ca vidhyanirūpaṇena kathaṃ mūlasya nyūnatā, saptānāṃ\nṣoḍaśānāṃ vā padārthānāṃ nirūpaṇenaiva 'kriyate tarkasaṃgrahaḥ' iti\npratijñāyāḥ nirūḍhatvāditi vācyam/ sarvaprameyasaṃgrāhake 'tra\nmaṇyādigrantheṣu vistareṇa nirūpitasya vidheranirūpaṇe\nnyūnataivetyāśayāt/ prayatnajaniketyādi/ pravṛttirūpaprayatnaṃ prati\n'idaṃ kuryām' ityākārikā cikīrṣā kāraṇam/ cikīrṣāṃ prati\ngurumate 'idaṃ matkṛtisādhyam' ityākārakaṃ kṛtisādhyatājñānaṃ\nkāraṇam/ naiyāyikamate 'idaṃ matkṛtisādhyatve sati\nmadiṣṭasādhanam' ityākārakaṃ jñānaṃ kāraṇam, tadviṣayatvaṃ\nkṛtisādhyatve, kṛtisādhyatvaviśiṣṭeṣṭasādhanatve cāstīti\nvidhilakṣaṇasya tayoḥ samanvaya ityarthaḥ/ abhidhāyakasyeti/\nvidhivācakasya liṅāderapi vidhiśabdavācyatvamiti\nmatābhiprāyeṇetyarthaḥ/ tathā ca vātsyāyanabhāṣyam --'yadvākyaṃ vidhāyakaṃ codakaṃ sa vidhiḥ' [nyāṇsū-2-9-63] iti'yadvākyaṃ vidhāyakaṃ deśakaṃ sa\nvidhiḥ'iti tatra vārtikam/ vākāro 'nāsthāyāmiti/\nvidhinimantraṇetyādipāṇinisūtrasvārasyāt liṅādyabhidheye eva\nvidhiśabdaḥ pravartate, na</p>\n\n<p>tvabhidhāyake\nityavagamāt iti bhāvaḥ/ 'nanu kṛtyasādhye pravṛttyadarśanāt'\niti dīpikoktamayuktam/ kṛtyasādhye 'pi kṛtisādhyatābhrameṇa\npravṛttidarśanādityata āha -- kṛtyasādhyatvenāvagata ityartha iti/\nkṛtyasādhye kṛtisādhyatvabhramāt pravṛttāvapi kṛtyasādhyatvajñāne sati\nna pravṛttiḥ ataḥ nāsaṅgatiriti bhāvaḥ/ nanu pravṛttiṃ prati cikīrṣāyā\neva kāraṇatvāt kṛtisādhyatājñānaṃ pravartakamiti na saṅgatamityata\nāha -- cikīrṣādvārā pravṛttijanakamityartha iti/ na ca\nkṛtyasādhyatveti/ kṛtyasādhyatvajñānakāle pravṛttivāraṇāya hi\nkṛtisādhyatājñānasya pravṛttihetutvamuktam/ pravṛttiṃ prati\nkṛtyasādhtājñānābhāvaḥ kāraṇamityuktyaiva kṛtyasādhyatvajñānakāle\npravṛttivariyituṃ śakyate/ na ca lāghavānavakāśa iti vācyam/\npratibandhakābhāvasya kāryasāmānye kāraṇatāyāḥ kḷptatvāt\nkṛtyasādhyatājñānābhāvasya kāraṇatvaṃ na kalpanīyam iti lāghavam,\nkṛtisādhyatājñānasya tu akḷptaṃ kāraṇatvaṃ kalpanīyam iti\ngauravamiti śaṅkiturāśayāt/ samādhatte --\nkṛtyasādhyatājñānābhāvatveneti/ kṛtisādhyatājñānatvāpekṣayā\nkṛtyasādhyatājñānābhāvatvasya kāraṇatāvacchedakasya gurutvādityarthaḥ/\nkṛtisādhyatvābhāveti/ pravṛttiṃ prati kṛtisādhyatvābhāvajñānasya\nkṛtisādhyabhedajñānasya kṛtisādhyatvābhāvavyāpyavattājñānasya\nkṛtisādhyabhedavyāpyavattājñānasya ca pratibandhakatvāt teṣāṃ ye 'bhāvāḥ\nteṣāṃ api kāraṇatvaṃ vaktavyamiti mahāgauravam/ tadapekṣayā\nkṛtisādhyatājñānasyaikasya kāraṇatve lāghavamiti bhāvaḥ/</p>\n\n<p>dīpikāyām\niṣṭasādhanatāliṅgaketyādi/ kāmyakarmasu pravṛttiṃ prati\niṣṭasādhanatvaliṅgakakṛtisādhyatvavidheyakānumityātmakaṃ\nkṛtisādhyatvajñānaṃ hetuḥ/ 'idava jyotiṣṭomādirūpaṃ kāmyakarma\nmatkṛtisādhyam matkṛtiṃ vinā asattve sati madiṣṭasādhanatvāt\nyannaivaṃ tannaivaṃ yathā caityavandanam' ityanumānaṃ draṣṭavyam/\nsandhyāvandanādinityanaimittikakarmasu pravṛttiṃ prati\nnimittarūpaliṅgajñānajanyakṛtisādhtvavidheyakānumityātmakaṃ\nkṛtisādhyatājñānaṃ kāraṇam/ vihitakāle śucitve sati jīvitvaṃ\nsandhyāvandanādinityakarmasu nimittam/ snānādirūpanaimittikakarmasu\naśucittve sati jīvitvaṃ nimittam/ tathā ca tatra 'aham\nidānīntanakṛtisādhyasandhyāvandanakaḥ etatkāle śucitve sati\njīvitvāt yo naivam sa naivam yathā bauddhaḥ', 'aham\netatkālikakṛtisādhyasnānakaḥ etatkāle aśucitve sati jīvitvāt\nyo naivaṃ sa naivaṃ yathā nāstikaḥ ityanumānaṃ pravartate/ na ca\nkvacit iṣṭasādhanatāliṅgakakṛtisādhyatājñānasya\nkvacidvihitakālikaśucijīvitvādiliṅgakakṛtisāṃdhyatājñānasya ca\npravṛttihetutve tayoḥ parasparaṃ vināpi pravṛtterjāyamānatayā\nvyatirekavyabhicārāt pravṛttisāmānyaṃ prati kṛtisādhyatājñānasya\nhetutvaṃ na sambhavati, abhayasādhāraṇasyaikasya\nkāraṇatāvacchedakadharmasyābhāvāditi vācyam/\nsvaviśeṣaṇavattājñānajanyatvasyānugatasya kāraṇatāvacchedakasya\nsadbhāvāt/ svaṃ pravartamānaḥ puruṣaḥ tasya viśeṣaṇaṃ tadvṛttidharmaḥ\nphalakāmanā tadvattvaṃ tadviṣayaphalasādhanatvarūpaḥ tatsambandhaḥ tajjñānaṃ\n'kāmyaṃ iṣṭasādhanam' ityākārakaṃ tajjanyatvaṃ\niṣṭasādhanatāliṅgakakṛtisādhyatājñona, evaṃ svaṃ pravartamānapuruṣaḥ\ntadviśeṣaṇa vihitakālikaśucitvaviśiṣṭajīvitvam\naśucitvaviśiṣṭajīvitvaṃ ca tadvattājñānaṃ 'tādṛśadharmavānaham'\nityākārakajñānaṃ tajjanyatvaṃ sandhyā\nvandanasnānādinityanaimittikakarmaviśeṣyakakṛtisādhyatājñāne\nnimittaliṅgakānumityātmake 'stīti\nsvaviśeṣaṇavattājñānajanyatvasyānugatakāraṇatāvacchedakatvamiti bhāvaḥ/</p>\n\n<p>prakāśikāyām ayaṃ\nmatkṛtisādhya ityādi/ ayam kāmyaḥ jyotiṣṭomādiḥ/ atra hetau\nmadiṣṭasādhanatvamātropādāne matkṛtisādhyatvarūpasādhyābhāvavati\nvṛṣṭyādau madiṣṭasādhanatvarūpahetusattvāt vyabhicāraḥ/ tadvāraṇāya\nsatyantam/ vṛṣṭyādeḥ matkṛtiṃ vināpi sattvāt matkṛtiṃ vinā asattvaṃ\nnāstīti na vyabhicāraḥ/ anupapadyamānatve sati ityasya asattve\nsatītyarthaḥ/ matkṛtiṃ vinetyatra matpadānupādāne madiṣṭasādhane\nparakṛtapākādau matkṛtisādhyatvarūpasādhyābhāvavati kṛtiṃ vanā\nanupapadyamānatve sati madiṣṭasādhanatvarūpahetusattvāt vyabhicāraḥ/\ntadvāraṇāya tatra matpadam/ parakṛtapākasya matkṛtiṃ vināpi\nparakīyakṛtyā upapadyamānatayā satyantābhāvāt na vyabhicāraḥ/\nduḥkhaviśeṣarūpe śrame svecchādhīnakṛtisādhyatvarūpasādhyābhāvavati\nmatkṛtiṃ vinā asattvarūpahetusattvāt vyabhicāraḥ/ tadvāraṇāya\niṣṭasādhanatvāditi viśeṣyam/ madīyaśrame\nmacchatroriṣṭasādhanatvāt vyabhicāratādavasthyam/ tadvāraṇāya\nmadiṣṭasādhanatvāditi/ madīyaśramasya macchatrviṣṭasādhanatve 'pi\nmadiṣṭasādhanatvaṃ nāstīti na vyabhicāraḥ/</p>\n\n<p>atra sādhye kṛtau\nsvecchādhīnatvaṃ viśeṣaṇaṃ deyam/ anyathā nāntarīyakaśrame 'pi\nuktahetujñānajanyakṛtisādhyatājñānasattvena taduddeśena pravṛttyāpatteḥ/\nsvapadaṃ yatra pravartate tatparam/ nāntarīyakaśrame tu na\ntadviṣayakecchādhīnakṛtisādhyatājñānamiti na tatra pravṛttyāpattiḥ/ evaṃ ca\nhetāvapi matkṛtiṃ vinetyatrāpi kṛtau svecchādhīnatvaṃ viśeṣaṇaṃ\ndeyam/ anyathā anyecchādhīnamatkṛtisādhye madiṣṭasādhane\nnāntarīyakajalasaṃyogādau vyabhicārāpatteḥ/ na caivaṃ sati\nnāntarīyakaśrame svecchādhīnamatkṛtiṃ vinā sattvena satyantābhāvādeva\nvyabhicāravāraṇasambhave iṣṭasādhanatvāditi viśeṣyadalavaiyarthyam\niti vācyam/ iṣṭāpatteḥ/ asya hetvantaratvāt na doṣa iti\nvadanti/ vihitakālaśucijīvitvajñānādhīnasyeti/ vihitakālikaṃ\nyat śucitvaviśiṣṭajīvitvaṃ tadviṣayakajñānajanyasyetyarthaḥ/\nāśaucam/ aśucitvam/ tasya kṛtisādhyatājñānasya/\npravṛttisāmānyaprayojakasyeti/\npravṛttitvāvacchinnakāryatānirūpitakāraṇatāvacchedakasyetyarthaḥ/\nkāraṇatāvacchedakalāghavenetyartha iti/\nsvaviśeṣaṇavattājñānajanyatvāpekṣayā\nkṛtisādhyatvaviśiṣṭeṣṭasādhanatvajñānatvarūpasya kāraṇatāvacchedakasya\nlaghutvenetyarthaḥ/ laghutvamevopapādayati --- tanmata iti/ gurumata\nityarthaḥ/ janyatvādighaṭitatvādityatra ādipadena kāryatājñānatvaṃ\nparāmṛśyate/ tathā hi -- svaviśeṣaṇavattājñānajanyatvamātraṃ na\npravṛttikāraṇatāvacchedakam, tādṛśajñānaviṣayakānuvyavasāyasyāpi\ntajjanyatvena pravṛttiṃ prati kāraṇatvāpatteḥ/ api tu\nsvaviśeṣaṇavattājñānajanyakṛtisādhyatājñānatvenaiva kāraṇatvaṃ vācyam/\ntatra ca niyamaghaṭitajanyatvasya kṛtisādhtājñānatvasya ca praveśāt\ngauravamiti bhāvaḥ/</p>\n\n<p>nanu\nkṛtisādhyatvaviśiṣṭeṣṭasādhanatvaprakārakajñānasya pravṛttihetutve\nmadhuviṣasampṛktānnabhojane 'pi idaṃ matkṛtisādhyatve sati\nmattṛptirūpeṣṭasādhanamiti jñānasattvāt pravṛttyāpattirityata āha - atra\nbalavadaniṣṭeti/ tathā ca</p>\n\n<p>balavadaniṣṭājanakatvaviśiṣṭakṛtisādhyatvaviśiṣṭeṣṭasādhanatvaprakārakajñānaṃ\npravṛttihetuḥ/ madhuviṣasampṛktānnabhojane tu tatkāle\ntṛptirūpeṣṭasādhanatve 'pi kālāntare\nmaraṇarūpabalavadaniṣṭasādhanamitijñānasyaiva sattvena tatra na pravṛttiriti\nbhāvaḥ/ balavadaniṣṭānanubandhitvaṃ nāma\niṣṭotpattināntarīyakaduḥkhādhikaduḥkhājanakatvam/\nbalavaddveṣaviṣayaduḥkhājanakatvaṃ vā/ nanu\nbalavadaniṣṭājanakatvaviśiṣṭakṛtisādhyatvaviśiṣṭesādhanatājñānasya\nkāraṇatve balavadaniṣṭājanakatvādīnāṃ viśeṣyaviśeṣaṇabhāve\nvinigamanāvirahāt gurubhūtāḥ aneke kāryakāraṇabhāvāḥ prasajyanta\niti kathaṃ tatkāraṇatvaṃ dīpikākāreṇoktamityāśaṅkya\nprācīnamatānusāreṇa tathoktamityāha - viśiṣṭajñānatvāvacchinnsyeti/\nnavyamata iti/ pūrvoktāsvārasyāt na viśiṣṭajñānatvāvacchinnasya\nkāraṇatvam/ kintu balavadaniṣṭānanubandhitvajñānatvāvacchinnasya\nkṛtisādhyatājñānatvāvacchinnasya iṣṭasādhanatājñānatvāvacchinnasya ca\npṛthageva kāraṇatvam/ yathā daṇḍacakrādīnāṃ ghaṭaṃ prati\ndaṇḍatvacaktatvādinā pṛthageva kāraṇatvam na tu\ndaṇḍaviśiṣṭacakratvādinā tadvaditi bhāvaḥ/niṣphale pravṛttyabhāvāt\niṣṭasādhanatājñānasyaiṣṭasādhanatvena jñāyamāne 'pi\nmadhuviṣasampṛktānnabhojane apravṛtteḥ balavadaniṣṭānanubandhitvajñānasya,\nkṛtyasādhye sumeruśṛṅgānayanādau pravṛttyabhāvāt\nkṛtisādhyatājñānasya ceti trayāṇāmapi pravṛttihetutvamāvaśyakamiti\nbhāvaḥ/ nivṛttyātmakaprayatnavyāvartanāyoktam pravṛttītyartha iti/ na\nhi nivṛttirūpayatnaṃ prati kṛtisādhyeṣṭasādhanatājñānasya hetutvamiti\nbhāvaḥ/ duḥkhajanakābhāvatayeti/\nduḥkhajanakapratiyogikābhāvatayetyarthaḥ/ pratyavāyasya duḥkhajanakatayā\ntadabhāvasya duḥkhajanakābhāvatvam/ svarūpasambandharūpasyeti/ siddhasya\nsaṃrakṣaṇarūpo yaḥ tatkāraṇatvamatra vivakṣitam/ ataḥ\npratyavāyaprāgabhāvasattārūpaḥ kṣemaḥ sandhyāvandana prayojyatvenābhimata\niti bhāvaḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>apūrvasya\nlirṅthatvakhaṇḍanam</hi></p>\n\n<p>nanu\n'jyotiṣṭomena svargakāmo yajeta' ityatra liṅāsvargasādhanamapūrvaṃ\nkāryaṃ pratīyate/ yāgasya āśutaravināśinaḥ\nkālāntarabhāvisvargasādhanatvāyogāt tadyogyaṃ sthāyi\nkāryaṃmapūrvameva liṅādyarthaḥ/ kāryaṃ kṛtisādhyam/ kṛteḥ\nsaviṣayatvāt viṣayākāṅkṣāyāṃ yāgo viṣayatvenānveti/ 'kasya\nkāryam' iti niyojyākāṅkṣāyāṃ svargakāmapadaṃ\nniyojyaparatayānveti/ kāryabāddhā niyojyaḥ/ tena\n'jyotiṣṭomanāmakayāgaviṣayakam svargakāmasya kāryam' iti\nvākyārthaḥ sampadyate/ vaidikaliṅtvāt 'yāvajjīvamagnihotraṃ\njuhuyāt' iti nityavākye 'pyapūrvameva</p>\n\n<p>vācyam kalpyate/\n'ārogyakāmo bheṣajapānam kuryāt' ityādi laukikaliṅḥ\nkriyākāryeṃ lakṣaṇā iti cet - na/\nyāgasyāpyayogyatāniścayābhāvena iṣṭasādhanatayā pratītyanantaraṃ\ntannirvāhārtham avāntaravyāpāratayā apūrvakalpanāt/ kīrtanādinā\nnāśaśruteḥ na yāgadhvaṃso vyāpāraḥ/</p>\n\n<p><hi rend='bold'>prakāśikā</hi></p>\n\n<p>liṅādeḥ kārya eva\nśaktiriti gurumataṃ āśaṅkate - nanviti/ icchāviśeṣarūpasya\nyāgasya āśutaravināśinaḥ svargasādhanatvena bhānaṃ na sambhavati,\nayogyatvādityapūrvarūpa eva kārye śaktiraṅgīkāryetyāha -\nyāgasyeti/ āśutaravināśinaḥ - tṛtīyakṣaṇavṛttidhvaṃsapratiyoginaḥ/\nsthāyi - phalaparyantasthāyi/ anvayaprakāraṃ darśayati - kāryaṃ\nkṛtisādhyamiti/ yāge kṛtisādhyatvaṃ sākṣāt/ apūrvaṃ tu\nyāgadvāreti bodhyam/ kāryaboddheti/ idam matkṛtisādhyamiti\njñānavānityarthaḥ/ vidhyarthamukhyaviśeṣyakaṃ śābdabodhaṃ darśayati -\nteneti/ svargakāmasya liṅarthe kārye tadekadeśe ca yāgasya\nanvayenetyarthaḥ/ nyāyamate tu tatra\n'kṛtisādhyabalavadaniṣṭājanakeṣṭasādhanayāgānukūlakṛtimān\nsvargakāmaḥ' iti vākyārthabodhaḥ/ nanu apūrvasya\npūrvamunapasthitatvāt kathaṃ tatra śaktigraha iti cet, atra pravadanti\nabhijñāḥ - tanmate taddharmāvacchinnaviṣayakaśābdabodhaṃ prati\ntaddharmāvacchinnaviṣayakaśaktigrahasya tādṛśopasthiteśca hetutā, na tu\nsamānaviṣayakatvena hetuhetumadbhāvaḥ/ evaṃ ca kāryatvāvacchinne yatra\nkutracit śaktigrahaḥ/ yogyatābalācca aparvūrūpakāryasya śābdabodhe\nbhānaṃ, na hi yāgaviṣayakamanyatkāryaṃ sambhavatīti/ nanu nitye\nphalābhāvāt kathaṃ tatra apūrvabodhakatā ityata āha - yāvajjīvamiti/\napūrvameveti/ kāryatvenetyādiḥ/ paṇḍāpūrvamityarthaḥ/ laukikasthale\napūrvabhānāsambhavādāha - ārogyeti/ kriyākārya iti/\ndhātvarthaniṣṭhakāryatva ityarthaḥ/ laukikālaukikasādhāraṇyena\nkāryatvādāveva liṅādeḥ śaktiraṅgīkāryetyāśayena samādhatte -\nyāgasyeti/ ayogyatvāt yāgasya svargasādhanatvena bhānaṃ na\nsambhavatītyuktadoṣaṃ nirācṣṭe - ayogyeti/ ayogyatāsaṃśayasattve 'pi\ntasyāvighaṭakatvāt śābdabodho bhavatyeveti bhāvaḥ/\nvākyādiṣṭasādhanatvena yoge 'vagate</p>\n\n<p>tasyāśutaravināśinaḥ\nvyāpāraṃ vinā phalajanakatvāsambhavāt tannirvāhāya aparvūṃ kalpyata\nityāha - tannirvāhārthamiti/ nanu yāgadhvaṃsasyaiva vyāpāratvamastu\nkimapūrvakalpanenetyata āha-kīrtanādineti/ ādinā</p>\n\n<p>'karmanāśājalasparśātkaratoyāvilaṅghanāt/</p>\n\n<p>gaṇḍakībāhutaraṇāt\ndharmaḥ kṣarati kīrtanāt//'</p>\n\n<p>ityatroktakarmanāśājalasparśādiparigrahaḥ/ dhvaṃsasya\nvyāpāratve svargadhārāpattirityapi dūṣaṇāntaraṃ vibhāvanīyam/\nkarmanāśā, karatoyā, gaṇḍakī iti nadīviśeṣāḥ/</p>\n\n<p><hi rend='bold'>bālapriyā</hi></p>\n\n<p>mūle apūrvaṃ kāryaṃ\npratīyata iti/ apūrvaṃ kāryatvena pratīyata ityarthaḥ/ liṅo hi\nkāryatvāvacchinne śaktiḥ/ prakāśikāyām ayogyatvāditi/\nsvargasādhanatvānvayayogyatāvirahādityarthaḥ/\ndvitīyakṣaṇavṛttidhvaṃsapratiyogitvarūpasya kṣaṇikatvasya\nbauddherevāṅgīkārādāha-tṛtīyakṣaṇeti/\nmāsādiparyantasthāyitvasyānupayogādāha - phalaparyantasthāyīti/\nsvargotpattiparyantaṃ vartamānamityarthaḥ/ vidhyarthamukhyaviśeṣyakamiti/\nliṅarthakāryamukhyaviśeṣyakamityarthaḥ/ svargakāmasyetyādi/ liṅaḥ\nkṛtisādhyamityarthaḥ/ kṛtau svargakāmasya samavetātvasambandhenānvayaḥ,\nviṣayatāsambandhena yāgasyānvayaḥ/ tathā ca svargakāmasamavetā\nyāgaviṣayiṇī yā kṛtiḥ tatsādhyam (apūrvam) ityākārako bodha\nityāśayaḥ/ svargaṅkāmasya kārye 'nvaya ityuktāvapi\nprāptāprāptavivekena kṛtāvanvaya eva vivakṣitaḥ/ tadekadeśa iti/\nkāryaikadeśe kṛtāvityarthaḥ/ nyāyamate tviti/ tanmate liṅtvena\nrūpeṇa liṅā kṛtisādhyatvaṃ balavadaniṣṭājanakatvaṃ iṣṭasādhanatvaṃ ca\nabhidhīyate/ ākhyātatvena rūpeṇa kṛtirabhidhīyate kṛtisādhyatvādīnāṃ\ntrayāṇāṃ dhātvarthe yoge āśrayatāsambandhenānvayaḥ/\nyāgasyānukūlatāsambandhena ākhyātārthakṛtāvanvayaḥ/\nkṛterāśrayatāsambandhena prathamāntārthe svargakāme 'nvayaḥ/ tathā ca\nkṛtisādhyatva-balavadaniṣṭajanakatva-iṣṭasādhanatvāśraya-yāgānukūlakṛtimān\nsvargakāma iti bodhaḥ/ na tu samānaviṣayakatveneti/\ntaddharmāvacchinnatadviṣayakaśābdabodhaṃ prati\ntaddharmāvacchinnātadviṣayakaśaktijñānasya\ntaddharmāvacchinnatadviṣayakopasthiteśca hetuteti netyarthaḥ/ yatra\nkutraciditi/ yāgādikriyāyāmityarthaḥ/ yogyatābalāditi/\nsvargasādhanatvānvayayogyatābalādityarthaḥ/ paṇḍāpūrvamiti/\nniṣphalamapūrvaṃ paṇḍāpūrvamityucyate/</p>\n\n<p>nityasthale tasya svataḥ\nprayojanatvaṃ prābhākarerucyate/ kriyārūpasya kāryasya dhātunaiva\nlābhāt tatra lakṣaṇoktirasaṅgatetyata āha - dhātvarthaniṣṭhakāryatva\niti/ kāryaśaktasya liṅaḥ tatra kāryatve lakṣaṇetyatheḥ/\n'bheṣajapānarūpakriyājanye\nārogyasādhanabheṣajapratiyogināḍīniṣṭhavilakṣaṇasaṃyoge\nlakṣaṇetyarthaḥ' iti nṛsiṃhaśāstriṇaḥ prāhuḥ/\nvākyādiṣṭasādhanatvenetyādi/ 'jyotiṣṭomeva svargakāmo yajeta'\niti vākyāt 'jyotiṣṭomayāgaḥ svargaṃsādhanam' iti\nśābdabodhaḥ ādau jāyate/ tadanantaraṃ dvikṣaṇāvasthāyino yāgasya\nśrutibodhitaṃ svargasādhanatvaṃ anupapannamityanupapattipratisandhānāt\nkalpitasya apūrvasya prathamotpannaśābdabodhāviṣayatayā apūrvasya\nliṅarthatvaṃ na sambhavatīti tātparyam/ karmanāśeti/ karmanāśā,\nkaratoyā, gaṇḍakī, iti nadīviśeṣāṇāṃ saṃjñāḥ/</p>\n\n<p><hi rend='bold'>dīpikā</hi></p>\n\n<p><hi rend='bold'>ākhyātasya\nyatnārthakatvasthāpanam</hi></p>\n\n<p>lokavyutpattibalāt kriyāyāmeva kṛtisādhyeṣṭasādhanatvaṃ\nliṅā bodhyata iti liṅatvena vidhyarthakatvam, ākhyātatvena\nyatnārthakatvam/ pacati pākaṃ karotīti vivaraṇadarśanāt, kiṃ\nkaroti iti praśne pacatītyuttarācca ākhyātasya\nprayatnārthakatvaniścayāt/ ratho gacchatītyādau anukūlavyāpāre\nlakṣaṇā/ 'devadattaḥ pacita', 'devadattena pacyate taṇḍulaḥ' ityādau\nkartṛkarmaṇoḥ nākhyātārthatvam/ kintu tadgataikatvādīnāmeva/\ntayorākṣepādeva lābhaḥ/</p>\n\n<p><hi rend='bold'>prakāśikā</hi></p>\n\n<p>lokavyutpattīti/\nlokavyavahāretyarthaḥ/ sa ca yo yatra pravartate sa\nkṛtisādhyatveneṣṭasādhanatvena ca tajjñānavānityevaṃrūpaḥ/ kecittu\nyadicchayā yatra pravṛttiḥ tattatsādhanamiti lokavyavahāra ityāhuḥ/\nnavyāḥ punaḥ loke pacetetyādiliṅādisamabhivyāhārasthale\nkriyāyāmeva kṛtisādhyatvaviśiṣṭesādhanatvabodha iti\nniyamabalāditi tadarthaḥ/ sarvatreti śeṣa iti vyācakhyuḥ/\nākhyātatveneti/ tacca saṅketasambandhenākhyātapadavattvaṃ\ntiptvādikameva śaktatāvacchedakamiti tu navyāḥ/ yatnārthakatvam -\nkṛtitvāvacchinnavācakatvam/ kiṃ karotīti/ kṛtitvāvacchinne\njijñāsitasambandhabodhakatva eva</p>\n\n<p>tannivartakatvaṃ\nnānyatheti bhāvaḥ/ nanu ratho gacchati ityādau ākhyātasya\nkṛtibodhakatvāsambhavāt tadanurodhena vyāpāra eva śaktiḥ\nvaktavyetyata āha - ratho gacchatītyādāviti/ vyāpāre\nanukūlatvotkīrtanaṃ tu tena sambandhena vyāpāre\ngamanasyānvayalābhāya/ navyāḥ punaḥ gacchatītyatra ākhyātasya\njānātītyādāviva āśrayatve nirūḍhalakṣaṇā/ na cāśrayatāsambandhenaiva\nprathamāntārthe gamanāderanvayena nirvāhe āśrayatve nirūḍhalakṣaṇākalpanaṃ\nnirarthakamiti/ vācyam/ nāmārthayoriva\ndhātvarthanāmārthayorabhedātiriktasambandhenānvayasyāvyutpannatvāt tatra\ntathānvayāsambhavāt/ stokaṃ pacatītyādau stokādeḥ dhātvarthe\npoke 'nvayāt abhedātirikteti dhyeyam/ vaiyākaraṇamataṃ nirācaṣṭe\n- devadatta iti/ nākhyātārthatvamiti/ ākhyātasya kartrādau\nśaktisvīkāre 'nantakṛtyādeḥ śakyatāvacchedakatvamaṅgīkartavyam/\nkṛtyādau śaktisvīkāre tu kṛtitvādijāteḥ śakyatāvacchedakatvāt\nlāghavamiti bhāvaḥ/ tadgataikatvādīnāmeveti/ ākhyātārthatvamiti\npūrveṇānvayaḥ/ ādinā kṛtyādiparigrahaḥ/ nanu tarhi kartṛkarmaṇoḥ\nkathaṃ lābha ityata āha - tayoriti/ ākṣepādeveti/ paramatena/\nsvamate tu prathamantapadenaiva tallābhāt/ 'devadattaḥ taṇḍulaṃ pacati'\nityatra 'taṇḍulakarmakapākānukūlakṛtimān devadattaḥ'\nityanvayabodhaḥ/ 'devadattena pacyate taṇḍula' ityatra tu\n'devadattasamavetakṛtijanyapākakarmībhūtastaṇḍulaḥ' iti śābdabodhaḥ/\nna ca 'devadattaḥ pacati' ityatra tṛtīyā, 'taṇḍulaḥ pacyate' ityatra\nca dvitīyā syāt/ tatra kartṛkarmaṇoḥ ākhyātenānabhidhānāditi\nvācyam/ anabhihite kartṛtve tṛtīyāyāḥ tādṛśe ca karmatve\ndvitīyāyā vidhānenādoṣāditi dhyeyam/</p>\n\n<p><hi rend='bold'>bālapriyā</hi></p>\n\n<p>yo yatreti/ yaḥ\npuruṣaḥ yatra yāgādau pravartate sa puruṣaḥ\nkṛtisādhyatva-iṣṭasādhanatvaprakārakayāgaviśeṣyakajñānavānityevaṃrūpāt\nlokavyavahārāt yāgādikriyāyāmeva liṅā\nkṛtisādhyatkmiṣṭasādhanatvaṃ cāvagamyata ityarthaḥ/ vyavahāraparatayā\nvyutpattipadaṃ vyākhyāya, niyamaparatayā vyutpattipadaṃ vyācakṣāṇānāṃ\nnavyānāṃ matamāha - navyāḥ panuriti/ tacca saṅketasaṃbandheneti/\nākhyātapadasya yatra tibādau pāṇinyādīnāṃ icchāviśeṣātmakaḥ\nsaṅketo 'sti sa tibādiḥ saṅketasaṃbandhena ākhyātapadavān/\nākhyātapadavattvaṃ</p>\n\n<p>tibādiniṣṭham/ tat\nśaktatāvacchedakamityarthaḥ/ yathā tibādiṣu aṣṭādaśasu ākhyātapadasya\npāṇineranyasya vā saṅketaḥ tathā śabdāntarasaṃketasyāpi\nanyapuruṣīyasya sambhavāt tattacchabdavattvasyāpi vinigamanāviraheṇa\nśaktatāvacchedakatvaṃ syādityālocya navīnāḥ tiptvādikameva\nkṛtiśaktatāvacchedakamityāhuḥ/ tanmatamāha - tiptvādikameveti/ atra\n'tibodereva yatra vācakatāgrahaḥ tadanurodhena\npacatītyādyānupūrvījñānasya tibādijanyopasthitisahakāreṇa\nśābdabodhopadhāyakatākalpanasya āvaśyakatayā tibādereva tādrūpyeṇa\nśaktatākalpanāyāḥ ucitatvam'iti vyutpattivādagrantho 'nusandheyaḥ/\nkartrarthakatvāpekṣayā yatnārthakatve śakyatāvacchedakalāghavamastīti\nsūcanāya kṛtitvāvacchinnavācakatvaṃ ityuktam/ dīpikāyāṃ pacati\npākaṃ karotīti/ tatsamānārthakapadāntareṇa tadarthakathanaṃ vivaraṇam/\n'pacati' iti vivaraṇīyapade pac ti iti bhāgadvayamasti/ 'pākaṃ\nkaroti' iti vivaraṇavākye 'pākam' ityanena dhātoḥ\nvivaraṇam, 'karoti' ityanena 'ti' ityākhyātasya vivaraṇam/\nyatnaḥ kṛdhātorarthaḥ/ tathā ca karotinā vivaraṇāt ākhyātasya\nyatnārthakatvam/ evaṃ 'kiṃ karoti' iti praśnasya pacati ityuttaraṃ\ndīyate/ tatra praśnavākye kiṃ śabdasya jijñāsāviṣayadharmāvacchinnor'thaḥ/\ndvitīyāyāḥ viṣayatvamarthaḥ/ tatrādheyatāsambandhena kiṃpadārthasyānvayaḥ/\nviṣayatvasya nirūpakatāsambandhena kṛtāvanvayaḥ/ tathā ca\njijñāsāviṣayadharmavacchinnaniṣṭhaviṣayatānirūpakakṛtiriti bodho\njāyate/ 'pacati' iti vākyena pākaniṣṭhaviṣayatānirūpakakṛtiriti\nbodho bhavati/ tathā ca jijñāsitadharmāvacchinnaviṣayakakṛtivācakasya\npraśnasya viśeṣadharmāvacchinnaviṣayakayatnavācakaśabda evottaraṃ\nbhavitumarhatīti ākhyātasya yatnavācakatvamiti bhāvaḥ/ prakāśikāyām\njijñāsitasambandhabodhakamiti/\njijñāsāviṣayadharmāvacchinnapratiyogikaviṣayatvarūpasambandhabodhakam ityarthaḥ/\npākasambandhabodhakatva iti/ pākaviṣayakatvabodhakatva ityarthaḥ/\ntannivartakatvamiti/ jijñāsānivartakatvamityarthaḥ/\nkṛtibodhakatvāsambhavāditi/ acetane rathe\nyatnarūpakṛterbādhitatvāditi bhāvaḥ/ nanu ratho gacchatītyādau\nākhyātasyānukūlavyāpāre lakṣaṇetyuktirna yuktā/ anukūlatvasya\nsaṃsargatayā bhānasambhavena tadaṃśe śabdavṛtteranāvaśyakatvāt\nvyāpāramātre lakṣaṇāyāḥ vaktumucitatvādityāśaṅkya dīpikāyā api\ntathaiva tātparyamityāha - vyāpāre anukūlatvotkīrtanamiti/ navyāḥ\npunariti/ dīghitikārādayaḥ ityarthaḥ/ maṇikṛnmatamāśaṅkate - na\ncāśrayatāsambandhenaiveti/ avyutpannatvāditi/ anyathā 'caitraḥ pacyate'\nityatra dhātvarthapākasya kartṛtāsambandhena caitre, taṇḍulaḥ\npacatītyādau karmatāsambandhena taṇḍulasya dhātvarthe\npāke 'nvayāpattariti bhāvaḥ/</p>\n\n<p>vaiyākaraṇamatamiti/\n'devadattaḥ taṇḍulaṃ pacati' ityatra taṇḍulapadottaradvitīyāyāḥ karma\narthaḥ tatrābhedena taṇḍulasyānvayaḥ/ karmaṇaḥ\nsvaniṃṣṭhakarmatānirūpakatvasambandhena dhātvarthe pāke 'nvayaḥ/ 'pacati'\nityatra tipaḥ kartā arthaḥ/ tatra devadattasyābhedenānvayaḥ/ kartuḥ\ndhātvarthapāke svaniṣṭhakartṛtānirūpakatvasambandhenānvayaḥ/ tathā ca\ndevadattābhinnakartṛkaḥ taṇḍulābhinnakarmakaḥ pākaḥ iti\ndhātvarthamukhyaviśeṣyako bodhaḥ/ devadattena pacyate taṇḍulaḥ ityatra\ntṛtīyāyāḥ kartā arthaḥ/ tatra devadattasya abhedenānvayaḥ, kartuśca\npāke 'nvayaḥ/ ākhyātasya karma arthaḥ tatra taṇḍulasyābhedena karmaṇaśca\ndhātvarthe 'nvayaḥ/ devadattābhinnakartṛkaḥ taṇḍulābhinnakarmakaḥ pāka iti\nśābdabodhaḥ/</p>\n\n<p>naiyāyikamate tu\ndevadattaḥ taṇḍulaṃ pacati ityatra dvitīyāyāḥ karmatvamarthaḥ/\ntatrādheyatāsambandhena taṇḍulasyānvayaḥ/ karmatvasya nirūpakatāsambandhena\ndhātvarthe pāke 'nvayaḥ/ ākhyātasya kṛtirarthaḥ/ tatrānukūlatāsambandhena\ndhātvarthapākasyānvayaḥ/ kṛterāśrayatāsambandhena devadatte 'nvaya iti\ntaṇḍulaniṣṭhakarmatānirūpakapākānukūlakṛtimān devadatta iti\nprathamāntārthamukhyaviśeṣyako bodhaḥ/ devadattena pacyate taṇḍula\nityatra tṛtīyāyāḥ kṛtirarthaḥ/ tatra devadattasya samavāyenānvayaḥ/\nkṛterjanyatāsambandhena dhātvarthapāke 'nvayaḥ/ ākhyātasya karmatvamarthaḥ/\ntatra nirūpitatvasambandhena pākasyānvayaḥ/ karmatvasyāśrayatāsambandhena\nprathamāntārthe taṇḍule 'nvaya iti\ndevadattasamevatakṛtijanyapākanirūpitakarmatāvān taṇḍula iti\nbodhaḥ/</p>\n\n<p>bhāṭṭamīmāṃsakānāṃ\nmate devadattaḥ odanaṃ pacati ityatrākhyātasya kṛtirūpā bhāvanā\narthaḥ/ odanapadottaradvitīyāyāḥ akhaṇḍopādhirūpaṃ karmatvamarthaḥ/\ntatrādheyatāsambandhena taṇḍulasyānvayaḥ/ karmatvasya\nsvanirūpakadhātvarthapākānukūlatvasambandhena ākhyātārthakṛtāvanvayaḥ/\ndevadattasyāpi tatraivānvayaḥ/ dhātvarthapākasya</p>\n\n<p>karaṇatvasambandhena\nkṛtāvanvayaḥ/ svaniṣṭhakaraṇatānirūpakaudanoddeśyakatvasambandhena\npākasya kṛtāvanvaya iti paryavasyati/ tathā ca devadattasamavetā\ntaṇḍulakarmakapākānukūlā pākakaraṇikā kṛtiriti bodhaḥ/ aiteṣāṃ\nmate ākhyātarthakṛtiḥ śābdabodhe mukhyaviśeṣyatayā bhāsate/ pākasya\nkṛtau karaṇatvaṃ ca kṛtiṃ prati uddeśyabhūtaudanakaraṇatvāt/ yatra tu\ndvitīyāntaṃ vinā pacati ityetāvanmātramuktam tatra dhātvarthapākasya\nkarmatāsambanadhena kṛtāvanvayaḥ/ devadattasamavetā pākakarmikā\nkṛtiriti bodhaḥ/ caitreṇa odanaḥ pacyate ityatrāpi tṛtīyāyāḥ\nkartṛtvamarthaḥ/ tasya svanirūpakapākānukūlatvasambandhena\nākhyātārthakṛtāvanvayaḥ/ dhātvarthasya pākasya\nsvakaraṇakaudanoddeśyakatvasambandhena kṛtāvanvayaḥ/ ākhyātasya tatra\nkarmatvaṃ bhāvanā cārthaḥ/ karmatve odanasyānvayaḥ/ karmatvasya\nsvanirūpakapākānukūlatvasambandhena bhāvanāyāmanvayaḥ/ tathā ca\ndevadattakartṛkapākānukūlā odanakarmakapākānukūlā\npākakaraṇakaudanoddeśyikā bhāvenati śābdabodha iti/</p>\n\n<p>pūrveṇānvaya iti/\ntathā ca ca kartṛkarmagatā ekatvādisaṅkhyā kṛtiḥ kālaśca ākhyātārthaḥ/\nasmin mate anabhihite iti sūtrasya\nkartṛkarmagatasaṅkhyāyāmanabhihitāyāmityarthaḥ/ atha vā kartṛtve\nkarmatve cānabhihite ityarthaḥ/ nātaḥ devadattaḥ pacati ityatra\ndevadattapadottaraṃ tṛtīyāyāḥ, taṇḍulaḥ pacyate ityatra\ntaṇḍulapadottaraṃ dvitīyāyā vā apattiḥ/ agre ca spaṣṭamidam/\nkṛtyādiparigraha iti/ ādinā kālo gṛhyate/ paramateneti/\nmīmāṃsakamatenetyarthaḥ/ 'kartā cākṣepalabhyaḥ' iti nyāyaprakāśādau\nnirūpitatvāt/</p>\n\n<p><hi rend='bold'>dīpikā</hi></p>\n\n<p><hi rend='bold'>upasargāṇāṃ\ndyotakatvam</hi></p>\n\n<p>prajayati ityādau\ndhātoreva prakarṣe śaktiḥ/ upasargāṇāṃ dyotakatvameva, na tatra śaktiḥ/</p>\n\n<p><hi rend='bold'>prakāśikā</hi></p>\n\n<p>upasargāṇāṃ\nvācakatvamataṃ nirasyati prajayatītyādāviti/ nanu dhātunaiva\nprakarṣāderbodhe praśabdādervaiyarthyamata āha</p>\n\n<p>- upasargāṇāmiti/\ndyotakatvam - tātparyagrāhakatvam/ tena 'itaranipātānām\nvācakatvam' iti sūcitam/ tathā hi-ekakārasya\nayogavyavacchedor'thaḥ 'śaṅkhaḥ pāṇḍura eva' ityādau,\nanyayogavyavacchedaśca 'pārtha eva dhanurdhara' ityādau ityādikaṃ\nbahutaramūhanīyam/</p>\n\n<p><hi rend='bold'>bālapriyā</hi></p>\n\n<p>tātparyagrāhakatvam\n- yatra pra iti upasargaḥ dhātunā saha uccāryate tatra dhātoḥ prakarṣe\ntātparyamiti graho bhavati/ ataḥ dhātorarthaviśeṣe\ntātparyagrahajanakatvamupasargāṇāmiti bhāvaḥ/ itaranipātānāmiti/\nupasargātiriktanipātānāmityarthaḥ/ ityādikaṃ\nbahutaramūhanīyamiti/ 'nīlam sarojaṃ bhavatyeva' ityādau\nevakārasya atyantāyogavyavacchedor'tha ityūhanīyamityarthaḥ/</p>\n\n<p>atredaṃ bodhyam -\nevakārārthastrividhaḥ-anyayogavyavacchedaḥ, ayogavyavacchedaḥ,\natyantāyogavyavacchedaśceti/ viśeṣyasaṅgataivakārasya\nanyayogavyavacchedor'thaḥ/ yathā pārtha eva dhanurdhara ityādau\npārthānyasmin dhanurdhaṃratvayogo vyavacchidyate/ tatra anyaḥ, yogaḥ,\nabhāvaśceti trayaḥ evakārasya pṛthak śakyāḥ/ anyaśabdārthaḥ bhedavān/\nbhede pārthasya pratiyogitāsambandhenānvayaḥ/ sambandharūpe yoge\nprakṛte tādātmyātmake pratiyogitvena dhunardhaṃrasyānvayaḥ/\nyogasyābhāve pratiyogitvenānvayaḥ/ abhāvasya svarūpasambandhena\nanyasminnanvayaḥ/ evaṃ dhanurdharasya abhedasambandhena pārthe 'nvayaḥ/ tathā ca\npārthapratiyogikabhedavān (pārthānyaḥ)\ndhanurdharapratiyogikatādātmyābhāvavān (dhanurdharatvābhāvavān)\npārthaḥ dhanurdharābhinnaśceti śābdabodho jāyate/ pārthasya\nviśeṣyatayā anyaviśeṣaṇatayā ca dvirbhānam/ evaṃ dhunardharasya\nevakārārthayogaviśeṣaṇatayā pārthaviśeṣaṇatayā ca dvirbhānam/</p>\n\n<p>viśeṣaṇasaṅgataivakārasya ayogavyavacchedor'thaḥ/ yathā\n'śaṅkhaḥ pāṇḍara eva' ityādau śaṅkhe pāṇḍarāyogo vyavacchidyate/\ntatraivakārasya yogābhāve abhāve ca śaktiḥ/ sambandhātmake yoge\npāṇḍarasya pratiyogitayā anvayaḥ/ yogābhāvasya pratiyogitayā\nabhāve 'nvayaḥ/ abhāvasya svarūpasaṃbandhena śaṅkhe 'nvayaḥ/ tathā ca śaṅkhaḥ\npāṇḍarayogābhāvābhāvavān iti śābdabodhaḥ/</p>\n\n<p>kriyāsaṅgataivakārasya\natyantāyogavyavacchedor'thaḥ/ yathā 'nīlaṃ sarojaṃ bhavatyeva'\nityādau saroje</p>\n\n<p>nīlabhavanātyantāyogo vyavacchidyate/ atyantatvaṃ abhāvaśca tatra\nevakārārthaḥ/ atyantatvaṃ ca vyāpakatvam/ tacca\nbhedapratiyogitānavacchedakatvam/ bhede\nsarojasyādheyatāsambandhenānvayaḥ/ bhedapratiyogitānavacchedakatvasya\npratiyogitayā</p>\n\n<p>abhāve 'nvayaḥ/ abhāvasya\nsvarūpasambandhena ayoge 'nvayaḥ/ evaṃ nīlakartṛkabhavanasya\nnīlatvātmakasya ayogaikadeśe yoge pratiyogitvenānvayaḥ/ tathā ca\nsarojaniṣṭhabhedapratiyogitānavacchedakatvābhāvavān\nnīlatvapratiyogikasambandhābhāvaḥ iti śābdabodhaḥ/\nnīlatvasambandhābhāve sarojatvavyāpakatvasyāsambhavena\nsarojatvavyāpakatvaviśiṣṭāyogābhāvasya bodhayitumaśakyatvāt\nayoge sarojatvavyāpakatvavyavacchedabodho varṇita iti/ adhikam\ndīdhikārīyaivakārārthavivecane\njayarāmanyāyapañcānanakṛtapadārthamālāyāṃ ca draṣṭavyam/</p>\n\n<p><hi rend='bold'>dīpikā</hi></p>\n\n<p><hi rend='bold'>padārthatattvajñānasya mokṣahetutvanirūpaṇam</hi></p>\n\n<p>padārthajñānasya\nparamaprayojanaṃ mokṣaḥ/ tathā hi-- 'ātmā vāre draṣṭavyaḥ śrotavyo\nmantavyo nididhyāsitavyaḥ' iti śrutyā śravaṇādīnāṃ\nātmasākṣātkārahetutvabodhanāt śruttā dehādivilakṣaṇātmajāne\nsatyapyasambhāvanānivṛtteḥ yuktyanusandhānarūpamananasādhyatvāt/\nmananopayogipadārthanirūpaṇadvārā śāstrasyāpi mokṣopayogitvam/\ntadanantaraṃ śrutyupadiṣṭayogavidhinā nididhyāsane kṛte tadanantaraṃ\ndehādiṃvilakṣaṇātmasākṣātkāre sati dehādau\nahamityabhimānarūpamithyājñānanāśe doṣābhāvāt pravṛttyabhāve\ndharmādharmayorabhāve janmābhāve pūrvadharmādharmayoranubhavena nāśe\ncaramaduḥkhadhvaṃsalakṣaṇamokṣo jāyate/ jñānameva mokṣasādhanam/\nmithyājñānanivṛtterjñānamātrasādhyatvāt/ 'tamevaṃ\nviditvātimṛtyumeti nānyaḥ panthā vidyate 'yanāya' iti śrutyā\nsādhanāntaraniṣedhācca/</p>\n\n<p><hi rend='bold'>prakāśikā</hi></p>\n\n<p>prekṣāvatpravṛttaye\nsakalakāmanāviṣayamuktiprayojanakatāṃ granthasya darśayati -\npadārthajñānasyeti/ padārthatattvajñānasyetyarthaḥ/\nanyeṣāmavāntaraprayojanānāmapi sadbhāvādāha - parameti/\nśruterayamarthaḥ -- are mumukṣuṇā ātmā draṣṭavyaḥ mumukṣoḥ\nātmadarśanamiṣṭasādhanamiti yāvat/ ātmadarśanopāyaṃ darśayati ---\nśrotavya ityādinā/ ārtha-krameṇa śābdakramaḥ tyakto bhavati,\n'agnihotraṃ juhoti' 'yāvagūṃ pacati' ityādivat/\nasambhāvanānivṛtteriti/ aprāmāṇyajñānanivṛtterityarthaḥ/\nyuktyanusandhāneti/ ayaṃ bhāvaḥ--- yuktibhiranucintanaṃ mananam/ tacca\nātmana itarabhinnatvenānumānam/ tacca\nbhedapratiyogītarajñānasādhyam/ tadarthaṃ sakalapadārthanirūpaṇamiti/\nmokṣopayogitvaṃ viśadayati --- tadanantaramiti/\nmananānantaramityarthaḥ/</p>\n\n<p><hi rend='bold'>bālapriyā</hi></p>\n\n<p>sakalakāmanāviṣayeti/ apunarbhavarūpatvāt sarveṣāmapīṣṭaḥ yo\nmokṣaḥ tatprayojanakatvamityarthaṃḥ/ yadapekṣayā anyat prayojanaṃ na\nbhavati tat paramaprayojanam/ yadapekṣayā anyat prayojanaṃ bhavati\ntat avāntaraprayojanam/ prayojanāntarāsādhanatve sati prayojanatvaṃ\nparamaprayojanatvam/ prayojanāntarasādhanatve sati prayojanatvaṃ\navāntaraprayojanatvam/ nanu'ātmā vā are</p>\n\n<p>draṣṭavyaḥ śrotavyaḥ'iti\nśrutau pāṭhakramānusāreṇa darśanasyaiva śravaṇasādhanatvamavagamyate na tu\nśravaṇāderdarśanasādhanatvamityāśaṅkyāha - ārthakrameṇeti/\nprayojanavaśena yaḥ kramaḥ saḥ ārthakramaḥ/ yathā agnihotrayavāgūpākayoḥ/\natra hi yavāgvāḥ homaprayojanakatvena tatpākaḥ prayojanavaśena\npūrvamanuṣṭhīyate/ padārthabodhakavākyānāṃ yaḥ kramaḥ saḥ pāṭhakramaḥ/\ntena ca padārthānāṃ kamaḥ āśrīyate/ aprāmāṇyajñānanivṛtteriti/\nśrutivāvayajanye dehādivilakṣaṇātmaviṣayakaśābdabodhātmakaśravaṇe\naprāmāṇyajñānasya nivṛttiḥ mananena bhavati/ mananaṃ cānu mityātmakam/\nātmā dehādibhinnaḥ jñānecchādyāśrayatvāt yannaivaṃ tannaivam iti\nvyatirekyanumānaprayogo draṣṭavyaḥ/\nbhedapratiyogītarajñānasādhyamiti/\nātmānuyogikabhedapratiyogibhūtāḥ ye ātmetarapadārthāḥ tadviṣa\nyakajñānajanyamanumityātmakaṃ mananamityarthaḥ/ tadarthamiti/ ātmetara\npadārthaviṣayakajñānotpādanārthamityarthaḥ/ pratyāhṛtya-nigṛhya,\nviṣayasaṃyuktāni yathā na bhaveyustathā kṛtvetyarthaḥ/ manaḥpratyāhṛtya -\nmanaḥ indriyasaṃyuktaṃ yathā na syāt tathā kṛtvā/ sākṣātkartavye\nātmani manasaḥ praṇidhānaṃ sthāpanaṃ yogaḥ/ viśeṣadarśanenaiveti/\nrajatavyāvartakasya śuktigatasyāsādhāraṇadharmasya śuktitvasya\ndarśanenaivetyarthaḥ/ tathā prakṛte 'pīti/ ātmagatasya\ntaditaravyāvartakasya dharmasya darśanenaiva dehādibhramarūpaṃ mithyājñānaṃ\nnivartate ityarthaḥ/</p>\n\n<l rend='bold'>/ / /</l>\n\n<p><hi rend='bold'>tarkasaṃgrahaḥ</hi></p>\n\n<p>kāṇādanyāyamatayorbālavyutpattisiddhaye/</p>\n\n<p>annambhaṭṭena viduṣā\nracitastarkasaṅgrahaḥ//</p>\n\n<p><hi rend='bold'> // it.i\ntarkasaṃgrahaḥ samāptaḥ//</hi></p>\n\n<l rend='bold'>/ / /</l>\n\n<p><hi rend='bold'>dīpikā</hi></p>\n\n<p><hi rend='bold'>jñānakarmasamuccayavādanirāsaḥ</hi></p>\n\n<p>nanu\n'tatprāptiheturvijñānaṃ karmacoktaṃ mahāmune' iti karmaṇo 'pi\nmokṣasādhanatvasmaraṇāt jñānakarmaṇoḥ samuccaya iti cet - na/</p>\n\n<p>'nityanaimittikaireva kurvāṇo\nduritakṣayam/</p>\n\n<p>jñānaṃ ca\nvimalīkurvannabhyāsena ca pācayet//</p>\n\n<p>abhyāsācca\nkvacijjñānāt kaivalyaṃ labhate naraḥ'//</p>\n\n<p>ityādināṃ karmaṇo\njñānasādhanatvapratipādanāt jñānadvāraiva karmaṇo mokṣasādhanatvaṃ na\nsākṣāt/ tasmāt padārthatattvajñānasya mokṣaḥ paramaprayojanamiti sarvaṃ\nramaṇīyam/</p>\n\n<p><hi rend='bold'>iti\ntarkasaṃgrahadīpikā samāptā</hi></p>\n\n<l rend='bold'>/ / /</l>\n\n<p><hi rend='bold'>prakāśikā</hi></p>\n\n<p>'kaivalyaṃ labhate\nnaraḥ' ityādineti/ ādinā 'kṣīyante cāsya karmāṇi tasmin dṛṣṭe\nparāvare' ityādiśruteḥ 'jñānāgniḥ sarvakarmāṇi bhasmasātkurute\ntathā' ityādismṛteśca saṃgrahaḥ/ jñānadvāraiveti/ atrāyaṃ kramaḥ --\nniṣkāmanayā bhagavatprītyarthaṃ kṛtaiḥ karmabhiḥ\nduritakṣayarūpātmaśuddhirbhavati/ tato viṣayeṣu vairāgyam/ tataḥ\nśravaṇādau pravṛttiḥ/ tataḥ śravaṇādikrameṇa tattvajñānotpattau\npūrvoktamithyājñānanāśādikrameṇa mokṣaniṣpattiḥ/ adhikam\nasmadīyacintāmaṇidīdhitivyākhyāyāmanusandheyaṃ\ntarkakarkaśavicāracāturīdhurīṇairiti/</p>\n\n<p>kauṇḍinyagotrasambhūto nīlakaṇṭhākhyapaṇḍitaḥ</p>\n\n<p>kṛtimārpipadetasmai\ncandracūḍāya maṅgalam//</p>\n\n<p><hi rend='bold'>iti prakāśikā\nsamāptā</hi></p>\n\n<l rend='bold'>/ / /</l>\n\n<p><hi rend='bold'>bālapriyā</hi></p>\n\n<p>śrīyante ceti/\nparāvare-- pare avarā yasmāt tasmin paramātmani sākṣātkṛte sati\npuṇyapāparūpāṇi karmāṇi naśyantītyarthaḥ/ jñānāgniriti/\njñānarūpo 'gniḥ sarvāṇyapi puṇyapāparūpāṇi karmāṇi\nbhasmīkarotītyarthaḥ/</p>\n\n<p>dīpikāyām\nātmasākṣātkāre satītyādi/'duḥkhajanyapravṛttidoṣaḥ\nmithyājñānānāmuttarottarāpoya tadanantarāpāyādapavargaḥ'iti\nnyāyasūtramatrābhisaṃhitam/ prathamataḥ avicchinnatailadhārāvat\nśravaṇamananasamānaviṣayakānavaratātmānusandhānarūpe nididhyāsane sati\nātmā dehādibhinnatvena sākṣātkriyate/ ayaṃ sākṣātkāra eva\ntattvajñānamityucyate/ anena tattvajñānena dehādau ātmābhedabhramarūpaṃ\nmithyājñānaṃ nivartate/ tādṛśadoṣāṇāmanutpattau rāgadveṣamoharūpā\ndoṣāḥ notpadyanate/ tādṛśadoṣāṇāmanutpattau vihitaniṣiddhakarmasu\npravṛttiḥ na bhavati/ pravṛttyabhāvācca puṇyapāparūpau dharmāndharmau\nnotpadyete/ dharmādharmayoranutpattau ca śarīraprāṇasaṃyogarūpaṃ janma\nātmano</p>\n\n<p>na bhavati/\njanmāntarābhāve asmin janmani prārabdhayoḥ puṇyapāpayoranubhavena\nvināśe ca caramaduḥkhasya dhvaṃsarūpo mokṣo bhavati iti bhāvaḥ/</p>\n\n<p>tameva viditveti/ taṃ\nparamātmānaṃ viditvaiva jñātvaiva pumān mṛtyuṃ saṃsāraṃ atyeti\natikrāmati/ ātmatattvajñānavāneva saṃsāranāśavān bhavatītyarthaḥ/\nayanāya-mokṣaprāptaye anyaḥ tattvajñānādanya panthāḥ upāyaḥ na</p>\n\n<p>vi/te ityarthaḥ/\nsādhanāntaraniṣedhāditi/ ātmatattvajñānādanyasya sādhanasya\nniṣedhādityarthaṃḥ/ tatprāptiheturiti/ mokṣāprāpteḥ tattvajñānaṃ\nbhagavatprīṇanayāgādirūpaṃ karma cobhayaṃ sādhanamityarthaḥ/ samuccaya\niti/ jñānakarmasamudāyaḥ mokṣasādhanam/ parasparasahakāreṇa\njñānakarmaṇorūbhayoḥ mokṣasādhanatvaṃ na jñānamātrasyetyarthaṃḥ/ jñānaṃ ca\nvimalīkurvanniti/ dehendriyādivilakṣaṇātmajñānaṃ\nmananenāprāmāṇyajñānānāskanditaṃ kurvannityarthaḥ/ abhyāseneti/\nindriyanigrahapūrvakāsakṛtsamaraṇarūpanididhyāsanena pācayet\nphalonmukhaṃ kuryādityarthaḥ/ prakāśikāyāṃ tarkakarkaśeti/ tarkamūlakaḥ\nyaḥ karkaśaḥ kaṭhinataraḥ vicāraḥ vimarśaḥ tatra yā cāturī cāturyaṃ tayā\ntatra vā dhuriṇaiḥ samarthairityarthaḥ/ vimarśaḥ tatra yā cāturī cāturthaṃ\ntayā tatra vā dhuviṇaiḥ samarthairityarthaḥ/ candracūḍāya maṅgalamiti /\nmaṅgalamiti samarpaṇākriyāviśeṣaṇam/ maṅgalaṃ yathā syāt tathā\ncandracūḍāya samārpayadityarthaḥ/ yathā īśvarārpaṇabuddhyā kriyamāṇaṃ\nyāgadānādi maṅgakalaraṃ tathā tattvajñānadvārā sakalojjīvakasnapaya\ngranthasya īśvarāya samarpaṇamapi svasya pareṣāṃ ca maṅgalakaramiti\nbhāvaḥ//</p>\n\n<p>nirañjanāñjanādrīśarīnivāsakṛpābalāt</p>\n\n<p>sadācāryakaṭākṣācca\nvyākhyeyaṃ samapūryata//</p>\n\n<p>prauḍhavidvanmanastuṣṭiṃ\nvyākhyaiṣā janayenna vā/</p>\n\n<p>bālānāṃ tu manaḥ\nprītiṃ parāmāvakṣyati dhruvam//</p>\n\n<p><hi rend='bold'>iti\nśrīkṛṣṇatātācāryātmajasya śrīdevanāthatātācāryakaṭākṣalabdha-</hi></p>\n\n<p><hi rend='bold'>sāmānyaviśeṣaśāstravijñānasya catuśśāstraśiromaṇeḥ</hi></p>\n\n<p><hi rend='bold'>vidyāvāridheḥ\nnāvalpākam - śaṭhakoparāmānuja-</hi></p>\n\n<p><hi rend='bold'>tātācāryasya\nkṛtiṣu prakāśikāvyākhyā</hi></p>\n\n<p><hi rend='bold'>bālapriyā\nsamāptā</hi></p>\n\n<l rend='bold'>/ / /</l>\n\n<p><hi rend='bold'>//</hi></p>\n\n<p><hi>śrīgurucaraṇāravindābhyāṃ namaḥ//</hi></p>\n\n<p><hi rend='bold'>//</hi></p>\n\n<p><hi>prakāśikāvyākhyā prasāraṇā//</hi></p>\n\n<p><hi rend='bold'>maṅgalavādaḥ</hi></p>\n\n<p>[pṛ.1]\nnidhāyetyādiślokasyāyaṃ vākyārthaḥ/\ntathā hi - hṛdi ityatra saptamyāḥ nirūpitatvamarthaḥ/ tasya ca\nvṛttitvaprakārakāhāryajñānarūpanipūrvakadhādhātvarthaghaṭakavṛttitve 'nvayaḥ/\n[1] viśveśamityatra nirūpakatayā jñānānvayi āśrayatayā tadanvayi vā\nviśeṣyatvaṃ viśeṣyitvaṃ vār'thaḥ/ prakṛtyarthasya viśeṣyatve ādheyatayā\nviśeṣyitve vā nirūpitatvasambandhenānvayaḥ/ lyapaḥ\nsamānakartṛkatvasahitottarakālīnatvaparatvāt lyapapratyayasya\ndhvaṃsor'thaḥ/ tatra prakṛtyarthasya pratiyogitayānvayaḥ/ dhvaṃsasya ca\nsvapratiyogisamānakartṛkatvasvādhikaraṇakālavṛttitvobhayasambandhena\nkriyata ityatra kṛdhātvarthakṛtāvanvayaḥ/ [1] guruvandanamityatra</p>\n\n<p>svoccārayitṛtāvacchedakaikakālīnobhayāvṛttijātitvopalakṣitajātiyuktaśarīrāvacchinnacetananiṣṭhāpakarṣāvadhitvaprakāraka-</p>\n\n<p>bodhānukūlatādṛśacetanakartṛko vyāpāro vandanam/\ngurupadasya samāsāntargatatayā luptaṣaṣṭhīkasya\nviśeṣyatānirūpitor'thaḥ/ tasya cābhedasambandhena prakāratāyāmanvayaḥ/\nprakṛtyarthasyādheyatayā viśeṣyatve 'nvayaḥ/\nvipūrvakadhādhātvarthakṛtyanvitaṃ vidheyatvaṃ vidheyitvaṃ vā\ndvitīyārthaḥ/ atrāpi lyapaḥ pūrvavadevārthaḥ/ [1] bālānāmityatra ṣaṣṭhyāḥ bodhānvayi samavetatvam arthaḥ/ tatra\nnirūpitatvasambandhena prakṛtyarthasyānvayaḥ/ [1] sukhabodhāyetyatra sukhaṃ\nyathā syāttathā bodhaḥ/ sukhaścāsau bodhaśceti samānādhikaraṇasamāsaḥ/\ndīpikāyām [1] sūkhena bodha iti vyākhyānam\narthapradarśanamātraparam/ anyathā tṛtīyāsamāsānupapatteḥ/ sukhaśabdaśca\n'bhārāpagame sukhī saṃvṛtto 'ham' itivat duḥkhābhāve upacaryate/\nsa ceha dharmiparaḥ/ bodhāyetyatra 'edhānāhartuṃ vrajati' ityarthe\n'edhebhyo vrajati' itivat 'bodhaṃ janayituṃ kriyata' ityarthe\n'bodhāya kriyata' iti'kriyārthopapadasya ca karmaṇi sthānina'iti\nsūtreṇa prāptā caturthī utpattyanukūlavyāpāraviṣayakecchāṃ bodhayati/\ntasyāḥ svaviṣayasamānakartṛkatvasvaprayojyecchāviṣayatvobhayasambandhena\nkṛtāvanvayaḥ/ utpattau ca bodhānvayaḥ/ ākhyātasyādheyatayā\nprakṛtyarthānvito vartamānakṣaṇaḥ, āśrayatayā</p>\n\n<p>prathamāntārthānvayi,\nvidheyatvaṃ cārthaḥ/ viśiṣṭabodhaḥ spaṣaṭaḥ dīpikāyām [1] viśveśvaramiti/\nsvaniṣṭhakarmāsādhāraṇahetuprayatnavattavasambandhenāmbāsahitamūrtivi śiṣṭābhinnanikhilavidyopadeśakartrabhinnaviśveśvaraviśeṣyaka-</p>\n\n<p>svāpakarṣāvadhitvaprakārakajñānānukūlasvīyavyāpāradhvaṃsaviśeṣitatakarsaṅgrahapratipādyārthaviṣayakajñānajanakābhinnabālasama-</p>\n\n<p>vetānāyāsaviśiṣṭadravyādipadārthaviṣyakabodhanakābhinnavyākhyāna\n- vidheyakavartamānakālīnakṛtimānahaṃ iti bodhaḥ/\nvyāpāradhvaṃsavaiśiṣṭyaṃ ca\nsvapratiyogisamānakartṛkatvasvādhikaraṇakālavṛttitvobhayasambandhena/</p>\n\n<p>prakāśikāyām [2] vande\nśivamityādi/ pūrvārdhasya\nupadeṣṭrabhinnāmbāviśiṣṭābhinnadakṣiṇāmūrtiśivaviśeṣyaka-\nsvāpakarṣāvadhitvaprakārakabodhānukūlavyāpārānukūlakṛtimānahamiti\nbodhaḥ/ [2] yadvandanenetyādyuttarārthasya\nyannamaskāraprayojyagurunirūpitasādṛśyapratiyogikasambandhāśrayo\nmando 'pīti bodhaḥ/ apiśabdārthaḥ\nsvasamabhivyāhṛtapadārthatāvacchedakamandatvādivirodhaḥ, sa\ncaikakṣaṇāvacchedena ekādhikaraṇāvṛttitvaṃ sādṛśyānvayi/\nupadeśaścājñātajñāpanaṃe viṣayatāviśiṣṭaśabdarūpam/ vaiśiṣṭyaṃ\nsnirūpakajñānajanakatvasvasāmānādhikaraṇyobhayasambandhena/\nsāmānādhikaraṇyaghaṭakacaramavṛttitvaṃ\nsvaprākkālāvacchinnajñānaviṣayatvābhāvasambandhena/ 'asyārthasyopadeśa'\nityādau ṣaṣṭhyartha ādheyatvam/ tasya\ncopadadeśapadārthaghaṭakaviṣayatāyāmanvaya iti bodhyam/</p>\n\n<p>dīpikāyām [1] cikīrṣitasyetyādi/ kṛñdhātoḥ kṛtirarthaḥ sanaḥ icchā/\nniṣṭhāyāśca\nkṛtiniṣṭhaviśeṣyatānirūpitaviṣayatāsambandhāvacchinnaprakāratāśrayor'thaḥ/\nkṛteḥ viśeṣyatāsambandhenecchāyāmanvayaḥ/ tasyāśca\nnirūpitatvasambandhena prakāratāyāmanvayaḥ/ sā ca icchā\n'granthaviṣayakakṛtirbhavatu' ityākārikā/ [1] nirvighnaparisamāptyarthamityatra nirvighnaṃ yathā yathā\nsamāptiriti vigrahaḥ/ [2] nirvighnaparisamāptaya ityatra tu\npūrvavadutpādakavyāpārecchaiva caturthyarthaḥ/ vyāpāraśca\npratibhādirūpaḥ/ samāptiśca caramavarṇaghvaṃsaḥ tadanvitaṣaṣṭyarthaḥ\ngranthasyetyatra sambandhaḥ svaghaṭakacaramavarṇapratiyogitvarūpaḥ/\netattattvamasmadviracitasamāpti [vicāre] draṣṭavyam/</p>\n\n<p>[1] śiṣyaśikṣāyai -- śiṣyān\nśikṣayitumityarthaḥ/ 'tumarthācca bhāvavacanāt' iti sutraṇa caturthī/\n'paktuṃ vrajati' ityarthe 'pākāya vrajati' ityādivat/ tatrecchaiva\ncaturthyarthaḥ/ tasyāśca\nsvaviṣayasamānakartṛkatvasvaprayojyecchajñaviṣayatvobhayasambandhena\nnibandhapadārthajñānajanakaśabdarūpabindhane 'nvayaḥ/ 'śiṣyā apyevaṃ\nkuryuḥ' ityākārakānugraharūpecchaiva śikṣāpadārthaḥ/ tatra śiṣyāṇāṃ\nviśeṣyatāsambandhenānvayaḥ/ 'avaśyakartavyatvaprakārakajñānaṃ śikṣā'\niti tu asmaddinakaraṭiṣpaṇyāmativistareṇa nirastam/ ktapratyayasya\nviśeṣyatānirūpitaviṣayatāsambandhāvacchinnaprakāratāśrayor'thaḥ/\ndhātvarthaḥ ādyakṛtiḥ/ kṛtāvadyatvaṃ ca dhvaṃsaviśiṣṭānyatvaparyavasitam/\nvaiśiṣṭyaṃ svottaratvasvapratiyogikṛtiviśiṣṭatvobhayasambandhena/\nkṛtivaiśiṣṭyaṃ\nsvasāmānādhikaraṇyasvaviṣayagranthaviṣayakatvobhayasambandhena/ atra\nmaṅgalatadupanibandhanayoḥ phaladarśanāt 'tayorācaraṇe\ntattaddharmikeṣṭaviśeṣasādhanatābhramaprayukte maṅgalācaraṇarūpatvāt,\nbhrāntapuruṣīyajalatāḍanādyācaraṇavat' ityanumānaṃ nirastam/</p>\n\n<p>yattu --\n'maṅgalādikamanuṣṭheyam niṣphalatvāt' ityanumānapradarśanam --\ntattuccham/ bhrāntapuruṣīyānuṣṭhānaviṣayatayā bādhāpatteḥ/\niṣṭasādhanatvapramādhīna1 kṛtiviśiṣṭatvābhāvasādhane 'pi kṛtau</p>\n\n</div>\n<div>\n\n<p>1.\nkṛtiviśiṣṭatvābhāveti/ kṛtiviśiṣṭatvaṃ ca viṣayatāsambandhena/</p>\n\n</div>\n<div>\n\n<p>pramādhīnatvābhāva eva\nparyavasānena tadapekṣayā asmaduktasyaiva yuktatvāt/ yadapi\n'maṅgalādyācaraṇaṃ pāpajanakam' ityunamānam tadapi heyam/\nvyāpārasya niṣphalatve tadācaraṇaphalāsidśyā abhrāntānāṃ\nphalaviśeṣasādhanatājñānādeva pravṛttyupapattau tadācaraṇena\npāpotpattikalpane pramāṇābhāvāt/ yadyapi pratijñāyāṃ na\nkuryādityasyāpi\niṣṭasādhanatājñānābhāvādhīnābhrāntapuruṣīyapravṛttyabhāvānuvāditvāt,\nprāptārthe 'pi 'bhuñjate' ityādau vidhiprayayadarśanāt, kṛteḥ\n'karomi', 'kriyate', 'kurva' ityādirūpāyā niṣphalatvāt\ntadācaraṇamayuktamiti śaṅkā sambhavati, tathāpi tasyāḥ\nśiṣyāvadhānaphalakatvāt na doṣaḥ/ ata eva 'śiṣyāvadhānāya\npratijānīta' ityādilekhanaṃ granthakṛtāṃ tatra tatra</p>\n\n<p>saṅgacchate/ avadhānaṃ\nca manaso vikṣeparāhityaṃ vijātīyamanoyoga iti yāvat/\ncaturthyarthaḥ utpattyanukūlavyāpārecchā/ anyat pūrvavat/ sa ca\nvyāpāraḥ 'mayā pratijñā kṛtā, bhavadbhissāvadhānena bhavitavyam'\niti śiṣyān prati guroḥ śabdaprayogaḥ/ [2] svagranthasya itaragranthanetyādi/\nsvagranthaviśeṣyaketaragranthajanyaprayojanajanakatvābhāvaprakārakajñānajanakaśabdānukalūkṛtimānityanvayabodhaḥ/</p>\n\n<p>dīpikāyām [1] maṅgalasya samāptisādhanatvaṃ nāstīti/ maṅgalaṃ\nsamāptisādhanatvābhāvavadityarthaḥ/ tādṛśasādhanatvābhāvo\nmaṅgalavṛttiriti vā/</p>\n\n<p>[1] anvayavyatirekābhyāṃ vyabhicārāditi/\nanvayavyabhicāraśca kāraṇasattve 'pi kāryānutpattirūpaḥ, tanniṣṭakarṣaśca\n1svāvacchinnavyāpyatānavacchedakakāraṇatāvacchedakāvacchinnakāraṇakūṭavanniṣṭhābhāvīyakāryatāva\n- cchedakasambandhāvacchinnapratiyogitāvacchedakakāryatāvacchedakakatvam,</p>\n\n</div>\n<div>\n\n<p>1. svāvacchinnetyādi/\nsvapadena yaddharmāvacchinnasattve 'pi kāryaṃ na jāyate tadgrāhyam/ tacca\nkapālākāśasaṃyogatvaṃ tadavacchinnavyāpyatāvacchedakaṃ\nkapāladvayasaṃyogatvaṃ vyāpyatānavacchedakaṃ yat kāraṇatāvacchedakaṃ\ndaṇḍatvādi tadavacchinnakāraṇakūṭavati kapāladvayasaṃyogaśūnye pradeśe\nvartate yaḥ ghaṭābhāvaḥ tatpratiyogitāvacchedakaghaṭatvakatvasya\nkalālakāśasaṃyogatve sattvāt tadvataḥ kapālakāśasaṃyogasya\nanvayavyabhicāritvam atra kāraṇatāvacchedake\nvyāpyatānavacchedakāntānupādāne\nkapālākāśasaṃyogasyānvayavyabhicāritvaṃ na nirvahati/\natastudapādānam/</p>\n\n</div>\n<div>\n\n<p>kāryatāvacchedakanirūpitatādṛśāvacchedakasambandhāvacchedakatvābhimatadharmavattvam/\nvyatirekavyabhicāraśca kāraṇābhāve 'pi kāryotpattirūpaḥ/\nkāryatāvacchedakasambandhena\nkāryatāvacchedakāvacchinnādhikaraṇaviśiṣṭakāraṇatāvacchedakavattvam/\nvaiśiṣṭyaṃ1svaniṣṭhābhāvīyakāraṇatāvacchedakasambandhāvacchinnapratiyogitāvacchedakatvasvāvacchinnavyāpyatānavacchedaka\n</p>\n</div>\n<div>\n\n<p>yāvadavacchinnādhikaraṇakūṭavattvasambandhāvacchinnādheyatvobhāyasambandhena/\ntādṛśakūṭavattvaṃ ca\nsvasamānādhikaraṇabhedapratiyogitāvacchedakatvasambandhāvacchinnasvani ṣṭhāvacchedakatāka\npratiyogitākabhedavattvasambandhena svaviśiṣṭatvaparyavasitam/\nsvādhikaraṇatā\nsvaviśiṣṭakaraṇatāvacchedakadharmāvacchinnanirūpitādhikaraṇatātvasambandhena/\nsvavaiśiṣṭyaṃ\nsvāvacchinnavyāpyatāvacchedakatvasambandhāvacchinnatvasvaniṣṭhāvacchedakatākapratiyogitākabhedavattvasambandhena/</p>\n\n<p>pratiyogitāvacchedakatā cādheyatāsambandhena/\ntādṛśādheyatāśūnyakāraṇatāvacchedakadharmavattvam anvayasahacāraḥ/\nniruktobhayasambandhena kāryādhikaraṇaviśiṣṭānyakāraṇatāvacchedakavattvaṃ\nvyatirekasahacāraḥ/\nanvayavyabhicāragrastakapālākāśasaṃyogavāraṇāyānvayasahacāragrahaḥ\nkāraṇatāgrahahetuḥ/ vyatirekavyabhicāragrastarāsabhādivāraṇāya\nvyatirekasahacāragrahaḥ tathā/ 2vyabhicāra grahau ca krameṇa\nsahacāragrahapratibandhakau/</p>\n\n<p>prakāśikāyām [3] ato\nna vyabhicāra ityanenānvaya iti/ ato na vyabhicāra\nityuttaravākyenānvaya ityarthaḥ/ vighnānyūnasaṃkhyākatvasya\nkāraṇatāvacchedakatve gauravamabhisandhāna kalpāntaramāha -\nbalavattarasyeti/</p>\n\n</div>\n<div>\n\n<p>1.svaniṣṭhābhāvīyetyādi/ prathamasvapadaṃ\nkāryatāvacchedakāvacchinnādhikaraṇaparam/ dvitīyasvapadaṃ\nkāraṇatāvacchedakaparam/ evamuparitanasvapadāni\nkāraṇatāvacchedakadharmaparāṇi/</p>\n\n<p>2.\nvyabhicāragrahauceti/ anvayavyabhicāragrahaḥ\nanvayasahacāragrahapratibandhakaḥ, vyatirekavyabhicāragrahaḥ\nvyatirekasahacāragrahapratibandhaka ityarthaḥ/</p>\n\n</div>\n<div>\n\n<p>vighnadhvaṃsadvāreti/\nsvajanyavighnadhvaṃsasambandhenetyarthaḥ/ evamagre 'pi/ ata eva\nvighnabahutve 'pi yatra balavattaramekaṃ maṅgalaṃ vartante tatrāpi\nsamāptirbhavati/ balavattaratvaṃ ca vaijātyaviśeṣaḥ/</p>\n\n<p>[3] āhuḥ ityasvarassūcitaḥ/ tadbījantu\n'sakṛduccaritaḥ śabdaḥ sakṛdevārthaṃ gamayati' iti nyāyāt ata\nityādipadānāmāvṛttānāmarthadvayabodhakatvānupapattireva/ nanu\nśiṣṭācārānumitaśrutibodhikartavyatākamityanena</p>\n\n<p>śiṣṭācārasya\nmaṅgalakartavyatābodhakaśrutyanumāpakatvaṃ labhyate/ tacca noṃpapadyate/\nśiṣṭācāramātrasya\nśrutibodhitāpravṛttapravṛttiviṣayatvalakṣaṇakartavyatārahitabhojanasādhāraṇatvāt/\n'snātvā bhuñjīta' ityādiḥ tatkartavyatābodhiketi vācyam/ tasyāḥ\nbhojane snānottarakālīnatāmātravidhānaparatvāt/ bhojanasya\nrāgaprāptatayā tadvidhiparatvāsambhavāt/ 'aprāpte hi śāstramathavat'\niti nyāyenetyāśayena śaṅkate - [1] nanu maṅgalasya kartavyatva\niti/ kartavayatve kṛtividheyatve/ kiṃ śabdaḥ kṣepe/ tathā ca\nmaṅgalakartavyatāpramitikaraṇaṃ na kimapītyarthaḥ/\nśiṣṭācārasyoktayuktyā śrutyanumāpakatvāsambhavāt iti bhāvaḥ/\nyattu kartavyatvaṃ kṛtividheyatāprayojakatvamityarthaḥ iti,\ntadapahāsyam/ viṣayatātmakagauṇakarmārthakasya tavyādipratyayasya\nviṣayatāprayojakadharmavadarthakatāyāṃ pramāṇābhāvāt/ anyathā\nboddhavyaśabdādāvapi tathā prasaṅgāt/ ata eva [3] maṅgalasya śrutibodhitakartavyatākatvaṃ vyavasthāpayituṃ\nśaṅkata ityavataraṇikādānamapi saṅgacchate/\naprāmāṇyajñānānāskanditaniścayānukūlasamīcīnayuktikathanaṃ\nvyavasthāpanam/ tumunaḥ icchaivārthaḥ/ tasya\n1svaviṣayasamānakartṛkatvasvaprayojyecchāviṣayatvobhayasambandhena\nśaṅkāyāmanvayaḥ/</p>\n\n</div>\n<div>\n\n<p>1. svaviṣayetyādi/\nsvaṃ vvavasthāpanecchā tadviṣayaḥ vyavasthāpanaṃ tatsamānakartṛkatvaṃ\nśaṅkāyām, tathā svaṃ vyavasthāpanecchā tatprayojyā\nśaṅgāviṣayakecchā tadviṣayatvaṃ ca śaṅkāyām/ maṅgalasya\nśrutibodhitakartavyatākatvaṃ vyavasthāpayeyamitīcchayā pūrvapakṣaṃ\nkuryāmiti pūrvapakṣecchā jāyata iti bhāvaḥ/</p>\n\n</div>\n<div>\n\n<p>dīpikāyāṃ samādhatte-\n[1] śiṣṭetyādi/ hetusādhyādipradarśanapūrvakamanumānasvarūpaṃ\nvivṛṇoti - [1] tathāhītyalaukikāvigītaśiṣṭācāraviṣayatvāditi/\natrālaukikatvasamānādhikaraṇāvigītatvasamānādhikaraṇaśiṣṭācāraviṣayatvādityāśayaḥ/\nkarmadhārayopari śrūyamāṇabhāvapratyayasya\npūrvapadārthatāvacchedakasamānādhikaraṇottarapadārthatāvacchedakabodhakatvavyutpatteḥ/\nnanu śiṣṭācārānumitaśruterityatra\nśiṣṭasamavetakṛtiviṣayakaparāmarśajanyānumitividheyatvaṃ śrutau\nbodhitaṃ na saṃghaṭate/ 'maṅgalaṃ śrutibodhitakartavyatākam'\nityanumitividheyatvasya śrutibodhitakartavyatākatva eva sattvāt/\nśruteśca 1tadavacchedakakoṭipraviṣṭatvāt/ vidheyakoṭipraviṣṭatve 'pi\nvidheyatvaṃ na svīkartuṃ śakyam/ tathā sati vahnitvamanumitamiti\nvyavahāraprasaṅgāt ityāśaṅkāyāṃ śrutervidheyatvamupapādayati -\n[3] atrāyamāśaya ityādinā/ anumiteḥ pūrvamasiddhatvāditi/\nanumitiprākkālīnajñānaviṣayatānavacchedakatvādityarthaḥ/ tena\nparāmarśaviṣayatve 'pi mahānasīyavahnyādeḥ na vidheyatānupapattiḥ/ atra\nca maṅgalakartavyatābondhakaśrutirūpaviśeṣastu pakṣe\nsādhyasambandhasiddhimātreṇaiva sambhavati/ parvato vahnimānityādau\nparvatīyavahnyādivadityavadheyam/</p>\n\n<p>nanu [1] śiṣṭācāranumitarutereveti dīpikāvākyasthenaivakāreṇa\ntādṛśaśrutyatiriktasya maṅgalakartavyatāyāṃ pramāṇatvaṃ vyavacchidyate/\ntacca na yujyate/ 'maṅgalaṃ kartavyaṃ samāptiphalakatvāt'\nityanumānasya tatra pramāṇatvaṃ sambhavatītyata āha - [3] evakāro 'pyarthaka iti/ āhurityasvarasaḥ/ tadbījantu\nvṛttyaniyāmakasambandhasya\nvyāpakatāghaṭakatvasāmānādhikaraṇyaghaṭakatvayorasambhavaḥ/\nyathāśrutadīpikāvākyārthāsvārasyaṃ ceti/ vidhimantarā rāgādīti/\natra cāntarāśabdasyābhāvor'thaṃḥ/ tasya sāmānādhikaraṇyasambandhena rāge\nanvayaḥ/ atra ca vidheḥ</p>\n\n<p>svabodhitakartavyatākatvasambandhāvacchinnapratiyogitākatvasambandhenānvayaḥ/\nsāmānādhikaraṇyaghaṭakadvitīyavṛttirviṃṣayatayā/</p>\n\n</div>\n<div>\n\n<p>1. tadavacchedaketi/\nvidheyatāvacchedaketyarthaḥ/</p>\n\n</div>\n<div>\n\n<p>tasilaḥ\nprayojyatvamarthaḥ/ prāptiḥ pravṛttiḥ/ ktapratyayārthaḥ vidheyaḥ/ tathā ca\nviddhyabhāvasamānādhikaraṇarāgādhīnapravṛttividheyabhinnatvamiti\nphalitam/ yadyapi maṅgale rutibodhatakartavyatākatvasandehena\ntādṛśarāgādhīnapravṛttiviṣayatvasya sandigdhatayā viśiṣṭahetoḥ\nsādhyāviśeṣo durvāraḥ,</p>\n\n<p>niścitahetoreva\nniścāyakatvāt, tathāpi pravṛttiviṣayatvena ubhayavādimatasiddhaṃ\nyadyadbhojanādikaṃ tattadbhinnatvaniveśe</p>\n\n<p>tātparyam/ ata eva\nrātriśrāddhādivāraṇāyāvigītatvaviśeṣaṇamapi saphalam/ anyathā tatra\nśrutibodhitakartavyatvavirahe vidhimantarā rāgataḥ prāptatvena\ntadvaiyarthyāt/ avigītatvaṃ dharmaśāstrādyadhīnanivṛttiviṣayabhinnatvam/\nādipadena niṣphalatvapramāsaṅgrahaḥ/ tena 'nu kuryāt niṣphalam'\nityādeḥ anuvādarūpatve vyutkramakṛtadarśādau na vyabhicāraḥ/\netatsarvamabhipretyāgre [4] saṅkṣepa ityuktam/</p>\n\n<p>[3] vedoktatvajñāneneti/\nvedoktatvajñānajanyavedavihitakarmānukūlakṛtimattvaṃ\nśiṣṭatvamityarthaḥ/ vedāvihitahiṃsādikarmāṇi vedoktatvabhrameṇa yaḥ\nkaroti tadvāraṇāya vedoktatvajñānaṃ pramārūpamiti bhāvaḥ/ [3] ahiṃsādikartarīti/ 1atrāhiṃsāśabdena hiṃsāvirodhivyāpāro\nvivakṣitaḥ/ dīpikāyām [1] niṣiddhatvāditi/ idaṃ cāpātataḥ/ na\nkuryādityāderanuvādarūpatāyāḥ prāgevoktatvāt/ [4] tarkapadasyetyādiṣaṣṭhyāḥ viśeṣyatvamarthaḥ/ tasya bhrame 'nvayaḥ/\nbhramamityatra nivṛttyanvayi pratiyogitvaṃ dvitīyārthaḥ/\nnivṛttyanukūlavyāpāro vāraṇaṃ, tumartha icchā, tasyāśca\nsvaviṣayasamānakartṛkatvasvaprayojyecchāviṣayatvobhayasaṃbandhena\nnirvacane 'nvayaḥ/ dīpikāyām saṅkṣepeṇeti/ svalpatvenetyarthaḥ/\nvaiśiṣṭye tṛtīyā, tacca kathanānvitam/</p>\n\n</div>\n<div>\n\n<p>1. atrāhiṃsāśabdeneti/\nahiṃsāśabdasya hiṃsābhāvārthakatve abhāvasya kṛtyaviṣayatvāt\nahiṃsākartarītyanupapannaṃ syāt/</p>\n\n<p>ataḥ\nhiṃsāvirodhivyāpāro 'hiṃsetyarthaḥ/ naño 'tra virodhyarthakatvaṃ\n'tadanyatadviruddhatadabhāveṣu nañ' iti śāstrakṛdvacanam/</p>\n\n</div>\n<div>\n\n<p><hi rend='bold'>padārthavibhāgaḥ</hi></p>\n\n<p>[15] padasambandhitvāṃśasyeti/ na ca\nviṣayatve 'bhidhārūpitatvasya vyarthatvāt kiṃ tadabhidhāneneti vācyam/\n1abhidhānirūpitaviṣayatvasyāpi viṣayasya sattvāt abhidhīyaviṣayatvasya\npadārthasāmānyalakṣaṇatā na saṃbhavatīti bhramavāraṇāya\nviṣayatāyāmabhidhānirūpitatvasya niveśenādoṣāt/\npadasambandhinyāścābhidhāyāḥ viṣayatāsaṃbandhenaiva viṣayasaṃbaddhatvāt\nyadyapi viṣayatāsambandhena abhidhāvattvasyaiva lakṣaṇatvaṃ vaktumucitamiti\ntasyāḥ prakāravidhayā niveśo viphalaḥ, tathāpi'vyāvṛttirvyavahāro vā lakṣaṇasya prayojanam'ityuktarītyā vyavahārasādhane viṣayatāyāḥ\nvṛttyaniyāmakatayā hetutāvacchedakasambandhatvaṃ savivādamityabhiprāyaḥ/\nna caivaṃ\nsvasamānādhikaraṇavyāpyatāvacchedakaviṣayatārūpadharmāntaraghaṭitatvāt\nabhidheyatvatvasya vyāpyatānavacchedakatayā vyāpyatvāsiddhiriti\nvācyam/ abhidhāviṣayatvasya nirūpitatvasambandhenābhidhāviśiṣṭatvena\nlakṣaṇatvādityāśayāditi/</p>\n\n<p>dīpikāyām [15] padārthān vibhajate iti/ vipūrvakabhajadhātoḥ\nsvasamabhivyāhṛtadvitīyāntapadopasthāpyatāvacchedakavyāpyadharmaprakārakajñānajanakaśabdor'thaḥ/\ndvitīyāntapadaupasthāpyatāvacchedakatvamupalakṣaṇam/ evamuttaratrāpi\nbodhyam/ nanu pṛthivyādipadārthānāmanantatvāt kathaṃ padārthānāṃ\nsaptatvakathanaṃ saṃgrahe saṅgacchata ityāśaṅkya saptapadasya\ndravyatvādirūpasaptopādhyanyatamatatparatayā samādhatte prakāśikāyām\n[15] dravyatvādirūpā iti/ saptopādhaya iti/ nanvatropādhiṣu\nkiṃ nāma saptatvam? na tāvat saṅkhyārūpaṃ sambhavati uktayukteḥ/\nekatvasya saṅkhyārūpatve 'pi dravyatvādiviśeṣaṇasaptatvasya\nsaṅkhyārūpatvāyogāt/ na ca bhramamādāya tadapapattiriti vācyam/\nabhrāntānāṃ tādṛśabhramāsambhavena teṣāmupādhiṣu\nsaptavyavahārānupapattiprasaṅgāt/ tathāpi ekamātravṛttidharma ekatvam/\nekamātravṛttitvaṃ ca</p>\n\n</div>\n<div>\n\n<p>1. abhidhānirūpiteti/\nabhidhayā anirūpitaṃ viṣayatvaṃ yasyetyarthaḥ/</p>\n\n<p>abhidhīyaviṣayatvasyeti/ abhidhayā nirūpitaṃ yat viṣayatvaṃ\ntasyetyarthaḥ/</p>\n\n</div>\n<div>\n\n<p>svavṛttitvasvabhinnavṛttitvobhayasambandhena\nkiñcidviśiṣṭānyatvam/\nsvapratiyogivṛttitvasvānuyogivṛttitvobhayasambandhena\nbhedavadanyatvaṃ vā/ tathā cāyamanugamaḥ\n-svīyaikatvaprakāratānirūpitadravyatvaniṣṭhaviśeṣyatvasvīyaikatvaprakāratānirū\n</p>\n</div>\n<div>\n\n<p>pitaguṇaniṣṭhaviśeṣyatvādyanyatamavaddharmaviśiṣṭatvaṃ saptatvam/\nathātra</p>\n\n<p>svīyaikatvaprakāratānirūpitadravyatvādiniṣṭhaviśeṣyatvādisambandhāvacchinna</p>\n</div>\n<div>\n  \n<p>svaniṣṭhāvacchedakatākapratiyogitākabhedasaptakavattvasambandhāvacchinnasvaniṣṭhāvacchedakatākapratiyogitākabhedavattvasambandhena\nviśiṣṭatvaṃ vācyam/ evaṃ ca tatrāpi bhedeṣu saptatvasyoktarityā\napekṣābuddhiviśeṣasyaiva vaktavyatayā anavasthāprasaṅgāditi cet - na/\natrāpekṣābuddhiviśeṣaviṣayatvaṃ ca\ndravyatvaniṣṭhaviśeṣyatānirūpita ekatvaniṣṭhaprakāratvaviśiṣṭaṃ\nyadguṇatvaniṣṭhaviśeṣyatānirūpita ekatvaniṣṭhaprakāratvaviśiṣṭaṃ\ntadādiviśiṣṭā ya buddhiḥ viśeṣyatāsambandhenatadvattvaṃ,\nviśiṣṭāyāstasyāḥ viśeṣyatāsambandhena dravyatvādāveva\nsattvopagamāt na samūhālambanajñānamādāyātiprasaṅgaḥ/ vaiśiṣṭyaṃ\nsāmānādhikaraṇyasambandheneti/ [15]\nevamagrimagranthasyāpīti/ navaiva\ndravyāṇītyādiretyarthaḥ/ dīpikāyām\nadhikasaṃkhyāvyavacchedārthakatvāditi/ atrādhikasaṃkhyāśabdaḥ\naṣṭamapadārthaparaḥ/ vyavacchedo nāma niṣedhasiddhiḥ/ tathā ca 'trīn\nbrāhmaṇān ānaya' ityādau caturthādibrāhmaṇaniṣedhavat\naṣṭamapadārthaniṣedhasiddhiriti bhāvaḥ/\n1svāśrayavṛttitvasvānāśrayavṛttitvobhayasambandhena\nprakṛtasaptatvaviśiṣṭasaṃkhyā adhikasakhyāpadārthaḥ/ [15] nanvatiriktaḥ padārtha iti/ yadyapi\natiriktapadārtharūpadharmyaprasiddhiḥ pramitatvābhāvakoṇṭyaprasiddhiśceti\nvikalpo 'yaṃ nopapadyate, tathāpi pramitaḥ padārthaḥ\npadārthavibhājakadharmaḥ atirikto vā na vetyarthaḥ/</p>\n\n</div>\n<div>\n\n<p>1. svāśrayavṛttitveti/\nsvaṃ saptatvasaṃkhyā svāśrayāḥ saptapadārthāḥ tadvṛttitvaṃ\naṣṭatvasaṃkhyāyām, evaṃ svaṃ saptatvaṃ tadanāśrayaḥ aṣṭamapadārthaḥ\ntadvṛttitvaṃ aṣṭatvasaṃkhyāyām/</p>\n\n</div>\n<div>\n\n<p>atiriktatvaṃ ca\ndravyatvādyabhāvatvāntānyatamādhikaraṇavṛttitvam/ tathā ca\npadārthavibhājakadharmaḥ tādṛśādhikaraṇavṛttirnavetyartho labhyata iti\ndharmiprasiddhyā koṭiprasiddhyā ca vikalpasiddhiḥ/</p>\n\n<p>yattu\n'dravyādibhedakūṭavattvasya tādṛśabhedakṭātmakasya\nkūṭaghaṭakapratyekānatiriktatayā pramitapadārthavṛttitvābhāvasya\ndurghaṭatvāt/ vikalpe 'nyatarakoṭerabādhitatvaniyamāt\nvyāsajyavṛttidharmavacchinnānuyogitākaikadeśavṛttipratiyogitākābhāvasyāprāmāṇikatvāt\ntādṛśakūṭādhikaraṇatvasya cāprasiddhatvāt kūṭatvasya durvacatvācca/\npramitaḥ padārthaḥ dravyādibhedakūṭavān na veti vikalpārthaḥ ityapi\nna/ bhedānāmekaviśiṣṭāparatvena niveśe 'prasiddhiprasaṅgena\ntāvadviviṣayakadhīviṣayatvasya pratyekameva bhedeṣu sattvāt/ [16] iti vyavacchedārthakatvāditi/\nityākārakaniścayaphalakatvādityarthaḥ/ na ca tādṛśaniścaya eva māstu\niti śaṅkanīyam/ ṣoḍaśapadārthānāṃ kḷptapadārthāntarbhāvasādhane\ntādṛśavyāptiniścayasyāvaśyāpekṣitatvāt/ [15] saṃgrahe dravyaguṇetyādi/ atra ca dravyādyanyatamatvasambandhena 'ekatra\ndvayam' iti rītyā padārthatvāvacchinne dravyādyanvayo\nvyutpattivaicitryāt/ 'padārthatvaṃ dravyādisaptānyatamatvavyāpyam'\niti bodhastu auttarakāliko mānasa eva/ prapañcitaṃ\ncedadasmābhiranyatra/</p>\n\n<p>dīpikāyām [15] dravyādisaptānyatamatvaṃ nāmetyādi/ atrāyamāśayaḥ---\nsāmānādhikaraṇyasaṃbandhena dravyabhedaviśiṣṭo yo guṇabhedaḥ\ntadviśiṣṭo yaḥ karmabhedaḥ tadviśiṣṭo yo 'yaṃ sāmānyabhedaḥ\ntadviśiṣṭo yo 'yaṃ viśeṣabhedaḥ tadviśiṣṭo yo 'yaṃ samavāyabhedaḥ\ntadviśiṣṭo yo 'yamabhāvabhedaḥ\ntasyābhāvatvāvacchinnānuyogitākasvarūpasaṃbandhāvacchinnapratiyogitākābhāva\neva dravyādyanyatamatvaṃ, evaṃ vaiparītyamapyevamūhyam/ anyathā\ndravyādibhedasaptatvāvacchinnapratiyogitākābhāvarūpatve saptatvasya\ndurvacatayā tādṛśābhāvasyāpi aprasiddhyāpatteḥ/ yadyapi saptatvasya\ntadviṣayakadhīviśeṣaviṣayatvarūpatvaṃ suvacam/ tathāpi viṣayatvasya\nvyāsajyavṛttitve mānābhāvaḥ tadavacchinnātyantābhāvaḥ dravyādiṣu\npratyekaṃ vartate/ asmatpakṣe tu tādṛśabhedaṃ prati</p>\n\n<p>tādṛśasaṃbandhasya\nvyadhikaraṇatayā\nvyadhikaraṇasambandhāvacchinnapratiyogitākābhāvaprasiddhisaulabhyamiti\nsudhībhiḥ vibhāvanīyam/ [16] vastutastvityādi/ idamatra\ncintyam-padārthatvaṃ dravyādyanyatamatvavyāpyam, saptatvaṃ ca\ntadviṣayakadhīviṣayakatvarūpamityuktayaiva sāmāñjasye dravyapadasya\ndravyatvaparatvaṃ anyatamapadasyānyatamavatparatvaṃ ca vinā lakṣaṇāṃ na\nnirvahatīti lakṣaṇāśrayaṇamayuktam/ kiñcillakṣaṇā hi śakyasambandharūpā\ndravyādyanyatamasya</p>\n\n<p>śakyārthatvābhāvāt\ntādṛśānyatamavati lakṣaṇā na śakyate/ tathā śaktyaprasiddhiḥ\nupapādanāyaiva/</p>\n\n<p><hi rend='bold'>dravyavibhāgaḥ</hi></p>\n\n<p>[22] dravyamiti jātyekavacanamiti/ nanvatra kiṃ\nnāma jātigatamekatvam? na tāvat guṇaḥ/ tatra tadanaṅgīkārāt/\nnāpi sajātīyadvitīyaṃrāhityam, siddhyasiddhibhyāṃ vyāghātām\niti cet, ucyate-ekamātravṛttidharmāvacchinne ekavacanasya śaktiḥ/\nvyaktyekatvaparavākyasthale 'paśunā yajeta' ityādau\n1svāśrayatvasvavṛttipratiyogitāvacchedakatvobhayasambandhena\nprakṛtyarthe 'nvayaḥ/ avacchedakatvaṃ ca\nsvakaraṇakayāgakaraṇībhūtapaśvādivṛttibhedapratiyogitāvacchedakatvasambandhena\navacchedakatā cāśrayatāsambandhena/ jātyekatvaparavākyasthale\ndravyamityādau tu\n2svāśrayāśrayatvasvakarmakavibhāgakarmībhūtadravyavṛttibhedapratiyog itāvacchedaka-</p>\n\n<p>tvasambandhāvacchinnasvaniṣṭhapratiyogitāvacchedakatākatvobhayasambandhena\nprakṛtyarthe 'nvayaḥ/ sā ca svāśrayāśrayatvasambandhena/ ekatvamanyatrāpi\nbodhyam/</p>\n\n</div>\n<div>\n\n<p>1. svāśrayatveti/ svaṃ\nekatvam, tadāśrayatvaṃ prakṛtyarthe paśau, evaṃ svaṃ ekatvaṃ tadvṛttiḥ\npaśumadbhedaḥ tatpratiyogitāvacchedakatvaṃ ca paśau/ svakaraṇaketyatra\nsvaśabdaḥ prakṛtyarthapaśuparaḥ/</p>\n\n<p>2.\nsvāśrayāśrayatvetyādi/ prathavasvaśabdaḥ ekatvaparaḥ/ dvitīyasvaśabdaḥ\ntṛtīyasvaśabdaśca prakṛtyarthadravyaparaḥ/\nsvaniṣṭhapratiyogitāvacchedakatākatvamityasya svaniṣṭhā yā\nbhedapratiyogitāvacchedakatā tatkatvamityarthaḥ/\nsvaniṣṭhāvacchedakatākapratiyogitākabhedavattvamiti yāvat/</p>\n\n</div>\n<div>\n\n<p>[24] mīmāṃsakamatamityādi/ dūṣaṇaṃ\nanupapannatvaprakārakajñānānukūlayuktikathanam/ tumuna icchaivārthaḥ,\ntasyāḥ upanyāse 1pūrvavadevānvayaḥ/ [24] atiriktatvaṃ\nvyasthāpayitum ityatrāpi uktarītireva/ nirākaraṇaṃ tu\nabhāvaprakārakajñānānukūlaśabdaḥ/ [24] antarbhāvamityatra\ndvitīyāyāḥ pratiyogitvamarthaḥ/ tasya nirākaraṇaikadeśe 'bhāve 'nvayaḥ/\ndīpikāyāñ [24] pratītibalādityatra balaśabdena\nviṣayasādhakatvaṃ dyotyate/ ataḥ tasyā bhramatve na viṣayasādhakatvamiti\nśaṅkānirāsāyābādhitetyuktam/ nīletyādi/ atra ca\ndravyasādhakahetudvayakathanaṃ 2nyūnādhikadṛṣṭāntamabhisandhāya/ [24] kālikādisambandheneti/ atrādipadena viṣayatāsambandhasya\nparigrahaḥ/ na tu daiśikaviśeṣaṇatāyāḥ, tathā sati mūrteṣu\nsādhyasattvena vyabhicārānavakāśāt/ [24] atiprasaktatve 'pīti/\njanyaguṇadāvityādiḥ/ dravyatve siddhe satīti/ atra dravyatva iti\nsaptamyāḥ anumitirūpasiddhirarthaḥ/ tasyā uttarakālīnatvasambandhena\nnirākaraṇe 'nvayaḥ/ dīpikāyām [23] tamaso\nnākāśādipañcake 'ntarbhāva iti/\nākāśādipañcakānyatamatvatvāvacchinnapratiyogitākābhāvaḥ\ntamovṛttirityanvayabodhaḥ/ [23]\nna vāyāviti pṛthakkaraṇaṃ\nvāyāvanantarbhūtatvasādhakahetvantarasattvāt/ na hi sparśābhāvāderapi\nākāśādyanantarbhūntatvasādhakatvaṃ sambhavati, 3vyabhicārāt/\nnavīnamatamanusṛtya prakāśikāyām [24] vastutastviti/</p>\n\n</div>\n<div>\n\n<p>1. pūrvavadevānvaya\niti/\nsvaviṣayasamānakartṛkatvasvaprayojyecchāviṣayatvobhayasaṃbandhenānvayaḥ\nityarthaḥ/</p>\n\n<p>2.\nnyūnādhikadṛṣṭāntamabhisamndhāyeti/ tamaso\ndravyatvasādhakanīlatvahetoḥ nīladravyāṇyeva ddaṣṭhāntaḥ, tamaso\ndravyatvasādhakakriyāvattvahetostu mūrtadravyāṇi dṛṣṭānta ityevaṃ\ntātpayam/</p>\n\n<p>3. vyabhicārāditi/\ntamaḥ ākāśādyanantarbhūtaṃ sparśābhāvāditi hi prayoktavyam/ tatra ca\nsādhyābhāvavati ākāśādau sparśābhāvasattvāt vyabhicāra ityarthaḥ/</p>\n\n</div>\n<div>\n\n<p>[24] viṣamavyāptamiti/ viṣamavyāptatvaṃ ca\nsādhyāvyāpakatve sati sādhyavyāpyatvam/ samavyāptatvaṃ ca\nsādhyavyāpakatve sati sādhyavyāpyatvam/ nanu\nsadāgatimattvābhāvādityatra hetau sadāgatiśabdena yogavyutpattyā\nsārvakālikagamanaṃ labhyate/</p>\n\n<p>sārvakālikatvaṃ ca\nkālatvanirūpitakālikasaṃbandhāvacchinnavyāpakatvaṃ, pralayādau\njanyavāyorabhāvāt tadīyakriyāyāḥ tadānīṃ viraheṇa\nkālatvavyāpakagamanarūpasadāgatiśabdārthasya janyavāyāvabhāvena</p>\n\n<p>1tadabhāvena\nvāyvanantarbhūntatvasādhane vyabhicāra ityata āha -- [24] sadāgatiḥ vijātīyakriyeti/ evaṃ ca vaijātyaviśeṣasya\njanyavāyukriyāyāmapi sattvāt na doṣa iti bhāvaḥ/\nkḷptadravyeṣvanantarbhāvādityartha iti/ idamatra pariśeṣānumānaṃ\nvivakṣitam - tamaḥ pṛthivyādibhedakūṭadravyatvobhayavat\npṛthivyādyanantarbhūntatvadravyatvobhayasmāt yannaivaṃ tannaivaṃ</p>\n\n<p>yathā ghaṭa iti/\natrābhāvarūpatayā tamasaḥ naiyāyikairabhyupagamāt siddhasādhanavāraṇāya\nsādhyakoṭau dravyatvaniveśaḥ/ guṇādau vyabhicāravāraṇāya\nhetukoṭau dravyatvaniveśaḥ/ guṇādau vyabhicāravāraṇāya\nhetukoṭau dravyatvaniveśaḥ/ guṇādau vyabhicāravāraṇāya\nhetukoṭau dravyatvaniveśaḥ/ pṛthivyādau vyabhicāravāraṇāya\npṛthivyādīti/</p>\n\n<p>yattu-sāmānādhikaraṇyasambandhena\npṛthivyādibhedakūṭaviśiṣṭadravyatvaṃ sādhyaṃ\npṛthivyādyanantarbhūntatvaviśiṣṭadravyatvaṃ heturiti/ tanna/\nnaiyāyikamate 'numiteḥ prāk sādhyahetvoraprasiddhatayā\nvyatirekavyāpterdurgrahatvāditi/ dīpikāyām [23] prauḍhetyādi/ prauḍhatvamutkṛṣṭatvaṃ mahattvāśrayatvam, tejaḥ\nparamāṇuvāraṇāya mahatvaniveśaḥ/\ntejastruṭivāraṇayotkṛṣṭatvaniveśaḥ/ prakāśakatvaṃ\ncodbhūtānabhibhūtarūpavattvam/ cakṣurādivāraṇāyodbhūteti/\nsuvarṇādivāraṇāyānabhibhūteti/ ghaṭādivāraṇāya tejaḥ- padam/\nyadyapi udbhūtatvasya vakṣyamāṇarītyā\ntattadanudbhūtatvābhāvakūṭarūpatayā\npratiyogitānavacchedakānanugamāt tamaḥ padārthanānātvaṃ prasajyate,</p>\n\n</div>\n<div>\n\n<p>1. tadabhāveneti/\nsadāgatimattvabhāvene tyarthaḥ/</p>\n\n</div>\n<div>\n\n<p>tathāpi\nmahāprabhāvatvāvacchinnapratiyogitākābhāva eva tamaḥ/\nprauḍhaprakāśakatejaḥśabdena ca mahāprabhaiva vivakṣitamiti abhipretyaivāgre\ndigityuktam/ prakāśikāyām [24]\nālokāsahakṛteti/\nālokājanyacākṣuṣanirūpitalaukikaviṣayatvāditi paryavasitārthaḥ/\ntenānyatra cakṣuṣaḥ ālokarūpasahakārikāraṇaviśiṣṭatve 'pi na kṣatiḥ/</p>\n\n<p>nanu tamaḥ pratyakṣe 'pi\nkālavidhayā ālokasya kāraṇatvāt asiddhiriti cet - na/\nkālatvāvacchinnālokaniṣṭhajanakatākatvābhāvasya niveśāt/\nspārśanamādāya ghaṭādau vyabhicāravāraṇāya cākṣuṣeti/ viṣayatāyāṃ\nlaukikatvaniveśe prayojanamāha - [24] tamasaścākṣuṣe 'pi\nghaṭādīnāmityādinā/ 'ghaṭe tama' ityākārakapratyakṣe 'laukikyā\njñānapratyāsattyā ghaṭādīnāṃ viṣayatve 'pi na tatra vyabhicāra ityarthaḥ/</p>\n\n<p>atra cādhunātaneṣu\npustakepu 'tamovān ghaṭaḥ' iti pāṭho 'nupapannaḥ/'asmāyāmedhāsrajoviniḥ'\niti sūtreṇa tasmasvītyeva\nrūpaniṣpatteḥ/ matupguṇayorasambhavāt/ upanītaṃ viśeṣaṇatayaiveti\nniyamenālaukikajñānapratyāsattyā ghaṭādīnāṃ viśeṣyatayā\nbhānāsaṃbhavenālaukikaviṣayatāmādāya ghaṭādau vyabhicārāsambhavācca/\natastādṛśapāṭho bhrāntatamaḥ</p>\n\n<p>prakṣipta iti\nvidāṅkurvantu vidvāṃsaḥ/ [24]\nviśeṣābhāvaṃ\nvyāpyadharmāvacchinnapratiyogitākābhāvam/ idaṃ ca\npakṣadṛṣṭāntayorabhedaśaṅkānirāsāya/ ayamatra bhāvaḥ -\nkāryatāvacchedakakoṭau tamobhinnatvasya dravyaviśeṣaṇatvamupagamya\ntamobhinnadravyavṛttilaukikaviṣayatāsambandhena cākṣuṣaṃ prati\nsaṃyogenālokasya kāraṇatve yadyapi na doṣaḥ, tathāpi tamaso\ndravyatve kāryatāvacchedakakoṭau tamobhinnatvaniveśāt\ngauravamanantāvayavakalpanayāpi/ tattamaścākṣuṣasyākasmikatvavāraṇāya\nasādhāraṇakāraṇāntarakalpanasyāvaśyakatayā gauravamiti/ [25] prāgabhāvādītyādipadenadhvaṃsaparigrahaḥ/ [25] āvaśyaketi/ idaṃ ca tamobhāva eva tejaḥ kiṃ na syāditi\nvinigamanāvirahaśaṅkānirāsāya/ anyathā 'uṣṇaṃ tejaḥ' iti\nuṣṇasparśapratītyanupapattiprasaṅgāt/</p>\n\n<p><hi rend='bold'>dravyalakṣaṇam</hi></p>\n\n<p>dīpikāyām [31] dravyatvajātimattvamiti/ atra jātipadaṃ samavāyena dravyatvasya\nlakṣaṇatvalābhāya/ na tu tadapi lakṣaṇaghaṭakaṃ, tathā sati\nsvasamānādhikaraṇavyāpyatāvacchedakadharmāntaraghaṭitatayā\nvyāpyatānavacchedakatvena vyāpyatvāsiddhyāpātāt/ prakāśikāyām\n[31] saṃyogajanakatāvacchedakatayeti/ atredamanumānamabhimatam -\nsaṃyoganiṣṭhasamavāyasambandhāvacchinnakāryatānirūpitatādātmyasambandhāvacchinnakāraṇatā\nkiñciddharmāvacchinnā kāraṇatāttvāt\ndaṇḍādiniṣṭhaghaṭādikāraṇatāvaditi/ 'siṃdhyato dharmasya jātitve\nlāghavam' iti tarkasahakṛtājjātitve bādhakābhāvasahitācca\nparāmarśāt dravyatvajātyavacchinnatvasiddhiḥ/ kiñcijjātyavacchinnatvasya</p>\n\n<p>sādhyatve\npratibandhakābhāvaniṣṭhakāraṇatāyāṃ vyabhicāraḥ syāditi tadupekṣitam/\nna ca sattāṃ pṛthivītvādikāṃ ca jātimādāyānumānaparyavasānāt\narthāntaramiti vācyam/ tatsamaniyatadharmasyaiva tadavacchedakatvāt\nsattādau tadvyāpyatvādigrahasya prakṛte sattvena\ntadādāyānumānaparyavasānāsambhavāt/ 'sattādikaṃ yadi\nsaṃyogasamavāyikāraṇatāvacchedakaṃ syāt tarhi\nsaṃyogasamavāyikāraṇatāsamaniyataṃ syāt' iti tarkavalāt\nsattādijātyavacchinnatvānumityasambhavāt/ evamuttaratrāpi bodhyam/\nsamavāyena saṃyogaṃ prati tādātmyena dravyatvena kāraṇatvaṃ guṇādau\nsamavāyena saṃyogāpattivāraṇāya bodhyam/</p>\n\n<p>[31] lakṣaṇalakṣyatāvacchedakayorabheda iti/\ntathā sati lakṣaṇenetarabhedānumāne parāmarśakāle\nitarabhedasamānādhikaraṇadravyatvaṃ dravyatvavyāpaketarabhedaḥ\nityākārakasiddhisattvāt anumityanupapattiḥ/\nasamānākārakaniścayasyāpi pratibandhakatvāt/ siṣādhayiṣānudhāvane\nca prayāsagauravamityabhiprāyaḥ/</p>\n\n<p>yattu -\nlakṣaṇalakṣyatāvacchedakayorabhede upanayavākyāt śābdabodhānupapattiḥ\nprakṛte 'pi sambhavati iti, tattuccham - dravyatvasya svarūpato\nlakṣyatāvacchedakatvāt, dravyatvatvena ca lakṣaṇatvāt 'dravyatvavat\ndravyam' ityākārakaprācīnamatopanayasya bādhakābhāvāt/\ntaddharmaniṣṭhaprakāratānirūpitaviśeṣyatānirūpitāvacchedakatāvacchedakatāsambandhena\nśābdabuddhiṃ pratyeva taddharmabhedasya kāraṇatvasya vaktavyatvāt/ anyathā\n'dravyaṃ jātimat' ityādiprayogānupapatteḥ/</p>\n\n<p><hi rend='bold'>avyāptyādilakṣaṇam</hi></p>\n\n<p>[33] lakṣaṇatāvacchedakatvābhimatasaṃbandhena\nyatkiñcillakṣyāvṛttitvamityartha iti/\nlakṣyatāvacchedakasamānādhikaraṇābhāvīyalakṣaṇatāvacchedakasambandhāvacchinnapratiyogitve\nsati\nlakṣyatāvacchedakādhikaraṇanirūpitalakṣaṇatāvacchedakasaṃbandhenādheyatvamavyāptiriti\nniṣkarṣaḥ/ anyathā yathāśrute\nlakṣyaikadeśamātrasādhāraṇānugatānatiprasaktasya durvacatayā\nasambhavāpatteḥ/ asambhavino vāraṇāya dvitīyadalam,\ngandhādisallakṣaṇavāraṇāya prathamadalam, pṛthivyādaiṃ saṃyogādinā\ngandhādyabhāvasya sattvāt abhāvapratiyogitāyāṃ\nlakṣaṇatāvacchedakasambandhāvacchinnatvaniveśaḥ/ kālikasambandhena\ngavāvṛttāvekaśaphādau tadvāraṇāya dvitīyadalaghaṭakādheyatāyāṃ\ntatsambandhāvacchinnatvaniveśaḥ/</p>\n\n<p>na caivamapi\ngandhaghaṭobhayābhāvaghaṭādivṛttitvaviśiṣṭagandhādyabhāvāderghaṭādau\nsattvāt taddoṣatādavasthyamiti vācyam/\ntādṛśābhāvapratiyogitāvacchedakaḥ tādṛśādheyatāvacchedakaśca yo\nlakṣaṇatāvacchedakadharmaḥ tasya vivakṣitatvāt/ yadyapi\ntādṛśābhāvapratiyogitāvacchedakaṃ ghaṭatvagandhatvādikamapi, tathāpi\ntādṛśapratiyogitāvacchedakatāparyāptyadhikaraṇatvavivakṣayā na doṣaḥ/\n[33] alakṣye lakṣaṇasyeti/ 1viśeṣaṇatāviśeṣeṇa\nlakṣyatāvacchedakāvacchinnapratiyogitākabhedavannirūpitalakṣaṇatāghaṭakasambandhāvacchinnādheyatvamityarthaḥ/\nghaṭādau ghaṭādibhedāsattvāt gandhādaiṃ nātivyāptiḥ/ na vā kālikena\njalādau gandhasattvamādāya/</p>\n\n</div>\n<div>\n\n<p>1.\nviśeṣaṇatāviśeṣeṇetyasya bhedavatve 'nvayaḥ/</p>\n\n</div>\n<div>\n\n<p>nāpi pṛthivyādāveva\npṛthivyādibhedasya kālikasaṃbandhena sattvāt taddoṣatādavasthyam/\nlakṣyamātrāvṛttitvamiti dīpikāvākyāt\nmātrapadasyetaravyavacchedaparatve\nlakṣyetarāvṛttitvaviśiṣṭalakṣyavṛttitvaṃ syābhāvaḥ asambhava iti\nlabhyate/ tacca na yujyate - ativyāptadharme 'tiprasaṅgāt ityataḥ\nprakāśikāyāṃ mātrapadaṃ kṛtsnārthakatayā vyācaṣṭe [33] mātrapadamiti/ [33] sambandhaviśeṣetyādi/\nlakṣaṇatāvacchedakasambandhāvacchinnodheyatāpratiyogitākasvarūpamevātrasaṃbandhaviśeṣaḥ/\nlakṣaṇatāvacchedakasambandhāvacchinnādheyatāpratiyogikasvarūpasambandhāvacchinnalakṣyavṛttitvatvāvacchinnapratiyogitākā-</p>\n\n<p>bhāvo 'sambhava iti\nparyavasitam/ tena dvitvādyavacchinnādheyatāpratiyogitākasvarūpasya\nguṇādivṛttitvaṃ prati vyadhikaraṇatvāt/ atra ca mātrapadasya\nsamabhivyāhṛtapadārthatāvacchedakavyāpakatvārthakatayā\nnirūpakatāsambandhāvacchinnalakṣyatāvacchedakavyāpakatvaṃ ādheyatve\nlabhyate/ tathā satyativyāptadharme 'tiprasaṅgāt</p>\n\n<p>yāvatyo lakṣyavyaktayaḥ\ntattadvyaktitvābhāvakūṭavattvaṃ tu durjñeyam, vinigamanāvirahābhyāṃ\nvivakṣitumaśakyaṃ cetyālocya etat [33] lakṣyavṛttitvasāmānyābhāvasphorakamiti/</p>\n\n<p>vastutastu\nlakṣyatāvacchedakavyāpakābhāvīyalakṣaṇatāghaṭasambandhāvacchinnaprati yogitāvacchedakalakṣaṇatāvacchedaka-</p>\n\n<p>lakṣaṇatāvacchedakadharmavattvamasambhavaḥ/ lakṣyatāvacchedakavyāpakatvaṃ\nca\nlakṣyatāvacchedakasamānādhikaraṇātyantābhāvapratiyogitānavacchedakadhamravattvam,\nna tu tādṛśābhāvāpratiyogitvam; sarveṣāmeva\ndvitvādyavacchinnapratiyogitayā asambhavāpatteḥ/ etena viśeṣarūpeṇa\nsaṃsargatvānabhyupagame 'pi na kṣatiḥ/\nlakṣyatāvacchedakatāghaṭakasambandhādinā\nlakṣyatāvacchedakādiprakāreṇaivādhikaraṇapraveśaḥ/ tena sambandhāntareṇa\nlakṣyatāvacchedakādyadhikaraṇamādāya na doṣaḥ/ na vānavasthā/</p>\n\n<p>[33] ekaśaphavattvamitīti/ yadyapi śate\npañcāśannyāyena gavāderapyekaśaphavattvamakṣatam, tathāpyekatvamatra na\nsaḍkhyārūpam/ api tu svāśrayapādavṛttitvasvabhinnatvobhayasambandhena\nśaphaviśiṣṭānyatvarūpaṃ pāribhāṣikaṃ jñeyam/ ativyāptiśarīre\nlakṣyavṛttitvaniveśanamanāvaśyakamityabhiprāyeṇa [33] duṣṭasaṅkarepīti, nyāyāditi/ duṣṭasvarūpaikye 'pi\ndoṣasvarūpayoḥ parasparaṃ bhinnatvāt tanniveśanamanāvaśyakamiti\nbhāvaḥ/</p>\n\n<p>atra kvacit\nprācīnagrantheṣu digiti dṛśyate/ tatra cāyaṃ bhāvaḥ -\nasambhavinyekaśaphavattvādau 'idamatrātivyāptam' iti\nvyavahārābhāvāt lakṣyavṛttitvamavaśyaṃ niveśanīyamiti na\ntatroktanyāyāvakāśaḥ/ ekatrāsambhavina evānyatra vyavahāre\nbādhakābhāvāt tatroktanyāyāvakāśa iti/</p>\n\n<p><hi rend='bold'>lakṣaṇalakṣaṇavicāraḥ</hi></p>\n\n<p>nanu [30] 'etaddūṣaṇatrayarahito dharma' iti dīpikāvākyāt\ntādṛśadoṣatrayatvāvacchinnapratiyogitākābhāva eva lakṣaṇalakṣaṇamiti\nlabhyate/ tacca na yujyate/ avyāptyādipratyekadoṣagrastadharmeṃ'pi\ntatsattvenātivyāpteḥ ityata āha [38] uktadūṣaṇābhāvatrayaviśiṣṭa\nityartha iti/ yāvat pratyekādhikaraṇasyaiva kūṭādhikaraṇatvāt na\ndoṣa iti bhāvaḥ/ [38] avyāptyādītyādipadenāsambhavaparigrahaḥ/\n[38] anyādṛśamiti/ tathā ca asādhāraṇapadaṃ vakṣyamāṇārthe\npāribhāṣikamiti/ sādhāraṇaṃ na bhavatītyasādhāraṇaṃ iti vyutpattyā\nsādhāraṇapadārthaḥ lakṣyavṛttitvaviśiṣṭālakṣyavṛttitvarūpaḥ\ntadabhāvarūpāsādhāraṇapadārthasya yaugikasyāvyāptyasambhavagrastayoḥ\nsattvena tādṛśārthānupapattiḥ, kiṃ ca 'etaddūṣaṇatrayarahitadharmo lakṣaṇam'\niti granthena virodhaśca ityasvārasyadvayaṃ manasi nidhāya\npāribhāṣikaṃ nirvaktītyapi bodhyamiti\nprakāśikāvataraṇikātātparyam/ 'avyāptyasambhavagrastayorvāraṇāya\nsatyantam' iti</p>\n\n<p>pāṭhaḥ prāmādikaḥ/\nekaśaphavattvādirūpasyāsambhavinaḥ\nsvavyāpakatatkatvarūpalakṣyatāvacchedakavyāpyatvaviraheṇa\ntatrāvyāptyaprasakteḥ/ [38] avyāptasyeti prācīnakośeṣu pāṭho\ndṛśyate/ sa eva yuktaḥ/</p>\n\n<p>yattu - pṛthivyādikaṃ\nsamavāyena lakṣaṇamityādāvasambhavini gaganadāvativyāptiḥ/\nlakṣyatāvacchedakābhāvavadvṛttitvarūpasya lakṣyatāvacchedakavyāpyatvasya tatra\nsattvāt ityavyāptyasambhavagrastayoriti pāṭho 'pi sādhuriti - tanna\n- abhidheyatvādāvativyāpteḥ vakṣyamāṇāyāḥ asaṅgatiprasaṅgāt\nsvavyāpakatatkatvarūpavyāpyatvasyāvaśyaṃ niveśanīyatayā\ntatpāṭhasādhutvāsambhavāt/ yadi ca tatpāṭhasādhutve 'pyāgrahaḥ, tadā\nsvābhāvavadvṛttitvasambandhāvacchinna\nlakṣyatāvacchedakaniṣṭhapratiyogitāvacchedakaniṣṭhābhāvīyasvasamānādhikaraṇabheda-</p>\n\n<p>pratiyogitāvacchedakatvasambandhāvacchinnapratiyogitvarūpavyāpyatvasya\nniveśena tadupapādanīyam/ [38]\nsa evāsādhāraṇa dharma ityucyata\niti dīpikāvākyāt asādhāraṇatve sati dharmatvamiti labhyate, tatra\ndharmatvāṃśasya niveśanamaphalam avṛttigaganādeḥ\nlakṣyatāvacchedakavyāpakatvavirahāt tatrāvyāpteraprasarāt ataḥ\ntatpadasya sārthakyamāha - [38] dharmapadamiti/ [38] lakṣaṇatāghaṭakasambandheneti/ lakṣyatāvacchedakasambandhena\nlakṣyatāvacchedakādhikaraṇavṛttyabhāvīyalakṣaṇatāvacchedakasaṃbandhāvacchinnapratiyogitānavacchedakaḥ\nlakṣaṇatāvacchedakasambandhena\nsvāvacchinnādhikaraṇavṛttibhedapratiyogitānavacchedaka\nkṣyatāvacchedakakaśca yo lakṣaṇatāvacchedakadharmaḥ tadvattvaṃ\nvivakṣaṇīyamityarthaḥ/ [38] vyāpakatvādityādinā vyāpyatvaparigrahaḥ/\ntathā ca lakṣyatāvacchedakaviśiṣṭa lakṣaṇatāvacchedakavattvaṃ\nasādhāraṇatvamiti niṣkarṣaḥ/ vaiśiṣyaṃ ca\nsvavṛttibhedapratiyogitāvacchedakatvasvādhikaraṇavṛttyabhāvīyatādṛśapratiyogitāvacchedakatvasambandhāvacchinnasvaniṣṭhā-</p>\n\n<p>vacchedakatākapratiyogitākabhedavattvobhayasambandhena/\n1avacchedakatvaṃ lakṣaṇatāghaṭakasambandhena</p>\n\n</div>\n<div>\n\n<p>1. avacchadekatvamiti/\nprathamasambandhaghaṭakamavacchedakatvamityarthaḥ/ tathā ca lakṣyatāvacchedake\ngotve yo bhedaḥ sāsnāditvavadbhedaḥ, tathā hi svaṃ sāsnāditvarūpaṃ\nlakṣaṇatāvacchedakaṃ tadavacchinnasya sāsnādeḥ\nlakṣaṇatāvacchedakasamavāyasambandhena yadadhikaraṇaṃ goḥ\ntadvṛttibhedapratiyogitāvacchedakatvasya gotve 'bhāvāt\ntādṛśabhedapratiyogitāvacchedakattvasambandhena na sāsnāditvavat\ngotvaṃ iti gotvavṛttiḥ sāsnāditvavadbhedaḥ bhavati\ntatpratiyogitāvacchedakatvaṃ sāsnāditve/ evaṃ svaṃ gotvaṃ\ntadadhikaraṇavṛtyabhāvapratiyogitāvacchedakatvaṃ sāsnādittve nāstīti\ntādṛśapratiyogitāvacchedakatvasambandhena gotvavadbhedaḥ\nsāsnāditve 'stīti ubhayasambandhena lakṣyatāvacchedakagotvaviśiṣṭatvaṃ\nlakṣaṇatāvacchedake sāsnāditve draṣṭavyam/ evaṃ ca\nprathamadvitīyatṛtīyasva padāni lakṣyatāvacchedakaparāṇi, caturthasvapadaṃ\nlakṣaṇatāvacchedakaparamiti vivekaḥ/</p>\n\n</div>\n<div>\n\n<p>svāvacchinnādhikaraṇavṛttibhedapratiyogitāvacchedakatvasaṃbandhena/\nsaṃyogādināṃ gandhādyabhāvavāraṇāya vyāpakatāyāṃ\nlakṣaṇatāghaṭakasaṃbandhāvacchinnatvaniveśaḥ/ jalādau kālikādinā\ngandhādisattvāt vyāpyatāyāṃ tanniveśaḥ/ anyacca svayamūhyam/ [38] asādhāraṇatvasya vighaṭakā iti/ atra vipūrvaghaṭadhātoḥ\nabhāvor'thaḥ/ ṇvulassampādakaḥ/ tathā ca\nlakṣyatāvacchedakavyāpakatvasahitalakṣyatāvacchedaka1vyāpyatvarūpaviśiṣṭābhāvasampādakā\nityarthaḥ/ tādṛśābhāvaścātivyāpte2viśeṣyābhāvaprayuktaḥ/\navyāptyasambhavinośca viśeṣaṇābhāvaprayukta ityabhipretyāha - [38] ativyāptāviti/ pakṣatāvacchedakasāmānādhikaraṇyamātreṇa\nhetvabhāvavattvaṃ bhāgāsiddhiḥ/ tadavacchedena tadabhāvavattvaṃ\nsvarūpāsiddhiriti vivekaḥ/ atra ca bhāgāsiddheḥ avacchedakāvacchedena\npakṣe hetumattājñānavirodhitayā, svarūpāsiddheḥ avacchedakāvacchedena\nsāmānādhikaraṇyena ca pakṣe hetumattājñānavirodhitayā dvayorapi\npakṣadharmatājñānaṃ prati virodhitayā hetvābhāsatvamiti dhyeyam/</p>\n\n<p>[39] vyāvṛttireveti/ ayamāśayaḥ -\n'vyāvṛttirvyavahāro vā lakṣaṇasya prayojanam' iti/ vyāvṛttiḥ\nitarabhedaḥ/ vyavahāraḥ jñānajanakaśabdaḥ/ prayojanaṃ jñāpyam/ tathā ca\nvyāvartakatvam itarabhedānumāpakatvam/ vyāvahārikatvaṃ\nvyavahārānumāpakatvam/ prakṛte ca vyāvṛttireva lakṣaṇajñāpyā\nityekaṃ matam/ vyāvṛttivyavahārobhayaṃ jñāpyamityaparaṃ matam/\ntatrādyapakṣe vyāvartakatvasyaiva lakṣyatāvacchedakatayā vakṣyamāṇarītyā\nativyāptiriti/ vyāvartakasyetyatra</p>\n\n</div>\n<div>\n\n<p>1.\nvyāpyatvarūpaviśiṣṭeti/ vyāpyatvarūpaṃ yat viśiṣṭaṃ\ntadabhāvasaṃpādakāḥ/</p>\n\n<p>2. viśeṣyābhāveti/\nlakṣyatāvacchedakavyāpyatvarūpaṃ yadviśeṣyaṃ tadabhāvaprayukta ityarthaḥ/\nviśeṣaṇābhāveti/ lakṣyatāvacchedakavyāpakatvarūpaṃ yadviśeṣaṇaṃ\ntadabhāvaprayukta ityarthaḥ/</p>\n\n</div>\n<div>\n\n<p>vyāṅpūrvakavṛtudhātoritarabhedor'thaḥ/\nakapratyayasyānumitijanaka ityabhiprāyeṇāha [39] itarabhedānumitijanakasyetyartha iti/ anumitijanakatvaṃ\nliṅgaparāmarśasyaiva, na tu parāmṛśyamānaliṅgasya/ tathā ca\ngandhādervyāvartaṅkatvānupapattiḥ/ na\ncetarabhedānumitijanakajñānaviṣayatvaṃ vyāvartakatvamiti na doṣa\niti vācyam/ evamapi\nsamūhālambanaparāmarśaviṣayodāsīnāvaraṇāt,\nabhidheyatvādāvativyāptikathanāsaṅgateśca/ tasyāpyuktarītyā\nlakṣyatvāt/ na ca tādṛśajanakatāvacchedakaviṣayatāśrayatvaṃ taditi\nvācyam/ evamapi itarabhedavyāptidhaṭakābhāvādāvativyāpteḥ\ngotvādyavacchedena gavetarabhedavyāpakakapilarūpavatī gauḥ\nityādyākārakabhramātmakaparāmarśaviṣayatāmādāya kapilarūpāderapi\nvyāvartakatāpatteśca/ tathā ca dharmatvameva lakṣaṇalakṣaṇamityāśaṅkāyāṃ\nniṣkarṣārthamāha [39] itarabhedavidheyetyādi/\nitarabhedavidheyakānumitijanakajñānīya\npakṣatāvacchedakāvacchinnaviśeṣyatānirūpitaviṣayatetyarthaḥ/</p>\n\n<p>yattu -\nbhramīyaviṣayatāmādāya doṣavāraṇāya bhramānirūpitatvaṃ niveśyamiti -\ntadasat/ samānākārakajñāneṣu viṣayatābhedābhāvena udāsīnāṃśe\nsamūhālaṃbanamādāyāsambhavasya durvāratvāt/\nsāmānādhikaraṇyaghaṭakapakṣaviśeṣyatānirūpitāṃ\nitarabhedaprakāratāmādāya itarabhede 'tiprasaṅgavāraṇāya</p>\n\n<p>pakṣatāvacchedakāvacnnitvaniveśaḥ/ kiñcidavacchinnatvaniveśe 'pi\npakṣasya sāmānādhikaraṇyaghaṭakatvena taddeṣatādavasthyamiti\nmadupekṣitam/ vastutastu mukhyaviśeṣyatānirūpitatvameva\nprakāratāyāṃ niveśanīyam/ anyathā bhāvasyādheyatvaṃ lakṣaṇamityādau\nbhāvatvābhāvahetukānumitijanakatāvacchedakavyāptiniṣṭhaviśeṣyatānirūpitaprakāratāmādā-</p>\n\n<p>yādheyatve 'tiprasaṅgāt/ atra\ncetarabhedaviṣayakatvasyānumitau niveśe 'itarabhedaḥ prameyaḥ\nabhidheyatvāt' ityanumitijanakatāṃ ādāya abhidheyatvādau\nvyāvartakatāprasaṅgaḥ/ ata itarabhedavidheyakatvasya tatra niveśaḥ/\nitarabhedatvāvacchinnavidheyatākatvaṃ vivakṣaṇīyam/ 'ghaṭaḥ\nsvarūpasambandhena abhidheyatvavān prameyatvāt'\nityunamitijanakatāmādāya taddoṣāt vidheyatāyāṃ\npakṣatāvacchedakavyāpakatvaviśeṣitasvarūpasambandhāvacchinnatvaṃ\nniveśyam/ atyathā\ngotvādisāmānādhikaraṇyamātrāvagāhigauritarabhinnetyākārakānumitihetubhūtapramātmakatādṛśaparā-</p>\n\n<p>marśīyajanakatāmādāyāvyāptigrastadharme 'tiprasaṅgāt/\ntādṛśavidheyatākatvasahitānumititvāvacchinnajanyatāpratiyogikajanakatā\nniveśyā/ anthā pakṣatāvacchedakāvacchedena tatsāmānādhikaraṇyamātreṇa\ncetarabhedāvagāhisamūhālambanānumitijanakasāmānādhikaraṇyamātrāvagāhi parāmarśīyajanakatāmādāya\ntaddoṣatādavasthyam/ athaivamapi\npṛthivītarabhedavyāpyaghaṭetarabhedādimattājñānasādhāraṇyena\nkālikādisambandhena\npṛthivītarabhedavyāpyapṛthivītarabhedavattājñānasādhāraṇyena vā\nkalpanīyānumitijanakatāmādāya\npṛthivītarabhedādāvativyāptirduvāraiva/ na ca\ntādṛśānumityupadhāyakajñānīyatvasya viṣayatāyāṃ niveśāt na doṣa\niti vācyam/ evamapi\npṛthivītarabhedādyaṃśe 'prāmāṇyatajñānāskanditasya\n'pṛthivītarabhedavyāpyapṛthivītarabhedavatī\ntadvyāpyadravyetarabhedavatī ca pṛthivī' ityākārakajñānasya\ntathātvāt/ tādṛśānumityanupadhāyakajñānavṛttitvasya\ntādṛśānumityanupadhāyakasaṃśayādisādhāraṇagandhādiviṣayatvāsaṅgrāhakatayā\nniveśāsaṃbhavāt/ iti cenna/\ntādṛśānumititvāvacchinnajanyatānirūpitajanakatāvacchedikā\ntādṛśānumityupadhāyakajñānavṛttiryā\naprāmāṇyajñānānāskanditajñānīyaviṣayatā tadāśrayatvasya\nvivakṣitatvāt/ tādṛśajanyatāviśiṣṭaviṣayatvamiti niṣkarṣaḥ/\nvaiśiṣṭyaṃ\nsvanirūpitajanakatāvacchedakatvasvāśrayānumityupadhāyakāprāmāṇyajñānānāskanditajñānīyatvobhayasambandhena/\naprāmāṇyajñānānāskakanditatvaṃ\nviṣayatvasāmānādhikaraṇyakālikaviśeṣaṇatvatritayasambandhena\nbhramaviśiṣṭānyatvam/\nsvapratiyoginiṣṭhatvasvānuyoginiṣṭhaviśeṣyatānirūpitatvasvāvacchinnatvatrayasambandhena\nsaṃsargaviśiṣṭānya prakāratānirūpakatvamiti madekapariśīlitaḥ\npanthāḥ/</p>\n\n<p>[39] eveneti/ evakāreṇetyarthaḥ/ nanu\nsāsnādīnāṃ gavādilakṣaṇatvasya kathaṃ ativyāptiprayojakatvaṃ,\npṛṣṭhatāḍanena daṇḍabhaṅganyāyāt; ata āha [39] uktalakṣaṇeti [39] abhidheyatvādibhinnatvaṃ ceti/ idamatra\ncintyam -- vyāvartakamātrasyoktalakṣaṇalakṣyatve\nlakṣyatāvacchedakābhāvavadavṛttitvarūpalakṣyatāvacchedakavyāpyatvani veśenaivavyāvahārikavāraṇe\nsvavyāpakatatkatvatvarūpalakṣyatāvacchedakavyāpyatvaṃ\nniveśyābhidheyatvādāvativyāptiṃ saṃpādya tadvāraṇāya\ntadbhinnatvaniveśanaṃ prakṣālanādinyāyenāyuktam/</p>\n\n<p>yattu -\npṛthivitvādirūpalakṣyatāvacchedakaśūnye jalādau kālikādinā\nsattvāt ativyāptiḥ - iti tanna/ ghaṭādilakṣaṇe jñānavadanyatvādāveva\nlakṣaṇagamanāt/ ato\nlakṣyatāvacchedakābhāvavyāpakībhūtābhāvīyalakṣaṇatāghaṭakasambandhāvacchi nnapratiyogitvarūpalakṣyatāvacchedakavyāpyatvasya\nvivakṣitatvāditi/ [39] na tāvatsāmānyato bhedānumāpakatvamiti/\nsāmānyato bhedatvena/ tasilo 'vacchinnatvamarthaḥ/ tasya ca\nbhedānumāpakatvaghaṭakabhedavidheyatāyāmanvayaḥ/ [39] yatkiñcidubhayatvāvacchinnapratiyogitāketi/ 'ghaṭaḥ\nghaṭapaṭobhayabhinnaḥ abhidheyatvāt', 'pṛthivī ghaṭapaṭobhayabhinnā\npṛthivītarabhedāt' ityādyanumitijanakatāmādāya tatra\nvyāvartakatvasya sūpapādatvāt iti bhāvaḥ/ yadyapi 'ghaṭo bhedavān\nabhidheyatvāt' ityādyanumitijanakatāmādāya tat suvacaṃ iti\ndvitvāvacchinnabhedasādhyakānumānaparyantānudhāvanaṃ viphalam, tathāpiṃ\nrkiñciddharmāvacchinnapratiyogitākatvasahitabhedatvāvacchinnavidheyatāpayrantaniveśe 'pi\nkathaṃ doṣo bhavati ityetadarthaṃ</p>\n\n<p>vyāvṛttisādhāraṇyārthamapi tathoktiḥ/ anyathā siddhasādhanāpatteḥ\niti dhyeyam/</p>\n\n<p>nanu\nvyāsajyavṛttyatiriktakiñciddharmāvacchinnapratiyogitākatvasahitabhedatvāvacchinnavidheyatāniveśāt\nna ko 'pi doṣa ityata āha -- [39] sarveṣāmapi\nvyatirekidharmāṇāṃ yakiñcibdyavartakatayeti/ gauḥ\npaṭabhinnāśṛṅgitvāt', 'kapilagauḥ ghaṭabhinna kapilarūpavattvāt'\nityādyanumitijanakatāmādāya śṛṅgitvakapilarūpādau\ntadupapādanasambhavāditi bhāvaḥ/ [39] nāpi</p>\n\n<p>viśiṣyetyādi/\npṛthivīvyāpakatvaviśiṣṭasvarūpasambandhāvacchinnapṛthivītvādyavacchinna -\nitarabhedatvāvacchinnavidheyatākānumitijanakatāvacchedakaniruktaviṣayatāśrayatvamityarthaḥ/\nyadyapi 'kapilagauḥ ghaṭabhinnā kapilalarūpavattvāt' ityanumitimādāya\nkapilarūpādervyāvartakatāprasaṃgaḥ, tathāpi\ndharmintāvacchedaketyādinyāyena na doṣaḥ/ [40] gotvādisamanaiyatyasya\ntatrāsattvāditi/ padārthatvasamaniyatatvasya lakṣyāprasiddhyā alakṣaṇatvena\ntatra tatsattvasyākiñcitkaratvāt iti bhāvaḥ/</p>\n\n<p>[40] gotvāvacchinnetarabhedānumāpakatve sādhya\niti/ svāvacchinnetarabhedānumāpakatvasambandhena gotve sādhya\nityarthaḥ/ tenāgre 'bhidheyatvādau vyabhicārakathanaṃ saṃgacchate/ anyathā\npadārthatvāvacchinnetarāprasiddhyātadghaṭitasādhyābhāvasya\nsutarāmaprasiddhatvena sādhyābhāvavadvṛttitvarūpavyabhicārasya\ndurvacatvāt/ asmatpakṣe tu padārthatvaṃ prati uktasambandhasya\nvyadhikaraṇatayā sādhyābhāvasya prasiddhatvena vyabhicāraḥ suvaca eva/</p>\n\n<p>[40] abhidheyatvādibhinnatvaṃ ceti/ cakāro\nvākārārthaḥ/ anyathā taddharmāvacchinnetarabhedabhinnatvasya niveśenaiva\npadārthetarāprasiddhyā abhidheyatvādau vyabhicāravāraṇena\nabhidheyatvādibhinnatvasva hetukoṭau niveśasya niṣphalatayā\ntatsamuccāyakatvāsambhavādasaṅgateḥ/ atra sāmānyavyāptisthale\ntaddhetudharmikatattatsādhyavyāptigrahābhāvaviśiṣṭatattatsādhyahetūbhayasthiteḥ\nanumitipramāyāḥ siddhāntalakṣaṇaprāmāṇyavādayoruktatvāt na\nprakṛte 'numitisambhavaḥ ityabhipretyāha - [40] adhikavicāra iti/</p>\n\n<p>[40] tena rūpeṇa vyavahartavyajñānaṃ vineti/\nitarabhedādiprakāreṇa pakṣaviṣayakaparāmarśaṃ vinetyarthaḥ/\ntadrūpāvacchinneti/\nlakṣyatāvacchedakapṛthivītvādyavacchinanapratipādaketyarthaḥ/\nvyavahārāsambhavāt - vyavahārānumānāsambhavāt/ tathā ca\ntaddharmāvacchinnabodhakaśabdarūpavyavahāravidheyakānumitijanakatāvacchedakatvaṃ\ntaddharmāṃvacchinnavyāvahārikatvam/ tacca 'ghaṭaḥ pṛthivīti vyavahartavyaḥ,\npṛthivītarabhedāt', 'ghaṭaḥ padārtha iti vyavahartavyaḥ,\nabhidheyatvāt' ityādyanumitimādāya vyāvṛttyabhidheyatvādāvapi\nakṣatamiti bhāvaḥ/ etena dīpikāyāṃ lakṣaṇaprayojanatve lakṣaṇajñāpyatve\nvyavahārasādhanatvāt vyavahārānumāpakatvādityartho bodhyaḥ/</p>\n\n<p><hi rend='bold'>guṇavattvasya\ndravyalakṣaṇatvasthāpanam</hi></p>\n\n<p>dhvaṃsaprāgabhāvavati\natyantābhāvasya prācīnairananumatatvāt nātyantābhāvaghaṭitā vyāptiḥ\nsambhavati/ yadvā pratiyogivyadhikaraṇalakṣyaniṣṭhābhāvapratiyogitvasyaiva\nvyāptiśarīre praviṣṭatvāt gandhādyabhāvasya cātathātvāt\nnāvyāptirityāśayena śaṅkate -- prakāśikāyām [53] nanvityādi/ guṇāśrayatvalakṣaṇamiti/ guṇātmakalakṣaṇamityarthaḥ/\nāśrayatvakathanaṃ lakṣaṇatāghaṭakasambandhapradarśanāya/ etena -\nguṇādhikaraṇatvasyāpyutpattinirūpitādhikaraṇatāyā\navyāpyavṛttittvāt/ guṇapratiyogikatvopalakṣitasamavāyena\nguṇavattvasya samavāyaikyapakṣe guṇādāvativyāptiḥ/\ntatpratiyogikatvaviśiṣṭasamavāyasyotpattikālāvacchedenābhāvasattvāt</p>\n\n<p>avyāptiḥ iti\ndūṣaṇamanavakāśam/ sattāviśeṣaṇatvabhramavāraṇāya [53] jātiviśeṣaṇamiti/ atra ca guṇasamānādhikaraṇatvaṃ\nguṇaniṣṭhasamavāyasambandhāvacchinnādheyatānirūpakanirūpitasamavāyasambandhāvacchinnādheyatvaṃ,\ntena kālikena guṇavadguṇasamavetasya, kālikena\nguṇasamavāyivṛtterguṇatvasya vyudāsaḥ/ [53] bhāva iti/ atha 'ekaṃ rūpaṃ\nrasāt pṛthak' iti vyavahārasya sāmānādhikaraṇyasambandhena guṇe\nguṇaviṣayakatvasyopagame rūpādāvapi svasmāt\npṛthagvyavahāraprasaṅgaḥ/ svāvadhikapṛthaktvasāmānādhikaraṇyasya\nsvasminnapyabādhāt iti cet - na/ sāmānādhikaraṇyasya svasmin\nsvāvadhikapṛthaktvasambandhatvānupagamāt/ kalpanākalpanayośca\nphalānurodhitvāt/ vastutastu 'rūpaṃ rasāt pṛthak' ityādau\npṛthaktvasya\nsvanirūpakatāvacchedakāvacchinnabhinnatvasāmānādhikaraṇyobhayasambandhena\nbhānābhyupagamāt na doṣa iti/ [53] kālikādītyādipadena\nsamavāyasvarūpobhayaghaṭitasāmānādhikaraṇyaparigrahaḥ/</p>\n\n<p>[56] hetudharmitāvacchedakaketi/\nhetvavacchinnaviśeṣyatāketyarthaḥ/\nasamānākārakasiddheścāvirodhitvāditi bhāvaḥ/ [56] saṅkṣepa iti/ ayamatrāśayaḥ -\nvyatirekavyāpteranumānāṅgatvena na kāpyanupapattiḥ/\nupanayavākyāt śābdabodhānupapattirapi parārthānumānasthala eva\ndoṣaḥ na svārthānumānasthale 'pīti\nlakṣaṇaprayojanasiddhirnirābādhaiveti/</p>\n\n<p>nanu bhūtatvasya\njātitvābhāvāt kathaṃ tatsaṅkarasya bādhakatvam\nupādhisaṅkarasyādoṣatvādityata āha - [57] jātitvenābhimateti/\njātitvenāpāditetyarthaḥ/ tathā ca tulyayuktyā\nbhūtapadaśakyatāvacchedakatayā bhūtatvajātisiddhyā na sāṃkaryaṃ</p>\n\n<p>doṣa iti bhāvaḥ/\n[57] vyakterabheda ityādi śloke iti padādhyāhāreṇa\njñānajanakasvalpaśabdarūpasaṅgrahābhedabodho varṇanīyaḥ/ prathamatrikasya\njātitve dvitīyatrikasya jātimattve bādhakatvamiti viśeṣasūcanāya\nmadhye 'thaśabdaḥ/ vyakterityādiślokoktajātibādhakatvaṃ ca\njātijātimattvānyataraprakārakajñānapratibandhakajñānaviṣayatvam/</p>\n\n<p>vyakterabhedaḥ\n1svasamevatatvasvabhinnasamavetatvobhayasambandhena prameyaviśiṣṭānyatvaṃ\nsvapratiyogisamavetatvasvānuyogisamavetatvobhayasambandhena\nbhedavadanyatvaṃ vā/ tajjñānasya tadvadanyatvajñānavidhayā uktobhayasambandhena\nprameyaviśiṣṭatvādirūpānekasamavetatvaghaṭitajātitvajñānapratibandhakatvam/</p>\n\n</div>\n<div>\n\n<p>1. svasamavetatveti/\nsvaṃ nīlaghaṭaḥ tatsamavetatvaṃ ghaṭatve, evaṃ svaṃ nīlaghaṭaḥ\ntadbhinnapītaghaṭasamavetatvaṃ ca ghaṭatve iti uktobhayasambandhena\nnīlaghaṭarūpaprameyaviśiṣṭe ghaṭatvaṃ tadbhinnatvamākāśatve/ evaṃ svaṃ\nnīlaghaṭabhedaḥ tatpratiyoginīlaghaṭasamavetatvaṃ ghaṭatve, svaṃ\nnīlaghaṭabhedaḥ tadanuyogipītaghaṭasamavetatvaṃ ca ghaṭatve iti\ntādṛśobhayasaṃbandhena bhedavat - nīlaghaṭabhedavat ghaṭatve\ntadanyatvamākāśe iti bodhyam/</p>\n\n</div>\n<div>\n\n<p>tulyatvaṃ\nsvabhinnajātisamaniyatatvam, svabhinnatvasvasamaniyatatvobhayasambandhena\njātiviśiṣṭatvaparyavasitam/ tacca jātitvābhāvavyāpyamiti\ntadgrahasya tadabhāvavyāpyavattāgrahavidhayā kalaśatvādeḥ\nghaṭatvādijātibhinnajātitvopagame</p>\n\n<p>virodhitvam/ tasya ca\njātitvābhāvavyāpyatvaṃ ghaṭatvakalaśatvayorbhinnajātitve ghaṭādipadasya\ndharmadvayāvacchinne śaktidvayakalpanaṃ kāryakāraṇabhāvadvayakalpanaṃ ca\nnānyatheti lāghavamiti dhīsahakṛtena\njātiviśiṣṭatvapakṣakajātitvābhāvavyāpyatadabhāvānyatarasādhyakaprameyatvādihetukānumānena\nsiddham/</p>\n\n<p>saṅkaraśca\nsvasāmānādhikaraṇyasvābhāvasāmānādhikaraṇyasvasamānādhikaraṇābhāvaprati yogitvatrayasambandhena\njātiviśiṣṭatvam/ tadapi ca jātitvābhāvavyāpyameva/ tasya tathātvaṃ\nca dharmaśāstrasiddham/ viruddhajātīnāṃ parasparaṃ vyāpyajātyā\nvyāpakajāteḥ, vyāpakajātyā vyāpyajāteśca jātisāṅkaryavāraṇāya\nsaṃbandhatrayaniveśaḥ/</p>\n\n<p>anavasthitiḥ anavasthā ca\njātyanāśrayavṛttipadārthavibhājakopādhiparamparāropādhīnajātiviśiṣṭabuddhinirūpitata-</p>\n\n<p>ttajjātijñānakāraṇatānantyarūpāniṣṭaprasañjanarūpeha vivakṣitā/\ntasyāśca tadāpādakakāpattividhayā\njātirjātimatītyākārakajñānavirodhitvam/</p>\n\n<p>rūpahāniḥ\nsvatovyāvṛttatvarūpalakṣaṇasvarūpasya hāniḥ/ svatovyāvṛttatvaṃ ca\nviśeṣāṇāṃ svataḥsiddhaparasparabhedavattvam tasya viśeṣāṇāṃ\njātimattve 'nupapattiḥ/ sajātīyānāṃ padārthānāṃ parasparaṃ bhedaḥ\npratyakṣeṇa vyāvartakāntareṇa vā siddhyatīti nyāyāt viśeṣo yadi\njātimān syāt svatovyāvṛttattvavān na syāt\nityāpattiviṣayatayā viśeṣasya jātimattve bādhakatvam/ 'ayaṃ\nparamāṇuḥ tatparamāṇubhinnaḥ etadviśeṣāt' ityanumānena viśeṣasya\njātimattve jātyāśrayasya jātipuraskāreṇaiva vyāvartakatvaṃ iti\nniyamena jātipuraskāreṇaiva vyāvartakatāyā vyabhicārāpatteḥ/</p>\n\n<p>asaṃbandhaḥ\nasamavetatvam/ tacca bahuvrīhibalāt\nsamavetatvasāmānyābhāvaparyavasitam/ tajjñānasya\nnityānekasamavetatvarūpajātyabhāvavyāpyavattājñānavidhayā\nnityānekasamavetarūpajātimattājñānavirodhitvam/\netatsarvamabhipretyaiva [57] saṅkṣepa ityuktam/ dīpikāyām [56] laghutvasya gurutvābhāvarūpatvāditi/ na ca gurutvasya\nlaghutvābhāvarūpatvamādāya vinigamanāviraha iti/ vācyam/\nsvatantrecchasyeti nyāyenādoṣāt iti bhāvaḥ/</p>\n\n<p><hi rend='bold'>karmavibhāgaḥ</hi></p>\n\n<p>[62] asamavāyīti/ na cātra saṃyogabhinnatve sati\nasamavāyikāraṇamāstāmiti vācyam/ ādyapatanāsamavāyikāraṇādau\nativyāptivāraṇāya saṃyogāṃśasyāpi sārthakyāt/</p>\n\n<p><hi rend='bold'>sāmānyavibhāgaḥ</hi></p>\n\n<p>[63] sattāyāḥ dravyatvāpekṣayetyādi/\napekṣāśabdasya pratiyogitānirūpakatvamarthaḥ/ tṛtīyāyāśca\nvaiśiṣṭyam/ adhikadeśavṛttitvaṃ ca\nsvapratiyogyadhikaraṇavṛttitvasvādhikaraṇavṛttitvobhayasambandhenābhāvaviśiṣṭatvam/\nsakadeśe 'bhāve\ntṛtīyāntārthadravyatvaniṣṭhapratiyogitānirūpitatvaviśiṣṭatvānvayaḥ/\nadhikadeśavṛttitvenetyatra tṛtīyāyā abhedor'thaḥ/\ndravyatvaniṣṭhapratiyogitākābhāvavaiśiṣṭyābhinnaṃ dravyatvāpekṣayā\nparatvamiti vākyārthaḥ/ [63] dravyatvādīnāṃ sattāto 'paratvamiti/</p>\n\n<p>tacca\n1svāśrayādhikaraṇavṛttyabhāvapratiyogitvarūpam/</p>\n\n<p><hi rend='bold'>viśeṣavibhāgaḥ</hi></p>\n\n<p>[63] viśeṣāsatvanantā eveti vākye anantatvaṃ\nca na vidyate antaḥ\nsaṅkhyātvavyāpyadharmāvacchinnaprakāratākāsmadādisamavetaniścayaḥ\nviśeṣyatāsambandhena yeṣu nāstīti vigrahān\nsaṅkhyātvavyāpyadharmāvacchinnaprakāratākatādṛśaniścayaviśeṣyatvābhāvavattvam/\nprakāśikāyām [63]</p>\n\n</div>\n<div>\n\n<p>1. svāśrayeti/ svaṃ\nsattā tadāśrayaḥ guṇaḥ tanniṣṭhābhāvaḥ dravyatvābhāvaḥ tatpratiyogitvaṃ\ndravyatve iti dravyatvasya sattāto 'paratvamiti bhāvaḥ/</p>\n\n</div>\n<div>\n\n<p>viveka iti/ tathā ca\nsāmānyaṃ trividham --- kevalaparam, kevalāparam, parāparam ceti/\nsaṅgrahe ca kevalaparāparapradarśanādeva parāparajāteḥ, sphuṭatayā\nlābhāt tadakathanamiti bhāvaḥ/ nanu sattāyāḥ\nkevalaparatvakathanamanupapannam/ premayatvādijātisattvāt sattāyāḥ\n1parāparatvādityata āha --- dīpikāyām [63] sāmānyādicatuṣṭaya\niti/</p>\n\n<p><hi rend='bold'>samavāyalakṣaṇam</hi></p>\n\n<p> [64] samavāyastveka evetyatra saṅgrahapaṅktau samavāyasyaikatvaṃ\nsamavāyaniṣṭhabhedapratiyogitānavacchedakadharmavattvaṃ na tu\nsaṅkhyārūpam, samavāyāvṛttitvāt avyāvartakatvāt ca/ evakāraśca\nīdṛśapāribhāṣikatve tātparyagrahaḥ/ yadvā ekatvamubhayāvṛttidharmaḥ/\nubhayāvṛttitvaṃ ca svapratiyogivṛttitvasvabhinnavṛttitvobhayasambandhena\nrkiñcidviśiṣṭānyatvam/ evakārasya\ncādheyatāśrayabhedapratiyogitāvacchedakatvam abhāvaśca khaṇḍaśor'thaḥ/\nādheyatāyāṃ vyutpattivaicitryeṇa prathamāntapadopasthāpyasyāpi\nsamavāyasya nirūpitatvasambandhenānvayaḥ/\nsamavāyanirūpitādheyatāśrayabhedapratiyogitāvacchedakatvasya ca\nvidheyatāvacchedakatvābhimatasambandhāvacchinnāvacchedakatākapratiyogitākasvarūpasambandhāvacchinnapratiyogitākatvasambandhe-</p>\n\n<p>nābhāve 'nvayaḥ/\ntādṛśābhāvasyacaikapadārthe 'nvayaḥ/ tathā ca samavāyaḥ\nsamavāyanirūpitādheyatāśrayabhedapratiyogitāvacchedakatvaviśeṣitābhāvavadabhinna\niti bodhaḥ iti abhiprāyeṇāvatārayati - dīpikāyām [64] samavāyasya bhedo nāstītyāheti/ atra ca bhedaḥ\nādheyatāśrayabhedapratiyogitāvacchedakadharmaḥ/ samavāyasyetyatra ṣaṣṭyā\nnirūpitatvamarthaḥ/ tasya ca bhedapadārthaghaṭakādheyatāyāmanvayaḥ/\nasadhātvarthādheyatāyāmapi vyutpattivaicitryādanvayaḥ/\nasadhātvarthādheyatāyāśca nañarthābhāve tasya ca prathamāntapadārthe\nbhede 'nvayaḥ/ tathā ca\nsamavāyanirūpitādheyatāśrayabhedapratiyogitāvacchedakadharmaḥ\nsamavāyanirūpitādheyatvābhāvavāniti bodhaḥ/</p>\n\n</div>\n<div>\n\n<p>1. taparāparatvāditi/\nsattāyāḥ prameyatvāpekṣayā aparatvam, dravyatvādyapekṣayā paratvamiti\nrītyā parāparatvamiti bhāvaḥ/</p>\n\n</div>\n<div>\n\n<p>anuyogitāvacchedakāvacchedenābhāvabodhakatāyā nañaḥ\nvyutpannatayā samavāyadvitvapakṣe 'pyuktavākyārthasaṅgatiḥ/ yadvā bhedaḥ</p>\n\n<p>anyonyābhāvaḥ/\nsamavāyasyetyatra ṣaṣṭhyāḥ\nekamātravṛttidharmāvacchinnapratiyogitākatvamarthaḥ/ samavāyasyeti\npunarāvṛttyā</p>\n\n<p>tadarthasya\nsamavāyavṛttitvasyāsadhātvarthādheyatāyāmanvayaḥ/ tathā ca samavāyaniṣṭhā\nyā ekamātravṛttidharmāvacchinnapratiyogitā tannirūpitānyonyābhāvaḥ\nsamavāyanirūpitavṛttitvavāniti/ bodhaḥ/ itiśabdasya\nityākārakamarthaḥ/ tasya cābhedasambandhena\njñānotpattiprayojakaśabdarūpabrūñarthaikadeśe jñāne 'nvayaḥ/ tasya\ncākhyātārthakṛtāvanvayaḥ/ anukūlatāsambandhena tādṛśajñānaṃ ca prakṛte\nmānasarūpaṃ bodhyam/ tena prakṛte tasya śabdarūpatvāsaṃbhave 'pi na\nkṣatiḥ/</p>\n\n<p>prakāśikāyām [64] rūpasamavāyeti/ ayamatrāśayaḥ-tatsambandhena tatprakārakabhramatvaṃ ca\ntatsambandhāvacchinnapratiyogitākatadabhāvavadviśeṣyakatvāvacchinnatatsambandhāvacchinnaprakārakatvam/\ntacca 'vāyuḥ samavāyena rūpavān' iti jñāne 'kṣatameva/ tena\nsambandhena tatprakārakapramātvaṃ ca na\ntatpramopalakṣitatatsambandhānuyogiviśeṣyatākatvaghaṭitam, kiṃ tu\ntatpratiyogikatvāvacchinnanirūpakatākatatsambandhānuyogitāśrayaviśeṣyatākatvaghaṭitam/\nvāyau rūpaśūnye\nrūpapratiyogikatvāvacchinnanirūpitāsamavāyānuyogitā na svīkṛtā\niti na tādṛśajñānasya pramātvaprasaṅgaḥ/ evaṃ\ntatpratiyogitvaviśiṣṭatannirūpitasya tatsambandhānuyogitvasya tena\nsambandhena tatsattvavyāpyatvasvīkārāt na vāyau</p>\n\n<p>rūpapratiyogitvopalakṣitasamavāyavati samavāyena\nrūpavattāprasaṅgaḥ ityabhipretya [64] digityuktam/</p>\n\n<p><hi rend='bold'>pṛthivīnirūpaṇam</hi></p>\n\n<p>dīpikāyām [65] uddeśakramānusārādityādi/ pañcamyāḥ prayojyatvamarthaḥ/\ntādṛśānusāraprayojyajalādilakṣaṇakathanaprākkālīnābhinnapṛthivyādisamudāyaghaṭakībhūtapṛthivīviśeṣyakalakṣaṇaprakāraka-</p>\n\n<p>jñānoddeśaprayojyaśabdānukūlakṛtimāniti bodhaḥ/\nprakāśikāyām [65] prāthamye - prathamavaktavyatve/ [66] lakṣaṇīyavastuparamiti/ prakṛtalakṣaṇāśrayayāvadvastuparimityarthaḥ/\ntena na ghaṭādipade\nprakṛtalakṣaṇāśrayaghaṭādipratipādake 'tiprasaṅgatādavasthyam/ tathā ca\nprakṛtalakṣaṇāśrayayāvadvastuniṣṭhaviṣayatāśālitvaṃ bodhaviśeṣaṇaṃ\ndeyamiti bhāvaḥ/</p>\n\n<p>[66] mātrapadamitīti/ atra kecit ---\nlakṣyatāvacchedaketarāprakārakatvaṃ mātrapadalabhyam/ lakṣaṇavākyasya\ntaditaralakṣaṇapratipādakatvānna tatrātivyāptiriti bhāvaḥ- ityāhuḥ/\ntattuccham/ mātrapadasya\nsamabhivyāhṛtapadārthentarasaṃbandhavyavacchedabodhakatāyā 'atra bhūtale\ndhaṭo 'sti' ityādau vyutpannatayā śabde lakṣaṇāpratipādakatvasyaiva\ntallabhyatvāt/ lakṣyatāvacchedaketarasaṃbandhavyavacchedabodhakatāyāṃ\nvyutpattivirodhasya spaṣṭatvāt/ padārthadvayasaṃsargabodhasyaiva\nśābdābodharūpatayā antataḥ prakṛtyarthasaṃṅkhyāprakārakasyāpi\npṛthivyādiviśeṣyakaśābdabodhasya saṃbhavāt\nlakṣyatāvacchedaketarāprakārakaśābdabodhāprasiddheśca/ evaṃ ca\nlakṣyatāvacchedakaprakārakaśābdajanakatāvacchedakayatkiñcijjñānīyaviṣayatāśrayavarṇatvavyāpakasamudāyatvam\nuddeśalakṣaṇam/ ato na pṛthivyādibhāge 'tivyāptiḥ/\ntādṛśasamudāyatvaṃ ca\ntādṛśasamudāyatvaniṣṭhanyūnavṛttitānirūpakatvena viśeṣaṇīyam/ tena\nna lakṣaṇādivākye 'tivyāptiḥ/ tādṛśasamudāyatvaṃ ca vyāptisambandhena\nuddeśapadapravṛttinimittam/ tenāśrayatayā tasyaikadeśasādhāraṇatve 'pi\nna kṣatiḥ/ samudāyatvasya vyāsajyavṛttitvena niveśaḥ/ ataḥ\ndhīviśeṣaviṣayatvarūpasya tasyānanugame 'pi na kṣatiḥ/ yadi ca\nviṣayatvamavyāsajyavṛttīti nāyaṃ prakāraḥ sādhīyānityucyate, tadā\ntādṛśavarṇatvavyāpakadharmavattvamevoddeśalakṣaṇaṃ vaktavyam/</p>\n\n<p>tādṛśadharmatvena ca\nviśeṣyatāvacchedakadharmabodhakatvavyutpatteḥ\nsvīkārānnātiprasaṅgāvakāśaḥ/ yadyapi paryāyapadāntarādhīnaśābdabodhe\nvyabhicāravāraṇāya tattatpadajñānāvyavahitottaratvasya\nkāryatāvacchedakakoṭau avaśyaṃ niveśyatayā tatra viṣayaniveśe\nprayojanāyojyaśabdānukūlakṛtimāniti bodhaḥ/ prakāśikāyām [65] prāthamye - prathamavaktavyatve/ [66] lakṣaṇīyavasatuparamiti/\nprakṛtalakṣaṇāśrayayāvadvastuparimityarthaḥ/ tena na ghaṭādipade\nprakṛtalakṣaṇāśrayaghaṭādipratipādake 'tiprasaṅgatādavasthyam/ tathā ca\nprakṛtalakṣaṇāśrayayāvadvastuniṣṭhaviṣayatāśālitvaṃ bodhaviśeṣaṇaṃ\ndeyamiti bhāvaḥ/</p>\n\n<p>[66] mātrapadamitīti/ atra kecit ---\nlakṣyatāvacchedaketarāprakārakatvaṃ mātrapadalabhyam/ lakṣaṇavākyasya\ntaditaralakṣaṇapratipādakatvānna tatrātivyāptiriti bhāvaḥ- ityāhuḥ/\ntattuccham/ mātrapadasya</p>\n\n<p>samabhivyāhṛtapadārthentarasaṃbandhavyavacchedabodhakatāyā 'atra\nbhūtale ghaṭo 'sti' ityādau vyutpannatayā śabde\nlakṣaṇāpratipādakatvasyaiva tallabhyatvāt/\nlakṣyatāvacchedaketarasaṃbandhavyavacchedakābodhakatāyāṃ\nvyutpattivirodhasya spaṣṭatvāt/ padārthadvayasaṃsargabodhasyaiva\nśābdabodharūpatayā antataḥ prakṛtyarthasaṅkhyāprakārakasyāpi\npṛthivyādiviśeṣyakaśābdabodhasya saṃbhavāt\nlakṣyatāvacchedaketarāprakārakaśābbodhāprasiddheśca/ evaṃ ca\nlakṣyatāvacchedakaprakārakaśābdajanakatāvacchedakayatkiñcijjñānīyaviṣayatāśrayavarṇatvavyāpakasamudāyatvam\nuddeśalakṣaṇam/ ato na pṛthivyādibhāge 'tivyāpti/ tādṛśasamudāyatvaṃ\nca tādṛśasamudāyatvaniṣṭhanyūnavṛttitānirūpakatvena viśeṣaṇīyam/\ntena na lakṣaṇādivākye 'tivyāptiḥ/ tādṛśasamudāyatvaṃ ca\nvyāptisambandhena uddeśapadapravṛttinimittam/ tenāśrayatayā\ntasyaikadeśasādhāraṇatve 'pi na kṣatiḥ/ samudāyatvasya\nvyāsajyavṛttitvena niveśaḥ/ ataḥ dhīviśeṣaviṣayatvarūpasya\ntasyānugame 'pi na kṣatiḥ/ yadi ca viṣayatvamavyāsajyavṛttīti nāyaṃ\nprakāraḥ sādhīyānityucyate, tadā\ntādṛśavarṇatvavyāpakadharmavattvamevoddeśalakṣaṇaṃ vaktamavyam/\ntādṛśadharmatvena ca viśeṣyatāvacchedakadharmabodhakatvavyutpatteḥ\nsvīkārānnatiprasaṅgāvakāśaḥ/ yadyapi\nparyāyapadāntarādhīyanaśābdabodhe vyabhicāravāraṇāya\ntattatpadajñānāvyavahitottaratvasya kāryatāvacchedakakoṭau avaśyaṃ\nniveśyatayā tatra viṣayaniveśe prayojanābhāvena</p>\n\n<p>lakṣyatāvacchedakībhūtapṛthivītvādiprakārakatvāvacchinnatvasya\njanyatāyāmasaṃbhavaḥ/ tathāpi\ntattatpadajñānāvyavahitottaraśābdatvāvacchinnajanyataiva lakṣaṇe niveśyā,\nato na doṣaḥ/\npṛthivīpadajñānāvyavahitottaraśābdatvāvacchinnajanyatānirūpitajanakatāvacchedakayatkiñcijjñā\n-- nīyaviṣayatāśrayavarṇatvavyāpakaḥ\ntādṛśavyāpakasamudāyaniṣṭhanyūnavṛttitānirūpitaśca yo 'yaṃ dharmaḥ sa\neva pṛthivyuddeśalakṣaṇamitirītyā tattaduddeśalakṣaṇaṃ bodhyam/ na ca\nkiñcittvaniveśādananugama iti vācyam/\ntādṛśajanakatānirūpitādhikaraṇatāviśiṣṭadharmavattvasya vivakṣitatvāt/\nvaiśiṣṭyaṃ ca\nsvasamānādhikaraṇabhedapratiyogitāvacchedakatvasambandhāvacchinnasvani ṣṭhāvacchedakatākapratiyogitākabhedavattvasambandhena\nsvādhikaraṇatāsvaviśiṣṭaviśiṣṭaviṣayatāśrayavarṇantvasambandhena/\nviṣayatāyāṃ svaviṣiṣṭavaiśiṣṭyaṃ ca\nsvanirūpakajanakatāvacchedakatvasvāśrayajñānīyatvobhayasambandhena/\ntādṛśadharmaniṣṭhanyūnavṛttitānirūpakabhinnatvaṃ ca\nsvāvacchinnapratiyogitākabhedavadvṛttitvasvasāmānādhikaraṇyobhayasaṃbandhena\ntādṛśadharmaviśiṣṭānyatvam/ adhikaraṇatāvaiśiṣṭyaghaṭakatayā\nsvaviśiṣṭadharmaviśiṣṭatvasaṃbandhāvacchinnasvaniṣṭhāvacchedakatākapratiyogitākabhedavattvasaṃbandhaḥ\nparyavasitaḥ/ ata eva 'pṛthivī gandhavatī' iti vākye nātiprasaṅga\niti madekapariśīlitaḥ panthāḥ/</p>\n\n<p>[65] nanu surabhyasurabhyavayavārabdha iti\ndīpikāvākye tādṛśāvayavābhyāmārabdhamiti vigrahāt\ntādṛśāvayavasamevatādyakṛtimattvaṃ labhyate/ āṅpūrvakasya rabhateḥ\nādyakṛtibodhakatvāt/ ktapratyayasya vidheyatvamarthaḥ/ taccāsaṅgatam/\nkṛteḥ ātmamātradharmatvādityata āha-- [66] ārabdhe janya u iti/ [66] parasparavirodhenetīti/ virodhaḥ pratībandhakatvam, tatra\nparasparatvaṃ ca svāśrayanirūpitapratibandhakatāśrayanirūpitvaṃ\npratibandhakatāviśiṣṭatvaparyavasitam\nsvanirūpakavṛttitvasvāśrayavṛttitvobhayasambandhena/ [66] surabhigandhaṃ prati asurabhigandhasyetyādi/ atra samavāyena\nsurabhigandhaṃ prati\nsamavāyasambandhāvacchinnapratiyogitākasyāsurabhigandhābhāvasya\nsamavāyasaṃbandhāvacchinnapratiyogitākasya surabhigandhābhāvasyaiva vā\nkāryakālavṛttitayā kāraṇatvena pratītibalena\nsurabhyasurabhyubhayorasaṃbandhayoreva samavāyenotpattau\nkāryakālāvachedena pratibandhakābhāvarūpakāraṇābhāvāt\nnobhayagandhotpattiriti bhāvaḥ/</p>\n\n<p>yattu - samavāyena\nsurabhigandhaṃ prati svasamavāyisamavetasamavāyena asurabhigandhādeḥ\npratibandhakatvarṇanaṃ - tattu\npratibandhakatāvacchedakasaṃbandhagauravādanādeyam/ [66] svāśrayasamavetatvasaṃbandhenetyādiriti/\natrāvacchinnasaṃsargatākatvaṃ</p>\n\n<p>tṛtīyārthaḥ/ tacca\npratītisaṃbhavenetyatra pratītāvanveti/ tṛtīyāyāḥ prayojyatvamarthaḥ/\ntasya samavāyena gandhapratītau bhramadoṣavidhayā prayojakatvaṃ bodhyam/\ndīpikāyām [65] citragandhānaṅgīkārāditi/ tathā ca\ncitragandhasyāsattvādavyāptirastyeveti bhāvaḥ/</p>\n\n<p>[66] prakāśikāyām tuṣyatu durjana iti\nnyāyeneti/ atrāyamāśayaḥ-- surabhyasurabhigandhavatparamāṇubhyāṃ</p>\n\n<p>dvyaṇukamārabdham/\ntatastryaṇukādikrameṇa mahāvayaviparyantamutpannam/ tatra ghaṭe\ngandhapratītirnopeyata eva tadavayavakapālādau gandhābhāvena tatra\ngandhāsaṃbhavāt paramāṇugandhasya cāpratyakṣatvāt/ vastutastu\nparamāṇugandhasya laukikapratyakṣaviṣayatvābhāve 'pi\nsvasamavāyighaṭitaparaṃparāsaṃbandhena tatra\nparamāṇugandhaviṣayakālaukikapratyakṣaṃ saṃbhavatyeva/ yadi cāyaṃ\ngandhavāniti laukikapratītirjāyate ityāgrahastadāstu citragandha\niti/ [65] gandhasamānādhikareṇeti/ atrāpi\npūrvavadevārtho bodhyaḥ/ anyathā pūrvarītyā doṣāt/</p>\n\n<p>nanu dravyatvāparatvaṃ\ndravyabhinnabhinnatvam, tathā ca kathamasaṃbhavavāraṇamityata āha - [66] dravyatvanyūnavṛttītyarthakamiti/ dravyatvābhāvavadavṛttitvameva\nsattāvāraṇāya kuto na niveśyata ityata āha - [66] teneti/ [66] dravyatvavyudāsa iti/ dravyatvasya\nsvābhāvavadavṛtti'pi svasamānādhikaraṇābhāvapratiyogitvavirahāt/\nkālikasaṃbandhena tādṛśadharmavattvamādāyātivyāptivāraṇāya [65] jātīti/ nityatvamātramatra vivakṣitam/ anekasamavetatvasya\nprakṛte 'vyāvartakatvāt/ pṛthivījalānyataratvasya\nsamavāyasaṃbandhaghaṭitasāmānādhikaraṇyavirahāt/ kālikasaṃbandhena\ntādṛśadharmavattvamādāyātivyāptivāraṇāya samavāyena\ntādṛśadharmavattvasya vivakṣaṇīyatayā uktānyataratvamādāya doṣāprasakteśca/\npṛthivījaladvitvādīnāmapi apekṣābuddhiviśeṣaviṣayatvarūpatayā\nnityatvaviraheṇaiva vāraṇaṃ bodhyam/ [66] svāśrayasaṃyuktatvasaṃbandhenetyādiriti/ atrāpi pūrvavadevārtho\nvarṇanīyaḥ/ [66] anugatarūpeṇa -\nsvaniṣṭhādheyatāvacchedakātiriktatvenetyarthaḥ/\nsarvaniṣṭhādheyatānavacchedakasaṃbandhena ghaṭādeḥ kapālādilakṣaṇatve\nbhūtalādau ghaṭādisaṃyogini ativyāpteḥ/ evaṃ samavāyādīnāṃ\ntādṛśarūpeṇa saṃbandhatvamapyaprāmāṇikam/ [66] vastutastviti/\nbodhyamiti/ pṛthivyāḥ samavāyena gandho lakṣaṇaṃ, samavāyena kapālasya\nghaṭo lakṣaṇamiti bhāvaḥ/</p>\n\n<p><hi rend='bold'>pṛthivīvibhāgaḥ</hi></p>\n\n<p>saṃgrahe [69] sā\ndvividhā nityā anityā ceti/ dve vidhe yasyāḥ sā dvividhā, vidhā\nnāma vibhājakadharmaḥ,\nuddeśyatāvacchedakapṛthivītvādisākṣādvyāpyadharma iti yāvat/\nbahuvrīhāvuttarapadasyānyapadārthe nirūḍhalakṣaṇāyāḥ sarvasaṃmatatayā\ndvitvasaṃkhyāśrayavibhājakadharmavati prakṛte vidhāpadasya nirūḍhalakṣaṇā/\ndvipadaṃ tātparyagrāhakam/ nityānityayoḥ\nnityānityānyataratvasaṃbandhenānvayaḥ pṛthivyām/ sarvatra\nvibhāgavākyasthale tathā vyutpatteḥ svīkārāt/ iti śabdaḥ\nhetugarbhaviśeṣaṇadyotakaḥ/ tathā ca yataḥ tathā tataḥ pṛthivī\ndvitvāśrayatādṛśadharmavatīti bodhaḥ/ ata eva nityānityapadayoḥ\nstrīliṅgatvamupapannam, tayoḥ pṛthivīpadasamānādhikaraṇatvāt/\nyattu-nityānityapade nityatvānityatvapare/ tayorabhedasaṃbandhena\nvibhājakadharme 'nvaya - iti, tattuccham/ ubhayābhedasya\nvibhājakadharme 'saṃbhavāt/</p>\n\n<p>anyataratvabodhakapadābhāvena\nnityatvānityatvānyatarabhedabodhāsaṃbhavāt tayorlakṣaṇāyāṃ\nmānābhāvāt/ yādṛśārthasya lakṣaṇayā yatkiñcitpadārthabodhaḥ\ntādṛśārthabodhasya śaktādapi padādānubhāvikatvena pṛthivī dvividhā\nnityatvamanityatvamiti prayogāpatteḥ/\nvidhāpadārthatāvacchedakavibhājakadharmaniṣṭhaviśeṣyatānirūpitābhedasaṃbandhāvacchinnaprakāratāsabandhena\nśābdabodhaṃ prati\nvidhāpadasamabhivyāhṛtaitipadasamabhivyāhṛtayakiñcitpadanirūpitaśakti jñānādeḥ\npratibandhakatvādikalpane mahāgauravāpatteḥ/</p>\n\n<p>atha\nparamāṇurdviṃvidhaḥ-nityo 'nityaśca/ dravyaṃ dvividham-pṛthivī jalaṃ\nceti prayogāpattiriti cet-na/ dvividhetyādibahuvrīhau\nvidhāpadārthatayā yāvanto dharmāḥ pratīyante\ntāvaddharmamātraviṣayakadhīviśeṣaviṣayatvarūpadvitvādiviśeṣitadharmavati\nnirūḍhalakṣaṇā/ viśeṣitatvaṃ ca\nsvavyāpakapṛthivītvādisākṣādvyāpyavyāpyatvāśrayatvasvāśrayatvobhayasambandhenetyadoṣaḥ/\nuddeśyatāvacchedakībhūtapṛthivītvādyavacchedena\ntādṛśadharmavadanvayasvīkārāt na dravyaṃ dvividham pṛthivī jalaṃ\ncetyādiprayogaḥ/ yadyapi nityatvānityatvayorjalādisādhāraṇatayā na\npṛthivītvādivyāpyatvaṃ tathāpi\npṛthivītvādyanyatamatvaviśiṣṭasvarūpādisambandhena\ntayostathātvamakṣatam/ sākṣātpadaṃ ca 'pṛthivī trividhā\nnityānityapaṭaśceti' ityādi prayogavāraṇāya/ 'āpo dvividhāḥ-\nnityānityāśceti' ityādāvapyuktaiva rītiḥ/</p>\n\n<p>yadi ca 'punastrividhā\n- śarīrendriyaviṣayabhedāt' ityādeḥ\npṛthivīsāmānyavibhāgaparatāmate\n'tādṛśabhedaprayuktatritvasaṅkhyāviśiṣṭapṛthivītvasākṣādvyāpyadharmavatī\npṛthivī' itayādirītyaiva bodhasya vaktavyatayā śarītatvādīnāṃ\ntādṛśavyāpyatāviraheṇāsaṅgatiriti vibhāvyate, tadā\nuddeśyatāvacchedakapṛthivītvādisākṣādvyāpyatvaṃ</p>\n\n<p>nopādeyam/\nvibhājakadharmāṇāṃ parasparaṃ vaiyadhikaraṇyabhānavyutpatteḥ\ndvividhetyādau svīkārāt 'pṛthivī trividhā, nityānityaghaṭaśca'\niti prayogānavakāśaḥ/ evaṃ ca bahuvrīhau\ntādṛśadvitvaviśiṣṭāśrayadharmavati nirūḍhalakṣaṇā/ vaiśiṣṭyaṃ</p>\n\n<p>1svasetyādibhedavattvatādātmyobhayasambandhena/\nbhedapratiyogitāvacchedakatā\nuddeśyatāvacchedakapṛthivītvādisamānādhikaraṇaniṣṭhatvaviśeṣitasvaniṣṭhā\n- vacchedakatākapratiyogitākabhedavattva\navacchedakatāniṣṭhāvacchedakatākapratiyogitākabhedavattvobhayasambandhāvacchinnā\ntatraikāvacchedakatā nityatvātiriktā\nsvāśrayādhikaraṇakālavṛttitvasambandhāvacchinnasvaniṣṭhāvacchedakatākapratiyogitākabhedavattvasambandhena/</p>\n\n<p>nanu purastrividheti\npṛthivīsāmānyavibhāgo vā kāryapṛthivīvibhāgo vā/ nādyaḥ,\nnityapṛthivyāḥ śarīrādāvantarbhāvāsambhavāt/ nāpi rdvintīyaḥ,\npunaśśabdasvārasyavirodhāt/ tena hi yaddharmāvacchinnasya prāgvibhāgaḥ\nkṛti taddharmāvacchinnasyaiva rūpāntareṇa - vibhajanaṃ sūcyata ityata āha\nprakāśikāyām [70] atreti/ tathā ca 'punastrividhā' ityādau\npṛthivīsāmānyasyaiva vibhāgaḥ/ 'viṣayo mṛtpāṣāṇādiḥ- ityatra\nādipadena paramāṇuparigrahasambhavāt/\nbhaumadivyaudaryākarajabhedāditi taijasaviṣayavibhāgasthale 'pi\nbhūmeridaṃ bhaumamamiti vigrahāt bhūmi sambandhyādiparatvāt tenaiva\ntaijasaparamāṇusaṅgrahāditi bhāvaḥ/ [70] varṇayantīti/ atra\npunaśśabdāsvārasyamavasarabījam/ idamatra bodhyam - atra 'punaḥ\ntrividhā śarīrendriyaviṣayabhedāt' ityatra\nśarīrapratiyogikatvenrdiya -\npratiyogikatvānyataravanniṣṭhādheyatatvaśarīrapratiyogikatvaviṣayapratiyogikatvānyataravanniṣṭhadheyatvānyatamasambandhena\nśarīrāderekatra dvayamiti rītyā bhedapadārthe anyonyābhāve anvayaḥ/\npañcamyāḥ prayojyatvamarthaḥ/\nśarīrādiviśeṣitabhedavṛttitritvaviśiṣṭavibhājakadharmavatīti bodhaḥ/\nbhedasya prayojakatvaṃ ca svajñānādhīnāpekṣāba1ddhidvārā/ uktarītyā\nanyatrāpi bodhaḥ ūhyaḥ/ vaiśiṣṭyaṃ ca pūrvavaditi/</p>\n\n</div>\n<div>\n\n<p>1.\nsvasetyādibhedavāveti/\nsvasamānādhikaraṇabhedapratiyogitāvacchedakatvasaṃbandhāvacchinnasvani ṣṭhavacchedakatākapratiyogitākabhedavattvetyarthaḥ/</p>\n\n</div>\n<div>\n\n<p>[69] viṣayo mṛtpāṣāṇādiriti/\nmṛtpāṣāṇāvādī yasyeti vyutpattyā\nmṛtpāṣāṇādiniṣṭhāditānirūpakaḥ pārthivaviṣaya iti bodhaḥ/\ntaddharmāvacchinnasya tadāditvaṃ nāma\nuddeśyatāvacchedakaniṣṭhatannirūpitādheyatāviśiṣṭatvam/ vaiśiṣṭyaṃ\nsvāśrayadharmatāviśiṣṭataddharmavattvasambandhena/ vaiśiṣṭyaṃ ca\nsvavyāpyadharmāvacchinnabodhakapadapūrvapadapratipādyatāvacchedakatvasvavyāpyatvobhayasambandhena/</p>\n\n<p>kecittu -\nsvaviṣayakajñānaviṣayasamudāyaghaṭakatvaṃ āditvam/ svaṃ\npārthivādiviṣayaḥ/ tathā ca\nmṛtpāṣāṇādiviṣayakajñānaviṣayasamudāyaghaṭakatānirūpakaḥ\nmṛtpāṣāṇādighaṭitasamudāyaviṣayakajñānaviṣayaḥ pārthivaviṣaya</p>\n\n<p>ityarthaḥ-iti\nvyācakruḥ/ atastantusamadāyatvasya dhīviśeṣaviṣayatvarūpatayā viśiṣya\ntattatpadārthajñāne samudāyatvasyaiva durnirūpatvāt/\ntattatpadāsarvajñajīve 'sambhavāt/ sambandhakoṭau\nsvavyāpyatvopādanāt, viṣayo mṛtpāṣāṇajalādiriti vākyasya na\nprāmāṇyam/ vyāpyatvaṃ cātra\ntatsamānādhikaraṇabhedapratiyogitāvacchedakatve sati\ntatsāmānādhikaraṇyam, na tu tadabhāvavadavṛttitvam/ tena 'prameyaḥ\npṛthivyādiḥ' ityādivākyasya na prāmāṇyānupapattiḥ/\nsatyantaniveśācca 'pṛthivī dravyādi gandhavadādi' rityādivākyasya na\nprāmāṇyam/ sāmānādhikaraṇyaniveśācca mṛtpāṣāṇādiriti vākyasya\nna prāmāṇyam ityalamativistareṇa/ [70] antyeti/\ndravyasamānādhikaraṇabhinnatvamantyāvayavitvamiha vivakṣitam/</p>\n\n<p>nanu śarīrasya\nśarīratvajātireva kuto lakṣaṇatayā noktā/ evamindriyasyāpi\nindriyatvajātimattvam/ na ca śarīṃratvāderjātitvemānābhāvaḥ/\n1padavācyatāpakṣakānumānasyaiva tathātvāt ata āha - śarīratvamiti/</p>\n\n</div>\n<div>\n\n<p>1.\npadavācyatāpakṣakānumānasyeti/ śarīrapadavācyatā kiñciddharmāvacchinnā\npadavācyatātvāt ghaṭapadavācyatāvat ityanumānasyetyarthaḥ/</p>\n\n</div>\n<div>\n\n<p>śabdetaretyādīndriyalakṣaṇe viśeṣapadavaiyarthyaṃ\nsaṃyogasyodbhūtatvarūpajātyanākrāntatvāt/ ataḥ tatpadaṃ\nsārthakayitumāha-</p>\n\n<p>[70] udtatvaṃ na jātiriti/ [70] śuklanvādinā sāṅkaryāditi/ saṅkara eva sāṅkaryam/\ncāturvarṇyāditvāt svārthe ṣyañ/ tena pṛthivītvādinā\nsaṅkarāditi pūrvagranthenāvirodhaḥ/ [70] kāraṇatvānupapatteriti/\nidamatra cintyam-śuklatvādivyāpyanānodbhūtatvābhyupagame 'pi\ntattududbhūtānyatamatvena cākṣuṣaṃ prati ekahetutvaṃ suvacam/\nanyatamatvaghaṭakabhedānāṃ mitho viśeṣaṇaviśeṣyabhāve\nvinigamanāviraha iti tu nāśaṅkanīyam/ udbhūtatvasya\ntattadanudbhūtatvābhāvakūṭarūpatvapakṣe 'pi kūṭatvasya\ntattadviṣayakadhīviśeṣaviṣayatvarūparūpatayā tattadviṣayakatvānāṃ\nviśeṣaṇaviśeṣyabhāve vinigamanāvirahasya tulyatvāt/\nsaṃyogādikamādāyākāśādicākṣuṣavāraṇāya rūpatvasya\nkāraṇatāvacchedakakoṭau antarbhāvanīyatayā\nrūpatvatādṛśodbhūtatvayoḥ viśeṣaṇaviśeṣyatāvacchedakabhāve\nvinigamanāviraheṇa mahāgauravaprasaṅgācceti/ [71] viśeṣetīti/ sāmānyaguṇabhinnetyarthaḥ/ tena\ndravyatvādikamādāyāsambhavavāraṇāya guṇapadamiti dhyeyam/\nrūpābhāveti/ udbhūtarūpābhāvetyarthaḥ/ tena nābhāvasya\nyogyatānupapattiḥ/ [71] sannikarṣaghaṭakatayeti/ ayamatra bhāvaḥ-\njñānakāraṇatvaṃ jñānaniyatapūrvavṛttitvaṃ tacca\nkālacakṣussaṃyoge 'kṣatameva/ anyathā\ncakṣussaṃyogaviśiṣṭanirūpitaviśeṣaṇatāviraheṇa kāle\nrūpābhāvapratyakṣānupapatteriti/</p>\n\n<p>[71] manaḥ padamiti/ kāle sukhaṃ nāstīti\npratyakṣantu na sambhavatyeva, vijātīyātmamanassaṃyogasya jñānamātraṃ prati\nhetutvaṃsvīkārāt/ tathā ca tattadbhedakūṭaniveśagauravabhayena\nsarvamatasādhāraṇyāyoktaviśeṣaṇaṃ niveśitamiti bhāvaḥ/ [71] prayojanakathanaparatayeti/ etena ghrāṇendriye 'numānapramāṇamapi\nsūcitam/ tathā hi gandhasākṣātkāraḥ manobhinnendriyakaraṇakaḥ\nmānasānyapratyakṣasāmānyasākṣātkāratvāt/ ghaṭādicākṣuṣajñānasāmānyaṃ\nprati samavāyikāraṇatvāt siddhasādhanavāraṇāya sādhyaśarīre\nmanobhinneti mānasasākṣātkāre vyabhicāravāraṇāya hetukoṭau\nmānasānyeti/ [71] evamuttaratra jñeyamiti/\nśītasparśasamānādhikaraṇeti padaṃ śītatvaṃ sparśaniṣṭhajātiviśeṣa\niti sūcanāya/ śītasparśavatyaḥ āpaḥ ityādisaṅgrahavākye 'pi</p>\n\n<p>evameva bodhyam/ na\ntu tadapi lakṣaṇapraviṣṭam/ evaṃ uttaratrāpi/</p>\n\n<p><hi rend='bold'>tejonirūpaṇam</hi></p>\n\n<p>saṅgrahe [76] abindhanaṃ vidyudādi āpaḥ indhanāni yasyeti bahuvrīhiṃ\nvarṇayati/</p>\n\n<p>kecittu-karaṇe\nlyuḍantasyendhanaśabdasyāpśabdasamānādhikaraṇatve viśeṣyanighnatve na\nstrīliṅgatvāpattyā 'ṭiḍhḍhāṇañi'tyādinā ṅīp(?) prasaṅgena\nabindhanamiti rūpāniṣptteḥ abindhanikamityeva vaktavyatvāt\nindhanaśabdasya pūrvanipātāpatteśca\nindhanaśabdasyā1tathātvādityabhiprāyeṇa vyadhikaraṇabahuvrīhiṃ\npradarśayati adbhiḥ indhanamityādinā/ tathā ca indhanaśabdaḥ bhāve\nlyuḍanta iti bhāvaḥ-ityāhuḥ/</p>\n\n<p><hi rend='bold'>suvarṇataijasatvavādaḥ</hi></p>\n\n<p>[77] suvarṇasyetyādi/\nsuvarṇaviśeṣyakataijasatvaprakārakaniścayānukūlaparamatanirākaraṇapūrvaka2vyāpāraviṣayakecchāviśiṣṭapūrvapakṣānukūlakṛtimāniti\nbodhaḥ/ vaiśiṣṭyaṃ ca\nsvaprayojyecchāviṣayatvasvaviṣayasamānakartṛkatvobhayasambandhena/ [76] sūvarṇaṃ pārthivamiti dīpikāvākyam sarvaṃ vākyamasati bādhake\nsāvadhāraṇamiti nyāyenāvadhāraṇagarbhamityāśayenāvatārayati -</p>\n\n</div>\n<div>\n\n<p>1.\natathātvāt-apśabdasamānādhikaraṇatvābhāvāt\nviśeṣyanighnatvābhāvāccetyarthaḥ/</p>\n\n<p>2.\nvyāpāraviṣayaketyādi/ vyāpāraḥ svamatasthāpanarūpaḥ/ svaprayojyeti/\nsvaṃ vyāpāraviṣayakecchā tatprayojyā/ icchā pūrvapakṣaṃ\nkuryāmityākārā tadviṣayatvaṃ pūrvapakṣānukūlakṛtau, evaṃ svaṃ\nvyāpāraviṣayakecchā tadviṣayaḥ vyāpāraḥ tatsamānakartṛkatvaṃ ca\ntādṛśakṛtau/</p>\n\n<p>suvarṇaviśeṣyaketyādi/ prathamaviśiṣṭāntasya\nśaṅkānivṛttyanukūlavyāpāre dvitīyaviśiṣṭāntasya kṛtau cānbayaḥ/\nprathamavaiśiṣṭyaṃ svaprayojyatvasvasāmānādhikaraṇyobhayasaṃbandhena/\ndvitīyavaiśiṣṭyaṃ\nsvaprayojyecchāviṣayatvasvaviṣayasamānakartṛkatvobhayasaṃbandhena/</p>\n\n</div>\n<div>\n\n<p>[77] pārthivatvasādhakamityādinā/ tena\ngurutvasya jale vyabhicāreṇa pārthivatvasādhakatvāsambhavāt</p>\n\n<p>taijasatvābhāvasādhakatvasyaiva vaktavyatvena taijasatvābhāvasya ca\npratijñāvākyenālābhāt tatsādhakahetukathanamanucitamiti śaṅkā\nniravakāśā/ suvarṇaṃ pārthivamevetyeva pratijñārthasya vācyatayā tatra\ncaivakāreṇa taijasatvābhāvalābhāt/ [77] etena</p>\n\n<p>taijasatvābhāvasādhakahetukathanena/ [77] digiti/ ayaṃ\nbhāvaḥ-samavāyena pītarūpaṃ prati tādātmyasambandhena pṛthivītvena\nkāraṇatāyāḥ kḷptatvāt suvarṇasya taijasatve vijātīyapītarūpaṃ\nprati kāraṇatāntaraṃ kalpanīyam/ tasya pārthivatve tu na\ntatkalpanāvaśyambhāva iti lāghavamiti tarkānugṛhītaṃ 'suvarṇaṃ\npārthivatvatadabhāvānyataravat prameyatvāt' ityanumānaṃ tasya\npṛthivītvasādhakapramāṇatayā sambhavatīti/</p>\n\n<p> [77] suvarṇasya pītimagurutvāśrayata ityādi/\nsuvarṇaviśeṣyakapītimagurūtvāśrayavyatiriktatvaprakārakāprāmāṇyagrahānāskanditaniścayānukūlayuktikathanaviṣayakecchāviśiṣṭānumānaviśeṣyakāprayojakatvaprakārakaśaṅkānivṛttyanukūlavyāpāraviṣayakecchāviśiṣṭānukūlatarkavyavasthāpanānukūlakṛtimāniti\nbodhaḥ/ [77] asati pratibandhaka ityādi/\npratibandhakātyantābhāvaviśiṣṭātyantānalasaṃyogaviśiṣṭadravatvādityarthaḥ/\nagnisaṃyuktaghaṭe vyabhicāravāraṇāya dravatvaniveśanam/ vaiśiṣṭyadvayaṃ\nekakṣaṇāvacchinnaikādhikaraṇavṛttitvarūpam/ [77] atyantānalasaṃyogī\npītimāśraya ityādi/ atra cātyantānalasaṃyogīti\npakṣaviśeṣaṇānupādāne jalamadhyasthapītarūpāśrayadravadravyaviśeṣe\nsāmānādhikaraṇyena\nsiddhasādhanavāraṇāyāvacchedakāvacchedenānumiteruddeśyatāyā\nvaktavyatvena haridrāyāṃ sāmānādhikaraṇyena bādhaḥ syāditi\ntadupādānam/ jalamadhyasthaghṛte sāmānādhikaraṇyena\nsiddhasādhanavāraṇāyāvacchedakāvacchedenānumiteruddeśyatāyā\nvācyatvena ghaṭadāvaṃśato bādhavāraṇāya pītimāśrayatvamupāttam/\nyadyapyevamapi pītarūpavati tādṛśaghaṭādau bādhaḥ tathāpi\nsvāvyavahitāttarapyevamapi pītarūpavati tādṛśaghaṭādau bādhaḥ tathāpi\nsvāvyavahitottarakṣaṇāvacchinnasāmānādhikaraṇyasaṃbandhena\nvijatīyāgnisaṃyogaviśiṣṭapītarūpavattvasyaiva\npakṣatāvacchedakatvasvīkārāt na doṣa iti bhāvaḥ/\nsvāvyavahitottarakṣaṇāvacchinnaikādhikaraṇavṛttitvalakṣaṇasāmānādhikaraṇyasaṃbandhenāgnisaṃyogaviśiṣṭadravatvasahitagurutvaṃ\nhetuḥ/</p>\n\n<p>svasamavetadravatvanāśapratibandhakadravadravyāntarasaṃyuktatvaṃ\nsādhyam/ na ca dṛṣṭāntapakṣasādhāraṇasvatvānanugamāt pakṣe bodho\ndṛṣṭānte sādhyavaikalyaṃ vā/ evaṃ dravadravyāntaretyatra\nsvānyonyābhāvāśrayadravadravyavivakṣāyāṃ anupayogaḥ anyathāsiddhiśceti\nvācyam/\n1svasaṃyuktatva-svapratibadhyanāśapratiyogidravatvasamavāyitvasvāsamavetajapatimattvatritayasambandhena\ndravadravyaviśiṣṭatvasya sādhyatvābhyupagamāt sādhyaśarīre uddeśyasiddhaye\ntṛtīyasaṃbandhaniveśaḥ/ sidhyati dravye vyabhicārāvāraṇāya\nhetukoṭau gurutvaniveśaḥ/</p>\n\n<p>yadyapi tādṛśadravyasiddhitaḥ prāk tatra\nvyabhicāragrahasya na sambhavaḥ, tathāpi\nyadyatyantānalasaṃyogaviśiṣṭadravatvamuktasādhyavyāpyaṃ sayāt tarhi\nprakṛtapakṣatāvacchedakāvacchedena darśitāsādhyasādhakaṃ syāditi\nrītyāanavasthā syāditi gurutvopādānam [77] jalādikamādāyeti/ atra ādānaṃ grahaṇam/ tacca prakṛte\nviṣayatārūpam/ lyapaḥ samānakartṛkatvamātramarthaḥ\nviṣayatārūpaparyavasānaśabdārthānvitam/ samānakartṛkatvaṃ ceha\ntannirūpakanirūpitatvam/ jalādikamityatra dvitīyāyāḥ ādheyatvamarthaḥ/\ntathā ca jalādiniṣṭhaṃ yadviṣayatvaṃ\ntannirūpakanirūpitānumānaviṣayatvarūpārthāntaradharmikasaṃbhavitvaprakārakajñānānukūlavyāpārakartetivākyārthaḥ/</p>\n\n<p><hi rend='bold'>--------------------------------------</hi></p>\n\n<p>1.\nsvasaṃyuktatvetyādi/ svaṃ dravadravyaṃ jalaṃ tatsaṃyuktatvaṃ dhṛte, svaṃ jalaṃ\ntatpratibadhyaḥ dravatvanāśaḥ tatpratiyogi dravatvaṃ tatsamavāyitvaṃ dhṛte,\nsvaṃ jalaṃ tadasamavetapṛthivītvajātimatvaṃ ca dhṛte iti\njalamadhyasthadhṛte samanvayaḥ/ pakṣe tu svaṃ suvaṇagatatejobhāgaḥ\ntatsaṃyuktatvaṃ pārthivabhāge, svaṃ tejobhāgaḥ tatpratibadhyo yo\ndravatvanāśaḥ tatpratiyogidravatvaṃ tatsamavāyavattvaṃ pārthivabhāge, svaṃ\ntejobhāgaḥ tadasamavetā pṛthivītvajātiḥ tadvavattvaṃ pārthivabhāge\niti samanvayaḥ/</p>\n\n<p><hi rend='bold'>---------------------------------------</hi></p>\n\n<p><hi rend='bold'>vāyunirūpaṇam</hi></p>\n\n<p>dīpikāyāñ [82] sparśānumeyo vāyuriti/ atra ca sparśapadaṃ sparśatvaparam/\ntena parvatānumayo vahniriti</p>\n\n<p>vyavahāravāraṇāya\ntṛtīyāyāḥ viśeśyatārthakatvamapahāya\nprakāratārthakatvasyopagantavyatayā sparśānumeyo\nvāyurityasaṃgatamityapāstam/ yadvā tādātmyasaṃbandhena sparśasyaiva\nhetutvaṃ vivakṣitamiti nāsaṃgatiḥ/ anumānaprakāraśca\n'upalabhyamānasparśaḥ kvacidāśritaḥ sparśatvāt, tādātmyena sparśādvā,\npārthivādisparśavat' u iti [82] vāyauvātīti/ atra ca\nvāyau iti saptamyāḥ gaganamarthaḥ/ tasya ca samānakālīnatvasambandhena\nupalambhe 'nvayaḥ/ yadyapi guṇatvādrūpavaditi hetudṛṣṭāntayorabhidhānaṃ\n[na] yuktam; sparśānumeya ityatra prāguktaviroghāt; tathāpi\nsparśatvādihetukānumānamupalakṣaṇamityabhiprāyeṇa\nguṇatvahetukānumānāntaramapyuktamiti dhyeyam/</p>\n\n<p>atra\ncopalabhyamānasparśaviśiṣṭaḥ [yadi] pṛthivī syāt\ntarhyudbhūtarūpavān syāt, yadi jalādikaṃ syāt\ntarhyanuṣṇāśīyasparśavānna syāt, yadyayaṃ sparśaḥ\nākāśādicatuṣṭayānyatamasamavetaḥ syāt tarhi\ndeśāntarasthajanasamavetalaukikapratyakṣaviṣayaḥ syāt, yadi\nmanassamavetaḥ syāt tarhi laukikapratyakṣaviṣayo na syāt/\nyadyayamudbhūtasparśaḥ pṛthivīsamavetaḥ syāt udbhūtarūpavadvṛttiḥ\nsyāt, yadi jalādisamavetaḥ syāt anuṣṇāśīto na syāt,\nudbhūtasparśāśrayo yadi vibhuḥ syāt\ndeśāntarasthajanasamavetapratyakṣaviṣayasparśakaḥ syāt, yadi manaḥ syāt,\npratyakṣāviṣayasparśakaḥ syāt iti tarkaiḥ 'ayaṃ sparśaḥ\npṛthivyādibhinnakiñcitsamavetaḥ' ityākārakānumitirjāyata iti\nbhāvaḥ/</p>\n\n<p>[82] udbhūtasparśavadityādi/ atra ca ghrāṇendriye\nvyabhicāravāraṇāya prathamamudbhūteti/ udbhūtatvasyābhāvakūṭātmakasya\ndravyatve 'pi sattvāt taddoṣa ityataḥ sparśapadam/ vāyau tadvāraṇāya\npārthivatvaniveśaḥ/ vāyāvapyanudbhūtarūpasattvāt dravyatvasattvācca\nudbhūtarūpaniveśaḥ/ atra copalabhyamānasparśāśrayasya pṛthivītvādikaṃ\nprasaktaṃ na tu pṛthivyādestadāśrayatvam/\nato 'prasaktapratiṣedhaparihārāya yojanamāha- [82] asyetyādi/ dīpikāyāñ [83] na vibhucatuṣṭayamiti/\ntadanyatamaṃ netyarthaḥ/ anyathā siddhasādhanaprasaṃgāt,\nekatrobhayādibhedasattvāditi dhyeyam/ navīnāstu vāyoḥ pratyakṣatāṃ\nvarṇayanti/ tanmatamākṣeptumanuvadati-- [83] nanu vāyuḥ pratyakṣa\nityādinā/ nanu pratyakṣatvaṃ pratyakṣaviṣayatvaṃ, tathā ca vāyorapi\nalaukikamānasapratyakṣaviṣayatvābhyupagamāt siddhasādhanamata\nāha-prakāśikāyāñ [83] pratyakṣaḥ-bahirindrayajanyapratyakṣaviṣaya\niti/ yadyapyalaukikatādṛśapratyakṣaviṣayatvamapi vāyorastīti\ntaddoṣatādavasthyam, tathāpi mānasānirūpitalaukikaviṣayatvasya\nsādhyatve tātparyānna doṣaḥ/ anirūpitāntaṃ ca\nmānasaviṣayatāmādāyārthāntaravāraṇāya/ ata eva\nvakṣyamāṇopādherātmani</p>\n\n<p>sādhyavyāpakatābhaṅgasya nāvakāśaḥ/ [83] pratyakṣetīti/\nlaukikaviṣayatāśrayetyarthavivakṣaṇānnalaukikapratyakṣaviṣayasparśavati\ntvagindriye vyabhicāratādavasthyam/ sparśapadaṃ tu\nlaukikaviṣayatāśrayadravyatvādikamādāya/\nlaukikaviṣayatāśrayaguṇetyuktāvapi śrāvaṇapratyakṣaviṣayaśabdamādāya\nākāśe vyabhicāravyudāsāya/ sparśasya samavāyena hetutvasūcanāya\nāśrayatvakathanam/</p>\n\n<p>dīpikāyām [83] udbhūtarūpasyeti/ atrodbhūtapadaṃ prācīnaikadeśibhiḥ\nvāyāvapyanudbhūtarūpasvīkārāt upādheḥ\nsādhanāvyāpakatvopapattyartham/ prakāśikāyāñ [83] sādhyavyabhicāronnayanasambhavāditi/ yadyapi\nvyāpakatāvacchedakatvābhimatarūpāvacchinnānirūpitavyabhicārasya\nvyāpyatāvacchedakatvābhimatarūpāvacchinnanirūpitavyabhicārasyānumāpakatayā\nprakṛte ca dravyatvātmakapakṣadharmaviśiṣṭapratyakṣatvavyabhicāra eva\ntadviśiṣṭasādhyavyāpakavyabhicāreṇānumātuṃ śakyate, na tu\nśuddhasādhyavyabhicāro 'pi, vyāptigrahavirahāt/ tathāpi\ntādṛśopādhivyabhicāreṇa viśiṣṭasādhyavyabhicārasiddhau\nviśeṣaṇavaddhiśiṣṭābhāvavadvṛttitvena hetunā viśeṣyābhāvavadvṛttitvaṃ\npaścādanumātuṃ śakyamiti bhāvaḥ/ atha vā pakṣadharmavati\nsādhanāvyāpakatvena śuddhasādhyavyabhicāra evānumātuṃ śakyaḥ/\npakṣadharmavati sādhanāvyāpakatvaṃ ca\nsādhanāśrayapakṣadharmavanniṣṭhātyantābhāvapratiyogitvam/ evaṃ\npakṣadharmāvacchinnasādhyavyāpakatvaṃ ca\nsādhyāśrayapakṣadharmavanniṣṭhābhāvāpratiyogitvamiti/ evamupādhyantare 'pi\ndraṣṭavyam/</p>\n\n<p>vastutastu\n1udbhūtarūpaśūnyatvadravyatva(dravyatva)ubhayābhāvaḥ\nsamavāyasambandhāvacchinnapratiyogitākasvābhāvīyadravyaniṣṭhādhikaraṇatāsaṃbandhāvacchinnasvaniṣṭhāvacchedakatākapratiyogitākabhedavattvasasaṃbandhena\nudbhūtarūpaṃ vā upādhiḥ/ tasya rūpādāvapi sattvena sādhyavyāpakatvāt\npakṣabhūtavāyāvasattvena sādhanāvyāpakatvācca/ upadarśitadharmaviśeṣasya\nupādhitvasūcanāyaiva pakṣadharmāvacchinnasādhyavyāpakatvakīrtanam/</p>\n\n<p>upādhicāturvindhyakathanamapi tatra tatra vivakṣitadharmaviśeṣasya\nupādhitvalābhāya vivakṣitasambandhaviśeṣasya upādhitāvacchedakatvalābhāya\nveti madekapariśīlitaḥ panthāḥ/</p>\n\n<p>kecittu\nviśeṣaṇāvyabhicāritvaniścayasahakṛtaviśiṣṭavyabhicāritvavyāptigrahāt\nviśeṣyavyabhicārasiddhiḥ iti vadanti/ tadasat/ yato\nviśiṣṭavyabhicāraḥ viśiṣṭābhāvadvṛttitvameva/ na tu\nviśeṣaṇavyabhicārāsahitaviśeṣyavyabhicāraḥ/ prattakṣasparśavattvādau\ntadasaṃbhavāt/</p>\n\n</div>\n<div>\n\n<p>1.\nudbhūtarūpaśūnyatveti/ rūpādiguṇe dravyatvābhāvaprayuktobhayābhāvasya\nsattvāt ghaṭādidravye udbhūtarūpaśūnyatvābhāprayuktobhayābhāvasattvācca\nasya bahirindriyajanyapratyakṣaviṣayatvarūpasādhyavyāpakatvam/</p>\n\n<p>samavāyasaṃbandhetyādi/\nsvābhāvīyetyasya svābhāvanirūpitetyarthaḥ/\ndravyaniṣṭhādhikaraṇatāyāmanvayaḥ/ rūpādiniṣṭhādhikaraṇatāyāṃ\nudbhūtarūpābhāvanirūpitatvasattve 'pi dravyaniṣṭhatvaṃ nāstīti\nsvābhāvanirūpitadravyaniṣṭhādhikaraṇatāsaṃbandhena svavattvaṃ\n(udbhūtarūpavattvaṃ) rūpādau nāstīti tena saṃbandhena svavadbhinnatvasya\nrūpādau sattvāt svavadbhinnatvasaṃbandhena udbhūtarūpaṃ tatrāstīti\nsādhyavyāpakatvamiti bhāvaḥ/ ghaṭādiniṣṭhādhikaraṇatāyāṃ\ndravyaniṣṭhatvasadbhāve 'pi udbhūtarūpābhāvanirūpitatvaṃ nāsti/ ataḥ\nsvābhāvanirūpitādhikaraṇatāsaṃbandhena svavadbhinnatvasattvāt\ntatsaṃbandhena udbhūtarūpaṃ ghaṭādāvastīti sādhyavyāpakatā bodhyaḥ/</p>\n\n</div>\n<div>\n\n<p>tathā\ncopadarśitaparāmarśāt viśiṣṭavyabhicārasiddhau na kiñcidapi bādhakaṃ\npaśyāma iti viśiṣṭasādhyavyāptikopādheḥ\nśuddhasādhyavyabhicāronnāyakatvānirvāha eveti/</p>\n\n<p>dīpikāyāñ [82] prāṇasya kutrāntarbhāva ityādi/ tathā ca daśamadravyatvaṃ prāṇasya,\nvāyāvantarbhāve 'pi kāryavānucāturvidhyaṃ vā prasajyeteti bhāvaḥ/\nśarīretyādiviśeṣaṇena\nśarīrendriyabhinnatvarūpaviṣayalakṣaṇākrāntatvāt na caturvidhyam,\nvāyvantarbhāvācca na daśamadravyatvamityāśaya iti bhāvaśca/'sa\ncaiko 'pyupādhibhedāt prāṇādisaṃjñābhedaṃ labhata'iti\nsaṃgrahavākye upādhibhedādityatra pañcamyāḥ prayojyatvamarthaḥ/ tasya\n'labhata' ityatra dhātvarthasambandhe 'nvayaḥ/ sa ceha vācyatvarūpaḥ/\neko 'pītyatra ekatvaṃ prāṇatvanyūnavṛttidharmaśūnyatvam/ apiratra\nvirodhārthakaḥ/ virodhaśca\nsamabhivyāhṛtapadārthantāvacchedakaikatvādhikaraṇanirūpitopādhibhedānavacchi nnavṛttikatvābhāvaḥ/\ntasya ca sambandhe anvayaḥ/ tathā ca</p>\n\n<p>ekatvaviruddhopādhibhedaprayuktaprāṇāpānādisaṃjñānirūpitasaṃbadhāśrayaḥ\nsa iti bodhaḥ/</p>\n\n<p>kecittu apiśabdasya\nvirodhārthakatāmāhuḥ/ tadasat/ dharmiṇi\ntādṛśasambandhāśrayatvabhānenaiva tādṛśasambandhāśrayatve\nekatvāvirodhalābhena pṛthakkathanavaiyarthyāt/ asmanmate tu\nvirodhatatsāmānādhikaraṇyayorekatra saṃbhavapradarśanaparatayā\ntatsārthakyāt/ ke te upādhaya ityāśaṅkāyāmupādhiśabdārthamāha\ndīpikāyām [82] sthāneti/ tatra pramāṇamāha prakāśikāyām\n[82] hṛdi prāṇa ityādi iti/</p>\n\n<p><hi rend='bold'>sṛṣṭisaṃhāraprakriyā</hi></p>\n\n<p>dīpikāyām [85] cikīrṣāvaśāditi/ yadyapīśvarecchā nityaiva/ tathāpyetatkāle\nparamāṇau kriyā bhūyāditi rītyā tasyāḥ kālaviśeṣāvagāhitayā\ntatkāla eva tatra kriyātpattiḥ nānyadeti niyama upapadyate/ evaṃ\nsaṃjihīrṣāvaśādityatrāpi bodhyam/ cākṣuṣadravyatvādityatra cākṣuṣaṃ\nyat dravyatvamityarthavivakṣāyāmātmani vyabhicāratādavasthyamabhisandhāya\ndravyapadena karmadhārayaṃ 1karmadhārayopari' ityādinyāyaṃ\ncābhipretyārthamāha- [85] cākṣuṣatve satītyādi/ [85] rūpādāviti/ idaṃ ca janyadravyatvasya sādhyatābhiprāyeṇa/\ndravyasamevatatvarūpasāvayavatvasādhane tu ghaṭābhāvādau vyabhicāro\nbodhyaḥ/ etatsaṃgrāhakamevādipadamiti dhyeyam/ [85] kāryatve 'navasthāprasaṅgāditi/\navayavatvavyāpakasāvayavatvakatvarūpāvyavasthitaparamparā\ndhīnamerusarṣapagataparimāṇatāratamyānupapattirūpāniṣṭaprasajjanād ityarthaḥ/\ntathā ca 'tryaṇukāvayavaḥ sāvayavaḥ mahādārambhakatvāt' ityatra\nuktatarkabalāt nityāvayavasamaveta ityanumitirutpadyata iti bhāvaḥ/</p>\n\n<p>[86] prakāśikāyāṃ saṃkṣepa iti/ ayamatra bhāvaḥ/\nyadyapi truṭimahattvasya nityatvopagame avayavasaṃkhyāyāḥ</p>\n\n<p>nāpekṣeti\ndarśitānumānasyāprayojakatvaśaṅkā durvārā, tathāpi ---</p>\n\n<p>'jālasūryamarīcisthaṃ\nyatsūkṣmamupalabhyate/</p>\n\n<p>tasya ṣaṣṭhatamo bhāgaḥ\nparamāṇuḥprakīrtitaḥ//'</p>\n\n<p>iti\nsmṛtiprāmāṇyabalāt dvyaṇukaparamāṇvoḥ svīkāra āvaśyaka iti/\ndigiti/ atrāyamāśayaḥ-- sarvaśabdasya\nsvasamabhivyāhṛtapadārthatāvacchedakavyāpakatvārthakatayā\nkāryadravyatvavyāpakatvamavāntarapralayasya, bhāvakāryatvavyāpakatvaṃ\nmahāpralasya ca lakṣaṇam/ vyāpakatvaṃ ca\nsvaniṣṭhadhvaṃsapratiyogitāsaṃbandhena/ svananiṣṭhatvaṃ ca\nkālikasaṃbandhena/ etena kāryāṇāṃ bhāvakāryāṇāṃ cānantānāṃ\nviśiṣyāsarvajñadurjñeyatvena tāvaddhvaṃsasamudāyatvasya sutarāṃ\nparijñānāsambhavāt etallakṣaṇakathanamasaṃgatamityapāstamiti/</p>\n\n<p><hi rend='bold'>ākāśanirūpaṇam</hi></p>\n\n<p>[88] dyotanāyeti/ tathā ca śabdaguṇakamiti\nsaṃgrahavākye 'sarva vākya'miti nyāyena śabda eva guṇo viśeṣaguṇo\nyasminniti bahuvrīṃhiriti bhāvaḥ/ nanu taccaikamiti saṃgrahavākye\nākāśasyaikatvamuktam, tanna yuktam,</p>\n\n</div>\n<div>\n\n<p>1.\nkarmadhārayoparītyādinyāyamiti/ karmadhārayopari vidyamānaḥ\nbhāvārthakapratyayaḥ sāmānādhikaraṇyabodhaka iti nyāyamityarthaḥ/</p>\n\n</div>\n<div>\n\n<p>ghaṭākāśo maṭhākāśa\nityādivyavahārasya ākāśānekatvasādhakasya sattvāt, vyavahārabhede\nvyavahartavyabhedasyaiva niyāmakatvāt/ tathā ca 'ghaṭākāśavyavahāraḥ\nmaṭhākāśatvāvacchinnabhinnaniṣṭhavyavahartavyatākaḥ\nmaṭhākāśatvabhinnadharmāvacchinnavyavahartavyatākavyavahāratvāt, yo\nyaddharmabhinnadharmāvacchinnavyavahartavyatākavyavahāraḥ sa\ntaddharmāvacchinnabhinnaniṣṭhavyavahartavyatākaḥ' iti\nsāmānyavyāptyupaṣṭabhyamanumānamatra mānamityāśaṅkāyāṃ\n'vyavahartavyatāvacchedakabheda eva vyavahārabhedaniyāmakaḥ, anyathā\nprāṇāpānādivyavahārabhedānupapatteḥ/ evaṃ ca darśitānumāne\nprāṇāpānādivyavahāramādāya vyabhicāraḥ/ tathā ca prakṛte\nghaṭamaṭhādirūpavyavahartavyatāvacchedakabhedena tādṛśavyavahāropapattau\nna tasyākāśabhedasādhakatvam' iti samādhānamabhisandhāyāha- [88] ghaṭākāśo maṭhākāśa ityādīti/ [88] anekatve -\nākāśatvanyūnavṛttidharmavattve/ [88] pramāṇam - pramā, tasya\nviśeṣyatāsambandhāvacchinnapratiyogitākābhāvadityarthaḥ/ tathā ca\n'ākāśaṃ ākāśatvanyūnavṛttidharmaśūnyaṃ,\ntādṛśadharmavattvaprakārakapramāviśeṣyatvābhāvāt, yannaivaṃ tannaivam'\niti vyatirekyanumānamākāśasya ekatve pramāṇamupadarśitam/ [88] ekatvādeveti/ ākāśatvanyūnavṛttidharmaśūnyatvādevetyarthaḥ/</p>\n\n<p>kecittu -\nākāśatvavyāpyadharmaviruddhadharmāvyāpakākāśatvakatvameva ākāśe\nekatvam/ atrāyamanugamaḥ-bhedaviśiṣṭākāśatvakatvaṃ tat/ vaiśiṣṭyaṃ ca\nsvapratiyogitāvacchedakatvasvāśrayatvobhayasambandhena/ avacchedakatā\nsvavyāpyadharmaviśiṣṭatvasambandhena/ vaiśiṣṭyaṃ ca\nsvaviruddhadharmaviśiṣṭatvasambandhena/ vaiśiṣṭyaṃ ca\nsvasetyādibhedavattvasambandhena - ityāhuḥ/</p>\n\n<p>yattu\nvibhājakadharmadvayaśūnyatvaṃ taditi/ tattuccham/ padārthavibhājakadravyatva\n- dravyavibhājakākāśatvayoḥ sattvenāsambhavāpatteḥ/\nākāśavibhājakatvaniveśane ca siddhyasiddhibhyāṃ vyāghātāpatteriti\ndhyeyam/ ākāśakāladigātmanāṃ sādhāraṇaṃ vibhutvaṃ na jātiḥ/\ntatsādhikāyāḥ anugatapratyakṣadhiyo 'saṃbhavāt, teṣu rūpādyabhāvāt,</p>\n\n<p>ananyathāsiddhaliṅgānupalambhenānumānāsambhavāt/ śabdasya\ncāptoktatvāniścayena sandigdhaprāmāṇyakatvāt, anyathā\nvaiparītyasyāpi suvacatvāt/ na ca vibhupadavācyatāvacchedakatayā\nvibhutvajātisiddhiriti vācyam/ 1tulyayuktyā bhūtatvasyāpi\nsiddhyāpattyā prāguktatritayasambandhena tadviśiṣṭatvarūpajātisāṃkaryasya\njātitvābhāvavyāpyatayā gṛhītasya jātibādhakasya sattvena tasya\njātitvāsiddheḥ/</p>\n\n<p>yattu\nparamamahatparimāṇavattvaṃ vibhutvamiti/ tanna/ 'vaibhavāt\nmahānākāśastathā cātmā' iti sūtre kaṇādena\nparamamahatvasādhakaliṅgātvena vibhutvasyoktatvāt\nparamamahatparimāṇavattvasya tatsvarūpatāyāḥ sūtrakārānanumatatvāt\nityabhiprāyeṇa prakārāntareṇa vibhutvaṃ nirvakti- [88] sarvamūrteti/ atra ca paṭādisaṃyuktaghaṭādivāraṇāya sarvapadam/</p>\n\n<p>vibhūnāṃ\nkriyāviraheṇa parasparasaṃyogābhāvāt asaṃbhavanirāsāya mūrtapadam/\nmūrtatvasya kriyāsamavāyikāraṇatāvacchedakatayā\nsiddhajātiviśeṣarūpatvapakṣe\nprācīnābhimatotpannavinaṣṭadravyamādāyāsambhavavāraṇāya dravyapadaṃ\nsaṃyogavadarthakam/ ata evoktadoṣavāraṇāya mūrtapadaṃ\nnityamūrtaparamiti pralapitamanādeyam/ dravyapadavaiyarthyāpātācca/\n'kriyāvattvaṃ mūrtatvam' iti mate utpannavinaṣṭadravyānupagantṛnaye\nvā nopādeyameva tat/</p>\n\n<p>atha\n'sarvamūrtadravyasaṃyogitvam'ityasya sarvāṇi yāni mūrtadravyāṇi\ntāvatpratiyogikasaṃyogavattvārthakatve\ntāvatpratiyogikaikasaṃyogāprasiddhyā asambhavaḥ/ tāvatāṃ\npratyekapratyekapratiyogikasaṃyogasamudāyavattvārthakatve\nghaṭapaṭasaṃyogāderapi tādṛśasamudāyaghaṭakatayā\ntadghaṭitasamudāyavattvasya ākāśādāvabhāvāt sa eva doṣaḥ/ yattu -\nyāvanti mūrta dravyāṇi teṣāṃ\npratyekapratiyogikaikasaṃyogaghaṭitasamudāyavattvaṃ taditi - naiṣa\ndoṣaḥ/ na ca mūrtatvajātipakṣe</p>\n\n</div>\n<div>\n\n<p>1. tulyayuktyeti/\nbhūtapadavācyatāvacchedakatayetyarthaḥ/ prāgukteti/\nsvasāmānādhikaraṇyasvābhāvasāmānādhikaraṇyasvasamānādhikaraṇātyantābhāvapratiyogitvaitattritayasaṃbandhenetyarthaḥ/</p>\n\n</div>\n<div>\n\n<p>utpannavinaṣṭapṛthivyāderapi tadāśrayatayā\nsarvamūrtānatargatatvena tatpratiyogikasaṃyogāprasiddhyā na\ntadghaṭitasaṃyogasamudāyavattvamākāśādāvityasambhavatādavasthyamiti\nvācyam/ dravyapadasya saṃyogavadarthakatāyāḥ prāgevāveditatayā\ntādṛśapṛthivyādyasaṃgrahāt mūrtapadasya kriyāvatparatve\nsutarāmadoṣācceti/ tattuccham/ apekṣābuddhiviśeṣaviṣayatvarūpasya\nākāśādicatuṣṭayaghaṭakapratyekamātrasamavetasaṃyogasamudāyaparyāptasamudāyatvasya\nbhinnabhinnatayā tādṛśaikaikasamudāyatvāvacchinnavattvasya\nvibhusāmānyalakṣaṇatvopagame vācyatāsambandhena\nvibhupadavattvarūpalakṣyatāvacchedakavatyanyasmin tasyāsattvāt avyāpteḥ/\ntattatsamudāyacatuṣṭayavattvasya lakṣaṇatve asaṃbhavāpatteḥ/ tasya\nkutrāpyasattvāt/ tāvadanyatamavattvasya tathātve tādṛśānyatamatvasya\ntattatsamudāyatvāvacchinnebhedacatuṣṭayavadanyatvarūpatayā\nvyāsajyavṛttidharmāvacchinnānuyogitākābhāvānupagame asambhavāpatteḥ/\ntadupagame ca ghaṭākāśādisaṃyogasyāpi tādṛśānyatamatvāśrayatayā\nghaṭādāvativyāpteḥ kathamidaṃ saṃgacchate/</p>\n\n<p>yadapi\n'sarvamūrtadravyasaṃyogitvam' ityanena mūrtadravye\ngaganādisaṃyuktatvaṃ nāstīti labhyate/ evaṃ ca svāsaṃyuktamūrtadravyakaṃ\nyadyatsvaṃ tattadvyaktitvāvacchinnapratiyogitākabhedakṛṭavattvaṃ lakṣaṇa\nphalitam/ atra gaganādyasaṃyuktamūrtāprasiddhyā svapadena\ngaganādyupādānāsambhavāt gaganādau lakṣaṇasamanvayaḥ/ gaganāderapi\nsvāsaṃyuktaguṇāditvādasambhavavāraṇāya mūrteti/ mūrtatvajātipakṣe\ntadāśrayotpannavinaṣṭaghaṭāderapi svāsaṃyuktatvādasambhavavāraṇāya\nsaṃyogyarthakaṃ dravyapadam/ tādṛśaghaṭādeśca gaganādyasaṃyuktatve 'pi\nsaṃyogitvavirahānnāsambhavaḥ/ na caivaṃ mūrtapadavaiyarthyam,\nguṇāderatathātvāditi vācyam/ tathāpi gaganādeḥ\nsvāsaṃyuktagaganādikatvāt</p>\n\n<p>taddoṣāvāraṇāya\ntasyāvaśyakatvāditi - tadapyasat/\nkālāntarīṇapuruṣāntarīyamūrtapadārthavyaktīnāṃ\nviśiṣyāsmābhirjñātumaśakyatayā tādṛśabhedakūṭaghaṭitalakṣaṇasya\nduṣkaratvāt/ svāsaṃyuktamūrtasaṃyuktakatvatādātmyobhayasambandhena\nprameyaviśiṣṭānyatvasyānugatasya lakṣaṇatvasambhave 'pi\nsvasaṃyuktāprasiddhyā saṃyuktatvasaṃbandhena\nsvāvacchinnabhinnatvaghaṭitalakṣaṇasya rūpādāvativyāpteḥ, svātantryeṇa\ndravyatvaniveśena tadvāraṇe 'pi utpannavinaṣṭapṛthivyādāvativyāpteḥ/\ndravyatvasthale saṃyogitvaṃ niveśya tatparihāre 'pi mahāgauravāt\nvakṣyamāṇarītyā yathāśrutaśabdalabhyārthasya nirdeṣasya saṃbhave\ntatparityāgenārthāntaraṃ parikalpya tatra doṣāntaravyudāsāya\nviśeṣaṇāntaraniveśasya 1prakṣālanāddhinyāyenāyuktatvācca/</p>\n\n<p>etena\nsvāsaṃyuktetyanena\nsvaniṣṭhasaṃyuktatvasambandhāvacchinnapratiyogitākātyantābhāvavivakṣaṇānnotpannavinaṣṭapṛthivyādāvativyāptiḥ/\nevaṃ kriyāvadavṛttidravyavibhājakadharmattvaṃ\nmūrtatvajātivyadhikaraṇadravyavibhājakadharmavattvaṃ vā\nsarvamūrtadravyasaṃyogitvamityanena vivakṣitam/ tādṛśadharmavattā ca\nsvarūpasamavāyānyatarasambandhena/ nātaḥ kālātmādāvavyāptirityapi\nparāstam/ udakṣaratāyā durvāratvāt/\nanyataratvaghaṭakayorbhendayormitho viśeṣaṇaviśeṣyabhāve\nvinigamanāviraheṇa</p>\n\n<p>vibhupadārthadvaividhyaprasaṅgācca/</p>\n\n<p>atrocyate -\nsarvamūrtetyādermūrtadravyatvavyāpakatvamarthaḥ/ sarvaśabdasya\nsamabhivyāhṛtapadārthatāvacchedakavyāpakatvārthakatvāt/ vyāpakatā ca\nsvānuyogikasaṃyogapratiyogitvasaṃbandhena/ etallābhāyaiva\nsaṃyogītyuktam/ yadyapi svānuyogikasaṃyogapratiyogitvasambandhena\nmūrtadravyatvavyāpakatvaṃ\nmūrtadravyaniṣṭhātyantābhāvīyatādṛśasambandhāvacchinnapratiyogitāśūnyatvaparyavasitam,\nvṛttyaniyāmakasambandhasyātyantābhāvapratiyogitānavacchedakatvamate na\nprasiddhyati, tathāpi\nmūrtadravyaniṣṭhabhedapratiyogitānirūpitaniruktasambandhāvacchinnāvacchedakatāśūnyatvarūpaṃ\ntadiha vivakṣitam/ atyantābhāvapratiyogitāvacchedakasyāpi\nvṛttyaniyāmakasaṃbandhasyānyonyābhāvapratiyogitāvacchedakatāvacchedakatāyāḥ</p>\n\n</div>\n<div>\n\n<p>1.\nprakṣālanāddhinyāyeti/ 'prakṣālanāddhi paṅkasya dūrādasparśanaṃ varam'\niti nyāyenetyarthaḥ/</p>\n\n</div>\n<div>\n\n<p>sarvasaṃmatatvāditi\nmadekapariśīlitaḥ panthāḥ/</p>\n\n<p>nanu parimāṇe\nparicchannatvaṃ nāpakarṣarūpam, yenoktadoṣaḥ syāt/ api\ntvākāśādyanyatamāsamavetatvam/</p>\n\n<p>yattu -\nvibhvasamavetatvaṃ taditi - tadasat - vibhutvasya\nmūrtatvaghaṭitatvenānyonyāśrayaprasaṅgāt/ ato na paramāṇuṣu\navayāptiriti manasi nidhāyāha -- prakāśikāyām [88] vastutastviti/</p>\n\n<p><hi rend='bold'>kālanirūpaṇam</hi></p>\n\n<p>[89] anāgatādītyādinā vartamānaparigrahaḥ/\n[90] ghaṭakatayeti/ atītādivyavahāraṃ prati\n1atītatvādiprakārakajñānasya kāraṇatayā\ntādṛśavyavahārajanakatāvacchedakapratiyogitvaprakāratānirūpitadhvaṃsaprakāratā-</p>\n\n<p>nirūpitādheyatvaprakāratānirūpitaprakāratādyāśrayatayetyarthaḥ,\nabhedastṛtīyārthahetutvānvitaḥ/ vastutastu atītatvaṃ\nsvavṛttidhvaṃsapratiyogitvasambandhena, 'atīti' iti\nśabdaprayogādhikaraṇakālavattvam/ bhaviṣyatvaṃ ca\nsvavṛttiprāgabhāvapratiyogitbasambandhena bhaviṣyatīti\nśabdaprayogādhikaraṇakālavattvam/ vartamānatvaṃ ca ādheyatāsambandhena\nvartata iti śabdaprayogādhikaraṇakālavattvam/ evaṃ ca vyavahāre\nvyavahartavyatāvacchedakaprakārakajñānasya kāraṇatayā\ntadavacchedakaviṣayatāvattvarūpaṃ vyavahārahetutvaṃ kālasyākṣatameva/\nghaṭakatayetyasyāpi tādṛśaviṣayatāśrayatayetyarthaḥ/ abhedastṛtīyārthaḥ/\nprāgabhāvānupagame punaḥ bhaviṣyatīti\nśabdaprayogādhikaraṇakṣaṇadhvaṃsāvacchinnakālotpattikatvarūpaṃ\nsvadhvaṃsāvacchinnakālotpattikatvasaṃbandhena\ntādṛśakṣaṇaviśiṣṭatvaparyavasitaṃ nirvācyamiti dhyeyam/\njanakatāvacchedikā ca</p>\n\n<p>viṣayatā\nmukhyaviśeṣyatānirūpitaprakāratvarūpā pūrvaṅkalpe ' caramakalpe tu</p>\n\n</div>\n<div>\n\n<p>1.\natītatvādiprakārakajñānasyeti/ ghaṭaḥ\nvartamānakālavṛttidhvaṃsapratiyogo ityākārakajñānasyetyarthaḥ/\ntādṛśavyavahārajanakatāvacchedaketyasya antimaprakāratāyāmanvayaḥ/\npratiyogitvaniṣṭhaprakāratānirūpitā yā dhvaṃsaniṣṭhaprakāratā</p>\n\n<p>tannirūpitā yā\nādheyatvaniṣṭhaprakāratā tannirūpitā yā vartamānakālaniṣṭhaprakāratā\ntadāśrayatayetyarthaḥ/</p>\n\n</div>\n<div>\n\n<p>mukhyaviśeṣyatānirūpitaprakāratvamukhyaviśeṣyatānirūpitasaṃsargatānirūpitotpattiviṣayatānirūpitaviṣayatvānyatararūpā\ngrāhyā, ato nātiprasaṅga iti/ [90] anugatasyetyādi/\npratikṣaṇadinādikaṃ sūryaparispandāderbhinnabhinnatvāt\ntatrātītādivyavahārānupapatteriti bhāvaḥ/</p>\n\n<p>[90] digiti/ yadyapi\natītādivyavahārasyānugatakālaviṣayakatve vartamānādāvapi\ntādṛśavyavahārāpattyānanugatasūryaparispandādirūpopādhiviṣayakatvamevānāyatyā\nsvīkartavyamiti noktarītyā atiriktakālasiddhiḥ/ tathāpi\nkālikaparatvādyasamavāyikāraṇasaṃyogāśrayatayā ākāśādīnāṃ pratyekaṃ\nvinigamanāvirahāt atiriktakālaḥ sidhyatīti kālikasambandhena\nsarvādhāratvasya kriyādāvativyāptibhramaṃ nirākāroti -- [90] atretyādinā/ pratīcyādītyādinā udīcīdakṣiṇayoḥ parigrahaḥ/</p>\n\n<p><hi rend='bold'>ātmanirūpaṇam</hi></p>\n\n<p>[92] samavāyena jñānavadityartha iti/ anyathā\nkālikādinā jñānavati kālādāvativyāptiriti bhāvaḥ/ [92] virodha itīti/ 1tayā īśvarasya jñānasvarūpatvabodhanāditi\nbhāvaḥ/ '(nityaṃ) vijñānam' iti śrutau vijñānapadasya arśa ādyajanyatvaṃ\nvā nandyāditvāt kartarilyupratyayāntatvaṃ vābhipreyatyāha - [93] vijñānavadarthakateti/ nanvīśvare sukhābhāvāt kathamuktaśruteḥ\nprāmāṇyamityāśaṅkyāha - [93] atreti/ [93] sukhī\nsaṃvṛtto 'hamitivaditi/ tādṛśavākyasthasukhaśabda ivetyarthaḥ/\natra-uktaśrutau, ānandaḥ- ānandaśabdaḥ duḥkhābhāve upacaryata iti/\nsaptamyā ādheyatvamarthaḥ/ upacāro lakṣaṇā/ nirūpakatvamāśyātārthaḥ/\ntathā ca duḥkhābhāvaniṣṭhalakṣaṇānirūpakaḥ uktaśrutisthānandaśabda iti\nphalitam/</p>\n\n</div>\n<div>\n\n<p>1. teyati/ 'nityaṃ\nvijñānamānandaṃ brahma' iti śrutyetyarthaḥ/</p>\n\n</div>\n<div>\n\n<p>śrutivākyasthapadasyāsati bādhake lakṣaṇā na yuktetyānandaśabdasya\nmukhyārthaparatvaṃ varṇayatāṃ navīnānāṃ matamāha [93] navīnāstviti/ nanvīśvare janyamukhābhāvāt kathamānandaśabdasya\nmukhyārthakatvamata āha -- [93] nityasukhamiti/ darśitaśrutibalādityādiḥ/\n[93] vijātīyeti/ anyathā parātmanaḥ pareṇa manasā pratyakṣāpatteriti\nbhāvaḥ/</p>\n\n<p>idamatra bodhyam -\n'ātmā bāhyapratyakṣīyalaukikaviṣayatāśūnyaḥ\nudbhūtarūpaśūnyadravyatvāt', 'jīvagatasukhādyatiriktaṃ\nmānasīyalaukikaviṣayatvābhāvavat\nvijātīyamanoyogatadāśrayasamavetatvādiśūnyatvāt,\ngaganādivat'ityanumānadvayaṃ vivakṣitam/ tena na cārvākamate\npakṣāprasiddhiḥ/ avacchedakāvacchedena sādhyasiddheruddeśyatvāt\nnāṃśatassiddhasādhanam/ [92] nāpyanumānam liṅgābhāvādityatrāpi\nprameyasāmānyaṃ\nsvavyatiriktātmasādhakatvasambandhāvacchinnajīvaniṣṭhapratiyogitākātyantābhāvavat\nvastutvādityanumānamavaseyamiti/</p>\n\n<p>[93] digiti/ ayamatra bhāvaḥ - yadyapi\nkulālakṛtitvādyavacchinnasattve ghaṭatvādyavacchinnasattvaṃ tadabhāve tadabhāva\nityanvayavyatirekābhyāṃ ghaṭatvādikulālādikṛtitvābhyāmeva\nkāryakāraṇabhāvassidhyati, tathāpi yadviśeṣayoritivyāptibalāt\nkāryatvāvacchinnaṃ prati kṛtitvena kāraṇatvamapyāvaśyakam/ evaṃ\nkāryatvāvacchinna prati jñānatvecchātvābhyāmapi tathātvaṃ\ntādṛśānvayavyatirekāviśeṣāt/ evaṃ ca 'kāryaṃ kṛtijanyaṃ\nkāryatvāt' ityanumānamiva</p>\n\n<p>'kāryaṃ jñānajanyaṃ\nicchājanyañca kāryatvāt' ityanumānadvayamapi vivakṣitāmiti,\n[93] aparokṣajñānāderityādipadena cikirṣāparigrahaḥ/ [93] cikirṣādikamityādipadena kṛtiparigrahaḥ/ nanu 'yaḥ sarvajñaḥ\nsarvavit'iti śrutau sarvajñaśabdenaiva īśvarasya\nsarvaviṣayakajñānatvalābhe punaḥ sarvavitpadaṃ vyarthamityāśaṅkyāha -\n[93] sarvaviditīti/ vastutastu sarvavidityasya sarvaṃ vidantīti\nvyutpattyā sarvavyāpta ityarthaḥ/ vida lābha iti dhātoḥ kvipi\ntādṛśār thasambhavāditi dhyeyam/</p>\n\n<p>nanu [92] jīvasya lakṣaṇamāha - jīva itīti dīpikāyām [91] jīvastu pratiśarīraṃ bhinna iti saṃgrahavākyāvataraṇamayuktam/\npratiśarīraṃ bhinnatvasya indriyādisādhāraṇatayā\njīvalakṣaṇatvāsambhavāt, ato lakṣaṇapadasya bahulagrahaṇasāmarthyāt\nlakṣyata idamiti vyutpattyā karmaṇi lyuḍantatvamāśritya\nsvarūpaparatvamabhisandhāya vyācaṣṭe - [93] svarūpamāhesyartha iti/\n[93] mūle prati śarīraṃ bhinna iti/ atra ca\npratipadasamabhivyāhṛtadvitīyāyāḥ</p>\n\n<p>ādheyatāśrayabhedapratiyogitāvacchedakatvamabhāvaśca\nkhaṇḍaśor'thaḥ/ anyathā sāmānyato vyāpakatvasya vyāpyaviśeṣāghaṭitasya\ndurvacatvena dvitīyārthatānupapatteriti dhyeyam/</p>\n\n<p>nanu 'pratiśarīraṃ\nbhinna' iti vākyāt pratidravyaṃ sattetyādiṣu dravyatvavyāpikā\nsattetyādyarthavat pratipadasamabhivyāhṛtaśarīrapadasya\nśarītatvavyāpakatvārthakatayā śarīratvavyāpakabhedapratiyogītyartho\nlabhyate/ tacca na ghaṭate/ jīvātmanyekatvopagame 'pi\nīdṛśārthanirvāhāt ātmabhedasya śarīratvavyāpakatvākṣateḥ/\natrocyate - na hi bhedasya śarīratvavyāpakatvaṃ svarūpasaṃbandhena\nvivakṣitam/ yenaivaṃ syāt/ api [tu] svasamānādhikaraṇabhogāvacchedakatvasvapratiyogitāvacchedakatvobhayasaṃbandhena\navacchedakatā\nsvaviśiṣṭayogajadharmādyajanyaśarīrāvacchinnabhogavattvasaṃbandhena/ śarīre\nsvavaiśiṣṭyaṃ ca svabhinna</p>\n\n<p>[tva] svasamānakālīnatvobhayasaṃbandhena/ ato\nnoktadoṣaḥ/ etadevābhipretyāha - [93] samānākāliketyādi/ kiṃ\ntarhi jīvalakṣaṇamityāśaṅkāyāmāha - dīpikāyām [92] sukhādikaṃ jīvalakṣaṇamiti/ atra sukhopādānaṃ\nprācīnamatamanusṛtya/ anyathā navīnamate uktarītyā\nīśvare 'tivyāpteḥ/ ādinā duḥkhadveṣayoḥ parigrahaḥ/</p>\n\n<p>prakāśikāyām [93] anyathā-śarīrātiriktasyātmatve/ siddhānte manuṣyādiśabdasya\nsvavṛtticeṣṭāsādhāraṇakāraṇayatnavattvasaṃbandhena\nmanuṣyādiśarīrāvacchinnātmaparatayā\nmanuṣyo 'hamityādipratītyupapattirityabhisandhāyoktam [93] abhimāna iti/</p>\n\n<p>[94] yanmadhyamaparimāṇamityādi/ parimāṇe\nmadhyamatvaṃ ca paramāṇutvaparamahattvabhinnatvam/ tathā cātmanastathātve</p>\n\n<p>yathādehaṃ tasyāpi\nsaṅkocavikāsaśālitvāpattyā anityatvaprasaṅga iti bhāvaḥ/</p>\n\n<p>[94] digiti/ ayamatra bhāvaḥ- yadi ca\nkāyavyūhasthale śarīrāntare 'pi sukhādisākṣātkāropapattaye\nprabhāprasaraṇamaṅgīkriyate, tadā anyatrādṛṣṭasyeha kalpanamanupapannam;\ndṛṣṭānurodhenaiva kalpanasya sarvasammatatvāt/\nekagrahavartidīpaprasaraṇasya grahāntare 'dṛṣṭeḥ/ evaṃ\nvyāpitvapratipādakāgamo 'pi tatra pramāṇamiti/</p>\n\n<p><hi rend='bold'>manonirūpaṇam</hi></p>\n\n<p>dīpikāyām [98] sparśarahitatve satīti/ vāyāvativyāptibhiyā\nrūpādirahitatvopekṣaṇam/ saṅgrahe [98] pratyātmaniyatatvāditi/</p>\n\n<p>atra kecit - yāvantaḥ\nātmānaḥ tāvatāṃ manasāṃ vācyatvāt manaso 'nantatvamiti\nviśiṣṭārthaḥ/ tallābhaḥ kathamiti cet ittham -\npratipadasamabhivyāhṛtamātmapadaṃ prātisvikarūpeṇa tattadātmavyaktiparam/\ntanniyatatvaṃ ca tadanyāsambandhitvam tacca\ntadanyasamavetajñānājanakatvam/ tathā ca\nsvajanyajñānāśrayayatkiñcidātmabhinnasamevatajñānājanakatvādityarthaḥ/\nekaikasya manasa iti śeṣaḥ/ jñānajñāpyatvaṃ pañcamyarthaḥ anantatve\nanvetīti - tattuccham/ ātmaśabdasyātmatvajātiviśiṣṭaśaktitayā\ntattadvyaktitvāvacchinnaparatve tasya lakṣaṇāprasaṅgāt/\nātmanāmanantatvena viśiṣṭa durjñeyatvācca/</p>\n\n<p>vastutastu\nniyatatvamatra bhedāśrayatvam; bhede cātmanaḥ\npratipadīsamabhivyāhārabalāt\n1svasetyādibhedavattvarūpavyāpakatāsaṃbandhena anvayaḥ/ svādhikaraṇatā\ntādātmyasaṃbandhena/</p>\n\n</div>\n<div>\n\n<p>1.\nsvasetyādibhedavattveti/\nsvasamānādhikaraṇabhedapratiyogitāvacchedakatvasaṃbandhāvacchinnasvani ṣṭhāvacchedakatākapratiyogitākabhedavatvasaṃbandhenatyarthaḥ/</p>\n\n</div>\n<div>\n\n<p>bhedaḥ\nsvabhinnasamavetajñānajanakatvasambandhāvacchinnasvapratiyogitāvacchedakatvasvāśrayamanojanyajñānasamavāyitva-\nubhayasaṃbandhena/ evaṃ cātmapadasya mukhyārthaparatāpi sutarāṃ\nsaṅgacchate/ ata eva saṅgrahaṭippaṇyāmuktamarthāntaramapi\ndūrato 'pāstam/ nanu lāghavāt sarveṣāmapyātmanāṃ ekameva mana\nāstāmityatrāha - [99] sarvātmanāmityādi/ nanu manaso 'ṇutva eva\nuktadoṣaḥ syāt/ na hi vayaṃ tasyāṇutvaṃ svīkurmahe/ api tu\nvibhutvameva/ tathā ca sarvātmanāṃ manasa ekatve 'pi sarvendriyairekadā\nsaṃyogasambhavāt naikasya puṃsaḥ jñānadaśāyāṃ aparasya\ntadanupapattirityabhiprāyeṇa śaṅkate - dīpikāyām [99] nanu mana ityādinā/ [99]\nsparśarahitatve satītyādi/\npṛthivyādau vyabhicāravāraṇāya satyantam/ guṇādau\nvyabhicāranirāsāya viśeṣyam/ atra ca manaso 'ṇutve ānantyaṃ\nkalpanīyam/ vibhutve tu na tatheti lāghavamiti tarkasattvāt\nnāsyānumānasyāprayojakatvamiti</p>\n\n<p>bhāvaḥ/ samavāyena\nsaṃyogaṃ prati samavāyena kriyāyāḥ kāraṇatvāt vibhuṣu ca\nkriyāviraheṇa noktasaṃyogopapattirityāśayenāha - prakāśikāyāṃ\n[99] vibhudvayeti/ [99] kriyādītyādinā saṃyogaparigrahaḥ/\ndīpikāyām [99] tadā suṣuptiriti/ idamatra bodhyam -\nsuṣuptiḥ svāpaḥ\npurītannāḍīpradeśāvacchinnātmānuyogikaḥmanaḥpratiyogikasaṃyogaḥ na\ntu tādṛśadeśānuyogikamanaḥpratiyogikasaṃyogaḥ/ tathā sati 'caitraḥ\nsvapiti', 'maitraḥ suṣuptaḥ' ityādivākyānāmaprāmāṇyāpātāt/ tatra\ncaitrādipadasya tattaccharīrāvacchinnātmaparatayā ātmani ca\ntādṛśasaṃyogavirahāt/ kartṛpratyayasya cāśrayatvabodhakatvāt/ ata\nevoktam</p>\n\n<p>vyutpattivādaṭippaṇyām kṛṣṇambhaṭṭenāpi 'tatraikasmin\nsvāpe nidrānāḍyavacchinnamanoyogarūpe' daiti 'dhātvarthasvāpe\nnidrānāḍyavacchinnātmamanoyorūpe' iti ca/</p>\n\n<p>yattu - svapitītyādau\npurītatpradeśamanoyogānukūlakṛtimāniti bodhavarṇanam -\ntadayuktam - svāpadaśāyāmātmani tādṛśakṛterabhāvāt\njīvanayonirūpayatnasya ca prāṇakriyāmātrahetutvena\ntādṛśasaṃyogānukūlatvavirahāt\niṣṭasādhanatājñānajanyatāvacchedakapravṛttitvajāterevākhyātārthatāvacchedakatāyāḥ\ngadādhareṇa uktatayā\njīvanayoniyatnasyākhyātārthatāprasakterevābhāvācca/ yadyapi\ntādṛśamanoyogasya svāparūpatve manaḥ\nsvapitītyādadivākyaprāmāṇyāpattiḥ, tathāpyanuyogitāyā eva tatra\npratyayārthatvasvīkāreṇa tasyāśca pratiyoginyanabhyupagamāt\nnoktāpattiḥ/ yadyapyākhyātāderāśrayatvādyarthakatāyā apyanyatra kḷptatvāt\ntattātparyeṇa manaḥ svapiti ityādiprayogāpattiḥ durvāraiva/ tathāpi\nkṛtyādāvevākhyātasya śaktiḥ, āśrayatvādau tu nirūḍhalakṣaṇeti\nsarvānumatam/ tatra svapidhātusamabhivyāhṛtapratyayasyānuyogitva\nevānāditātparyaṃ kalpyate/ ato na doṣaḥ/\nathānuyogitvādessaṃsargatayā bhānenaivopapattau\nkimākhyātādestadarthakatāmupagamya prakāravidhayā tadbhānasvīkāreṇa?\nanyathā tatsaṃsargasyāpi śābdabodhaviṣayatvakalpanāpattyā gauravāt/ na\ncaivaṃ caitro na svapitītyādau nañarthābhāvānvayānupapattiḥ/\npratiyogitāvadanuyogitāyāṃ api\nvṛttyaniyāmakatvenābhāvapratiyogitānavacchedakatvāditi vācyam/\nvṛttyaniyāmakasyāpyabhāvapratiyogitāvacchedakatāghaṭakasambandhatvopagamenādoṣāt/\nna ca vṛttyaniyāmakasambandhāvacchinnapratiyogitākābhāvasyātiriktasya\nkalpane gauravamiti vācyam/\ntādṛśasambandhāvacchinnapratiyogitākatadabhāvasya\ntadīyatādṛśasambandhābhāvasamaniyatatvena tadabhinnatayā\natiriktakalpanāvirahāt/ na caivamapi\nvṛttyaniyāmakasambandhāvacchinnapratiyogitākalpane gauravamiti\nvācyam/ bhavanmate 'pi prāguktagauravasattvena sāmyāt/ na ca\nrājapuraṣavādoktayuktyānuyogitvasya śābdabodhe\nprakāratvamāvaśyakamiti vācyam/ tādṛśayuktīnāṃ\nvistareṇānyatrāsmābhirnirastatvāt/ svapitītyetāvanmātrasya\nbodhakatvopapattaye ākhyātāderanuyogitārthakatāyā āvaśyakatvāt/\nyadyapi caitraḥ svapitītyādau anuyogitāyāḥ padārthatve 'pi śābbodhe\nsaṃsargatayā bhāne na ko 'pi dāṣaḥ/ tathāpi\ntātparyārthaviśeṣānurodhena tatsaṃsargako vā tatprakārako vā\nbodho bhāvatviti na tatrāsmākamāgrahaḥ/</p>\n\n<p>caitro\njānātītyādāvapyevameva bodhyam/ evaṃ bhavanmate purītat\nsvapitītyādiprayogasya prāmāṇyaṃ durvāram/ asmanmate tu neti\nmadekapariśīlitaḥ panthāḥ/</p>\n\n<p>[98] sukhādyupalabdhisādhanamindriyaṃ mana iti\nsaṅgrahaḥ/ atra ca ghaṭādyupalabdhisādhanībhūtacakṣurādinirāsāya\nsukhādīti/ ātmanyativyāptivāraṇāya viśeṣyam/ yadi ca\ntādṛśopalabdhisādhanatvaṃ\ntādṛśopalabdhiniṣṭhānubhavatvavyāpyadharmāvacchinnajanyatānirūpitajanakatvam,\nanyathā kālavidhayā tajjanake cakṣurādāvativyāpteḥ/ tathā ca\nnātmanyativyāptiriti indriyatvaviśeṣeṇaṃ vyarthamiti vibhāvyate,\ntadāpyāha - prakāśikāyām ātmamanoyogāditi/ ādipadena\nsukhādiparigrahaḥ/ tathā ca sukhādimānasatvāvacchinnaṃ prati manasaḥ\nkaraṇatā nirvāharthaṃ ātmamanoyogasyātmasamevatayogyaviśeṣaṇatvena\nsukhādervā vyāparatākalpanasyāvaśyakatayā tadvāraṇāya tatsārthakyamiti\nbhāvaḥ/ [99] aṇutvasiddhiriti/ idamatra\npramāṇābhimatam 'manaḥ aṇutvatadabhāvānyataravat prameyatvāt'\nityanumānaṃ manaso 'naṇutve uktarītyā suṣuptyanupapattiriti\ntarkasahakṛtamiti/</p>\n\n<p><hi rend='bold'>rūpanirūpaṇam</hi></p>\n\n<p>[100] cakṣurmātragrāhyo guṇo rūpamiti\nsaṃgrahavākyam/ atra ca cakṣurmātragrāhya ityanane\ncakṣurviśiṣṭadharmāśrayagrāhya iti bodhaḥ/ vaiśiṣṭyaṃ ca\nlaukikapratyāsattyā\nsvagrāhyarūpagrāhakendriyavṛttibhedapratiyogitāvacchedakatvasaṃbandhāvacchinna\n</p>\n</div>\n<div>\n\n<p>svaniṣṭhāvacchedakatākapratiyogitākabhedavattvacakṣuṣṭvaniṣṭhādheyatvobhayasambandhena/\nadhikam anyatra prapañcitaṃ asmābhiḥ/ prakāśikāyām [101] na\nrūpe sambhavatīti/ rūpasyātmamanogrāhyatvāditi bhāvaḥ/ [101] tathāpi tvagindriyeti/ yadyapi\ncakṣuritaranirūpitajñānatvānavacchinnajanyatāśrayajñānīyalaukikaviṣayatāśūnya\n</p>\n</div>\n<div>\n\n<p>tvarūpacakṣuritarāgrāhyatvavivakṣaṇe na doṣaḥ/ tathāpi tvagādeḥ\ncākṣuṣapratyakṣaṃ prati kālādividhayā</p>\n\n<p>janakatāmādāyāsambhavavāraṇāya janakatāyāṃ\nkālatvādyanavacchinnatvasya vā janyatāyāmevava vā\njñānatvavyāpyadharmāvacchinnatvasya vā vivakṣaṇīyatayā\ncakṣussaṃyuktasamavāyamādāyāsambhavavāraṇāya cakṣuritarasya dravyatvena\nviśeṣaṇīyatayā ca gauravamityālocya tatparityāgaḥ/ [101] tvagagrāhyatvetyādi/ tvācanirūpitalaukikaviṣayatāśūnyatvaṃ\ncākṣuṣanirūpitalaukikaviṣayatāvatvaṃ ca jātiviśeṣaṇamatra vaktavyam/\ntena tvācapratyakṣe yapatvasyopanayamaryādayā bhāne 'pi tvacaśca\nkālavidhayā rūpacākṣuṣajñānajanakatve 'pi na kṣatiḥ/ evaṃ gurutvādeḥ\ncākṣuṣe upanayamaryādayā bhāne 'pi nātivyāptiḥ/ atra rasādivāraṇāya\ncākṣuṣeti/ prabhādivāraṇāya guṇavibhājaketi/ guṇatvavyāpyetyarthaḥ/\nnanu prabhābhittisaṃyoge 'tivyāptivāraṇāya guṇapadameva\nviśeṣaguṇaparaṃ kiṃ noktamityaśaṅkāyām āha- [101] ata\nevetyādi/ tathā ca darśitātivyāptivāraṇā\ncakṣurmātragrāhlayasāṃsiddhikadravatvaviśeṣe 'tivyāptinirāsāya ca\njātighaṭitapariṣkārasyāvaśyakatayā tvagagrāhyatvādeḥ/\ntadviśeṣaṇatayaivopapattau lakṣaṇe viśeṣatvaniveśanaṃ gauravāvahamiti\nbhāvaḥ/</p>\n\n<p>dīpikāyām [100] avyāpyavṛttinīlādīti/ atrāvyāptivṛttitvaviśeṣaṇaṃ\nparasparavaiyadhikaraṇyāśaṅkānirāsāya daiśikāvyāpyavṛttitvamiha\nvivakṣitam/ tacca\n1svapratiyogitvasvādhikaraṇanirūpitakiñciddeśāvacchinnādheyatvobhayasaṃbandhenābhāvaviśiṣṭatvam/\nnanu [100] rūpasya vyāpyavṛttitvaniyamāditi dīpikoktirasaṅgatā/\nutpannaṃ dravyamiti nyāyena rūpādīnāṃ\nkālikāvyāpyavṛttitvasyāvaśyakatvādityata āha - prakāśikāyām [101] vyāpyavṛttitveti/ daiśikavyāpyavṛttitvetyartha</p>\n\n<p>iti/\ndaiśikavyāpyavṛttitvaṃ ca pūrvoktobhayasambandhanābhāvaviśiṣṭānyatvam/</p>\n\n</div>\n<div>\n\n<p>1.\nsvapratiyogitvetyādi/ svaṃ kapisaṃyogābhāvaḥ tatpratiyogitvaṃ\nkapisaṃyoge, evaṃ svaṃ kapisaṃyogābhāvaḥ tadadhikaraṇaṃ vṛkṣaḥ\ntannirūpitāgradeśāvacchinnavṛttitvaṃ kapisaṃyoge 'stīti samanvayaḥ/</p>\n\n</div>\n<div>\n\n<p>1atra ca\nnīlādisamudāyaḥ nitrarūpamiti pratītiviṣayatvatadabhāvānyataravān\nprameyatvādityanumānaṃ nīlādisamudāyo yadi pratītiviṣayaḥ syāt\ntarhyavyāpyavṛttiḥ syāditi tarkasahakṛtaṃ pramāṇaṃ vācyam/ tatra rūpasya\nvyāpyavṛttitvaniyame vipratipannaṃ prati dūṣaṇāntaramāha - [101] idamupalakṣaṇamityādinā/ evaṃ ca\ndarśitagauravajñānasahakṛtamuktānumānameva citrarūpasyātiriktatve\npramāṇamiti bhāvaḥ/ prāgabhāvādītyādinā dhvaṃsaparigrahaḥ/ nanu\ncitrapaṭe rūpavattāpratīteḥ\n2sāmānādhikaraṇsambandhenāvayavarūpamādāyopapatteḥ atiriktacitrarūpaṃ\nnopeyate/ parasparavirodhena vyāpyavṛttinīlādisamudāyo 'pi na\ntatrotpattumarhatīti āśaṅkate [100] nanu citretyādinā\ndīpikāyām/ sāmānādhikaraṇyena tatra rūpasattvādāha - prakāśikāyām\n[101] samavāyenetyādiriti/ 3samavetatvīyasambandhasya svarūpasya\nkāraṇatāvacchedakatvākalpanayā lāghavamabhisandhāyāha - [101] svāśrayasamavetatvasambandhena rūpamiti/ jñānagatapratyakṣatvajātau\nprayojakatvāsambhavādāha - [101]\npratyakṣaviṣayatveti/ nanu\ndravyavṛttilaukikaviṣayatāsambandhena pratyakṣaṃ prati samavāyena rūpasya\nkāraṇatve citrapaṭasthale 'tiriktarūpatatprāgabhāvataddhvaṃsānāṃ kalpanayā\nmahāgauravamiti tadapekṣayā svaśrayasamavetatvasambandhenaiva rūpasya\nkāraṇatvamucitamityato dūṣaṇāntaramāha - [101] citrāvayavāvayavaketyādinā/ dīpikāyām [101] tasmāt paṭasyetyādi/ ayamatra bhāvaḥ --- ayaṃ paṭaḥ\nrūpatadabhāvānyataravān prameyatvādityanumānena yadyayaṃ rūpaśūnyaḥ\nsyāt tarhyapratyakṣaḥ syāditi tarkasahakṛtena siddhaṃ rūpaṃ</p>\n\n</div>\n<div>\n\n<p>1. atra ceti/\nnīlīdisamudāyasya citrarūpatvābhāva ityarthaḥ/ yadvā rūpasya\nvyāpyavṛttitva ityarthaḥ/ athavā citrarūpasyātiriktatva ityarthaḥ/</p>\n\n<p>2.\nsāmānādhikaraṇyasaṃbandheneti/ svādhikaraṇavṛttitvasaṃbandhenetyarthaḥ/\nsvaṃ avayavatanturūpaṃ tadadhikaraṇaṃ tantavaḥ tadvṛttitvaṃ paṭastheti tena\nsaṃbandhena paṭasya tanturūpavattvam/</p>\n\n<p>3. samavetatvīyeti/\nrūpavatsamavetatvasya pratyakṣatvaprayojakatve tasya svarūpasaṃbandhenaiva\nprayojakatvaṃ vācyamiti samavetatvapratiyogikasvarūpasaṃbandhasya\nkāraṇatāvacchedakasaṃbandhatvaṃ vaktavyam/ svāśrayasamavetatvasaṃbandhena\nrūpasya</p>\n\n<p>kāraṇatve tu\nsamavetatvameva kāraṇatāvacchedakasaṃbandhaḥ na tu tadīyasvarūpamiti\nlāghavamiti/ kāraṇatāvacchedakadharmalāghavamapyatra bodhyam/</p>\n\n</div>\n<div>\n\n<p>pūrvoktayuktyā\natiriktatvasiddheḥ citrarūpamiti vyavahriyata iti/ citrarasāsiddhau\nhetumāha - [101] dravyalaukiketyādi/ tathā cāyaṃ\nrasatadabhāvānyataravān\nprameyatvādityanumānamanukūlatarkavirahādaprayojakamiti bhāvaḥ/ atra\nca nānārasavadavayavadvayārabdhe vastuni atra rasa iti pratītyupapattaye\ncitrarasāṅgīkāra āvaśyaka iti tvanāśaṅkanīyam/\ntatrāvayavarasasyaiva 1sāmānādhikaraṇyena bhānābhyupagamāt/ yatra ca\nnānārasavatparamāṇudvayārabdhadvyaṇukādikrameṇa mahāvayaviparyantaṃ\nutpannaṃ tatra rasapratītirnopeyata eva/ dharmiṇaḥ rāsanapratyakṣe\nupanayamaryādayaiva bhānābhyupagamāt/ paramāṇurasasyāpi\nviśeṣyavidhayālaukikapratyakṣāsambhavāt/ upanītaṃ viśeṣaṇatayaiveti\nnaiyāyikasiddhāntāditi/ vastutastu tasasya vyāpyavṛttitvaniyame\npramāṇābhāvāt deśabhedāvacchedena ekasminneva vastuni\nnānārasotpattisambhavāt samavāyenātra rasa iti pratīteḥ\npramārūpāyā nānupapattiḥ/ sarvamidamabhisandhāyoktam [101] saṅkṣepa iti/</p>\n\n<p><hi rend='bold'>rasanirūpaṇam</hi></p>\n\n<p>nanu [103] rasanagrāhyo guṇo rasa iti lakṣaṇavākye\nparamāṇurase 'vyāptiḥ/ rasanagrāhyajātimattvavivakṣāyāmapi</p>\n\n<p>sattādikamādāya\nrūpādāvativyāptirata āha - [104]\nrasanetyādi/ [104] guṇavibhājaketi/ 2guṇatvanyūnavṛttitvaṃ vivakṣitam/</p>\n\n<p><hi rend='bold'>sparśanirūpaṇam</hi></p>\n\n<p>nanu tvagindrayamātragrāhya\nityādilakṣaṇe 'sambhavaḥ/ sparśasyatvagitarātmādigrāhyatvāt/ evaṃ\nparamāṇusparśe 'vyāptiḥ/ tvagragrāhyatvāt ityata āha - [104] cakṣuragrāhyetyādi/</p>\n\n</div>\n<div>\n\n<p>1.\nsāmānādhikaraṇyeneti/ svāśrayasamavetatvasaṃbandhenetyarthaḥ/</p>\n\n<p>2. nanu\nguṇavibhājakatvaṃ guṇatvavyāpyatvam, tacca guṇatvasyāpyakṣatamiti\ntadādāya rūpādāvativyāptirityata āha - guṇatvanyūnavṛttitvaṃ\nvivakṣitamiti/ guṇatvanyūnavṛttitvaṃ ca guṇatvasamānādhikaraṇatve\nsati guṇatvasamānādhikaraṇabhedapratiyogitāvacchedakatvam/ tacca\nguṇatvasya nāstīti bhāvaḥ</p>\n\n</div>\n<div>\n\n<p>cakṣuragrāhyatvaṃ ca\ncākṣuṣanirūpitalaukikaviṣayatāśūnyatvam/ tvagindriyagrāhyatvaṃ ca\ntvācanirūpitalaukikaviṣayatāvattvam/ nātaḥ 1pūrvavaddoṣaḥ/\nguṇavibhājakatvaṃ ca vāyupratyakṣatāvādinavīnamate\nvāyutvajātimādāya vāyāvativyāptivāraṇāya upāttam/</p>\n\n<p><hi rend='bold'>pākaprakriyānirūpaṇam</hi></p>\n\n<p>[106] parāvṛttyādītyādinā rūpāntaraparigrahaḥ/\nnanu [105] āmanikṣipte ghaṭa iti dīpikāvākye\nsaptamyantaghaṭapadasyottaratrānvayāsambhavāt asaṅgatirityato\nyojanāmāha -- [106] ghaṭe āmanikṣipte satīti/ tathā ca\nghaṭapadottarasaptamyā āmasaṃyogor'thaḥ/ tasya\ncottarakālīnatvasaṃbandhena śyāmaghaṭanāśe anvaya iti bhāvaḥ/</p>\n\n<p>nanu paramāṇuṣu\nrūpotpattau śyāmaghaṭanāśa iti dīpikāvākyāt śyāmaghaṭanāśe\nparamāṇuniṣṭharūpotpattyuttarakālīnatvaṃ labhyate/ taccayuktam -\navayavināśānantarameva paramāṇuṣu rūpāntarotpatteḥ vaiśeṣikaiḥ\nsvīkārāt ato yojanayā anvayamāha -- [106] śyāmaghaṭanāśa ityādi/\njāti iti śeṣaḥ/ tathā ca nāśapadottarasaptamyāḥ utpattirarthaḥ/\ntasyāścottarakālīnatvasambandhena rūpāntarotpattāvanvaya iti bhāvaḥ/\n[106] svatantreṣviti/ viśakaliteṣvityarthaḥ/\nārambhakasaṃyogarahiteṣviti yāvat/ [106] aparāvayavīti/\npūrvavinaṣṭāvayavivyatiriktāvayavītyarthaḥ/ [106] ata\neveti/ avayavinyapi paramāṇuvat pākāṅgīkārādevetyarthaḥ/ nanu</p>\n\n<p>so 'yaṃ ghaṭa iti\npratyabhijñāsājātyamavalambate/ nirvāpitāropitadīpe seyaṃ\ndīpajvāleti pratyabhijñāvat na tvekasyā eva vyakteḥ kāladvayasambandham/\nato na virodha ityato dūṣaṇāntaramāha - [105] anantāvayavītyādi/ nāśādītyādinā</p>\n\n<p>prāgabhāvaparigrahaḥ/\n[107] vāraṇasambhavāditi/\nvaijātyasyāvayavarūpājanyāvayavirūpavyāvṛttatvāditi bhāvaḥ/</p>\n\n</div>\n<div>\n\n<p>1. pūrvavaddoṣa iti/\ncākṣuṣe upanayamaryādayā sparśatvasya, tvāce\ngurutvasyopanayamaryādayā bhāne 'pi nāsambhavaḥ ativyāptirvetyarthaḥ/</p>\n\n</div>\n<div>\n\n<p>[107] yathāyogyamiti/ tathā ca\nrūpādicatuṣṭayapadaṃ tādṛśacatuṣṭayānyatamaparamiti bhāvaḥ/</p>\n\n<p>nanu udbhūtatvasya\njātirūpatāyā indriyalakṣaṇāvasare nirastatvāt atra ca\njātirūpatvokteḥ pūrvottaragranthavirodha ityāśaṅkya\nmatabhedanobhayagranthasaṅgatiriti tasya jātirūpatvamevetyāha - [107] udbhūtatvaṃ jātirityādinā/ guṇagateti/ guṇaghaṭitetyarthaḥ/\n[107] na doṣaḥ - na pūrvotataragranthavirodha ityarthaḥ/ ayaṃ bhāvaḥ -\nsāṅkaryasya jātibādhakatāyāṃ pramāṇabhūte dharmaśāstre\ndravyagatasāṃkaryasyaiva jātibādhakatvokteḥ/\nsvādhikaraṇadravyavṛttitvasvābhāvādhikaraṇadravyavṛttitvasvādhikaraṇadravyavṛttyabhāvapratiyogitvatritayasaṃbandhena\njātiviśiṣṭatvarūpadravayaghaṭitajātisāṅkaryasyaiva\njātitvābhāvavyāpyatāyā upagamena jātibādhakatvaṃ svīkriyate/ na tu\nguṇādisādhāraṇasvādhikaraṇaghaṭitajātisāṅkaryasyeti/</p>\n\n<p>vastutastu\nprāguktasambandhena dravyatvavyāpyajātiviśiṣṭatvameva\njātitvābhāvavyāpyamityupagamāt guṇatvavyāpyajātivaiśiṣṭyasya\ncātathābhūtasya na jātibādhakatvamiti dhyeyam/\njātisāṅkaryasāmānyasyaiva jātibādhakatvamabhyupetya\nprakṛtagranthamupapādayatāṃ matamāha - kecittviti/\nāhurityanenāsvarasaḥ sūcitaḥ/ tadbījantūdbhūtatvasya\ntattadanudbhūtatvābhāvakūṭarūpatve tasya gaganādisaṃyogasādhāraṇatayā\ngaganādipratyakṣabhiyāpratyakṣaprayojakatvāsambhavāt udbhūtatvaṃ\npratyakṣaprayojakamitidīpikāgranthāsaṅgatiriti/</p>\n\n<p><hi rend='bold'>parimāṇanirūpaṇam</hi></p>\n\n<p>[108] bhāvapradhāna iti/ bhāvaḥ pradhānaṃ\nmukhyaviśeṣyaḥ yasminniti vyutpattyā dharmaniṣṭhamukhyatānirūpakatvaṃ\nbhāvapradhānatvam, nirūpakatvaṃ ca jñānadvārakam, evaṃ\ncāṇumahadādiśabdaḥ saṅgrahavākyasthaḥ aṇutvamahatvādikaṃ lakṣaṇayā\nbodhayatīti bhāvaḥ/</p>\n\n<p><hi rend='bold'>saṃyoganirūpaṇam</hi></p>\n\n<p>[110] sādhāraṇakāraṇatvena -\nkāryatvāvacchinnakāryatānirūpitakāraṇatvena/ nanu\nsvātyantābhāvasamānādhikaraṇatvamavyāpyavṛttitvamiti dīpikāvākye\nsvapadasya yatrāvyāpyavṛttitvaṃ sthāpyam tadvyaktiparatāyā\nāvaśyakatayā saṃyogādivyaktīnāmānantyāt\nekavyaktyupādāne 'paravyaktyasaṃgrahaḥ/ svātyantābhāvasamānādhikaraṇaṃ\nyadyatsvaṃ tāvadanyatamatvaṃ tu sarvajñenaiva jñeyam, mahāgauravaṃ, ca ato\nniṣkṛṣṭārthamāha -- [110] svapratiyogitvetyādi/ yadyapi\nsvātyantābhāvasamānādhikaraṇatvatādātmyobhayasaṃbandhena\nprameyaviśiṣṭatvamanugatam, tathāpi\ntādātmyādirūpādhikapadārthaniveśāt gauravamiti tadupekṣitam/\nathātra\nsaṃyogādisambandhāvacchinnapratiyogitāka-ghaṭatvādyabhāvādyadhikaraṇe\nsamavāyādinā ghaṭatvādessattvāt tatrātivyāptiḥ/ na ca\ntatsambandhāvacchinnapratiyogitākatadabhāvādhikaraṇe\ntatsambandhenādheyatvasya vivakṣayā na doṣa iti vācyam/\nyattvatattvānanugamena lakṣaṇasya tattadvyaktiviśramāpātāt/</p>\n\n<p>na cābhāvaviśiṣṭatvaṃ\ntat, vaiśiṣṭyaṃ ca svapratiyogitvasvaviśiṣṭādheyatvobhayasaṃbandhena/\nādheyatāyāṃ svavaiśiṣṭyaṃ\nsvapratiyogitāvacchedakasambandhāvacchinnatvasvādhikaraṇanirūpitatvobhayasaṃbandhena/\nato nānanugama iti vācyam, evamapi\nsaṃyogādisambandhāvacchinnapratiyogitākaghaṭatvādyabhāvasyāvyāpyavṛttitāprasaṅgāt/\nsvasya saṃyogādinā yo 'bhāvaḥ tadīyapūrvakṣaṇādivṛttitvaviśiṣṭa\nsvābhāvaniṣṭhapratiyogitāvacchedakasvarūpasaṃbandhena paṭādau\ntatsattvāt/</p>\n\n<p>na ca svasmin\nsvābhāvīyaṃ yatpratiyogitvaṃ tadavacchedakasaṃbandhena\nsvābhāvādhikaraṇavṛttitvaniveśāt nāyaṃ doṣaḥ iti vācyam/\nyattvatattvānanugamasya durvāratvāt/</p>\n\n<p>na ca\nadhikaraṇatāviśiṣṭatvaṃ tat, vaiśiṣṭyaṃ ca\nsvāśrayāśrayatvasvaviśiṣṭādheyatvobhayasaṃbandhena/ ādheyatāyāṃ\nsvavaiśiṣṭyaṃ ca\nsvanirūpakābhāvādhikaraṇanirūpitatvasvāśrayāvacchedakasaṃbandhāvacchinnatvobhayasaṃbandhena/\nadhikaraṇatā ca</p>\n\n<p>svanirūpitapratiyogitātvasambandhāvacchinnā/ ato na ko 'pi\ndoṣaḥ/ yadvā pratiyogitāviśiṣṭatvaṃ tat, vaiśiṣṭyaṃ ca\nsvāśrayatvasvaviśiṣṭādheyatvobhayasaṃbandhena/ svavaiśiṣṭyaṃ ca\nsvāvacchedakasambandhāvacchinnatvasvanirūpakābhāvādhikaraṇanirūpitatvobhayasambandheneti\nvācyam/</p>\n\n<p>evamapi\ndravyānyatvaviśiṣṭasattābhāvādāvativyāpteḥ/\ntadabhāvarūpaviśiṣṭasattāyāḥ śuddhasattānatiriktatayā tadadhikaraṇe\nghaṭādau tatsattvāt/ na cābhāvatvaviśiṣṭatvaṃ adhikaraṇatāviśiṣṭatvaṃ\nvā tat/ prathame vaiśiṣṭyaṃ ca\nsvanirūpitapratiyogitvasvaviśiṣṭādheyatvobhayasambandhena/\nsvavaiśiṣṭyaṃ ca\nsvāvacchinnādhikaraṇanirūpitatvasvanirūpitapratiyogitāvacchedakasambandhāvacchinnatvobhayasambandhena/\ndvitīye adhikaraṇatā svanirūpitapratiyogitātvasambandhena/ vaiśiṣṭyaṃ\nca svāśrayāśrayatvasvaviśiṣṭādheyatvobhayasambandhena/ svavaiśiṣṭyaṃ ca\nsvanirūpakābhāvatvāvacchinnādhikaraṇanirūpitatvasvāśrayāvacchedakasambandhāvacchinnatvobhayasambandhena/\nato na doṣaḥ/ atra dravyānyatvaviśiṣṭasattābhāvo nāstītyapratyayāt\nguṇādau tādṛśasattābhāvābhāvatvena vṛttyanupagamāditi vācyam/\nevamapyabhāvatvasyānugatākhaṇḍopādhirūpatāyā anyatra vyavasthāpitatvena\ntasya sarvatrābhinnatayā taddoṣatādavasthyāt/</p>\n\n<p>atrocyate -\nadhikaraṇatāviśiṣṭatvamavyāpyavṛttitvam/ adhikaraṇatā ca\nsvaviśiṣṭapratiyogitātvasambandhena/ svavaiśiṣṭyaṃ ca\nsvaviśiṣṭābhāvanirūpitatvasvanirūpita -\nkiñciddharmāvacchinnaprakāratānirūpitasaṃsargatvobhayasambandhena/ abhāve\nsvavaiśiṣṭyaṃ ca svāśrayatva1svasetyādibhedavattvobhayasambandhena/\nsvādhikaraṇatā ca svāvacchedakatāsambandhena/</p>\n\n</div>\n<div>\n\n<p>1.\nsvasetyādibhedavattveti/\nsvādhikaraṇavṛttibhedapratiyogitāvacchedakatvasaṃbandhāvacchinnasvaniṣṭhāvacchedakatākapratiyogitākabhedavattvetyarthaḥ/</p>\n\n</div>\n<div>\n\n<p>bhedapratiyogitāvacchedakatā ca ādheyatāsambandhena/\nadhikaraṇatāviśiṣṭatvaṃ\nsvāśrayāśrayatvasvaviśiṣṭādheyatvobhayasambandhena/ svavaiśiṣṭyaṃ ca\nsvāśrayāvacchedakasambandhāvacchinnatvaviśiṣṭādhikaraṇanirūpitatvībhayasambandhena/\nadhikaraṇe svavaiśiṣṭyaṃ ca svasetyādibhedavattvasambandhena/\nsvādhikaraṇatvaṃ ca svanirūpakaviṣayatāvacchedakatāsambandhena/\nbhedapratiyogitāvacchedakatā\nsvarūpasambandhāvacchinnādheyatāvacchedakatāsambandhena/ yadyapi\nkālikasambandhena ghaṭatvābhāvādiviśiṣṭasya dhvaṃsasya ghaṭādau\nsambhavāt atiprasaṅgaḥ, tathāpi svaviśiṣṭādhikaraṇanirūpitatvasthāne\nsvaviśiṣṭādhikaraṇatāvannirūpitatvaṃ niveśyam/ svavaiśiṣṭyaṃ ca\nsvāvacchinnapratiyogitākabhedanirūpitatvasvasetyādibhedavattvobhayasambandhena/\nbhedapratiyogitāvacchedakatā svaviśiṣṭāvacchedakatāsambandhena/\nvaiśiṣṭyaṃ ca\nsvāśrayanirūpitasvarūpasambandhāvacchinnādheyatvanirūpitatvasvanirūpakaviṣayatāvacchedakatāvacchedakasambandhāvacchinnatvobhayasambandhena/</p>\n\n<p>vastutastu\n1pratiyogitāviśiṣṭatvamavyāpyavṛttitvam/ vaiśiṣṭyaṃ ca\nsvāśrayatvasvaviśiṣṭādheyatvobhayasambandhena/ svavaiśiṣṭyaṃ ca\nsvāvacchedakasambandhāvacchinnatvasvāvacchedakadharmāvacchinnatvasvanirūpakābhāvādhikaraṇanirūpitatvatritayasambandhena/\n2tena viśiṣṭasattvasya nāvyāpyavṛttitvamiti dhyeyam/</p>\n\n</div>\n<div>\n\n<p>1.\npratiyogitāviśiṣṭatvamityādi/ pratiyogitā kapisaṃyoganiṣṭhā\ntadviśiṣṭatvaṃ kapisaṃyoge svāśrayatvasaṃbandhenāsti, kapisaṃyogasya\npratiyogitāśrayatvāt/ evaṃ\npratiyogitāvacchedakasamavāyasaṃbandhāvacchinnā\npratiyogitāvacchedakakapisaṃyogatvāvacchinnā\npratiyogitānirūpakakapisaṃyogābhāvādhikaraṇavṛkṣanirūpitā ca\nkapisaṃyoganiṣṭhādheyatā bhavati iti tritayasaṃbandhena\npratiyogitāviśiṣṭamādheyatvaṃ ca kapisaṃyoge 'stīti\nkapisaṃyogasyāvyāpyavṛttitvam/</p>\n\n<p>2. tena\nviśiṣṭasattvasyeti/ viśiṣṭasattāniṣṭhāyāḥ\nviśiṣṭasattāniṣṭhapratiyogitānirūpakābhāvādhikaraṇaguṇanirūpitādheyatāyāḥ\npratiyogitāvacchedakaviśiṣṭasattātvāvacchinnatvavirahāt\nuktatritayasambandhena pratiyogitāviśiṣṭatvābhāvāditi bhāvaḥ</p>\n\n</div>\n<div>\n\n<p><hi rend='bold'>vibhāganirūpaṇam</hi></p>\n\n<p>[111] kecidityasvarasassūcitaḥ/ tadbījantu\njanyamātrasya kālatvapakṣe janyarūpādāvativyāptiriti/ pare tvityādi/\natra cāvacchinnāntena janyatāviśeṣaṇena ghaṭitamekaṃ lakṣaṇam/\nsamavāyasambandhāvacchinnatvena kāraṇatāviśeṣaṇena ghaṭitamaparaṃ\nlakṣaṇam iti vivekaḥ/ anyathā ekatra lakṣaṇe ubhayaniveśane\nprayojanābhāvāt/ tattaddhvaṃsavyaktitvāvacchinnaṃ prati tādātmyena\ntattatpratiyogivyakteḥ kāraṇatayaiva saṃyogā - [dya] (di)tivyāptivāraṇāditi bodhyam/</p>\n\n<p>nanu kāryasāmānyaṃ\nprati tādātmyena hetubhūte kālādau ativyāptivirahāt\nguṇapadavaiyarthyamityāśaṅkāṃ tasya\ndarśitārthatātparyagrāhakatvopagamena pariharati - [111] etattātparyeti/</p>\n\n<p><hi rend='bold'>paratvāparatvanirūpaṇam</hi></p>\n\n<p>nanu\nparāparavyavahārāsādhāraṇakāraṇe paratvāparatve iti\nsaṅgrahavākyāt ubhayavyavahārāsādhāraṇakāraṇatvamubhayalakṣaṇamiti\nlabhyate/ taccāsambhavi, paratvādeḥ\npratyekamaparavyavahārādyasādhāraṇakāraṇatvavirahāt, ato vyācaṣṭe -\n[112] dīpikāyāṃ paravyavahāretyādi/ asamavāyikāraṇatvamātrasya\ngurutvalakṣaṇatve tantudvayasaṃyogādāvativyāptiḥ/ patanakāraṇatvasya\ntathātve 'pi āśrayatayā patanasamavāyikāraṇe phalādāvativyāptiḥ\nsphuṭaivetyālocyādyapadasya kṛtyamāha - [113] dvitīyādīti/\nnanvādyatvamihādau bhavamiti vyutpattyā pūrvakālotpannatvaṃ, tacca\ndvitīyādipatanasyāpi tṛtīyādipatanapūrvakālotpannatayā akṣatamiti\nkathaṃ tadvāraṇasambhava ityata ādyatvamanyādṛśaṃ nirvakti - [111] prakāśikāyām ādyatvamiheti/ svasamānādhikaraṇetyādi/ athātra\nsvapadamanuyogiparam vā pratiyogiparam vā/ nādyaḥ,\nādyapatanavyaktīnāmānantyāt/ tenaikopādāne itarāsaṅgrahāt/\nsvasamānādhikaraṇapatanapratiyogikadhvaṃsāsamānakālīnaṃ yadyatsvaṃ\ntāvadanyatamattvaṃ tu asarvajñadurjñeyam/ anyatamattvaghaṭakabhedānāṃ mitho\nviśeṣaṇaviśeṣyabhāve vinigamanāvirahaśca/ nāpyuttaraḥ,\ntādṛśayatkiñcidekapatanavyaktibhedasya dvitīyādipatanasādhāraṇatvāt/\ntādṛśaṃ yadyatsvaṃ tattadvyaktitvāvacchinnabhedakūṭavattvasya\ntāvadanyatamatvāvacchinnabhedavattvasya vā prāguktadoṣadūṣitatvāt/</p>\n\n<p>atrocyate -\n1tādātmyasvasamānādhikaraṇapatanapratiyogikadhvaṃsasamānakālīnatvasambandhāvacchinnasvaniṣṭhāvacche-</p>\n\n<p>dakatākapratiyogitākabhedavattvobhayasambandhena\npatanaviśiṣṭatvamādyatvamiti anuyogini svatvāntarbhāve\nsthūlānugamaḥ/\n2svasamānādhikaraṇapatanadhvaṃsasamānakālīnatvasambandhāvacchinnasvapratiyogitāvacchedakatvāśrayatvobhayasaṃbandhenabhedaviśiṣṭatvamiti\nsūkṣmānugamaḥ/ 3pratiyogini svatvādare tu\nsvasamānādhikaraṇapatanadhvaṃsasamānakālikatvavādātmyobhayasaṃbandhena\npatanaviśiṣṭānyatvamiti sthūlānugamaḥ/\n4svasamānakālīkatvasvasamānādhikaraṇapatanapratiyogikatvasambandhāvacchinnādheyatvobhayasambandhena</p>\n\n</div>\n<div>\n\n<p>1. tādātmyetyādi svaṃ\nprathamapatanaṃ tatsamānādhikaraṇam yat dvitīyapatanaṃ\ntaddhvaṃsasamānakālikatvaṃ prathamapatane nāstīti\ntādṛśasamānanakālikatvasambandhena svavadbhinnatvasya svatādātmyasya ca\nprathamapatane sattvāt tasya ādyatvopapattiḥ/</p>\n\n<p>2.\nsvasamānādhikaraṇetyādi/ prathamasvaśabdaḥ ādyapatanaparaḥ/ dvitīyasvaśabdaḥ\nādyapatanavadbhedaparaḥ/ ādyapatanasamānādhikaraṇaṃ yat dvitīyapatanaṃ\ntatpratiyogikadhvaṃsasamānakālikatvasambandhena yaḥ ādyapatanavadbhedaḥ\ntadāśrayatvaṃ tatpratiyogitāvacchedakatvaṃ cādyapatane 'stīti samanvayaḥ/</p>\n\n<p>3. pratiyoginītyādi/\nsvaṃ dvitīyapatanaṃ tatsamānādhikaraṇaṃ yat prathamapatanaṃ\ntaddhvaṃsasamānakālikatvaṃ tādātmyaṃ ca dvitīyapatane 'stīti\nuktobhayasambandhena dvitīyapatanaviśiṣṭaṃ tadeva, tadanyatvaṃ\nprathamapatane 'stīti samanvayo bodhyaḥ/</p>\n\n<p>4.\nsvasamānakālikatvetyādi/ dhvaṃsapadena prathamapatanadhvaṃso grāhyaḥ/\ntadviśiṣṭatvaṃ dvitīyapatane tadanyatvaṃ prathamapatana iti samanvayo\nvācyaḥ/ tathāhi - prathamasvapadaṃ prathamapatanadhvaṃsaparam/\ntādṛśadhvaṃsasamānakālikatvaṃ dvitīyapatane 'sita/ dvitīyasvapadaṃ\ndvitīyapatanaparam/ dvitīyapatanaṃ hi\nsvasamānādhikaraṇapatanapratiyogikatvasambandhena prathamapatanadhvaṃse 'sti\niti dvitīyapatananiṣṭhā prathamapatanadhvaṃsanirūpitā ādheyatā\nsvasamānādhikaraṇapatanapratiyogikatvasambandhāvacchinnā bhavati/ tathā ca</p>\n\n<p>tādṛśādheyatāsambandhena prathamapatanadhvaṃsaviśiṣṭaṃ dvitīyapatanaṃ\ntadanyatvamādyapatane iti bodhyam/</p>\n\n</div>\n<div>\n\n<p>dhvaṃsaviśiṣṭānyatvamiti sūkṣmānugamaḥ/ tādṛśādheyatvasthāne\n1svapratiyogipatanasamānādhikaraṇatvaṃ vā niveśyamiti na ko 'pi\ndoṣaḥ/ evamanyatrāpi/ yadyapi vṛkṣāt saudhe patitasya phalādeḥ\nsaudhātpatanadaśāyāṃ tatra niruktamādyatvamasambhavi/ tathāpi tatra\nsaudhāvadhikapatanaṃ tādṛśaphalādigatam na tāvat sāmānyata ādyam,\nparantu saudhāvadhikapataneṣu prāthamikapatanasyādyatvaṃ sambhavati/ tacca\nsvasamānādhikaraṇasaudhāvadhikapatanadhvaṃsamānakālīnatvādirūpamityavadhiviśeṣaghaṭitamādyatvaṃ\nvācyam/ evaṃ ca vṛkṣāvadhikapatanasya\nsvasamānādhikaraṇavṛkṣāvadhikapatanaprāgabhāvāsamānākālīnatvādirūpaṃ\navadhiviśeṣaghaṭitameva caramatvaṃ nirvācyam/\nprakāśikoktamavadhiviśeṣāghaṭitamādyatvantu\nsambhavasthalābhiproyaṇetyavadheyam/</p>\n\n<p><hi rend='bold'>śabdanirūpaṇam</hi></p>\n\n<p>dīpikāyām [113] guṇapadamiti/ na caivamadṛṣṭavāraṇāya\npiṇḍībhāvāsādhāraṇakāraṇatvasya vivakṣaṇīyatayā guṇapadamiti\nvyarthamiti vācyam/ asamavāyikāraṇabhūtacūrṇādivāraṇāya\ntadāvaśyakatvāt/ prakāśikāyām [113] piṇḍībhāvassaṃyogaviśeṣa iti/ dhāraṇakarṣaṇādiyogya\nityarthaḥ/ śabdamātre ākāśasya samavāyikāraṇatāyāḥ spaṣṭatvādāha -\n[113] ādye asamavāyikāraṇamityādi/</p>\n\n<p><hi rend='bold'>buddhinirūpaṇam</hi></p>\n\n<p>nanu [114] sarvavyavahāraheturjñānaṃ buddhiriti saṃgrahavākye\nsarvavyavahārahetutvaṃ buddhilakṣaṇaṃ phalitam/ tacca na ghaṭate/\nśukādyuccaritavyavahārahetutvasya buddhāvabhāvāt/\nbubodhayiṣādhīnavyavahāraṃ prati hetutvoktyā vyabhicāravirahe 'pi\nyena jñānena pratibandhakavaśāt vyavahāro na janitaḥ tasya\nvyavahāropadhāyakatvābhāvāt tatrāvyāptiḥ/\nsvarūpayogyatārūpahetutvasya niveśe 'pi ghaṭādijñāneṣu\npaṭādivyavahārahetutvābhāvāt naikajñānasya\nsarvavyavahārahetutvamityata āha - [114] jñānatvamātraṃ lakṣaṇamiti/\nnanu tarhiṃ saṅgrahe sarvavyavahāraheturiti</p>\n\n</div>\n<div>\n\n<p>1. svapratiyogīti/ atra\nsvapadaṃ prathamapatanadhvaṃsaparam/ tatpratiyogi prathamapatanam,\ntatsamānādhikaraṇatvaṃ dvitīyapatane/</p>\n\n</div>\n<div>\n\n<p>kimarthamuktamityatrāha -\nidaṃ ceti/ [114] saṃskārasya trividhatvāditi/ tathā ca iha\nsaṃskārapadena vegasthitasthāpakayorvivakṣaṇe smṛtāvasambhava iti\nbhāvaḥ/ [114] bhāvanākhya itīti/ tathā ca bhāvanāyāḥ\nsmṛtihetutvāt nāyaṃ doṣa iti bhāvaḥ/ [114] saṃskārajanyatvasya sattveneti/ ayaṃ bhāvaḥ - jñānapratyāsatteḥ\nanudbuddhasaṃskārānyasaviṣayakatvena hetutvamāvaśyakam, anyathā\nicchādyanuvyavasāyena ghaṭādibhānānupapatteḥ/ evaṃ ca saṃskārasyāpi\nupanayavidhayā hetutvamiti saṃskārajanayatvamiti tena\nnānumityādāvativyāptiṃriti bhāvaḥ/ [114] tathāpi cakṣurādīti/ na\ncātra manojanyatvābhāvāniveśe 'yo 'haṃ ghaṭamadrākṣam so 'haṃ\nidānīṃ spṛśāmi' imi mānasapratyabhijñāyāmativyāptiḥ/ tanniveśe\ntvasambhavaḥ/ jñānasāmānye manasaḥ karaṇatvāt/ evaṃ cakṣurādeḥ\nkālādividhayā smṛtihetutvādasambhavaśceti vācyam/\ncākṣuṣatvamānasatvādirūpajātyavacchinnapratiyogitākabhedakūṭavattvasya\npratyakṣatvāvacchinnapratiyogitākabhedasya vā niveśyatvāt/</p>\n\n<p>idamatra cintyam -\nmātrapadaghaṭitayathāśrutaśabdalabhyasya\nsaṃskāretaranirūpitajñānatvavyāpyadharmāvacchinnajanyatāśūnyatvasya\nlaghoḥ niveśenaivopapattau uktarītyā bhedaniveśe\nudakṣaratāpattiriti/</p>\n\n<p><hi rend='bold'>yathārthānubhavalakṣaṇam</hi></p>\n\n<p>jñānatvaniveśenāpīcchādivāraṇasambhavādāha - smṛtīti/ [116] etatphalamanubhavatvaniveśaprayojanam/ [116] yatretīt i/ atra ca 'ghaṭapaṭobhayaṃ ghaṭa' ityādijñānānāmapi\nāṃśikapramātvasyeṣṭatvāt na tatrātivyāptiśaṅketi bhāvaḥ/</p>\n\n<p>kecittu-'ghaṭapaṭobhayaṃ\nghaṭa'ityādijñānasyālakṣyatve 'pi tatra nātiprasaṅgaḥ/\ntatsambandhāvacchinnatadadhikaraṇatāvacchedakadharmāvacchinnaviśeṣyatāniveśāt\ntatpratiyogikatatsambandhānuyogitāvacchedakadharmāvacchinnaviśeṣyatāniveśādvā\nghaṭapaṭobhayatvādeḥ niruktādhikaraṇatānavacchedakatvāt\nniruktānuyogitānavacchedakatvācca tādṛśobhayatvādeḥ\ntādṛśādhikaraṇatādinyūnavṛttitvāt/ na ca\nnirdharmitāvacchedakakapramāyāmavyāptirita vācyam/\ntādṛśādhikaraṇatādyata vacchedakadharmānavacchinnaviśeṣyatāniveśāt/ na\nca tathā</p>\n\n<p>sati\nnirdharmitāvacchedakakabhrame 'tivyāptiriti vācyam/\ntādṛśabhramasyāprāmāṇikatvāt - ityāhuḥ/</p>\n\n<p>tadasat -\nrajatatvādinā śuktyādyavagāhinaḥ rajatatvādyaṃśe\nnirdharmitāvacchedakakasya iha rajatamastīdyākārakasya\nbhrāntajanānāmanubhavasiddhatvāt uktapariṣkāre tatrātivyāpteḥ\ndurvāratvāt/</p>\n\n<p>anye tu -\nprasaktādhikaraṇatādyavacchedakadharmānavacchinnatvāvacchinnatvobhayābhāvasya\nviśeṣyatāyāṃ niveśāt uktarītyā 'ghaṭapaṭobhayaṃ ghaṭa' ityādibhrame\nnātiprasaṅgaḥ/ nāpi nirdharmitāvacchedakapramāyāmavyāptiḥ/ yattu -\nvyāsajyavṛttidharmānavacchinnaviśeṣyatāniveśāt neyamativyāptiriti\n- tattuccham/ 'etadghaṭatadghaṭobhayaṃ ghaṭa' iti\npramāyāmavyāpteriti vadanti/ tadapyasat/ uktāvyāpterevāvaraṇāt/\netadghaṭatadghaṭobhayatvādeḥ ghaṭatvādinyūnavṛttitayā\nghaṭatvādyadhikaraṇatānirūpitasvarūpasambandharūpāvacchedakatve\nmānābhāvāt tadanyūnānatiprasaktasyaiva tadavacchedakatvopagamāt/\nanthā anantānāṃ tādṛśobhayatvādīnāṃ tadavacchedakatve\nmahāgauravaprasaṅgāt/ anitiriktavṛttitvarūpatadavacchedakatvaniveśe\ndravyatvādisāmānādhikaraṇyamātreṇa ghaṭatvādyavagāhinyāṃ 'dravyaṃ ghaṭa'\nityādi pramāyāmavyāpteḥ/</p>\n\n<p>[116] nanu tadvatītyasyetyādi/\nnirūpakatāsambandhasya\nvṛttyanavacchedakatvenābhāvapratiyogitānavacchedakatayā\nnañarthānvayānupapatteḥ viśeṣyatārthakatvāsambhavādāha- [115] saptamyartho viśeṣyitvamiti/ yadvā bhūtalaṃ vahnimāt, parvato\nghaṭavānityādi samūhālambanato vailakṣaṇyasiddhaye parvato\nvahnimānityādijñāne viśeṣyatvaprakāratvayoḥ nirūpyanirūpakabhāvaḥ\nsvīkārya ityekaṃ matam/ tannirūpitaviṣayitārūpayoḥ\nviśeṣyitvaprakāritvayoravacchedyāvacchedakabhāvastathetyaparaṃ matam/\ntatra dvitīyamatamanusṛtyāha - viśeṣyitvamiti/ atra ca viśeṣyatāyāḥ\nsaptamyarthatve prakāratāviśiṣṭaviśeṣyatānirūpakānubhavatvaṃ\npramātvam/ viśeṣyitāyāstadarthatve tu\nprakāritāviśiṣṭaviśeṣyitāvadanubhavatvaṃ tat/ prathame vaiśiṣṭyaṃ ca\n1svāvacchedakasaṃbandhena svāśrayavanniṣṭhatvasvanirūpitatvobhayasambandhena/\ndvitīye vaiśiṣṭyaṃ ca\nsvāvacchinnatvasvanirūpitaprakāratāviśiṣṭaviśeṣyatānirūpitatvobhayasambandhena/\nprakāratāvaiśiṣṭyaṃ ca\nsvāvacchedakasambandhenasvāśrayavanniṣṭhatvasambandheneti/ dhyeyam/ [116] tadvatīsyasya tatsaṃbandhinītyartha iti/ prathame\nprakāratāviśiṣṭaviśeṣyatānirūpakānubhavatvam/ vaiśiṣṭyaṃ ca\n2svanirūpitatvasvaviśiṣṭapratiyogitānirūpitānuyogitāśrayaniṣṭhatvobhayasaṃbandhena/</p>\n\n</div>\n<div>\n\n<p>1. svāvacchedaketyādi/\nrajate idaṃ rajatamiti jñāne samanvayaḥ kriyate/ svaṃ\nrajatatvaniṣṭhaprakāratā tadavacchedakasaṃbandhaḥ samavāyaḥ tena saṃbandhena\nprakāratāśrayarajatatvavat rajataṃ tanniṣṭhatvaṃ viśeṣyatāyām, evaṃ svaṃ\nrajatatvaniṣṭhaprakāratā tannirūpitattvaṃ ca viśeṣyatāyām iti\ntādṛśaviśeṣyatānirūpakānubhavatvaṃ idaṃ rajatamiti jñāne 'stīti/\ndvitīyānugame svaṃ prakāritā rajatatvaniṣṭhaprakāratānirūpitā\njñānaniṣṭha tadavacchinnatvaṃ\nratajaniṣṭhaviśeṣyatānirūpitajñānaṣṭhiviśeṣyitāyāmasti, evaṃ svaṃ\nprakāritā tannirūpitā yā rajatatvaniṣṭhā prakāratā\ntadavacchedakasamavāyasambandhena\nprakāratāśrayarajatatvanniṣṭhaviśeṣyatānirūpitatvaṃ ca\nviśeṣyitāyāmasti,</p>\n\n<p>tadāśrayānubhavatvam\nidaṃ rajatamiti pramāyāmastīti samanvayaḥ/</p>\n\n<p>2.\nsvanirūpitatvetyādi/ svaṃ rajatatvaniṣṭhaprakāratā tannirūpitatvaṃ\nrajataniṣṭhaviśeṣyatāyām/ evaṃ svaṃ prakāratā tadviśiṣṭā\nrajatatvaniṣṭhā pratiyogitā (samavāyasaṃbandhanirūpitā) tannirūpitā\nanuyogitā rajataniṣṭhā rajatatvasamavāyaṃ prati\nrajatasyānuyogitvāt tadāśrayarajataniṣṭhatvaṃ viśeṣyatāyām/\nrajatatvaniṣṭhaprakāratāvaiśiṣṭyaṃ ca\nrajatatvaniṣṭhapratiyogitāyamevamupapādanīyam - svaṃ prakāratā\nsvāśrayaḥ rajatatvaṃ tanniṣṭhatvaṃ pratiyogitāyām/ evaṃ svaṃ prakāratā\ntasyāḥ svāvacchedakatāvacchedakatāsaṃbandhenādhikaraṇaṃ samavāyatvaṃ,\ntanniṣṭho yo bhedaḥ svanirūpakatāvacchedakatāsaṃbandhena\npratiyogitāvadbhedo na bhavati, samavāyasya\nrajatatvaniṣṭhapratiyogitānirūpakatayā samavāyatve\nrajatatvaniṣṭhapratiyogitānirūpakatāvacchedakatvasattvāt tena\nsaṃbandhena pratiyogitāvati samavāyatve tadvadbhedāsaṃbhavāt/ api\ntu anyo bhedaḥ tatpratiyogitāvacchedakatvaṃ pratiyogitāyāṃ\nnāstīti svasamānādhikaraṇabhedapratiyogitāvacchedakatvasaṃbandhena\nsvavadbhinnatvarūpaṃ svasetyādibhedavattvaṃ ca pratiyogitāyāmasti/\ntathā yoktobhayasaṃbandhena prakāratāviśiṣṭā pratiyogitā bhavatīti/\nevamuttaratrāpi ūhanīyam/</p>\n\n</div>\n<div>\n\n<p>pratiyogitāyāṃ\nsvavaiśiṣṭyaṃ ca svāśrayaniṣṭhatvasvasetyādibhedavattvobhayasambandhena/\nsvādhikaraṇatvaṃ ca svāvacchedakatāvacchedakatāsambandhena/\nbhedapratiyogitāvacchedakatāsvanirūpakatvīyavilakṣaṇāvacchedakatāsambandhena/\ntena samavāyaikyavādiprācīnamate 'vāyuḥ samavāyena rūpavān' iti\nbhrame nātivyāptiḥ/ na vā 'guṇādyanyatvaviśiṣṭasattāvān guṇa'\nityādibhrame viśiṣṭanirūpitatvāvacchinnasamavāyasya\nsaṃsargatāpakṣe 'tivyāptiḥ/ yadyapi saṃyogasamavāyādīnāṃ svarūpataḥ\nsaṃsargatāpakṣe 'sambhavaḥ, tathāpi tanmate\nsvāvacchedakasaṃbandhanirūpitatvameva pratiyogitāyāṃ niveśyam/\nviśiṃṣṭasattāvāniti bhrame tu\nvaiśiṣṭyāvacchinnasamavāyaniṣṭhanirūpakatākādhikaraṇatāyā eva\nvilakṣaṇāyāḥ saṃsargatvamiti</p>\n\n<p>nātiprasaṅgaḥ/ yadi\ncaivaṃ sati saṃyogasamavāyobhayasambandhena\nghaṭatvādiprakārakajñāne 'tivyāptiḥ\ntādṛśobhayasambandhāvacchinnaprakāratāmādāya durvāretyucyate/ tadā\npratiyogitāyāṃ svavaiśiṣṭyaṃ ca\nsvāśrayaniṣṭhatvasvasetyādibhedavattvobhayasambandhena/ svādhikaraṇatā\nsvāvacchedakasaṃsargatāsambandhena/ bhedapratiyogitāvacchedakatā\nsvanirūpakatāsambandhena/</p>\n\n<p>yattu -\npratiyogitāyāṃ svavaiśiṣṭyaṅghaṭakatayā\nsvāvacchedakaparyāptāvacchedakatāvatvaṃ niveśyam/ tacca\nsvasetyādibhedavattvaparyavasitam/ svādhikaraṇāvacchedakatā ca\navacchedakatāsambandhena na\ncaivamanavacchinnaghaṭatvādiprakāratākapramāyāmavyāptiriti vācyam/\nniruktasvasetyādisambandhena svavaiśiṣṭyamaniveśya\nsvasamānādhikaraṇabhedapratiyogitāvacchedakatvasambandhāvacchinnasvani ṣṭhapratiyogitākātyantābhāvavattvasambandhena\nsvavaiśiṣṭyaniveśanādoṣāt/ anavacchinnaprakāratāṃ pratyuktasaṃbandhasya\nvyadhikaraṇatvāt/ tathā ca viśiṣṭasattāvā niti bhrame nātiprasaṅgaḥ/\natha vā pratiyogitāyāṃ svavaiśiṣṭyaṃ ca\nsvāśrayaniṣṭhatvasvāvacchedakasambandhanirūpitatvasvaniṣṭhabhedapratiyogitāvacchedakatvatritayasaṃbandhena/\navacchedakatvaṃ svaviśiṣṭadharmāvacchinnatvasambandhena/ svavaiśiṣṭyaṃ\ncāvacchedakatāsambandhāvacchinnasvaniṣṭhāvacchedakatākapratiyogitākabhedavattvasambandhena/\nsvānavacchedakadharmānavacchinnatvaṃ tu na śakyaniveśam/\nsvānavacchedakatvasya svāvacchedakabhinnatvarūpatve\nsvāvacchedakāprasiddhyā prāguktapramāyāmavyāpteḥ/\navacchedakasaṃbandhāvacchinnasvaniṣṭhapratiyogitākābhāvarūpatve 'pi\npratiyogitāyāṃ tādṛśadharmāvacchinnatvasattvane taddoṣānirāsāditi/</p>\n\n<p>tanna/\n'viśiṣṭasattāvān guṇa' ityādibhrame 'tivyāpteḥ/\nguṇādyanyatvopalakṣitasattāvān guṇa ityādijñānasya pramārūpatāyāḥ\nsarvasaṃmatatayā guṇādyanyatvavaiśiṣṭyasyāpi\nguṇādinirūpitādheyatāvacchedakatvānapāyāt/\nādheyatādiviśeṣaṇasyaiva ādheyatādyavacchedakatvāt/ ata eva\nviśiṣṭābhāvapratiyogitāvacchedakasambandhatvādikaṃ\nviśiṣṭanirūpitatvāvacchinnasamavāyasyopalakṣitābhāvapratiyogitāvacchedakasambandhatvādikam\nanavacchinnasamavāyasya ca svīkṛtaṃ gadādhareṇa siddhāntalakṣaṇe/ anyathā\nviśeṣaṇasya pratiyogitāvacchedakatvatadabhāvābhyāmeva\nviśiṣṭābhāvopalakṣitābhāvayoḥ vailakṣaṇyanirvāhe darśitarītyā\ntadupapādanasyāsaṅgatatvāpātāt/</p>\n\n<p>guṇādyanyatvaviśiṣṭasattāvānityākārakaguṇādyanyatvavaiśiṣṭyopalakṣitasamavāyasaṃsargakapratītyāderaprāmāṇikatayā\nmanmate</p>\n\n<p>darśitadoṣānavakāśāt/ anyathā uktarītyā avyavasthāpattyā\nsiddhāntalakṣaṇavirodhāpatteriti dhyeyam/</p>\n\n<p>[116] pramāṇāntaratāpatteriti/\npratyakṣādicatuṣṭayātiriktapramāṇatāpatterityarthaḥ/\nbhāvanārūpasaṃskārātmakavyāpāravattve sati asādhāraṇakāraṇatvasya tatra\nsattvāditi bhāvaḥ/</p>\n\n<p><hi rend='bold'>ayathārthānubhavanirūpaṇam</hi></p>\n\n<p>[119] saṅgrahe tadabhāvavatītyādi/ atra ca\nprakāratāviśiṣṭaviśeṣyatānirūpakatvaviśeṣitaṃ\nprakāritāviśiṣṭaviśeṣyitāvattvaviśeṣitaṃ vānubhavatvaṃ bhramatvam/\nprathame vaiśiṣṭyaṃ ca\n1svaviśiṣṭaikamātravṛttidharmāvacchinnapratiyogitākābhāvavanniṣṭhatvasvan irūpitatvobhayasambandhena/\nsvavaiśiṣṭyaṃ ca\n1svaviśiṣṭaikamātravṛttidharmāvacchinnapratiyogitākābhāvavanniṣṭhatvasvan irūpitatvobhayasambandhena/\nsvavaiśiṣṭyaṃ ca\nsvāvacchedakasambandhāvacchinnatvasvāśrayaniṃṣṭhatvobhayasambandhena/ dvitīye\nvaiśiṣṭyaṃ coktarītyā 2svayamūhyam/ atra saṃsargamadhye svāśraye\nvyāpyavṛttitvasya niveśanīyatayā\nnāvyāpyavṛttiprakārakapramāyāmatiprasaṅgaḥ/ vastutastu</p>\n\n<p>niravacchinnādhikaraṇatāyāmabhāvīyatvena niveśāt na ko 'pi\ndoṣa iti sāram/ svābhāvasya svāvacchedakatayā bhrame\nbhānavirahādāha - dīpikāyām [120] saṃyogābhāveti/ nanu\ntadabhāvāvacchedakadeśāvacchinnaviśeṣyatetyādibhramalakṣaṇasya śuktāvidaṃ\nrajatamityādivyāpyavṛttirajatatvādiprakārakabhrame 'vyāptirityaha āha -\n[120] atredamavadheyamityādi/ idamatra cintanīyam -\nprakāratāviśiṣṭaviśeṣyatānirūpakānubhavatvamiti rītyā\nvyāpyāvyāpyavṛttiprakārabhede 'pi lakṣaṇekyasya suvacatayā tadbhedena\nlakṣaṇabhedavarṇanamayuktatamam/ vaiśiṣṭyaṃ ca\n3svanirūtipatvasvaviśiṣṭādhikaraṇaniṣṭhatvobhayasambandhena/\nsvavaiśiṣṭyaṃ ca svaviśiṣṭābhāvavattāsambandhena/ svavaiśiṣṭyaṃ ca abhāve\nsvāvacchedakasambandhena\nsvāśrayānadhikaraṇavṛttitvasvaviśiṣṭapratiyogitākatvobhayasambandhena/\nsvavaiśiṣṭyaṃ ca\nsvāvacchedakasambandhāvacchinnatvasvāśrayaniṣṭhatvobhayasambandhena/</p>\n\n</div>\n<div>\n\n<p>1. svaviśiṣṭeti/\nsvaviśiṣṭetyasya ekamātravṛttidharmāvacchinnapratiyogitāyāmanvayaḥ/\ntathā ca svaṃ rajatatvaniṣṭhaprakāratā tadavacchedakasaṃbandhaḥ\nsamavāyasaṃbandhaḥ tadavacchinnā rajatatvaniṣṭhā pratiyogitā evaṃ sā\nprakāratāśrayaniṣṭhā ca bhavati iti prakāratāviśiṣṭā pratiyogitā\nrajatatvatvarūpaikamātravṛttidharmāvacchinnā tannirūpābhāvavanniṣṭhatvaṃ\nviśeṣyatāyāmiti rītyā samanvayaḥ kāryaḥ/</p>\n\n<p>2. svayamūhyamiti/\nprakāritāviśiṣṭaviśeṣyitāvadanubhavatvaṃ bhramatvam/ vaiśiṣṭyaṃ ca\nsvāvacchinnasvanirūpitaprakāratāviśiṣṭaviśeṣyatānirūpitatvobhayasaṃbandhena/\nviśeṣyatāyāṃ prakāratāvaiśiṣṭyaṃ ca\nsvaviśiṣṭaikamātravṛttidharmāvacchinnapratiyogitākābhāvavanniṣṭhatvasvani rūpitatvobhayasaṃbandhena/\npratiyogitāyāṃ svaviśiṣṭatvaṃ ca\nsvāvacchedakasaṃbandhāvacchinnatvasvāśrayaniṣṭhatvobhayasambandhenetyūhyamityarthaḥ/</p>\n\n<p>3.\nsvanirūpitatvetyādi/ atrānugabhe svaśabdāḥ sarve 'pi prakāratāparāḥ/\nsamanvayaḥ pūrvavadūhyaḥ/</p>\n\n</div>\n<div>\n\n<p>yattu - daśitasambandhena\nsvaviśiṣṭaviśeṣyatānirūpitatvatādātmyobhayasambandhena\nprakāratāviśiṣṭaprakāratānirūpakānubhavatvaṃ\ntadititadasat-prakāratvasya dvidhā niveśenādhikasya tādātmyasya ca\npraveśena mahāgauravaprasaṅgāt/ na ca [120] yadavacchedena ityādi\ndīpikāvākyasvarasyānurodhera tathāvarṇanamiti vācyam/\ntādṛśadīpikāvākyasya lakṣaṇabhedaparatve mūlopalakṣito vṛkṣaḥ\nkapisaṃyogītyādipramāyāmativyāpteḥ/\navyāpyavṛttiprakārasthalīyabhramalakṣaṇasya durvāratvāt/\nviṣayabādhaviraheṇeṣṭāpatterayogāt/ tasmāt uktadīpikāvākyaṃ\nasmaduktarītyā\nbhramalakṣaṇapariṣkārābhiprāyeṇāvyāpyavṛttiprakārakabhrame 'vyāptimāśaṅkya\nmūlādiviśiṣṭānuyogikasaṃyogādivaiśiṣṭyāvagāhijñānasyaiva\nbhramatvena lakṣyatāpradarśanaparam/ evaṃ ca dīpikāyām [120] vivakṣitatvādityasya lakṣyatvenetyādiḥ/ [120] viśeṣyitveti/ atra yadyapi viśeṣyatāprakāratayoḥ\nnirūpyanirūpakabhāvaṃ niveśyāpi samūhālambanavyāvṛttisambhavaḥ,\ntathāpi śiṣyadhīvaiśadyāya prakārāntaramapyuktamiti dhyeyam/</p>\n\n<p><hi rend='bold'>yathārthānubhavavibhāgaḥ</hi></p>\n\n<p>dīpikāyām [123] prasaṅgāditi/ atra pañcamyartho jñānajanyajijñāsādhīnatvaṃ\nvibhāgānvitam/ kaḥ prasaṅgaḥ ityākāṅkṣāyāmāha - prakāśikāyām\n[123] smṛtasyopekṣānarhatvamityādi/ smṛtasya\npūrvāhitapadārthasambandhena smṛtigocarasyopekṣānarhatvaṃ\ndveṣyajñānaviṣayatāvirodhirūpam/ tacca prakṛte pramitikaraṇatvam/\nidaṃ\ncopodghātādipañcakabhinnatvamaniveśyānantarābhidhānaprayojanakajijñāsājanakajñānaprakāratvenopodghātādīnāmapi\nprasaṅge evāntarbhāva ityabhimānena anyathā karaṇatvasya\nkāraṇatāviśeṣarūpatayā kāraṇatāsāmānyabhedaghaṭitaprasaṅgalakṣaṇsya\nprakṛte 'sambhavenāsaṅgateḥ/ vastutastu\nanantarābhidhānaniyāmakajijñāsājanakanirūpyatāvacchedakaprakārakasmaraṇaprayojakaḥ\nnirūpyaniṣṭhaupodghātādivyātiriktaḥ sambandhaḥ prasaṅgasaṅgatiḥ/\nprakṛte ca caturvidhatvena pramitisādṛśyameva pramāṇasya tādṛśamiti/</p>\n\n<p>idamatrāvadheyam -\ndharmaviśiṣṭadharmavatvaṃ saṅgatiḥ vaiśiṣṭyaṃ ca\nsvabhinnatvasvaviśiṣṭaśabdaviśiṣṭatvobhayasaṃbandhena/ svavaiśiṣṭyaṃ ca\nsvaviśiṣṭaśabdottaratvasambandhāvacchinnasvaniṣṭhāvacchedakatākaprati yogitākabhedavatvasvāvacchinnakarmanirūpaṇottaratvobhayasambandhena</p>\n\n<p>/ svavaiśiṣṭyaṃ ca\nsvāvacchinnakarmakanirūpaṇottaratvasvabhinnadharmāvacchinnaviśeṣyakalakṣaṇādiprakārakajñānajanakatvobhayasaṃbandhenaḥ/\nśabdavaiśiṣṭyaṃ ca ādheyatvasvaprayojakecchāviśiṣṭatvobhayasambandhena/\nicchāvaiśiṣṭyaṃ ca ādheyatvasvajanakajñānaprakāratvobhayasambandhena/\nādheyatvaṃ\nsvaniṣṭhaprakāratānirūpitavyāpyatvaprakāratānirūpitadharmaprakāratān irūpitaprakāratvaprakāratānirūpitanirūpakatvaprakāratānirūpitajñānatvāvacchinnaviśeṣyatākatvasaṃbandhena/\ntathā cānumānaṃ pratyakṣasaṅgatamityādau dharmaviśiṣṭadharma eva\nsaṅgatipadārthaḥ/ tatra pratyakṣatvaniṣṭhādheyatāsambandhena pratyakṣasya\nprathamadharme 'nvayaḥ/ dharmatvonānvayitāvacchedakadharmaviśeṣabodhakatvaṃ\nsaṅgatipadasya vyutpattisiddham/\nevamanvayisamarpakapadapravṛttinimittatāghaṭakasambandhāvacchinnan iṣṭhanirūpitatvasambandhenapratyayārthaikadeśāśrayatāyāṃ\ndvitīyadharmānvayabodhakatvamapi tathā/</p>\n\n<p>vastutastu\ndharmaviśiṣṭatvameva saṅgatiḥ/ vaiśiṣṭyaṃ ca\nsvaviśiṣṭādhikaraṇatāviśiṣṭatvasambandhena/ svavaiśiṣṭyaṃ ca\nsvabhinnadharmāvacchinnapratiyogitākabhedanirūpitatvasvaviśiṣṭaśabdavi śiṣṭabobhayasambandhena/\nśabde svavaiśiṣṭyaṃ ca prāgvat/ śabdavaiśiṣṭyaṃ ca\nādheyatvasvaprayojakecchāviśiṣṭatvobhayasambandhena/ ādheyatā\nsvanirūpakabhedapratiyogitāvacchedakadharmāvacchinnaviśeṣyakalakṣaṇādi prakārakajñānajanakatvasambandhena/\nicchāvaiśiṣṭyaṃ ca\nsvanirūpakabhedapratiyogitāvacchedakatvopalakṣitadharmavyāpyadharmaprakārajñānatvāvacchinnaviśeṣyatākatvasambandhāvacchinnādheyatvaprayojakasamaraṇaviśiṣṭatvobhayasambandhena/\nvaiśiṣṭyaṃ ca\nsvaprayojakasaṃbandhaniṣṭhatvasvanirūpakabhedapratiyogitāvacchedakadharmaprakārakatvasambandhāvacchinnādheyatvobhayasambandhena/\nadhikaraṇatāvaiśiṣṭyaṃ ca svāśrayāśrayatvasambandhena/ atra ca\nsaṅgatamityādau tatpratyayārthaikadeśabhūtāśrayatāyāmadhikaraṇatāyāḥ\nyena sambandhena sambandhajñānasya smārakatvaṃ\ntatsambandhāvacchinnaniṣṭhasvāśrayanirūpitatvasaṃbandhena anvayavyutpattiḥ\nsvīkāryā/ anyat pūrvavadati/</p>\n\n<p><hi rend='bold'>karaṇalakṣaṇam</hi></p>\n\n<p> [124] adṛṣṭāderityādinā īśvaraparigrahaḥ/ [124] anubhavatvavyāpyeti/ yadyapi\nkāryatvātiriktadharmāvacchinnakāryatānirūpitakāraṇatvaniveśādapi\nkālādivāraṇasambhavaḥ, tathāpi\njñānasāmānyahetubhūtasyātmadāderavāraṇāt tadupekṣā/ [124] pramāvṛttīti/ idaṃ bhramajanakadoṣe 'tivyāptivāraṇāya/ nanu\nniruktapramāṇalakṣaṇasya cakṣussaṃyogādāvativyāptiḥ/ na ca\ndravyatvaniveśāt na doṣa iti vācyam/ tathā sati vyāptijñānādeḥ\npramāṇatvānupapatterityata āha -- [124] vyāpāravattve\nsatītyapīti/ vyāpāravattvaṃ ca\nsvajanakatvasvajanyajanakatvobhayasaṃbandhena kiñcidviśiṣṭatvam/\nvyāpāratvaṃ ca tajjanyatve sati tajjanyajanakatvam/</p>\n\n<p>kāraṇavāraṇāya\nsatyantam/ phalavāraṇāya viśeṣyam/\nsvajanyatvasvajanyajanakatvobhayasambandhena prameyaviśiṣṭatvamanugatārthaḥ/\nyadi ca prameyatvādirūpādhikapadārthaniveśāt gauravamityucyate\ntadā janyatāviśiṣṭatvaṃ tadvācyam/ vaiśiṣṭyaṃ ca\nsvāśrayatvasvanirūpakajanyajanakatvobhayasambandhena/ atha vā\nsvāśrayajanakatvasvanirūpakajanyatvobhayasambandhena/\njanyatāviśiṣṭatvamityanugamo bodhyaḥ/</p>\n\n<p>vastutastu\nphalajanakatāprayojakajanakatānirūpakatvaṃ vyāpāratvam/ tena\nkulālaputrādeḥ kulālādivyāpāratāprasaṅgasya nāvakāśaḥ/ yadvā\ntajjanyajanakatvaṃ tādṛśajanakatāvacchedakasambandhatvarūpamiha bodhyam/\nnanvevaṃ sati śrotrendriyasya pramāṇatānupapattiḥ/ tatra samavāyasyaiva\nsannikarṣatayā tasyājanyatvena niruktavyāpāratvāsambhavādityata āha\n[124] śrotreti/ nanu kāraṇatvaṃ phalāvyavahitapūrvavṛttitvam/ tacca\nkāraṇatāvacchedakasambandhena vācyam/ anyathā yāgādeḥ\nsvargādikāraṇatvānupapatteḥ/ tathoktau tu svajanyāpūrvasambandhena\nyāgādestathātvāt nānupapattiḥ/ evaṃ ca\nvyāpārasambandhāvacchinnakāraṇatvameva karaṇatvam/ vyāpāravattve satīti\npṛthagviśeṣaṇasya vyarthatvāt cakṣussaṃyogāderuktarūpābhāvena\ntatrānatiprasaṅgāt/ tathā ca śabdavṛttilaukikaviṣayatāsambandhena\nśrāvaṇaṃ prati svavṛttimanassaṃyogasambandhena śrotrasya kāraṇatvaṃ na\nsambhavatītyata āha [124] śabdo veti/ tathā ca\nsvavṛttiśabdatādātmyasambandhena śrotrasya kāraṇatvaṃ sambhavatīti bhāvaḥ/\n[124] vadantīti/ prāñca iti śeṣaḥ/ navīnamatamāha [124] yadvilambāditi/\nsvetarayāvatprakṛtakāryakāraṇasamavadhānakālīnakāryotpattyabhāvaprayojakībhūtābhāvapratiyogitvaṃ\nkāryotpattyabhāvaviśiṣṭatvaparyavasitam asādhāraṇatvamiti niṣkarṣaḥ/\ntena na svatvānanugamaḥ/ vaiśiṣṭyaṃ ca</p>\n\n<p>svaprayojakībhūtābhāvapratiyogitvasvādhikaraṇakṣaṇavṛttibhedapratiyogitāvacchedakatvobhasambandhena/\nbhedapratiyogitāvacchedakatā1svasetyādyavacchedakatvasambandhena/\nsvādhikaraṇatā svetaraprakṛtakāryakāraṇādhikaraṇatvasambandhena/\nbhedapratiyogitāvacchedakatā ādheyatvasambandhena/ yastu\nsvaviśiṣṭakṣaṇavṛttiprakṛtakāryotpattyabhāvaprayojakābhāvapratiyogitvatādātmyobhayasaṃbandhena\nprameyaviśiṣṭatvaṃ tat,</p>\n\n</div>\n<div>\n\n<p>1.\nsvasetyādyavacchedakatvasambandheneti/\nsvasamānādhikaraṇabhedapratiyogitāvacchedakatvasaṃbandhenetyarthaḥ/\natraivaṃ samanvayaḥ</p>\n\n<p>- svaprayojaketyatra\nsvādhikaraṇetyatra ca svaśabdaḥ kāryotpatyabhāvaparaḥ/ svasetyādītyatra\nsvaśabdaḥ daṇḍādikāraṇaparaḥ/ svetaretyatrasvaśabdaḥ daṇḍādikāraṇaparaḥ/\ntathā ca-</p>\n\n<p>svaṃ ghaṭotpattyabhāvaḥ\ntadviśiṣṭatvaṃ daṇḍe iti tasyāsādhāraṇakāraṇatvam/ svaṃ\nghaṭotpattyabhāva tatprayojakībhūto 'bhāvaḥ daṇḍabhāvaḥ tatpratiyogitvaṃ\ndaṇḍe/ evaṃ svaṃ ghaṭotpattyabhāvaḥ tadadhikaraṇakṣaṇe vartate yaḥ bhedaḥ\ndaṇḍavadbhedaḥ tatpratiyogitāvacchedakatvaṃ ca daṇḍe/\ndaṇḍavadbhedaśabdenātra\nsvetaraprakṛtakāryakāraṇādhikaraṇavṛttibhedapratiyogitānirūpitādheyatāsambandhāvacchinnāvacchedakatāsambandhena\ndaṇḍavadbhedo</p>\n\n<p>grāhyaḥ/\ndaṇḍetaraghaṭakāraṇādhikaraṇapradeśasya\nghaṭotpattyabhāvādhikaraṇakṣaṇavṛttitvaniyamāt tādṛśapradeśe vartamānaḥ\nbhedaḥ ādheyatāsambandhena ghaṭotpattyabhāvādhikaraṇakṣaṇavadbhedaḥ na\nbhavati, ataḥ\nsvetaraprakṛtakāryakāraṇadhikaraṇavṛttibhedapratiyotāvacchedakatvaṃ\ntādṛśakṣaṇe nāstīti tādṛśāvacchedakatāsaṃbandhena daṇḍavān\ntādṛśakṣaṇo na bhavati/ ataḥ daṇḍavadbhedaḥ tādṛśakṣaṇavṛttiḥ/\ntatpratiyogitāvacchedakatvaṃ daṇḍe 'stīti uktobhayasaṃbandhena\nghaṭotpattyabhāvaviśiṣṭatvāt daṇḍasva ghaṭāsādhāraṇakāraṇatvanirvāhaḥ/</p>\n\n</div>\n<div>\n\n<p>vaiśiṣṭyaṃ ca\n1svasetyādibhedattvasaṃbandhena/ svādhikaraṇatvādikaṃ prāgvaditi rītyā\nanugamaḥ/ sa tu tādātmyādiniveśena gauravadūṣitatvādanādaraṇīyaḥ/</p>\n\n<p><hi rend='bold'>kāraṇalakṣaṇam</hi></p>\n\n<p>nanu\nsvabhinnatvaniveśanenāpi svavāraṇasambhavaḥ/ evaṃ saṃyogādinā\nghaṭādyadhikaraṇe bhūtalādau tādātmyādisambandhena kapālābhāvasattvāt\nkapālādīnāṃ ghaṭādhikaraṇatvādyanupapattiḥ/ evaṃ kāryādhikaraṇe\nkāryāvyavahitapūrvakālāvacchedena kāryottarakālāvacchedena ca\nkāraṇābhāvasambhavāt sa eva doṣaḥ/ evaṃ sarveṣāmeva</p>\n\n<p>dvitvādyavacchinnābhāvapratiyogitvādasambhavaḥ/\ntādṛśābhāvapratiyogitānavacchedakadharmavattvaṃ tu\ntādṛśaprameyatvādidharmamādāya</p>\n\n<p>rāsabhādāvatiprasaktam,\nato niṣkarṣamāha-- [126] kāryatāvacchedakasaṃbandhenetyādi/ atra\ncābhāvetyataḥ paraṃ pratiyogitetyataḥ\nprākkāraṇatāghaṭakatvenābhimatasambandhāvacchinneti pūraṇīyam/ tena na\nsambandhāntarāvacchinnakāraṇābhāvamādāya doṣa iti dhyeyam/</p>\n\n<p><hi rend='bold'>anyathāsiddhinirūpaṇam</hi></p>\n\n<p>[127] yena sahetyādi dīpikāvākye\ntṛtīyāntayatpadaṃ kāraṇatāvacchedakatvābhimatatantutvādyavacchinnaparam/\nṣaṣṭhyantayatpadaṃ anyathāsiddhatvābhimatatantutvādiparam/\ndvitīyāntayatpadaṃ prakṛtakāryatāvacchedakadharmāvacchinnaparamiti</p>\n\n</div>\n<div>\n\n<p>1.\nsvasetyādibhedavattvasaṃbandheneti/\nsvasamānādhikaraṇabhedapratiyogitāvacchedakasaṃbandhāvacchinnasvaniṣṭhāvacchedakatākapratiyotākabhedavattvasambandhenetyarthaḥ/</p>\n\n</div>\n<div>\n\n<p>manasi nidhāyārthamāha\n- [127] yena tantunetyādi/ atra ca sahaśabdaḥ sāhityam/\ntaccaikakriyānvayaḥ/ kriyā ca dhātuta eva labhyata ityanvaya eva\nsahaśabdārthaḥ/ 'ananyalabhyaśabdārthaḥ' iti nyāyāt/ sa cātra\nprakāratānirūpakatvarūpaḥ/ yeneti tṛtīyāyāḥ\nprakāratānvitamādheyatvamarthaḥ/ viśeṣaṇasaṅgataivakāramahimnā\nyaddharmāvacchinnaviśeṣyakaprakṛtakāryaniyatapūrvavṛttitvaprakārakajñānatvavyāpakatvaviśiṣṭasvarūpasaṃbandhena\navapūrvakagamidhātvarthajñāne tādṛśaprakāratānirūpakatvānvayaḥ/\nākhyātasya prakāratvamarthaḥ, yasyeti\nṣaṣṭhyantārthayaddharmāvacchinnaviśeṣyakatvasya jñāne 'nvayaḥ/ prakāratvaṃ ca\nprathamāntapadārthānvayi/ tathā coktasaṃbandhena</p>\n\n<p>yanniṣṭhaprakāratānirūpakatvaviśeṣitayaddharmāvacchinnaviśeśyakajñānaprakārībhūtaṃ\nprakṛtakāryaniyatapūrvavṛttitvamiti 'yena sahe'tyādivākyādhīno\nbodhaḥ/ evaṃ ca\nyaddharmāvacchinnaviśeṣyakaprakṛtakāryaniyatapūrvavṛttitvaprakārakajñānasāmānyaṃ\nyaddharmāvacchinnaprakāratānirūpakaṃ taddharmavattvamekam anyathāsiddhatvamiti\nphalitam/</p>\n\n<p>ayamatrānugamaḥ -\ndharmaviśiṣṭadharmavattvam vaiśiṣṭyaṃ cādheyatāsaṃbandhena/ sā ca\nsvasetyādibhedavattvasambandhena/ svādhikaraṇatā\nsvāvacchinnaviśeśyakaprakṛtakāryaniyatapūrvavṛttitvaprakārakajñānatvasambandhena/\nbhedapratiyogitāvacdedakatā svāvacchinnaprakāratānirūpakatvasambandhena/\natra ca paṭādīnāṃ tanatutvādeḥ\nsamūhālambanamādāyānyathāsiddhivāraṇāya\nsāmānyapadārthavyāpakatvaniveśanam/ viṣayatāmātraniveśe daṇḍādeḥ\nsvenānyathāsiddhiprasaṅgaḥ iti prakāratāniveśanam/ paṭaṃ prati\ntanturūpasya rūpatvena na kāraṇatvaṃ vyabhicārādeva/ ataḥ tadānīṃ\nprathamānyathāsiddhyasambhave 'pi na kṣatiriti\nsūcanāyānatiprasaktetyuktam/</p>\n\n<p>[128] tantuviṣayakameveti/\njātivācipadollikhitapratyaye jāteḥ kiñcidrūpeṇaiva bhānāt\ntanatutvasya prakṛte tanatutvattvenaiva viśeṣyatvāt tantutvattvasya ca\ntantvitarāsamavetatve sati nikhilatantusamavetatvarūpatvāditi bhāvaḥ/\n[127] saṅkṣepa iti/ yadyapi tantunā\ntantusaṃyogasyānyathāsiddhivāraṇāyāvaśyakena viśeṣaṇenaiva\ntantutvena tantoranyathāsiddhivāraṇāt yenetyasya\nsvatantrānvayavyatirekaśālineti viśeṣaṇaṃ viphalam, tathāpi\ntanturūpasya tantutvenānyathāsiddhivāraṇāya viśeṣaṇaṃ viphalam,\ntathāpi tanturūpasya tantutvenānyathāsiddhivāraṇāya tadāvaśyakatā\nbodhyā/ ata eva yatpadasya yaddharmāvacchinnaparatayā vyākhyānādeva\ntantutvena tantoranyathāsiddhivāraṇasambhavaḥ/ tantuḥ\npaṭaniyatapūrvavṛttiriti jñāne tantutvasya svarūpata eva bhānāt/ evaṃ\nca śūnyāntaviśeṣaṇaṃ vyarthathmati śaṅkā nirastā/\ntantutvatvaviśiṣṭena\ntadāśrayavṛttirūpatvāvacchinnasyānyathāsiddhivāraṇāya tatsārthakyāt/\nsvatantrānvayavyatirekaśālitvaṃ\nsvetaragatānvayavyatirekānadhīnānvayavyatirekavattvam/ anvayaśca\nprakṛtakāryasattāprayojakasattāvattvam/ vyatirekaśca\nprakṛtakāryavirahaprayojakavirahanirūpakatvam/ atra ca\n1tādṛśasattāviśiṣṭatve sati tādṛśavyatirekaviśiṣṭatvamityanugamaḥ/\nprathame vaiśiṣṭyaṃ ca\nsvāśrayatvasvavṛttibhedapratiyogitāvacchedakatvobhayasaṃbandhena/\navacchedakatvaṃ svabhinnagatānvayādhīnatvasambandhena/ dvitīye vaiśiṣṭyaṃ ca\nsvāśrayatvasvavṛttibhedapratiyogitāvacchedakatvobhayasambandhena/\nbhedapratiyogitāvacchedakatā svabhinnagatavyatirekādhīnatvasambandhena/\natra ca satyantaṃ vā viśeṣyadalaṃ vā ekaikamevopādeyam/ ubhayaniveśe</p>\n\n<p>prayojanavirahāt\ntādṛśaviśiṣṭābhāva eva svatantrānvayavyatirekaśūnyatvam/</p>\n\n</div>\n<div>\n\n<p>1. tādṛśasattetyādi/\nprakṛtakāryasattāprayojakasattāviśiṣṭatve sati\nprakṛtakāryavyatirekaprayojakavyatirekaviśiṣṭatvamityarthaḥ/\nprakṛtakārya paṭaḥ tatsattāprayojakasattāśrayatvaṃ tantoḥ/ evaṃ\ntādṛśasattāniṣṭhaḥ yo bhedaḥ svabhinnagatānvayādhīnatvasaṃbandhena\ntantumadbhedaḥ tatpratiyogitāvacchedakatvaṃ tantau/ evaṃ\npakṛkāryavyatirekaḥ paṭābhāvaḥ tatprayojako yo vyatirekaḥ\ntantvabhāvaḥ tatpratiyogitvarūpaṃ tadāśrayatvaṃ tantau/ evaṃ\ntādṛśavyatirekaniṣṭhaḥ yaḥ svabhinnagatavyatirekādhīnatvasaṃbandhena\ntantumadbhedaḥ tatpratiyogitāvacchedakatvaṃ tantāviti samanvayo\ndraṣṭavyaḥ/</p>\n\n</div>\n<div>\n\n<p>1vastutastu\nsvāśrayānvayavyatirekaprayuktatvasambandhāvacchinnasvaniṣṭhāvacchedakatākapratiyogitākabhedavattvasambandhena\nsvaviśiṣṭānvayavyatirekavattvasvapratiyogitvobhayasambandhena vā\nbhedaviśiṣṭatvamityanugamaḥ/ svavaiśiṣṭyaṃ ca\nsvapratiyogītarānvayavyatirekādhīnatvasambandhena\nsvāvacchinnabhedavattāsambandheneti/ tattu\ntādātmyādirūpādhikapadārthaniveśanagauravādupekṣaṇīyamiti\ndhyeyam/</p>\n\n<p>yattu - 'yenaiva yasya\nyaṃ prati pūrvavṛttitvamavagamyate' ityādyuktyaiva sāmañjasye\nsahaśabdaveyarthyamiti - tanna - tathā sati sasyeti\nṣaṣṭyarthaviśeṣyatvānvayinaḥ avacchinnatvasya tṛtīyārthatyā\nprakṛtakāryaniyatapūrvavṛttitvajñānīyayanniṣṭhaviśeṣyatāsāmānyaṃ\nyadavacchinnamiti lakṣaṇaṃ sampadyate/ tatra\ncāvacchedakakoṭipraviṣṭasyāvacchedakatvānādare daṇḍatvādāvavyāpteḥ/\nsahaśabdopādāne cāsmaduktārthaparyavasānena doṣavirahāditi/ ata\neva tanatusamavetatvādiviśiṣṭarūpādestantutvādinānyathāsiddhiṃrapi\nsuvaceti dhyeyamiti bhāvaḥ/ tantutvasya tadvyaktitvena kāraṇatve 'pi\nprathamānyathāsiddhimupapādayatāṃ matamāha - [127] itarānvayeti/\nsvānvayavyatirekavattvasvabhinnatvobhayasaṃbandhena\nkiñcidviśiṣṭatvamanyathāsiddhatvamiti tu niṣkarṣaḥ/</p>\n\n<p>[127] dīpikāyām anyaṃ pratītyādi/ anyaṃ prati\nprakṛtakāryetarakāryaṃ prati/ 'pūrvavṛttitve' ityatra saptamyāḥ 'yasya ca\nbhāvena'ityuktanyāyena jñānamarthaḥ/ tasya ca\njanyatāsambandhenāvagame 'nvayaḥ/ tathā ca\nprakṛtakāryetarakāryapūrvavṛttitvaprakārakajñānādhīnaprakṛtakāryapūvravṛttitvaprakārakajñānaviśeṣyatvaṃ\ndvitīyānyathāsiddhasya lakṣaṇamiti phalitam/ tatra ca kāraṇatājñānaṃ\nviśiṣṭānuyogikavaiśiṣṭyāvagāhitayā\nviśeṣyatāvacchedakaprakārakanirṇayaṃ niyamato 'pekṣata iti\nlakṣaṇagamanamityāśayenāha prakāśikāyām [127] tathā ceti/\nanekadravyasamavetatveti/ aṇubhinnadravyatvetyarthaḥ/ [128] tadupasthiteḥ -- prāgabhāvopasthiteḥ/</p>\n\n</div>\n<div>\n\n<p>1. vastutastu\nsvāśrayānvayetyādi/ sarvatra svaśabdaḥ tanvādibhedaparaḥ/</p>\n\n</div>\n<div>\n\n<p><hi rend='bold'>kāraṇavibhāgaḥ</hi></p>\n\n<p>saṃgrahe\nyatsamavetamityādi/ kāryamityatra yadityādiḥ kāryaṃ yatsamavetaṃ\nsadutpadyata iti yojanayā yatsamavetaṃ pratiyogitayā\nyadanuyogikasamavāyavat utpadyata ityarthaḥ/ dhātvartha\nādyakṣaṇāvacchinnādheyatvam/ ākhyātārtha āśrayatvam/\nudśyavidheyabhāvamahimnā tādṛśasamavāyāvacchinnatvamādheyatāyāṃ\nbhāsate/ sadantaviśeṣaṇatāvacchedakasyoddeśyatāvacchedakatvaniyamāt/\nuddeśyavidheyabhāvasthale\nuddeśyatāvacchedakavidheyayoravacchedyāvacchedakabhāvabhānavyutpatteḥ/ tatha\nca yatkāryaṃ yadanuyogikasamavāyāvacchinnatādṛśādheyatāvat tatkāryaṃ\nprati tatsamavāyikāraṇamiti vākyārthaḥ/ atra ca yattatpadayoḥ\nkāryakāraṇavyaktiparatve kāryakāraṇabhāvāntyamityālocya tayoḥ\nyattaddharmāvacchinnaparatāmabhisandhāyāha - prakāśikāyām [134] yaddharmāvacchinnamityādinā/ evaṃ ca\nsamavāyasambanadhāvacchinnakāryatānirūpitatādātmyasaṃbandhāvacchinnakāraṇatvaṃ\nsamavāyikāraṇasya lakṣaṇaṃ phalitam/ tatra ca ghaṭādipratyakṣe\nghaṭādirūpaviṣayasya tādātmyasambandhena kāraṇatvāt</p>\n\n<p>ghaṭādiviṣayasya\nsvapratyakṣaṃ prati samavāyikāraṇatāvāraṇāya kāryatāyāṃ\nsamavāyasambandhāvacchinnatvaniveśanam/\npratyakṣaniṣṭhaviṣayanirūpitakāryatāyāḥ viṣayatāsaṃbandhāvacchinnatvāt\nna doṣaḥ/ asamavāyikāraṇe 'tivyāpitavāraṇāya kāraṇatāyāṃ\ntādātmyasaṃbandhāvacchinnatvaniveśaḥ/</p>\n\n<p>saṃgrahe [133] kāryeṇa kāraṇena vā sahetyādi/ atra ca kāryeṇa sahaikasminnarthe\nsamevataṃ sat yatkāraṇaṃ tadekaṃ asamavāyikāraṇam/ kāraṇena\nsahaikasminnarthe samavetaṃ sat yatkāraṇaṃ tadapadaṃ asamavāyikāraṇamiti\nvākyabhedena yojanā/ vākāraśca etaddyotaka eva/ sahaśabdārthaḥ\nsahitatvam, tacca prakṛte adhikaraṇaniyapitatvarūpam\nsamavetapadārthatāvacchedakasamavetatve anvitam/ kāryeṇetyatra\ntṛtīyāyāḥ adhikaraṇatānvayinirūpitatvamarthaḥ/ ekapadamatra\nyatkiñcitparam/ arthapadottarasaptamyāḥ nirūpitatvamarthaḥ/ tathā ca\nkāryādhikaraṇanirūpitayatkiñcidarthaniyapitasamavetatvavat\nkāraṇamiti eko vākyārthaḥ/ evaṃ kāraṇenetyādivākye 'pi bodhyam/</p>\n\n<p>vastutaḥ saṃgrahe [133] kāryeṇa sahetyādi/ atra sahaśabdārthaṃḥ sāhityam/\ntaccaikakriyānvayitvarūpam/ prakṛte\nsamavetatvanirūpakatvaparyavasitam/ kāryeṇetyatra tṛtīyārtha\nādheyatvam, ekaśabdo 'dhikaraṇaparaḥ/ artha ityatra\nsamavetatvānvayinirūpitatvamarthaḥ/ tathā ca\nkāryaniṣṭhasamevatatvanirūpakībhūtādhikaraṇārthanirūpitasamevatatvavadityartha\niti phalitam/ kāraṇenetyādāvapi evameva bodhyamiti tu sāram/\nkāraṇenetyatra kasya kāraṇamityākāṅkṣāyāṃ āha - prakāśikāyām [134] svakāryeti/ svakāryasya samavāyikāraṇenetyarthaḥ/ atra ca\nsamavāyasambandhāvacchinnakāryatānirūpitasamavāyasvāśrayasamavetatvānyatarasambandhāvacchinnakāraṇatvaṃ\nasamavāyikāraṇasāmānyasya lakṣaṇam/ kāraṇatāyāṃ\nsamavāyasambandhāvacchinnatvamātraniveśe prathamāsamavāyikāraṇasya\nsvāśrayasamavetatvasaṃbandhāvacchinnatvamātraniveśe\ndvitīyāsamavāyikāraṇasya ca tadeva lakṣaṇaṃ bodhyam/\ndravyavṛttilaukikaviṣayatāsaṃbandhena\ndravyasamavetavṛttilaukikaviṣayatāsaṃbandhena ca pratyakṣaṃ prati\nsamavāyena svāśrayasamavetatvasaṃbandhena ca hetubhūte\nudbhūtarūpādāvativyāptivāraṇāya lakṣaṇadvaye 'pi kāryatāyāṃ\nsamavāyasambandhāvacchinnatvaniveśaḥ/ dvitīyāsamavāyikāraṇe\nativyāptivāraṇāya prathamāsamavāyikāraṇalakṣaṇe kāraṇatāyāṃ\nsamavāyasambandhāvacchinnatvaniveśaḥ/ prathamāsamavāyikāraṇe\nativyāptivāraṇāya dvitīyāsamavāyikāraṇalakṣaṇe tatra</p>\n\n<p>svāśrayasamavetatvasaṃbandhāvacchinnatvaniveśeḥ/ atra\ncoktānyatarasaṃbandhāvacchinnatvasthale\nsamavāyasaṃbandhāvacchinnasvaniṣṭhāvacchedakatākapratiyogitākabhedavattvasvāśrayasamavetatvasaṃbandhāvacchinnasvaniṣṭhāvacchidakatākapratiyogitākabhedavattvobhayasambandhāvacchinnasvaniṣṭhāvacchedakatākapratiyogi tākabhedavattvasaṃbandhāvacchinnatvaṃ\nniveśanīyamityavadheyam/ tṛrītantusaṃyogāderapi\ntṛrīpaṭasaṃyogādikaṃ pratyasamavāyikāraṇatvāt\nasamavāyikāraṇasāmānyalakṣaṇe\ntadbhinnatvaniveśanamavyāptisampādakamityālocya uktam\ntattadasamavāyikāraṇalakṣaṇa iti/ [134] digiti/ ayaṃ bhāvaḥ --\nsamavāyena paṭaṃ prati saṃyogena turyā eva kāraṇatvasvīkārāt na\nviśeṣaṇalakṣaṇe 'pi tadbhinnatvaṃ niveśanīyamiti tu na samyak/\nniyatapūrvavṛttitvalakṣaṇasya kāraṇatvasya\nturītantusaṃyoge 'pyakṣatatvāt/ yadyapyevamapi tantvākāśasaṃyogādau\nviśiṣṭalakṣaṇasya ativyāptiḥ/ tadbhinnatvasyāpi niveśe\nmahāgauravam, tathāpi tantvādimātrasamavetatvaṃ\ntantvanyāsamavetatvādiparyavasitaṃ viśeṣaṇaṃ niveśyamiti na doṣa\niti/</p>\n\n<p>saṅgrahe [133] tadubhayabhinnamityādi/ nimittakāraṇalakṣaṇe tadubhayapadaṃ\nsamavāyyasamavāyikāraṇadvayaparamityāha - dīpikāyām [133] samavāyītyādi/ atra ca tatkāryaviśiṣṭaṃ tatkāryaṃ prati\nnimittakāraṇamiti lakṣaṇaṃ vācyam/ vaiśiṣṭyaṃ ca\nsvanirūpitasamavāyikāraṇatvasambandhāvacchinnasvaniṣṭhāvacchedakatākapratiyogitākabhedavattvasvanirūpitāsamavāyikāraṇatvasambandhāvacchinnasvaniṣṭhāvacchedakatākapratiyogitākabhedavattvasvanirūpitakāraṇatvatri tayasambandhena/\nyadyapi dhvaṃsādau pratiyogyādeḥ nimittakāraṇatvahāniḥ/ ābhāvakārye\nsamavāyikāraṇādyaprasiddheḥ, tathāpi\nsvanirūpitasamavāyikāraṇatvasambandhāvacchinnasvaniṣṭhapratiyogitākābhāvasvanirūpitāsamavāyikāraṇatvasambandhāvacchinnasvaniṣṭhapratiyogitākābhāvasvanirūpitakāraṇatvatritayasaṃbandhena\ntatkāryavaiśiṣṭyaṃ niveśyamiti na doṣaḥ/ dhvasādikaṃ</p>\n\n<p>prati\nsamavāyikāraṇatvādervyadhikaraṇasambandhatayā\ntādṛśasambandhāvacchinnapratiyogitākatadabhāvasaulabhyāt/ ata eva\nturyādeḥ svagatarūpādau samavāyikāraṇatvādimattve 'pi\nsāmānyatassamavāyyādibhinnatvāsambhavanibandhanā na kṣatiriti/</p>\n\n<p><hi rend='bold'>pratyakṣavibhāgaḥ</hi></p>\n\n<p>[136] turīyaviṣayatānirūpakatvasyeti/ anyathā\nsaviṣayakatvābhāvena jñānatvameva nirvikalpakasya bhajyeta/ jñānatvasya\nsaviṣayatvavyāpyatayā vyāpakanivṛttau vyāpyanivṛtterāvaśyakatvāditi\nbhāvaḥ/ [136] viśeṣyādividhayetyādi/ idaṃ ca\nviśeṣaṇaviśeṣyasambandhānavagāhīti yathāśrute 'sambhavaḥ/ nirvikalpake\nghaṭādeḥ cakṣussaṃyogasattvena bhānavat ghaṭatvasamavāyayorapi\ncakṣussaṃyuktasamavāyacakṣussaṃyuktaviśeṣaṇatārūpasannikarṣasattvena\ntadbhānasyāpyavarjanīyatvāt/ paraṃ tu ghaṭaghaṭatvasamavāyeṣu tatra\nturīyaviṣayatāmātramityāśayena pūritam/ [136] viśeṣyādīti/ ādipadena prakārasaṃbandhayoḥ parigrahaḥ/\nviśeṣyatvādinetyarthaḥ/ viśeṣyādyanavagāhītyatra dhātvartho 'vagāhanam,\ntacca viṣayatā, ṇinipratyayārtho nirūpakam, vidhayetyatra\ntṛtīyārtho 'bhedaḥ viṣayatānvayi nirūpakasya nañarthabhede 'nvayaḥ/ tathā\nca viśeṣyatvādyabhinnaviśeṣyādiniṣṭhaviṣayatānirūpakabhinnatvalābhaḥ/ tatra\ncābhedatādṛśaniṣṭhatvāṃśayorvyarthatvāt\nviśeṣyatādinirūpakābhinnamātraṃ lakṣaṇamityabhiprāyeṇāha - [136] tathā ceti/ [136] jñānatvaghaṭitamiti/\nghaṭādiṣvativyāptivāraṇāya idamuktam/ [135] viśeṣyaviśeṣaṇasambandhānavagāhītyatra dīpikāvākye na dvandvaḥ/\napi tu viśeṣyaṇaviśeṣyayoḥ yassasaṃmbandha ityabhiprāyeṇa\nvyācakṣāṇānāṃ matamāha - [136] kecittviti/ [136] bhāsamāneti/\nviṣayatāśrayetyarthaḥ/ tajjñānīyaviṣayatāśrayavaiśiṣṭyapratiyogitvaṃ\ntajjñāne prakāratvamityarthaṃḥ/ tena nātiprasaṅgaḥ/ nanu\nghaṭabhūtalasaṃyogā iti jñāne ghaṭasya prakāratāpattiḥ/ ata āha - [136] saṃsargāvacchinneti/ nanu pūrvoktayuktyā nirvikalpake 'pi\nsaṃsargabhānasyāvaśyakatvāt asambhava ityata āha -- [136] saṃsargateti/ lāghavādityasya\nsaṃsargāvacchinnaviṣayatāśanyatvarūpalakṣaṇāpekṣayetyādiḥ/ tathā ca\nsaṃsargānavagāhitvaṃ saṃsarganiṣṭhaviṣayatvānirūpakatvam/\nsaṃsargāvacchinnaviṣayatāśūnyatvaṃ ca\nsaṃsarganirūpitāvacchinnatvavadviṣayatāśūnyatvam/ tatra ca\nnirūpitatvasyādheyatvasthānīyatve 'pi avacchinnatvasyādhikasya niveśāt\nsaṃsargāvacchinnetyādilakṣaṇāpekṣayā gauravam/\nsaṃsargatāśūnyatvalakṣaṇamapekṣya tu tādṛśalakṣaṇasya gauravaṃ sphaṭameveti\nbhāvaḥ/ [136] bodhyamiti/ anyathā uktarītyā\nnirvikalpake 'tivyāpteriti bhāvaḥ/ [136] digiti/ ayamatra bhāvaḥ -\nviśeṣyaviśeṣaṇasaṃbandhānavagāhītyatra ṣaṣṭhītatpuruṣāśrayaṇe saṃbandhena\nviśeṣyaviśeṣaṇaniṣṭhatvaniveśanaṃ viphalamiti\ndīpikāvākyāsvārasyam/ asmanmate tu lakṣaṇatrayalābhārthatayā na\ntaduktivaiphalyamiti/ 'nanu viśiṣṭabuddhirviśeṣaṇajñānajanyā\nviśiṣṭabuddhitvāt' ityanumānamaprayojakam\nanukūlatarkavirahādityāśaṅkya viśiṣṭabuddhiviśeṣaṇajñānayoḥ\nkāryakāraṇabhāvabhaṅgaprasaṅgalakṣaṇastarko 'trāstīti\nnāsyāprayojakatvamitayāśayenāha - [136]</p>\n\n<p>viśiṣṭabuddhiṃ\npratītyādi/ atra [yadi] viśiṣṭabuddhitvaṃ\nviśeṣaṇajanyatvavyabhicāri syāt tarhi viśeṣaṇajñānajanyatāvacchedakaṃ\nna syāditi tarko 'bhimata ityāśayenāha - [136] bhāva iti/ dīpikāyāñ [136] anavasthāprasaṅgāditi/\njanyajñānatvavyāpakaṃ svanirūpakajñānajanyatvaṃ\nsvasamānādhikaraṇaprakāratānirūpakatvobhayasaṃbandhena\nviṣayatāviśiṣṭatvamiti avyavasthitaparamparāropāt\nsuṣuptyādyanupapattirūpāniṣṭaprasañjanasahitāt niṣprakārakatvena\njñānamanumitau bhāsate/ athavā viśeṣaṇaniṣṭhāyāṃ\nviṣayatāyāmanavacchinnatvaṃ\nviṣayatānirūpitatvasāmānyābhāvarūpamuktatarkasaṃgrahabalāt tatra bhāsata\niti bhāvaḥ/ [136] gauritīti/ idaṃ ca svasmin\nyadviśeṣaṇaṃ tadviṣayakadhījanyatvarūpasādhyaviśeṣalābhāyābhihitam/\nanyathā yadviśeṣaṇaprakārakaṃ jñānaṃ\ntadanyaviśeṣaṇajñānajanyatvasiddhimādāyārthāntaratāpatteriti bhāvaḥ/</p>\n\n<p>saṅgrahe [135] indriyārthasannikarṣajanyamityādi/ idaṃ ca janyapratyakṣasyaiva\nlakṣyatvābhiprāyeṇa/ teneśvarapratyakṣasya nityatvāt\ntatrāvyāptiśaṅkānirāsaḥ/ tasyālakṣyatvāt/ anyathā\npurarindriyārthasannikarṣājanyatvajanyatvobhayābhāvañjanyaniṣṭhasvābhāvavattāsaṃbandhāvacchinnasvaniṣṭhāvacchedakatākapratiyogitākabhedavattvasaṃbandhena\nindriyārthasannikarṣajanyatāviśiṣṭatvaparyavasitaṃ niveśya\ntatsaṅgraho bodhyaḥ/ atra yadyapi ātmamanaḥsaṃyogasya\njñānasāmānyahetutvāt anumityādāvativyāptiḥ/ manasa\nindriyatvāt ātmanaścārthatvāt tathāpi\njanyatāyāmanubhavatvavyāpyadharmāvacchinnatvaniveśāt na doṣaḥ/\nyathāśrute jñānapadametattātparyagrāhakam/</p>\n\n<p>niruktobhayābhāvaniveśane tvākāśādivāraṇāya jñānapadam/\nkecittu -- janyanityapratyakṣasādhāraṇaṃ jñānākaraṇakatve sati</p>\n\n<p>jñānatvaṃ lakṣaṇam/\nanumityādīnāṃ vyāptyādijñānakaraṇakatvāt na tatrātivyāptiḥ/\nīśvarapratyakṣasyājanyatvāt/ janyapratyakṣe tu indriyasyaiva\nkaraṇatvācca lakṣaṇasamanvayaḥ/ nirvikalpakasya savikalpakāraṇatvāt\nkaraṇatvaṃ niveśitamityāhuḥ/</p>\n\n<p><hi rend='bold'>sannikarṣavibhāgaḥ</hi></p>\n\n<p>dīpikāyām [137] dravyapratyakṣa ityādi/ atra ca\ndravyavṛttilaukikaviṣayatāsaṃbandhena cākṣuṣaṃ prati samavāyena\ncakṣussaṃyogasya kāraṇatvaṃ vācyam/ tatra rūpādau vyabhicārāvāraṇāya\nkāryadiśi dravyavṛttitvaniveśanam/\nghaṭatvādisāmānyapratyāsattijanyacakṣurasambaddhātītānāgataghaṭādiviṣayakālaukikacākṣuṣamādāya\nvyabhicāravāraṇāya laukikatvapraveśaḥ/ evaṃ daṇḍādyaṃśe\njñānapratyāsattijanye pūrvadaṇḍavānayamāsīditi cākṣuṣe 'pi\ntadbodhyam/ evaṃ davyasamavetavṛttilaukikaviṣayatāsaṃbandhena\ncākṣuṣaṃ prati svarūpasaṃbandhena cakṣussaṃyuktasamavāyasya kāraṇatvam/ atra\ncāvayavaparamparāyāḥ tryaṇukaparyantaviśrāmapakṣe tryaṇuke\nvyabhicāranirāsāya kāryadiśi vṛttyantam/ yadyapi\ndravyamavetavṛttitvaniveśane 'pi paramāṇusvīkārapakṣe\ntadavasthodoṣaḥ/ tathāpi dravyānyatvasya\nsamavetaviśeṣaṇatvābhyupagamāt na doṣaḥ/ vṛttyantaṃ ca\nrūpatvādijātipratyakṣe vyabhicāravāraṇāya bodhyam/\nrūpatvādisāmānyapratyāsattijanyātītādirūpādiviṣayakālaukikacākṣuṣamādāya\ntadvāraṇāya viṣayatāyāṃ laukikatvaniveśaḥ/ evaṃ nīlādyaṃśe\njñānapratyāsattijanyapūrvaṃnīlarūpavānayamāsīditipratyakṣe 'pi\ncakṣussaṃyogaviśiṣṭanirūpitasamavāyavirahāt vyabhicāravāraṇāyāpi\ntathā/ evaṃ dravyasamavetasamavetavṛttilaukikaviṣayatāsaṃbandhena\ncākṣuṣaṃ prati cakṣussaṃyuktasamavetasamavāyasya kāraṇatvam/\nyogajadharmaṃpratyāsattijanyanikhilaviṣayakayogicākṣuṣe\njātitvasāmānyapratyāsattijanyanikhilajāticākṣuṣe ca\nvyabhicāravāraṇāyātra laukikatvaniveśaḥ/ svatantratryaṇukapakṣe\ntryaṇukatadrūpādau vyabhicāravāraṇāya vṛttyantam/ matāntare 'pi\ntādṛśaviṣayatāyā ākasmikatāvāraṇāya tanniveśyameva/\nśabdavṛttilaukikaviṣayatāsaṃbandhena śrāvaṇapratyakṣaṃ prati\nśrotrasamavāyasya kāraṇatvam, śabdatvādau vyabhicāravāraṇāya\nvṛttyantam/ śabdatvasāmānyapratyāsattijanye atītādiśabdaviṣayake\nyogajapratyāsattijanyatādṛśapratyakṣe ca vyabhicāranirasāya\nlaukikatvaniveśanam/ śabdasamavetavṛttilaukikaviṣayatāsaṃbandhena\nśrāvaṇaṃ prati śrotrasamavetasamavāyasya kāraṇatvam/ śabde\nvyabhicāravāraṇāya vṛttitvaviśeṣaṇam/\njātitvasāmānyapratyāsattyātītānāgatakakārādivṛttikatvādijātipratyakṣe\nvyabhicāravāraṇāya laukikatvaniveśaḥ/ evamanyatrāpi bodhyam/</p>\n\n<p>nanu viśeṣaṇatānāṃ\nsaṃyuktaviśeṣaṇatāsaṃyuktasamavetaviśeṣaṇatādibhedena nānātvāt\nkathaṃ sannikarṣaṃṣāḍvidhyam/ yadi ca tāsāṃ viśeṣaṇatātvenānugamaḥ\ntarhi saṃyuktasamavāyādīnāṃ samavāyatvenānugamaḥ/ kiṃ na\nsyādityāśaṃṅkāṃ nirākaroti -- [138] atredamavadheyamityādinā/</p>\n\n<p><hi rend='bold'>anupalabdheḥpramāṇāntaratvanirākaraṇam</hi></p>\n\n<p>[142] viśeṣaṇaviśeṣyabhāvasannikarṣeti/\nviśeṣyatvaviśeṣaṇatvānyatarasannikarṣetyarthaḥ/ [142] ghaṭopalabdhidaśāyāmityādi/\nlaukikasannikarṣājanyatadabhāvavattābuddhiṃ pratyeva tadvattāniścayasya\npratibandhakatayā laukikasannikarṣajanyaghaṭābhāvapratyakṣasya\nghaṭavattāniścayadaśāyāmāpattiḥ/ na ca ghaṭābhāvarūpaviṣayavirahādeva na\nghaṭavati deśe ghaṭābhāvapratyakṣaprasaṃgaḥ/ ghaṭāsattve kathaṃ\nghaṭavattāniścayasaṃbhava iti vācyam/ ghaṭaśūnyadeśe 'pi\ndharmyantaraghaṭitasannikarṣeṇa bhramātmakaghaṭavattāniścayasambhavena tatra\nghaṭābhāvapratyakṣāpattisambhavāt/ ghaṭādimati deśe 'pi\ndharmyantaraghaṭitasannikarṣabalena ghaṭābhāvapratyakṣāpattisaṃbhavācceti/\n[141] pramāṇāntaratvamityādi/ yadyapyanyat pramāṇaṃ pramāṇāntaramiti\nvyutpattyā pratyakṣādyatirekeṇa pramitikaraṇatvaṃ labhyate\ntattusahakāritayopagatāyā anupalabdheḥ naiyāyikairapyupagatam/\ntasyā abhāvarūpāyā evābhāvapramākaraṇatvasya tairabhyupagamāt,\ntathāpyantarapadavyatyāsamupagamya pratyakṣādyatiriktā yā pramā tatkaraṇatvaṃ\npratyakṣādipramitivijātīyapramitikaraṇatvaparyavasitaṃ vivakṣitamiti na\nko 'pi doṣaḥ/ abhāvapramiteḥ pratyakṣarūpāyā eva naiyāyikairupagamāt/\nata evāgre vijātīyapramitikaraṇatvakalpanamityuktam/ nanu\ndrakṣyetetyantenaivānupalabdhau yogyatopapādanāt 'darśanābhāvāt\nnāstī'ti vākyakhaṇḍaveyarthyamityāśaṅkyāvatārayati</p>\n\n<p>-- [142] tarkasyetyādinā/ [142] viparyaye - āpādakābhāvavyāpyābhāve/ pratiyogitvaṃ\nkoṭyanvitaṃ saptamyarthaḥ/ tatkoṭiparyavasāyitvaṃ - tasya tarkasya\nkoṭiḥ āpādyarūpā tadviṣayakatvamityarthaḥ/ [142] sattvasya - sattvaprasakteḥ virodhinī yā upalabdhiriti/\nupalabdheyassattvaprasaktivirodhitvaṃ\ncāpattihetubhūtāpādyavyatirekaniścayavighaṭanadvārā, na tu</p>\n\n<p>svarūpataḥ/ tathā ca\nsattvaprasaktivirodhitvaṃ\ntaddhatubhūtāpādyavyatirekaniścayapratibandhakatvam/ pratibandhakatvaṃ\ncānāhāryasyaiva sambhavatīti anāhāryatvameva virodhitvaviśeṣaṇena\nvivakṣaṇīyam/ anyathā\nāhāryapratiyogyupalambhadaśāyāmabhāvagrahānāpatteriti vadanti [142] virodhitvaviśeṣaṇamiti/ nanvandhakāre\nyogyopalambhavirahāt ghaṭābhāvapratyakṣāpattirityāśaṅkya\nniṣkṛṣṭārthamāha - [142] pratiyogisattetyādinā/\npratiyogisattvaviṣayakāpattijanyāpattiviṣayetyarthaḥ/ [142] saṅkṣepa iti/ atrāyamāśayaḥ - sarvatrābhāvapratyakṣasthale'yadyatra\npratiyogi syāt tarhyupalabhyeta' ityāpādanotpattau mānābhāva\niti/ [142] pratiyogisattāpādanetyādinā\npratiyoginiṣṭhavyāpyatānirūpitavyāpakatvaṃ vivakṣaṇīyam/ adhikaṃ\nmuktābalīprakāśādau draṣṭavyamiti/</p>\n\n<p>andhakāre\nghaṭābhāvapratyakṣāpattimanupalabdhau niruktayogyatāviśeṣaṇamaniveśyaiva\nprakārāntareṇa yogyatāṃ pariṣkṛtya</p>\n\n<p>tanniveśena vārayatāṃ\ntarkitetyādidīpikāvākyamapi anyathā vyācakṣāṇānāṃ\nkeṣāñcinmatamāha- [142] kecittviti/ ata eva upalambhābhāve\ntādṛśaprayojyatvaviśeṣaṇadānādeva/ [142] āhurityasvarasasūcanam/\ntadbījantu pratiyogisattve tarkitatvaviśeṣaṇavaiyarthyam/ pūrvamate\ntu anupalabdhau yogyatāniveśatātparyagrāhakatayā\ntarkitapadasyopayogaḥ/ etanmate tu\npratiyogisattvarūpakāraṇavirahaprayojyatvasyaiva yogyatārūpatayā tasya\nca pratiyogisattvavirodhipadenaiva lābhāt tarkitapadasya na\nkvāpyupayogaḥ/ evamadhikaraṇabhedenābhāvabhedavirahāt andhakāre\nghaṭābhāvapratyakṣāpattyavāraṇaṃ ceti/ nyūnatāparihārāyāha - [143] atredamiti/ [143] tatra-darśitatrividhapratyāsattimadhye/ nanu\nkathametādṛśārthalābha ityatrāha - [143] sāmānyamityādi/ [143] taditi/ dhūmatvādisāmānyetyarthaḥ/ [143] taditi/ jātītyarthaḥ/\nsāmānyalakṣaṇetyatra sāmānyaśabdasya tadjñānaparatve lakṣaṇāpattyā\nyathāśrutārthānurodhāyāha - [142]\nviṣayo veti/ nanu\ncakṣussaṃyogādirūpoktasannikarṣeṇaiva nirvāhe kimasyāḥ\npratyāsatitopagamenetyata āha - [143] atīteti/ nanu vinaiva\nsannikarṣamindriyeṇa tatpratyakṣaṃ kuto na syādityatrāha - [143] indriyāṇāmiti/ asannikṛṣṭānāmityasya pratyakṣetyasya ca\ntadarthetyādiḥ/ [143] bhāna iti/ upayujyata ityanuṣajyate/\nnanu cakṣussaṃyuktasamavāyenaiva nirvāhaḥ kuto na bhavatītyatrāha -\n[143] saurabheṇeti/ tadindriyagrahaṇayogyapadārthasyaiva\ntadindriyasaṃyuktasamavāyādiḥ pratyakṣahetuḥ na tu\ntadindriyagrahaṇāyogyapadārthasya, tathāsati\ntadindriyagrāhyāgrāhyaguṇaviśeṣādivyavasthānupapatterityabhiprāyeṇoktam\nyogyeti/ muktāvalīprakāśoktaṃ\nkāraṇatāvacchedakasambandhādikamabhisandhāyāha - saṅkṣepa iti/</p>\n\n<p><hi rend='bold'>iti\nprasaraṇākhyāyāṃ dīpikāprakāśavyākhyāyāṃ</hi></p>\n\n<p><hi rend='bold'>pratyakṣaparicchedaḥ\nsamāptaḥ</hi></p>\n\n<l rend='bold'>/ / /</l>\n\n<p><hi rend='bold'>anumānaparicchedaḥ</hi></p>\n\n<p><hi rend='bold'>anumānalakṣaṇam</hi></p>\n\n<p>[147] pratyakṣopajīvakatvasaṅgatyeti/ pratyakṣasya\npratyakṣapramāṇabhūtasya cakṣurādeḥ upajīvakaṃ kāryam, tattvalakṣaṇayā\nsaṅgatyetyarthaḥ/ nirūpaṇānvayi jñānajanyajijñāsāprayojyatvaṃ\ntṛtīyārthaḥ/ jñāne ca viṣayitayā prakṛtyarthānvayaḥ/ saṅgatipradarśanaṃ\nca viṣyāṇāsamaṅgatatvajñānena unmattapralapitatvaśaṅkayā anavadhānaṃ\nsyāditi tannirāsāya/ pūrvottaragranthayoḥ ekavākyatāpratipattirapi\nsaṅgatipradarśanaprayojanamityapi draṣṭavyam/ tādṛśapratipattiśca\n'anumānagranthaḥ pratyakṣagranthaikavākyatāvān\npratyakṣagranathapratipādyārthasaṅgatārthapratipādakatvāt' ityanumānata\nityādyanyatra vistaraḥ/ [147] lakṣayatīti dīpikāvākyāt\nlakṣaṇaprakārakajñānajanakaśabdānukūlakṛtimānityartho labhyate/ tatra\ncāgre svarūpavibhāgādīnāmapi pratipādanāt tadapratijñānena nyūnatā\nsyāditi nirūpayatītyuktam/ nirūpaṇaṃ ca\nlakṣaṇasvarūpaprāmāṇyādyanyatamaprakārakajñānānukūlaśabdaḥ ato na nyūnatā/\nevamagre 'pi draṣṭavyam/ saṅgrahe [147] anumitikaraṇamanumānamiti/\n1anumānapadasyānumānapadārthatvāvacchinnalākṣaṇikatayā tatpuruṣe\n2pūrvapadalakṣaṇāvirahapakṣe</p>\n\n<p>'ghaṭo ghaṭa'\nitivadatra na nirākāṅkṣatā/ anumitikaraṇatvaṃ\ncānumitiniṣṭhānubhavatvavyāpyadharmāvacchinnkāryatānirūpitakāraṇatāśrayatvam/</p>\n\n</div>\n<div>\n\n<p>1. nanu\n'anumitikaraṇamanumānam' iti mūle\nanumānapadasyānumitikaraṇārthakatāyā\nanumitikaraṇamanumitikaraṇam iti vākyārthaparyavasānāt\nabhedānvayasthale uddeśvatāvacchedakavidheyatāvacchedakayorbhedasya 'ghaṭo\nghaṭa' iti vākyaprāmāṇyavāraṇāvasvīkaraṇīyatvāt\nanumitikaraṇatvasyaiva uddeśyatāvacchedakatvādvidheyatāvacchedakatvācca\nkathamuktavākyasya prāmāṇyamityata āha - anumānapadasyeti/ tathā\ncānumitikaraṇatvamuddeśyatāvacdedakam, anumānapadārthatvaṃ\nvidheyatāvacchedakamiti tayorbhedāl\nanumitikaraṇamanumānapadārthābhinnamiti vākyārthe nānupapattiriti\nbhāvaḥ/</p>\n\n<p>2.\npūrvadalakṣaṇāvirahapakṣa iti/ pūrvapadalakṣaṇāpaśe tu\nanumitisambandhyabhinnakaraṇatvamuddeśyatāvacchedakam anumitikaraṇatvaṃ\nvidheyatāvacchedakamiti tayorbhedāt\nanumānapadasyānumitikaraṇārthakatve 'pi na nirākāṅkṣateti bhāvaḥ/</p>\n\n</div>\n<div>\n\n<p>1tena tātmādau\nativyāptiḥ/ nanu parāmarśajanyaṃ jñānamityanumiterlakṣaṇaṃ\nkimarthamuktam? na ca ghaṭitajñāne ghaṭakajñānasya\nkāraṇatvādanumitijñānamantarā tadghaṭitānumānalakṣaṇajñānaṃ na\nsambhavatīti taduktisāphalyāmiti vācyam/\ntathāpyanumitisvarūpapradarśanamātraṇaiva tannisaddheḥ\ntallakṣaṇakathanānupayogāt ityāśaṅkya tallakṣaṇākathate 'numānasya\npramāṇāntaratvaṃ na sidhyati pratyakṣānumitipramityoḥ\nvyāvṛttalakṣaṇābhyāṃ vailakṣaṇye ajñāte sati\npratyakṣādyatiriktapramāṇatvasādhyakānumitikaraṇatvahetukānumāne\nvyabhicāraśaṅkāyā durvāratvāt/ ataḥ saṅgrahe\nanumitilakṣaṇakathanamucitamityabhiprāyeṇa bhāvamāha - [147] tathā ceti/</p>\n\n<p><hi rend='bold'>anumitilakṣaṇam</hi></p>\n\n<p>[147] nanu saṃśayottarapratyakṣa iti\ndīpikāvākyamasaṅgatam, 'nāyaṃ puruṣa' iti\nviparītaniścayottarapratyakṣe 'pyativyāptisambhavena tadakathanena\nnyūnatāpatterityāśaṅkya dīpikāvākyasthasaṃśayapadaṃ\nvirītajñānamātropalakṣaṇaparamityabhiprāyeṇāha - [188] viparītajñānottarapratyakṣaṃ pratīti/ [148] aṅgīkurvatāmiti/\nmiśrādīnāmiti śeṣaḥ/ etena prātyakṣikaniścaye\nviśeṣapadarśanābhāvaviśiṣṭaviparītajñānasnaya pratibandhakatvaṃ\ntadabhāvasya hetutvamiti vadatāṃ dīdhitikārādīnāṃ mate\nnātivyāptiriti sūcitam/ nanu [147] sthāṇupuruṣasaṃśayānantaramiti dīpikāvākyamasaṅgatam/\nsaṃśayasya tattadabhāvakoṭikatvaniyamena\nsthāṇupuruṣakoṭikatvāyogāt ityata āha - [148] idamiti/ [148] āhuḥ ityasvarasasūcanam/ tadbījantu\nsthāṇutvatadabhāvakoṭikasaṃśayasya prathamaṃ vivakṣitatve puruṣa eveti\npratyakṣajananādityuttaragranthavirodhaḥ/ sthāṇureveti pratyakṣajananāditi\nvaktavyatvāt/ ataḥ tādṛśagranthaparyālocanayā\nsathāṇupuruṣasuśayānantaramiti vākye saṃśayadvayaṃ na vivakṣitam,\nkintu eka eva saṃśaya iti/</p>\n\n</div>\n<div>\n\n<p>1. teneti/ ātmādeḥ\nanumitiniṣṭhajñānatvāvacchinnakāryatānirūpitakāraṇatāśrayatve 'pi\nanumititvāvacchinnakāryatānirūpitakāraṇatāśrayatvābhāvannātivyāptiriti\nbhāvaḥ/</p>\n\n</div>\n<div>\n\n<p>taccaitanmate na ghaṭata\niti/ nanu puruṣa iti pratyakṣajananāditi vaktavyam\nkimevakāropādānenetyāśaṅyāha - [148] puruṣa evetīti/ nanu\n'puruṣaṃ anuminomī'tyanuvyavasāyasattve anumititvamapi tatra\nsvīkāryaṃ syādityata āha - [148]\nidamupalakṣaṇamiti/ [148] idaṃ bādhakayuktipradarśanam/ [148] upalakṣaṇam\nbādhakayuktyantarasyāpi sūcakam/ nanu\nsaṃśayottarapratyakṣe 'tivyāptivāraṇātha\n1parāmarśajanyatvaśarīrapraviṣṭajanakatāyāṃ\nviśiṣṭaparāmarśatvāvacchinnatvameva kuto na niveśitam/\nsaṃśeyottarapratyakṣe ca puruṣatvavyāpyakarādimānayamiti parāmarśasya\n2viśakalitajñānasādhāraṇyānurodhena 3jñānaviśiṣṭajñānatvenaiva\nkāraṇatvopagamāt/ evaṃ viśeṣapadarśanasya\nviparītajñānapratibanadhakatāyāṃ uttejakatāmate uktaviśeṣaṇaṃ viphalaṃ\nsyāt/ saṃśayottarapratyakṣe 4ativyāpteranavakāśādintyata āha - [148] eteneti/ janakatāyāṃ</p>\n\n<p>tādṛśadharmāvacchinnatvamaniveśya\npakṣatāsahakṛtaparāmarśajanyatvasyaiva vivakṣaṇenetyarthaḥ/ [148] viśeṣaṇatāvacchedakaprakārakanirṇayavidhayetyanena\nviśiṣṭavaiśiṣṭyāvagāhibuddheḥ\ntādṛśaviśiṣṭaparāmarśatvāvacchinnajanakatākatvamastīti sūcitam/\nsaṅkṣepa iti/ atrāyamāśayaḥ --- pakṣatāsahakṛtasyaiva parāmarśasya\nviśeṣadarśanatvena saṃśayottarapratyakṣe hetutvāt\ntaddoṣatādavasthyamiti pakṣatājanyatve sati parāmarśajanyatvamiti\ntadartho vaktavyaḥ/ evaṃ pakṣatāpratyakṣe ativyāptivāraṇāya\nparāmarśajanyatvopādānam/</p>\n\n</div>\n<div>\n\n<p>1. parāmarśajanyatveti/\nparāmarśaniṣṭhajanakatānirūpitajanyatvetyarthaḥ/</p>\n\n<p>2. viśakalitajñāneti/\n'puruṣatvavyāpyaṃ karādi', 'karādimāṃścāyam' iti\njñānadvayasādhāraṇyānurodhenetyarthaḥ/</p>\n\n<p>3.\njñānaviśiṣṭajñānatveneti/\nkarādiviśeṣyakapuruṣatvavyāpyatvaprakārakajñānaviśiṣṭakaradiṃprakārakedantvāvacchinnaviśeṣyakajñānatvenetyarthaḥ/</p>\n\n<p>4.\nativyāpteranavakāśāditi/\njñānaviśiṣṭajñānatvāvacchinnakāraṇatānirūtipakāryatānirūpitakāryatāyāḥ\nsattve 'pi parāmarśatvāvacchinnakāraṇatānirūpitakāryatāyāḥ\nvirahāditi bhāvaḥ/</p>\n\n</div>\n<div>\n\n<p>yadyapi\npakṣatāparāmarśobhayaviṣayakasamūhālambanapratyakṣe 'tivyāptirevamapi\nsambhavati, tathāpi\npakṣatājanyatāvacchedakadharmāvacchinnaparāmarśajanyatāvivakṣaṇāt 1na\ndoṣaḥ/ pakṣatāpratyakṣatvaparāmarśapratyakṣatvoḥ avacchedakayoḥ\nbhedādityādikaṃ anumitigranthādau vistareṇoktaṃ draṣṭavyamiti/</p>\n\n<p><hi rend='bold'>pakṣatālakṣaṇam</hi></p>\n\n<p>nanu\nsādhyasaṃśayarūpapakṣatāsahakṛtatvaṃ kuto nātra niveśayituṃ\nśakyamityabhiprāyeṇa śaṅkate - [150] yadyapīti/ ghanagarjanena\nsuptotthitasya meghānumitau sādhyasaṃśayarūpakāraṇābhāvena\nvyabhicārāpattyā sādhyasaṃśayasyānumitihetubhūtapakṣatārūpatvaṃ na\nsambhavatīti nātṛ tadvivakṣaṇaṃ śakyamityabhiprāyeṇa samādhatte - [150] tathāpīti/ [150] sādhyānumitīcchāyā iti/ atra\ncecchāmātraniveśe siddhisattve ghaṭo bhūyāt\nitīcchādaśāyāmanumityāpattiḥ/ anumityasāniveśe 'pi\nghaṭānumitiḥ bhūyāt itīcchāyā vāraṇāsambhavaḥ/\nsādhyānumitiviṣayakecchāniveśe 'pi ghaṭānumitiḥ\nbhūyāditīcchāvāraṇaṃ na sambhavati/\n2ghaṭasādhyobhayasamūhālambanānumiterviṣayatvasambhavāt/ ataḥ\nprakṛtasādhyakatvaviśeṣitānumititvaprakārikecchāyā iti tadartho\nbodhyaḥ/ abhāvapratiyogitāyāṃ ca tādṛśecchātvāvacchinnatvaṃ\nniveśyam, tena tādṛśecchāghaṭobhayābhāvādikamādāya 3na doṣaḥ/\ntādṛśecchātvāvacchinnatvaṃ ca tādṛśecchātvaparyāptāvacchedakatākatvam/\ntacca 4tādaśecchātvetaradharmānavacchinnatvaparyavasitam/ tena caitrasya\nsiddhisiṣādhayiṣayoḥ sattve</p>\n\n</div>\n<div>\n\n<p>1. na doṣa iti/\nsamūhālambanapratyakṣaniṣṭhāyāḥ parāmarśajanyatāyāḥ\nparāmarśaviṣayakapratyakṣatvāvacchinnatve 'pi pakṣatāyāḥ janyatāvacchedakaṃ\nyat pakṣatāpratyakṣatvaṃ tadavacchinnatvābhāvāditi bhāvaḥ/</p>\n\n<p>2. ghaṭasādhyeti/\n'ghaṭavahnyubhayānumitirbhūyāt' iti icchā atra vivakṣitā/</p>\n\n<p>3. na doṣa iti/\nsiddhisiṣādhayiṣobhayasattvakāle na pakṣatānupapattirityarthaḥ/</p>\n\n<p>4.\ntādṛśecchātvetyādi/ tathā ca ghaṭavahnyubhayānumitirbhūyāditīcchāyāḥ\nyo 'bhāvaḥ tadīyapratiyogitāyāḥ\ntādṛśecchātvetaraghaṭasādhyakatvādyavacchinnatayā tadanavacchinnatvābhāvāt\ntādṛśābhāvasya na uttejakābhāvarūpatetyāśaya/</p>\n\n</div>\n<div>\n\n<p>maitravṛttitvaviśiṣṭasiṣādhayiṣayā abhāvamādāya\nnānumityanupapattiḥ/ evamagre 'pi pratiyogitāyāṃ\nviśiṣṭasiddhitvetaradharmāvacchinnatvaṃ niveśyam/ tena\nviśiṣṭasiddhighaṭobhayādyabhāvasya\nyatkiñcidātmavṛttitvaviśiṣṭatādṛśasiddhyabhāvasya ca vyudāsaḥ/\nanyathā siṣādhayiṣāṃ vinā siddhisattve 'numityāpatteḥ/ yadyapi\ntādṛśecchātvetaradharmaḥ tādṛśānumititvaprakārakatvarūpa iti\nsiṣādhayiṣāvirahasyaivāsaṃgrahaḥ/ evamagre 'pi/ tathāpi\n1tādṛśaprakārakatvaniṣṭhāvacchedakatābhinna -</p>\n\n<p>icchātvaniṣṭhāvacchedakatābhinnāvacchedakatvānirūpakatvaṃ\nvivakṣaṇīyam/ evaṃ\nsiṣādhayiṣāvirahavaiśiṣṭyaniṣṭhāvacchedakatābhinnasiddhitvaniṣṭhāvacchedakatābhinnāvacchedakatvānirūpakatvamagrimapratiyogitāyāṃ\nniveśyamiti/ evamanyatrāpi bodhyam/ [151] samavāyenābhāva iti/\nsiṣādhayiṣāsiddhyoḥ sattvadaśāyāṃ\nsaṃyogasaṃbandhāvacchinnapratiyogitākasiṣādhayiṣāvirahasyātmani\nsattvāt anumityanupapattiḥ ataḥ samavāyenetyuktam/\navacchinnapratiyogitākatvamabhāvānvayi tṛtīyārthaḥ/ nanu\nsiṣādhayiṣāvirahasya svarūpasaṃbandhena siddhiviśeṣaṇatve\nsiddhisiṣādhayiṣayoḥ sattve 'numittyanupapattitādavasthyam/\nsiṣādhayiṣāyāḥ samavāyenātmanyeva sattvāt ityata āha - [151] svarūpetyādi/ tathā ca siṣādhayiṣāvirahavaiśiṣṭyaṃ siddhau na\nsvarūpasambandhena, yenoktadoṣaḥ syāt/ api tu\nsvaniṣṭhasvarūpasaṃbandhāvacchinnādheyatānirūpakanirūpitasamavāyasambandhāvacchinnādheyatāsambandhena\ntathā ca noktadoṣa iti bhāvaḥ/ [151] tadviśiṣṭāyāssaddheriti\nvyāsena lekhanāt siṣādhayiṣāvirahaviśiṣṭasiddhyabhāva iti\ndīpikāvākyasthasamastapade viśiṣṭāntaṃ siddhyabhāvaviśeṣaṇamiti\nbhramo nirastaḥ/ tathā sati siddhisiṣādhayiṣayoḥ</p>\n\n</div>\n<div>\n\n<p>1.\ntādṛśaprakārakatveti/\ntatsādhyaviśiṣṭatatpakṣaviṣayakānumititvaprakārakatvaniṣṭhāvacchedakatābhinnā\nicchātvaniṣṭhāvacchedakatābhinnā va yā avacchedakatā tadanirūpikā yā\nsiṣādhayiṣāniṣṭhā pratiyogitā tannirūpakābhāvaḥ\nsiṣādhayiṣāvirahapadena vivakṣita iti bhāvaḥ/</p>\n\n</div>\n<div>\n\n<p>sattve 'numityanupapattitādavasthyāt/\nsiddhyabhāvarūpaviśeṣyavirahāditi dhyeyam/ [151] siddhessamavāyenābhāva ityartha iti/\nsiṣādhayiṣāvirahaviśiṣṭasiddheḥ saṃyogenābhāvamādāya\nviśiṣṭasiddhidaśāyāmanumitivāraṇāya samavāyenetyuktam/ atra\nsāmānādhikaravyaśarīre prathamādheyatāyāṃ\nsvarūpasaṃbandhāvacchinnatvāniveśe siddhisiṣādhayiṣayoḥ sattve 'pi\nātmani siṣādhayiṣāvirahasya 1svapratiyogimattvasaṃbandhena\nsattvādanumityanupapattiḥ, ataḥ tanniveśaḥ/\nanavacchinnasvarūpasaṃbandhāvacchinnatvaṃ tadarthaḥ/ tena ghaṭādyavacchedena\nsiṣādhayiṣāvirahasya siṣādhayiṣāvatyapyātmani sattve 'pi na kṣatiḥ/\nsiṣādhayiṣāvirahavati kāle kālikaviśeṣaṇatayā siddhisattvāt 2sa\neva doṣa iti dvitīyādheyatānavacchinnasvarūpasambandhena kāraṇatvaṃ\nvaktavyam/ anyathā siddhisattve ghaṭādyavacchedena tadabhāvasattvāt\nviśiṣṭasiddhidaśāyāmanumityāpatteḥ/ [151] sādhyasiddhiḥ\npakṣatāvacchedakaviśiṣṭa ityādi/\npakṣatāvacchedakāvacchinnaviśeṣyatānirūpitasādhyatāvacchedakadharmasaṃbandhāvacchinnaprakāratāśālisaṃśayānyajñānamityarthaṃḥ/\natra ca pāṣāṇamayaḥ saṃyogena vahnimānityādeḥ, parvataḥ saṃyogena\ndravyavān ityādeḥ, parvataḥ kālikādinā vahnimānityādeśca\nniścayasya sattve 'pi anumityanupapattiḥ syāditi\npakṣatāvacchedakāderniveśanam/\nviśeṣyatāprakāratayornirūpyanirūpakabhāvaniveśanaṃ ca parvato\nghaṭavān, hradaśca vahnimānityādisamūhālaṃbananirṇayasya parvato\nvahnimānityādyanumitivirodhitāvāraṇāyeti bodhyam/ parvato\nvahnimān naveti saṃśayasya pratibandhakatāvāraṇāya\nsaṃśayānyatvaniveśanam/ tacca na sāmānyataḥ saṃśayabhinnatvama, tathā\nsati parvataḥ saṃyogena vahnimān bhūtaṃ ghaṭavān</p>\n\n</div>\n<div>\n\n<p>1.\nsvapratiyogamattveti/ svaṃ siṣādhayiṣāvirahaḥ tatpratiyogi\nsiṣādhayiṣā tadvattvamātmanaḥ/</p>\n\n<p>2. sa eva doṣa iti/\nsiddhisiṣādhayiṣayoḥ sattve 'pi anumityanupapattirityarthaḥ/</p>\n\n</div>\n<div>\n\n<p>navetyādi\nsamūhālambanajñānasyāṃśikasaṃśayarūpasyāpratibandhakatvaprasaṅgāt,\nkintu\nsādhyatāvacchedakasambandhāvacchinnapratiyogitākābhāvāprakārakatvam/\nyadyapi atra vahnitvādinā padārthānatarāvagāhinaḥparvataḥ saṃyogena\nvahnimān navetyādisaṃśayasyāpi tādṛśatvamasti\nsādhyatāvacchedakadharmāvacchinnasādhyatāvacchedakasambandhāvacchinnaprat iyogitāsambandhāvacchinnaprakāratānirūpitābhāvatvāvacchinnaprakāratānirūpakatvābhāvavivakṣāyāmapi\nparvatā vahnimān hradaśca\nvahnyabhāvavānityādigrahasyāpratibandhakatvaprasaṅgaḥ/ tathāpi\npakṣatāvacchedakāvacchinnaviśeṣyatānirūpitā yā\ntādṛśābhāvatvāvacchinnaprakāratātannirūpakatvābhāvavivakṣaṇāt na doṣaḥ/\nabhāvatvāvacchinnaprakāratāyāṃ</p>\n\n<p>svarūpasambandhāvacchinnatvaṃ niveśanīyam/ anyathā parvataḥ\nsaṃyogena vahnimānkālikādinā sambandhena\nvahnyabhāvavāṃścetyādiniścayasyāpi virodhitāpattiḥ/\npakṣatāvacchedakāvacchinanaviśeṣyatānirūpitasādhyavadbhedatvāvacchinnasvarūpasambandhāvacchinnaprakāratākatvābhāvo 'pi\nniveśyaḥ/ anyathā parvato vahnimān vahnimadanyo veti saṃśayasya\nvirodhitāpattirityalamadhikena/</p>\n\n<p>nanu siddhau\nsiṣādhayiṣāvirahaviśiṣṭatvaniveśaprayojanaṃ 'siddhisattve 'pī'tyādi\ndīpikāgranthoktaṃ siddhisiṣādhayiṣāparāmarśānāṃ yaugapadya eva\nsambhavati/ tadeva ca na ghaṭate/ yogyavibhuviśeṣaguṇānāṃ\nsvottarotpannaguṇanāśyatvaniyamena teṣāṃ yugapadavasthānāsambhavāt,\nataḥ tatprayojanakathanamasaṅgatamityāśaṅkya\nsiddhyātmakaparāmarśasthale tat saṅgamayati - [151] atra\nsiddhiścetyādinā/ [151] ataḥ samūhālambanaparyantānudhāvanāt/\nparāmarśeti/ anyathā yatra prathamaṃ parāmarśaḥ tataḥ siddhiḥ, tataḥ\nsiṣādhayiṣā, tataḥ anumitiḥ na jāyata eva/ parāmarśasya pūrvaṃ\nnaṣṭatvāt ato nātra prayojanaṃ sambhavatīti bhāvaḥ/ tathā ca\nviśeṣaṇābhāvaprayuktaviśiṣṭābhāvasambhavāt na siddhisiṣādhayiṣayoḥ\nsattve vyabhicāra iti bhāvaḥ/</p>\n\n<p><hi rend='bold'>parāmarśalakṣaṇam</hi></p>\n\n<p>prakāśikāyām\n[155] saptamītatpuruṣāṅgīkāra iti/ nanvatra vyāptiviśiṣṭasya\npakṣadharmateti ṣaṣṭhītatpuruṣaḥ kuto nāśritaḥ, sa eva cāśrayaṇīyaḥ/\nkārakādhikārīyāt 'saptamyadhikaraṇe ce'ti sūtrādasāmarthyena\nsamāsānupapattibhiyā samastapadapraviṣṭakriyāsamabhivyāhārasya\ndurvañcatvena saptamyanupapatteriti cet - na/\nśaiṣikaṣaṣṭhīprasaktāvapi akārakādhikaraṇavācipadādapi kvacit saptamī\nsādhuriti sūcanāyaiva iha saptamīsamāsādaraḥ/ tatra pramāṇaṃ\ncoktasūtre cakāropādānameva/ anyathā tadvaiyarthyāpatteriti/ spaṣṭaṃ\ncedam vyutpattivāde saptamyarthavicāre/ nanu\nvyāptiviṣayakapakṣadharmatājñānasya parāmarśarūpatve dhūmo vahnivyāpyaḥ\ndhūmavān parvata iti jñānayoḥ vyāvṛttiḥ yadyapi sambhavati, tathāpi\nhetuḥ sādhyavyāpyaḥ hetumān pakṣa iti samūhālambanasya\nparāmarśatvāpattyā tato 'numityāpattiḥ ato niṣkarṣamāha - [155] vyāptyavacchinnetyādinā/ atra ca vyabhicāristhale\nhetuvyāpakasādhyasāmānādhikaraṇyarūpaviśiṣṭavyāptyaprasiddhyā\nbhramīyaviṣayatāsādhāraṇanirūpyanirūpakabhāvāpannaviṣayataiva</p>\n\n<p>vyāptighaṭakatāvatpadārthānāṃ niveśanīyā/ tathā ca\nvyāptyavacchinnetyasya\nhetuprakāratānirūpitavyāpakatvaprakāratānirūpitasādhyaprakāratānirūpi tasāmānādhikaraṇyaprakāratānirūpitetyarthaḥ/\nvyāpakatvaghaṭakapadārthānāmapi nirūpyanirūpakabhāvāpannaviṣayataiva\nniveśyā/ vahnivyāpyadhūvān hradaḥ, parvato ghaṭavāniti\nsamūhālambanataḥ anumitivāraṇāya\nviśeṣyatāprakāratayornirūpyanirūpakabhāvaniveśaḥ/ vahnivyāpyadhūvat\ndravyamiti jñānāt parvato vahnimān ityanumitivāraṇāya\npakṣatāvacchedakaniveśaḥ/ parvato vahnivyāpyadhūmavān na veti\nsaṃśayādanumitivāraṇāya niścaya ityuktam/ niścayatvaṃ ca na\nsāmānyataḥ saṃśayabhinnatvamāṃśikasaṃśayasyājanakatvāpatteḥ/ kiṃ tu\nsādhyavyāpyahetutvābhāvaprakāratānirūpitapakṣatāvacchedakāvacchinnaviśeṣyatānirūpakatvābhāvādirūpamiti\ndhyeyam/</p>\n\n<p><hi rend='bold'>vyāptilakṣaṇam</hi></p>\n\n<p>yatra dhṛmaḥ\ntatrāgniriti sāhacaryaniyamo vyāptiriti saṃgrahavākye\ntādṛśavākyapratipādyā sāhacaryaniyamābhinnā vyāptiriti bodha\nityabhiprāyeṇāha dīpikāyām [157] yatretyādi/ [157] abhinayaḥ abhilāpakaśabdakathanam/ [157] sāhacaryaniyama iti\nsaṃgrahavākye sahacarata iti sahacarau tayorbhāvaḥ sāhacaryam/\nsāmānādhikaraṇyamityarthaḥ/ tasya niyamaḥ prācīnamate\nsādhyābhāvavadavṛttitvādivaiśiṣṭyam/ nīvīnamate\nhetuvyāpakasādhyanirūtipatvātmakaṃ, tasya hetuniṣṭhatvaṃ\nsvāśrayāśrayatvarūpaparamparāsambandhanaiva vācyamiti vyāpya ityādau sa\neva pratyayārthaḥ svāditi gauravaṃ niyamasya viśeṣyatve durvāram/\ntasya viśeṣaṇatve tu\nniyamaviśiṣṭasāmānādhikaraṇyasyāśrayatāsambandhenaiva hetuvṛttitvāt\nnoktarītyā gauravāvakāśa iti manasi nidhāya [157] niyatasāmānādhikaraṇyamityuktam/ [157] sādhyābhāvavadavṛtti tvādirūpamiti/ ādinā\nsādhyavadanyāvṛttitvaparigrahaḥ/ sādhyābhāvavadavṛttitvādirūpaṃ\nviśeṣaṇaṃ ghaṭakamiti yāvat/ tādṛśaṃ yatreti vyutpattyā\nsādhyābhāvavadavṛttitvādighaṭitamityarthaḥ/ atra vahnimān\ngaganādityādiviruddhavāraṇāya 1viśeṣyam/ dravyaṃ sattvāt\nityādivyabhicārivāraṇāya 2viśeṣaṇam/</p>\n\n<p>vṛttimātraniveśenoktaviruddhanirāse tu 'dhūmavān\nvahne'rityādāvapi prayojanaṃ bodhyam/ kecittu - sāhacaryaniyama\nityatra kṛdabhihito bhāvo dravyavatprakāśata iti nyāyena\nniyamaśabdo niyataparaḥ sāmānādhikaraṇyaviśeṣaṇamityabhiprāyeṇāha\n[157] niyatasāmānādhikaraṇyamiti - iti vyācakruḥ/ tadasat --\ntathāsati sāhacaryaṃ sāmānādhikaraṇyam, tasya niyama iti\nṣaṣṭhīsamāsena vyākhyānavirodhāt/ niyataparaniyamaśabdasya\n'viśeṣaṇaṃ viśeṣye'tyādisūtreṇā pūrvanipātāpatteśca/ tasmāt\nniyatasāmānādhikaraṇyaṃmiti phalitārthakathanama;</p>\n\n</div>\n<div>\n\n<p>1. viśeṣyamiti/\nsāmānādhikaraṇyarūpaṃ viśeṣyamityarthaḥ/</p>\n\n<p>2. viśeṣaṇamiti/\nniyamarūpaṃ viśeṣaṇamityarthaḥ/</p>\n\n</div>\n<div>\n\n<p>na tu\nśabdārthakathanamiti tattvam/ tathā ca niyatasāmānādhikaraṇśarīre\nniyamaḥ sādhyābhāvavadavṛttitvādivaiśiṣṭyarūpo na śakyate vaktumiti\nbhāvaḥ/ tathātve doṣamāha -- [157]\nidaṃ vācyamityādinā/ atra ca\nsādhyābhāvavadavṛttitvaśarīre kiṃ sādhyaniṣṭhapratiyogitākābhāvo\nniveśyate, uta\nsādhyatāvacchedaketaradharmānavacchinnasādhyatāvacchedakasambandhāvacchinnapratiyogitākābhāvaparyantamiti\nvikalpaṃ manasi nidhāyādye vācyatvaghaṭobhayādyabhāvamādāya\nghaṭādivṛttitvaviśiṣṭavācyatvādyabhāvaṃ\nsaṃyogādisaṃbandhāvacchinnapratiyogitākavācyatvādyabhāvaṃ cādāya\nsaddhetoravyabhicāritvānupapatteḥ sphuṭatvāt dvitīye dūṣaṇamāha --\n[157] sādhyābhāvāpratisaddheriti/ [157] pratiyogitānavacchedakasādhyatāvacchedakāvicchannetyartha iti/\ndhūmavān vahnerityādau prameyatvadravyatvādikamādāya\nativyāptivāraṇāya viśiṣya sādhyatāvacchedakapraveśaḥ/ yadyapi\nmahānasīyavahnyādyabhāvapratiyogitāvacchedakatvaṃ vahnitvāderapyadhikaṃ\ntviti nyāyādakṣatam/ tathāpi tādṛśapratiyogitānavacchedaketyādinā\n1hetusamānādhikaraṇābhāvaviśiṣṭānyasādhyatāvacchedakāvacchinnaviṣayatāvattvavivakṣayā\nna doṣaḥ/ vaiśiṣṭyaṃ svasetyādibhedavattvasaṃbandhena/ svādhikaraṇatā\nsvapratiyogitāvacchedakatvasambandhena bhedapratiyogitāvacchekatā\navacchedakatāsaṃbandhena/ tathā ca mahānasīyatvādau\ntādṛśaviṣayatāvacchedakatāvirahāt lakṣaṇasaṅgatiḥ/ viṣayatāyāṃ\nsādhyatāvacchedakāvacchinnatvaṃ caikamātravṛttidharmasya\nsādhyatāvacchedakatve tanniṣṭhāvacchedakatākatvam, dharmadvayādaḥ tathātve</p>\n\n</div>\n<div>\n\n<p>1.\nhetusamānādhikaraṇābhāvaviśiṣṭānyā yā\nsādhyatāvacchedakāvacchinnaviṣayatā tadvattvamityarthaḥ/ svapadena\nhetusamānādhikaraṇaḥ ghaṭādyabhāvo grāhyaḥ/ svasetyādibhedavattvaṃ nāma\nsvādhikaraṇavṛttibhedapratiyogitāvacchedakatvasaṃbandhāvacchinnasvaniṣṭhāvacchedakatākapratiyogitākabhedavattvam/\nsvaṃ ghaṭābhāvaḥ svapratiyogitāvacchedakatāsaṃbandhena\nghaṭābhāvādhikaraṇaṃ ghaṭatvaṃ, tatra yo bhedaḥ avacchedakatāsaṃbandhanena\nvahnitvāvacchinnaviṣayatāvadbhedaḥ tatpratiyogitāvacchedakatvaṃ\nvahnitvāvacchinnaviṣayatāyāṃmiti\ntādṛśabhedapratiyogitāvacchedakatāsaṃbandhena ghaṭābhāvavatī\nvahnitvāvacchinnaviṣayatā tena saṃbandhena ghaṭābhāvavadbhinnā ca\nghaṭatvāvacchinnaviṣayateti svasetyādibhedavattvasaṃbandhena\nghaṭābhāvaviśiṣṭā ghaṭatvāvacchinnaviṣayatā, tadanyā</p>\n\n<p>vahnitvāvacchinnaviṣayateti samanvayo bodhyaḥ/</p>\n\n</div>\n<div>\n\n<p>tu\ndharmadvayāderviśeṣaṇaviśeṣyatāvacchedakabhāvena yādṛśaṃ vilakṣaṇa\navacchedakatvaṃ tannirūpakatvarūpamiti na kṣatiriti/ na</p>\n\n<p>caivamiti\nsaṃyogasamavāyobhayasambandhāvacchinnapratiyogitākavahnyādyabhāvamādāya\ntaddoṣatādavasthyamiti vācyam/\nsādhyatāvacchedakasambandhamātrāvacchinnatvasya\ntaditarasambandhānavacchinnatvaparyavasitasya vivakṣitatvāt/ [158] hetutāvacchedakāvacchinnaparamiti/\n1prakṛtahetutāvacchedakatāvyāpakatāvacchedakatākanirūpakatākaparami tyarthaḥ/\ntādṛśanirūpakatākatvamadhikaraṇatānvayi/ tena viśiṣṭasattāhetuke\nsattātvasyāpi hetutāvacchedakatāyā taddoṣatādavasthyamiti śaṅkā\nparāstā/</p>\n\n<p>vastutastu ekadharmasya\nhetutāvacchedakatve tanniṣṭhāvacchedakatākatvamevādhikaraṇatāyāṃ\nniveśyam/ yatra</p>\n\n<p>dharmadvayādeḥ tathātvaṃ\ntatra pūrvoktarītyā vilakṣaṇāvacchedakatākatvamiti na kiñcidavahīnam/\natraiva [158] hetutāvacchedakāvacchinnaparamityasyāpi\ntātparyamiti dhyeyam/ [158] viśiṣṭeti/\n2svarūpasamavāyobhayaghaṭitasāmānādhikaraṇyasambandhena\nguṇakarmānyatvaviśiṣṭetyarthaḥ/ nanu viśiṣṭaśuddhayorbhendāt kathaṃ\nhetvadhikaraṇatva guṇāderityata āha - [158] viśiṣṭasyeti/\ndravyatvābhāvasya hetvadhikaraṇaguṇādiniṣṭhatve 'pīti yojanā/\nguṇādītyādinā karmādisaṅgrahaḥ/ [158] nāvyāptiriti/\ntanniṣṭhādhikaraṇatānirūpakatāvacchedakaṃ yat</p>\n\n</div>\n<div>\n\n<p>1. nirūpakatāpadenātra\nādheyatā vivakṣitā/ tathā ca prakṛtahetutāvacchedakatāvyāpikā yā\nādheyatāvacchedakatā tannirūpakādheyatānirūpakatvamadhikaraṇatāyāṃ\nvivakṣitam/ tena dravyaṃ viśiṣṭasattvāt ityatra hetutāvacchedakatā\nviśiṣṭasattātve, tatra\nguṇaniṣṭhādhikaraṇatānirūpitādheyatāvacchedakatā nāsti, 'guṇo\nguṇakarmānyatvaviśiṣṭasattāvān' iti pratītivirahāt/ api tu\ndravyaniṣṭhābhikaraṇatānirūpitadheyatāvacchedakatā asti, 'dravyaṃ\nguṇakarmānyatvaviśiṣṭasattāvat' iti pratīteḥ/ ataḥ\nhetutāvacchedakatāvyāpakāvacchedakatākādheyatākādhikaraṇatāvat\ndravyameva, tadvṛttyatyantābhāvāpratiyogitvaṃ dravyatve 'stīti\nnāvyāptiriti bhāvaḥ/</p>\n\n<p>2.\nsvarūpasamavāyobhayaghaṭitasāmānādhikaraṇyaṃ nāma\nsvarūpasaṃbandhāvacchinnasvaniṣṭhādheyatānirūpakādhikaraṇanirūpitasamavāyasaṃbandhāvacchinnavṛttitvam/</p>\n\n</div>\n<div>\n\n<p>tasyaiva\ntadavacchinnanirūpitādhikaraṇatāvattvena guṇāderatathātvāditi bhāvaḥ/\nyadyapi hetvadhikaraṇatāyāṃ hetutāvacchedakasambandhāvacchinnatvāniveśe\nkālikādinā dhūmādyabhikaraṇe hradādau\nsaṃyogādyavacchinnavahnyādyabhāvasattvāt apyavyāptisambhavaḥ/ tathāpi\njanyamātrasya kālatvānupagame naiṣa doṣaḥ sambhavatīti tatra tanniveśasya\nprakārāntareṇa phalamāha - [158] nāvyāptiriti/ ātmabhinnaṃ\njñānavadanyatvādityādau ātmanaḥ kenāpi sambandhena\nhetvadhikaraṇatāviraheṇa lakṣaṇasamanvayasambhavāt nāsambhavo darśitaḥ/\nsaṃyogasāmānyābhāvasya vṛkṣe savivādatvādāha -- [158] kapīti/ [158] pratiyogivaiyadhikaraṇyasyeti/ yadyapi\nsāmānyataḥ pratiyoginiveśe tādṛśaviśeṣaṇākrāntābhāvāprasiddhiḥ/\nsvapratiyoginiveśe svatvasya tattadvyaktiviśrāntatayā\nvyāpterasarvajñadurjñeyatāpattiḥ/ tathāpi\n1tādātmyasvapratiyogyadhikaraṇavṛttitvobhayasaṃbandhena\nabhāvaviśiṣṭānyatvaṃ nirūpakatvasvāśrayādhikaraṇavṛttitvobhayasaṃbandhena\npratiyogitāviśiṣṭānyatvaṃ vā sthūlasūkṣmarītibhyāmanugatamabhāve\nniveśyamiti na doṣaḥ/ atra ca svapratiyogyadhikaraṇāvṛttitvasya\npratiyogivaiyadhikaraṇyaśabdārthatve kapisaṃyogī sattvādityādau\nvyabhicāriṇyatiprasaṅgaḥ/ adhikaraṇabhedenābhāvabhedaviraheṇa\nsādhyābhāvasya vyāpakatāghaṭakatvāsambhavāt/\nsvapratiyogyanadhikaraṇavṛttitvasya niveśe ca kapisaṃyogī\netattvādityādau avyāpitatādavasthyamiti hetvadhikaraṇe\nsvapratiyogyanadhikaraṇatvaṃ niveśanīyamityādikaṃ manasi nidhāyāha -\n[158] adhikamiti/</p>\n\n</div>\n<div>\n\n<p>1. abhāvapadena\nsaṃyogābhāvo grāhyaḥ tādātmyasaṃbandhena\nsvapratiyogyadhikaraṇavṛttitvasambandhena ca tadviśiṣṭaḥ sa eva, tadanyo\nghaṭādyabhāvaḥ/ evaṃ prayitogitā saṃyoganiṣṭhā, tannirūpakaḥ\nsaṃyogābhāvaḥ tathā svaṃ pratiyogitā tadāśrayaḥ saṃyogaḥ</p>\n\n<p>tadadhikaraṇavṛttiśca\nsaṃyogābhāva iti uktobhayasambandhena pratiyogitāviśiṣṭaḥ\nsaṃyogābhāvaḥ tadanyaḥ ghaṭādyabhāva iti samanvayo draṣṭavyaḥ/</p>\n\n</div>\n<div>\n\n<p><hi rend='bold'>anumānavibhāgaḥ</hi></p>\n\n<p>saṅgrahe [164] svayamevetyādi/ asya vākyasya\nparānadhīnabhūyodarśanajanyamahānasādinirūpitasvāśrayāśrayatvarūpaparamparāsambandhāvacchinnādheyatāśrayaḥ\nyatra dhūmastatrāgniriti\nvyāptiviṣayakapratyakṣottarakālīnaparvatasamīpakarmakagamanāśrayaḥ\nparvatavṛttivahniviṣayakasandehavān\nparvatadharmikadhūmaprakārakacākṣuṣāśrayaḥ yatra\ndhūmastatrāgnirityākārakavyāptiviṣayakasmaraṇāśraya ityakhaṇḍabodhaḥ/\ntatra</p>\n\n<p>dhūmaṃ paśyan\nsmaratītyanena dhūmadarśanajanyatvaṃ vyāptismaraṇe labhyate/\nuddeśyavidheyabhāvasthale\nuddeśyatāvacchedakavidheyayorjanyajanakabhāvasambandhabhānasya dhanavān\nsukhītayādau dṛṣṭatvāt/ tathā ca kathaṃ vyāptismaraṇahetutvaṃ\ndhūmadarśanasyetyāśaṅkāyāṃ tadupapādayati prakāśikāyām [165] ekasaṃnbadhīti/</p>\n\n<p><hi rend='bold'>svārthānumānanirūpaṇam</hi></p>\n\n<p>bhūyodarśanena\nvyāptiṃ gṛhītveti saṅgrahavākyāt bhūyodarśanasya vyāptigrāhakatā\nlabhyate/ tacca nopapadyate/ anvayavyabhicārādityāśaṅkate -\ndīpikāyāñ [164] nanviti/</p>\n\n<p><hi rend='bold'>vyāptigrahopāyanirūpaṇam</hi></p>\n\n<p>nanu\nvyabhicārajñānadaśāyāmapi bhūyodarśanena vyāptiniścayaḥ svīkriyate\nitīṣṭāpattiḥ kuto na sambhavati ityata āha - [165] vyabhicārajñānadaśāyāmityādi/ tathā cānubhavavirodha iti\nbhāvaḥ/ yadi cānubhavavirodhamapyanādṛtya iṣṭāpattiḥ svīkriyate\ntadāpyāha - [165] idamupalakṣaṇamiti/\nidaṃ-vyabhicārajñānadaśāyāṃ\nvyāptiniścayāpattirūpātiprasaṅgakathanam\nupalakṣaṇam-vakṣyamāṇadūṣaṇāntarasūcakam/ [165] rasābhādisādhāraṇyād iti/ idamupalakṣaṇam\nsāmānya-pratyāsattyanupagamapakṣe parvatīyavahnidhūmayoḥ\nsāmānādhikaraṇyasyāsannikṛṣṭatayā mahānasādau vyāptipratyakṣe\nbhānāsambhavāt parvatādau dhūmādidarśanānantaraṃ\nvyāptismaraṇānupapattirityapi draṣṭavyam/ hetutāvacchedakaparyaṃntasya\nvyāptitve dhūmatvādikamevāvacchedakaṃ avacchedyaṃ ca bhavatīti\navacchedyāvacchedakayoraikyaprasaṅgaḥ/ na ceṣṭāpattiḥ/\navacchedyaprakārakajñāne 'vacchedakaprakārakajñānasya kāraṇatayā\nātmāśrayaprasaṅgāt/ ātmāśrayaśca prakṛte\nsvajñānahetutvāpādanajanyasvajñānabhedāropātmakaḥ/ yadi svajñānaṃ\nsvajñānahetuḥ syāt tarhi svajñānavyatiriktaṃ syāditi tarka iti\nyāvat/ yadvā yadi svaṃ svahetuḥ syāt tarhi svabhinnaṃ syādityādi\ntarkarūpaḥ/ svajñānādihetutvasya svajñānādivyatiriktatvavyāpyatayā\nāpādyāpādakayorvyāptisattvāt āha - [165] dhūmatvāderiti/ [165] na\nkṣatiriti/ tathā ca tādṛśadhūmatvatvāvacchinnaprakāratāśālijñānaṃ\nkāryam; dhūmatvādiniṣṭhānavacchinnaprakāratākajñānaṃ kāraṇamiti\nkāryakāraṇayoḥ bhedāt nātmāśraya ityarthaḥ/ iṣṭāpattidoṣeṇa\ntarkānutthānāditi bhāvaḥ/</p>\n\n<p>nanu\nvyabhicārajñānābhāvaḥ sahacāragrahaśca vyāptigrahaheturityuktam tatra\ntādṛśaviśiṣṭavyāptigrahe kimaṃśe\nvyabhicāragrahābhāvasyopayogaḥ-sāmānādhikaraṇyagrahasya ca\nkutropayoga ityāśaṅkāyāṃ tadupapādayati [165] itthaṃ cetyādinā/ [165]\nviśeṣaṇajñānavidhayeti/ hetuḥ\nsādhyasamānādhikaraṇa iti jñānaṃ vinā hetutāvacchedake\nsādhyasamānādhikaraṇavṛttitvasya durgrahatvāditi bhāvaḥ/\nsādhyasāmānādhikaraṇyasya vyāptitve 'pi na doṣa ityāha - [165] vastutastviti/ [166] taddharmadharmitāvacchedakaketi/\ntaddharmāvacchinnaviśeṣyatāketyarthaḥ/ [166] ata eveti/\nsāmānādhikaraṇyāntasyaiva vyāptitvavyavasthāpanādevetyarthaḥ/ [166] dhūmatvatveti/ dhūmatvatvasya\ndhūmetarāsamavetatvasahitanikhiladhūmavṛttitvarūpatvāditi bhāvaḥ/</p>\n\n<p>[166] digiti/ ayamāśayaḥ -\nhetutāvacchedakāvacchinnaprakāratānirūpitavyāpakatvaprakāratānirūpita\nsādhyatāvacchedakāvacchinnaprakāratānirūpitasāmānādhikaraṇyaprakāratāni rūpitahetutāvacchedakadharmasambandhāvacchinnaprakāratānirūpitapakṣatāvaccherakāvacchinnaviśeṣyatākaniścayatvena\nhetutvopagamāt na viśiṣṭaparāmarśasya anumitihetutvānupapattiḥ/\nevaṃ pūrvamate vahnimān jalāt ityādau\nsādhyasamānādhikaraṇāvṛttihetutāvacchedakaṃ virodhaḥ/ etanmate ca\nsādhyādhikaraṇāvṛttihetuḥ tathā/ evaṃ pūrvamate hetutāvacchedakasya\npakṣaviśeṣaṇatāvacchedakatayā svarūpato 'pi niveśasya\nsvarūpāsiddherhetvābhāsatopapattaye āvaśyakatayā\nvyāptigrahaniṣṭhahetutāvacchedakagarbhe tredhā\nhetutāvacchedakapraveśanamāvaśyakamiti gauravam etanmate tu dvidheti</p>\n\n<p>lāghavam/ evaṃ\nhetuprakāratānirūpitavyāpakatvaprakāratānirūpitasādhyaprakāratānirūpi tasamānādhikaraṇaprakāratānirūpitavṛttitvaprakāratānirūpitahetutāvacchedakaprakāratānirūpitahetutāvacchedakāvacchinnaprakāratānirūpitapakṣatāvacchedakāvacchinnaviśeṣyatākaniścayatvena\npūrvamate hetutvaṃ vācyamiti gauravam/ etanmate tu na tatheti\nlāghavamiti/ atra ca vyabhicāra saṃśayasya vyāptipratyakṣaṃ pratyeva\nvirodhitā na tu vyāptyanumityādau tatra tasyānukūlatvāt/ tathā ca\nvyāptipratyakṣatvameva vyabhicārasaṃśayapratibadhyatāvacchedakam, na\ntvanumityādisādhāraṇavyāptijñānatvam/ tathā sati\nvyabhicārasaṃśayadaśāyāṃ</p>\n\n<p>vyāptyanumityanupapatteḥ/ evaṃ caikadharmāvacchinnaṃ prati\nsaṃśayaniścayasādhāraṇavyabhicārajñānatvena naikaṃ pratibandhakatvaṃ\nsambhavati/ evaṃ tadavacchinnābhāvasnaya hetutvamapi/ kiṃ ca\nvyabhicārasaṃśayapratibandhakatāyāṃ tarka uttejakaḥ/\nniścayapratibandhakatāyāṃ tu sa na tatheti\ntarkābhāvaviśiṣṭavyabhicārasaṃśayatvena vyāptipratyakṣapratibandhakatvaṃ\ntadaviśeṣitavyabhicāraniścayatvena ca vyāptigrahapratibandhakatvamiti na\npratibandhakataikyasambhava iti ekasyābhāvasya hetutvaṃ na\nsambhavatītyabhisandhāya [166] hṛdayamityuktam/ [166] dhūmāgnyorityādivākye dīpikāsthe vyāptigrahe iti\nsaptamyantasya anvayānupapattimāśaṅkya śeṣaṃ pūrayati - [166] vyāptigrahe utpatsyamāna iti/ tathā ca 'yasya ca bhāvena\nbhāvalakṣaṇam' iti sūtreṇa prāptā saptamī vyāptigrahapadottaraṃ\nutpattiṃ bodhayati/ tasyāśca vyabhicāraśaṅkānivartaka ityatra\nnivṛttau svaprākkālīnatvasaṃbandhena anvayaḥ/ ajñātasya vidheyatvāt\njñātasya coddeśyatvāt sāmānyato vyabhicāraśaṅkānivartakasya\nkasyacit avagatatvena darśitadīpikāvākye yojanayā anvayamāha -\n[166] vyabhicāraśaṅkānirvataka ityādi/ tarkākāraḥ\nkathamityāśaṅkāyāmāha - [166]\nsa ceti [166] asannikarṣeṇetyādi/\npratyakṣaviṣayatāyāḥ sannikarṣavyāpyatvāditi bhāvaḥ/</p>\n\n<p><hi rend='bold'>parārthānumānanirūpaṇam</hi></p>\n\n<p>[170] parārthānumānaprayojaka ityādi/ ayaṃ\nbhāvaḥ -- parārthaṃ anumānaṃ yasmāditi vyutpattyā\nbahuvrīhāvuttaraparasyānyapadārthalākṣaṇikatayā parārthānumānaśabdena\nparārthānumānaprayojakatvāvacchinnaṃ bodhyata iti\ntasyaupacārikatvamiti/</p>\n\n<p>yattu -\nparārthānumānaśabde karmadhārayamāśritya prayojakatārūpalakṣaṇayā\npañcāvayavavākyatvāvacchinnameva tena bodhyate/\nparārthānumānaprayojaka ityuktistu śakyasaṃbandhapradarśanārtheti ---\ntattuccham-parārthāna-mānaśabdasya vākyarūpatayā naiyāyikaiḥ\nvākyalakṣaṇāyā anabhyupagamāt/ vākyaśakyāprasiddhyā\nśakyasaṃbandharūpalakṣaṇāyā asambhavāt/ anyathā gabhīrāyāṃ nadyāṃ ghoṣa\nityādau nadyādipadasya granthakṛtāṃ\ngabhīranadītīrādilakṣakatvakathanavirodhāpātāt/ ayamatra saṃgrahaḥ --</p>\n\n<p>'bahuvrīhiḥ padārthānumānaśabde 'tra\nkīrtyate/</p>\n\n<p>kecittu bruvate\nkarmadhārayaṃ tatra tanna sat//</p>\n\n<p>tathātve tasya\nvākyatvāt lakṣaṇā nopapadyate/</p>\n\n<p>vākyaśakyasyāprasiddheḥ\nvākyayogo hi lakṣaṇā//</p>\n\n<p>asmanmate bahuvrīhau\nlakṣakaṃ padamuttaram/</p>\n\n<p>tatprayojakatārūpaśakyayogena yujyate'//</p>\n\n<p>iti/</p>\n\n<p>atra cānumānaśabdaḥ\nparārthānumānaprayojakaparaḥ/ parārthaṃpadaṃ tātparyagrāhakamiti\nkeṣāñcinmatam/ anumānaśabdaḥ anumānaprayojanakaparaḥ/\ntadekadeśe 'numāne parārthapadārthasyānvaya iti pareṣāṃ matamiti\nvivekaḥ/</p>\n\n<p><hi rend='bold'>nyāyāvayavanirūpaṇam</hi></p>\n\n<p>[172] nyāyalakṣaṇaṃ bodhyamiti/ tathā ca\nnyāyalakṣaṇāparijñāne nyāyāvayavatvaghaṭitavakṣyamāṇalakṣaṇaṃ durjñeyamiti\nśaṅkā nirastā/ nanu [172] anena\npratipāditālliṅgādityādisaṃgrahavākye\npratijñādyavayavapañcakasamudāyaprayojyajñānaviṣayībhūtaliṅgajanyānumityāśrayaḥ\nparo 'pītyartho labhyate/ sa ca na ghaṭate/\njñānamānaliṅgasyānumitihetutāyā asambhavāt/ anyathā\natītādiliṅgajñānadaśāyāṃ anumityanupapatterityāśaṅkya\nliṅgapadamatra liṅgaparāmarśaparam,\natastādṛśasamudāṇprayojyaliṅgaparāmarśajanyānumitimān\nparo 'pītyartho labhyata iti tānupapatiriti samādhimabhiprayannāha -\n[172] anenetyādi/ [172] sādhyavattayā pakṣavacanam iti\ndīpikāvākye sādhyapadaṃ sādhyatāvacchedakāvacchinnaparam/ tṛtīyārthaḥ\nprakāratvam/ pakṣapadaṃ\npakṣatāvacchedakāvacchinnaparamityabhiprāyeṇārthamāha - [172]</p>\n\n<p>sādhyatāvacchedakāvacchinnetyādinā/\npakṣatāvacchedakaniveśaprayojanamahā - [172] udāharaṇetyādinā/\nidaṃ codāharaṇasthasādhyapadasya kevalasādhyaparatāmaṅgīkṛtya/ tena\nkalpāntarasya vakṣyamāṇatvena tasyaiva ca yauktikatvāt tadabhiprāyeṇa\ntena nigamanasya vyudāsāya śuddhasādhyatāvacchedakaniveśasyāvaśyakatayā\nudāharaṇasthasādhyavācipadasya</p>\n\n<p>hetuvyāpakatāviśiṣṭasādhyaparatve\ntatrādāharaṇasthasādhyavācipadasya hetuvyāpakatāviśiṣṭasādhyaparatve\ntatrātiprasaṅgavirahāt pakṣatāvacchedakaprevaśavaiyarthyaṃmiti\nnirastam/ viśeṣyatāprakāratayornirūpyanirūpakabhāpasya\nsādhyatāvacchedakasya ca niveśaphalamāha -- [163] upanayācceti/\nvahnivyāpyadhūmavān parvata\nityādyupanayajanyabodhīyasādhyatāvacchedakāvacchinnaprakāratāyāḥ\npakṣatāvacchedakāvacchinnaviśeṣyatānirūpitatvavirahāt\ndravyādisādhyake dhūmādihetuke sthale\ndravyavyāpyadhūmavānityādyupanajanyabodhīyapakṣaviśeṣyatānirūpitaprakāratāyāḥ\nsādhyatāvacchedakāvacchinnatvavirahāccanopanaye 'tiprasaṅga iti\nbhāvaḥ/ kālikasaṃyogābhyāṃ vahnyādereva hetusādhyabhāvasthale\nupanayavāraṇāya sādhyatāvacchedakasambandhaniveśaḥ/ nanu\ntādṛśabodhajanakatvameva lakṣaṇamāstām, kiṃ</p>\n\n<p>vākyatvaniveśanenetyāśaṅkya tasya\nnyāyabahirbhūntavākyavārakatvena sārthakyamāha - [172] vākyapadasyeti/ nigamanaghaṭake sādhyavānayamiti\nbhāge 'tiprasaṅga vyudāsāyāvayavatvasya praveśaḥ/ [173] agre 'pi - hetvādilakṣaṇe 'pi/ dīpikāyām [172] pañcamyantamityādi/ pañcamī antaḥ yasmin iti vyutpattyā\npañcamyantatvaṃ 1svaghaṭakapadapūrvatvābhāvavatpañcamīghaṭitatvaṃ\npañcamīviśiṣṭatvaparyavasitam/ vaiśiṣṭyaṃ\n2svaghaṭitatvasvaniṣṭhabhedapratiyogitāvacchedakatvobhayasambandhena/\navacchedakatā 3svaghaṭakapadapūrvatvasambandhena/ tanniveśaphalasya tasmāt\nvahnimāniti nigamanavāraṇasya sphuṭatvāt\nliṅgapratipādakatvaniveśaphalamāha - prakāśikāyām [173] ayaṃ na daṇḍādityādinā/ [173] daṇḍasaṃyogājanyetyādi/\nghaṭādau daṇḍarūpādau ca vyabhicāravāraṇāya\nviśeṣaṇaviśeṣyayorupādānam/\npañcamīghaṭitatvaniveśenaivopanayavāraṇāt\ntadantatvaparyantaniveśasya nigamanavāraṇameva phalam/ parvato\nvahnimānityādipratijñāyāḥ pañcamyantatvavirahāt tadupekṣaṇam/ ayaṃ\ndaṇḍādityādeḥ sampradāyavirodhāt na daṇḍādityuktam/\npuṃstvādirūpaliṅga paratāyāḥ liṅgapade bhramavāraṇāyāha - [173] hetviti/ yadyapi daṇḍasaṃyogājanyadravyatvāta\ndaṇḍājanyatvavatsadharmā na daṇḍāt daṇḍasaṃyogājanyadravyatvādityādau\nevamapyativyāptiḥ, tathāpi\npakṣatāvacchedakāvacchinnaviśeṣaṇatāpannasādhyānvitaliṅgapratipādakatvasya\npakṣatāvacchedakāvacchinnaviṣayatānirūpitasādhyaviṣayatānirūpitahetuvi ṣayatāśālibodhajanakatvarūpasya\nvivakṣaṇāt na doṣaḥ/</p>\n\n</div>\n<div>\n\n<p>1. svaṃuyasmin samudāye pañcamī antaḥ bhavati sa samudāyaḥ, svaghaṭakaṃ\nyatpadaṃ tatpūrvatvābhāvavatī yā pañcamī tadghaṭitatvaṃ samudāye/</p>\n\n<p>2. svaśabdadvayamapi\npañcamīparam/</p>\n\n<p>3. svapadaṃ\npañcamyantasamudāyaparam/</p>\n\n</div>\n<div>\n\n<p>nanvevamapi\nthālpratyayārthavikalpamukhena tannirāsapūrvakamanyatra\nthālpratyayaghaṭitayorupanayanigamanayordūṃṣitatvena prakṛte tasmāt na\ndaṇḍādityākārakasyaiva nigamanasya vācyatvena tatrātiprasaṅgaḥ/\npañcamyantatvasya tatrākṣatatvāditi cet -</p>\n\n<p>na/\nliṅgapratipādakatvaśarīre śu'tvasya liṅgaviśeṣaṇatayā niveśāt\nprakṛtaliṅgatāvacchedakātiriktānavacchinnaliṅgaviṣayatākabodhajanakatvarūpasya\nśuddhaliṅgapratipādakatvasyātivyāptyabhāvāt nigamanajanyabodhe\nliṅge vyāptyaṃśasyādhikasya bhānāditi/ upanayādāvapi\nvyāptipratipādakatvasattvāt āha - [173] prakṛtahetumatītyādi/\nvādivākye svārasikalakṣaṇāyā evātiprasañjakatvādāha - [173] nirūḍheti/ anāditātparyaviṣayībhūtārthaniṣṭhetyarthaḥ/ sambhavati\nsārthakatve nairarthakyamanyāyyamiti āśayavānāha - [173] athaveti/ nanūdāharaṇāt vyāptibodhābhāve tasya\nvyāptiparatvaṃ na nirvahatītyata āha - [173] tathāceti/ tathā\ncodāharaṇasya vyāptiviṣayakamānasabodhamauttarakālikamādāya\nvyāptipratītīcchayā uccaritatvarūpaṃ vyāptipratipattiparatvam\nvyāptipratipādaketyanena vivakṣitaṃ upapādanīyamiti bhāvaḥ/ [173] digiti/ ayaṃ bhāvaḥ - ayaṃ na daṇḍāt\ndaṇḍasaṃyogājanyadravyatvāt ityādau yo hetumān sa na\ndaṇḍādityudāharaṇavākye dharmiṇo 'vivakṣāyāṃ naño bodhakatvaṃ eva na</p>\n\n<p>syāt/ evaṃ nirdhūmo\nnirvahnitvādityādau yo na vahnimān sa na\ndhūmavānityādyanvayyudāharaṇasya yattadarthāvivakṣāyāmanupapattiriti/\n[173]</p>\n\n<p>vyāptiviśiṣṭaliṅgapratipādakamiti\ndīpikoktopanayalakṣaṇasya nigamane 'tivyāptimāśaṅkyāha - [173] pakṣatāvacchedakaviśiṣṭaviśeṣyaketi/\nnirūpyanirūpakabhāvaniveśāt na doṣa iti bhāvaḥ/ [173] prayujyata itiśeṣapūraṇeneti/ idaṃ ca pakṣadharmatājñānāya -\npakṣadharmatājñānārthamiti samāsapakṣe caturthyāḥ kārakavibhaktitayā\nkriyāpadasāpekṣatvāduktam/ pakṣadharmatājñānamartho yasmāditi\nvyutpattisvīkāre tu śeṣapūraṇasya nāvaśyakatā/ vacanamityadhyāhāreṇa\nnapuṃsakatvamiti dhyeyam/ [172]\nhetusādhyavattayā pakṣavanacamiti\nnigamanalakṣaṇe hetossādhyamiti pañcamīsamāsaḥ/ pañcamīti\nyogavibhāgenopapādanīyaḥ/ yadvā hetoḥ sādhyamiti ṣaṣṭhī śaiṣikī\njñānajñāpyatvaṃ bodhayati/ idānīṃ 'sup sape'ti samāso bodhya\nityabhiprāyeṇārthamāha - [173]\nhetujñāneti/ [173] sādhyavadviṣayaketi/\ntādṛśasādhyaprakārakapakṣatāvacchedakāvacchinnaviśeṣyatāketyarthaḥ/ nanu\npakṣasādhyasambandhādīnāṃ pratijñādita eva lābhāt nigamanaṃ\nviphalamityāśaṅkya\nnigamanasthahetuvācipadasyābādhitatvādiviśiṣṭahetulākṣaṇikatvamupagamya\ntatpratīteḥ śābdatvaṃ lakṣaṇāyā jaghanyatvādayuktamiti manasi nidhāya\nmānasī abādhitatvādipratipattireva nigamanaprayojanamityāha\ndīpikāyām [172] abādhitatvādikamiti/\nādipadenāsatpratipakṣitatvaparigrahaḥ/ abādhitatvādikam -\nabādhitatvādipratipattiḥ/ tena yathāśrute viṣayasya\njanyatvaghaṭitaprayojanatvāsambhavādasaṅgatiriti nirastam/\nuttarakālamityatyantasaṃyoge dvitīyā/ tena\nnigamanajanyaśābdabodhottaraṃ hetāvabādhitatvādipratītirniyamena\njāyata iti labhyate/ uktarītyā tatpratipatteḥ\nśābdatvāsambhavādāhaprakāśikāyām [176] mānaso draṣṭavnaya iti/</p>\n\n<p><hi rend='bold'>viśiṣṭaparāmarśasyānumitihetutvasthāpanam</hi></p>\n\n<p>kḷptasyeti/\netena niyatapūrvavṛttitvamubhayasammatamiti sūcitam/ dīpikāyām\n[176] kimarthamaṅgīkartavya iti/ taddhetoreveti nyāyāditi\nbhāvaḥ/ [177] atra tvadabhimatetyādi/ etena\nmīmāṃsakasyāpi jñānadvaye pūrvavṛttitvaṃ kalpanīyamiti sūcitam/\n[177] śābdetīti/ tadbodhakapadamantareṇa tadbhānāsambhavāditi\nbhāvaḥ/ etena pratyakṣasthale sannikarṣavaśāt kasyacit\nhetutāvacchedakasya bhānaṃ durvāramiti na tatra vyabhicārasambhava iti\nsūcitam/ dīpikāyām [177] parāmarśasyāvaśyakatayeti/\ntvadabhimatajñānadvayaṃ vinaiva\nviśiṣṭaparāmarśasyānumitipūrvamupeyatayetyarthaḥ/ nanaṃ kvacit\nviśiṣṭaparāmarśādanumitirastu kiṃ sarvatra\nviśiṣṭaparāmarśakalpanayetyata āha -- [177] lāghaveneti/ kasya\nlāghavamityāśaṅgāyāmāha --- prakāśikāyām [177] kalpanālāghavenetyartha iti/ [177] jñānadvaye-vyāptijñānatvapakṣadharmatājñānatvāvacchinnadvaye/ [177] viśiṣṭaparāmarśe-vyāptiviśiṣṭavaiśiṣṭyāvagāhiparāmarśatvāvacchinne/\ntathā caikadharmāvacchinne 'nanyathāsiddhatvādikalpanamapekṣya\npūrvoktadharmāvacchinnadvaye tatkalpanasya gurutvāditi bhāvaḥ/ nanu\nvyāptigrahapakṣadharmatāgrahayoḥ prātisvikarūpābhyāṃ hetutvaṃ\nnopeyate/ yenoktadoṣassyāt/ api tu\nvyāptigrahaviśiṣṭapakṣadharmatājñānatvena tathātvamupeyate/ evaṃ\ncāsmanmate 'pi ekadharmāvacchinna eva tatkalpanamiti lāghavaṃ\ndurapahnavam/ vinigamanāvirahastulya eva/\nupadarśitaśābdaparāmarśasthanapale vyabhicārastu kāryatāvacchedakagarbhe\nviśiṣṭaparāmarśāvyavahitottaratvaṃ niveśyaiva parihartavyaḥ/ anyathā\nsādhyavyāpyahetutāvacchedakāvacchinnavāniti viśiṣṭaparāmarśaṃsya tatra\nvyabhicāraprasaṅgāt ityatrāha -- [177] vastutastviti/</p>\n\n<p>[177] avadheyamiti/ ayaṃ bhāvaḥ -\nmīmāṃsakamate 'numitikāraṇatāvacchedakakoṭau sāmānādhikaraṇyasya\ndvidhā jñānatvasya ca praveśaḥ āvaśyakaḥ/ asmanmate tu na tathā/ evaṃ\nvyāptigrahaviśiṣṭapakṣadharmatājñānatvena\npakṣadharmatājñānaviśiṣṭavyāptigrahatvena vā kāraṇateti\nvinigamanāvirahāt kāraṇatādvayaṃ tanmate vaktavyam/ asmanmate tu\nvinigamanāvirahasambhave 'pi samaniyatakāraṇatānāmabhedopagamāt na\nkāraṇatādvayāvakāśaḥ/ evaṃ\nvyāptyavacchinnapratiyogitākatvaviśiṣṭasamavāyādisambandhāvacchinnatādṛśadhūmādiprakāratāśālijñātvena\nhetutve vyāptyaṃśe niścayatvamapi na niveśanīyam; asmanmate\nviśeṣaṇatāvacchedakāṃśe saṃśayātmakajñānasya\nviśiṣṭavaiśiṣṭyāvagāhitvāyogāditi lāghavamiti/ [177] vinigamanāviraheṇeti/ liṅgaviśeṣitaparāmarśatvenaiva\nkāraṇatvaṃ vaktavyamityatra niyāmakābhāvenetyarthaḥ/ uddeśyatāsaṃbandhena\nanumitiṃ prati hetutāvacchedakasaṃbandhena saṃyogādinā\ndhūmādihetoḥ kāraṇatvaṃ durghaṭamityāśayenāha - [177] tatrāpyanumiteriti/</p>\n\n<p><hi rend='bold'>anvayavyatirekinirūpaṇam</hi></p>\n\n<p>anvayena\nvyatirekeṇa ca vyāptimaditi saṃgrahe 'nvayaśabdaḥ\nhetusādhyasāmānādhikaraṇyarūpānvayasahacāraparaḥ/ grahagrāhyatvaṃ\ntṛtīyārthaḥ/ ata eva kevalavyatirekinirāsaḥ/ vyatirekeṇetyatrāpi\nvyatireko vyatirekasahacāraḥ/ sādhyābhāvahetvabhāvayoḥ\nsāmānādhikaraṇyarūpaḥ/ tṛtīyārthaḥ pūrvavat prakāśikāyām\nanvayasahacāretyādi/ kevalavyatirekivāraṇāya satyantam/\nkevalānvayivyudāsāya viśeṣyam/ anvayavyāptimattvamātraniveśe\n'pṛthivī itarebhyo bhidyate ganadhavattvāt'\nityādivyatirekivāraṇāsambhavaḥ/ uktapariṣkāre\ntvanvayavyāptigrāhakadṛṣṭāntavirahāt na hetusādhyayoḥ sahacāragraha\niti na doṣaḥ/ viśeṣyadale tu viśiṣṭayaiva vyāptirupādeyā/ na\ntu tādṛśagrahagrāhyatvenāpīti bodhyam/ saṃgrahe [180] vahnau sādhya iti/ vahniniṣṭhasādhyatānirūpakaṃ\ndhūmavattvamityarthaḥ/ dṛṣṭāntavākye mahānasādipadaṃ saptamyantam/\nyatretyanurodhāt/</p>\n\n<p><hi rend='bold'>kevalānvayinirūpaṇam</hi></p>\n\n<p>nanu\nkevalānvayitvameva hetorlakṣaṇam kuto noktamityata āha - [182] kevalānvayisādhyaketi/ ghaṭo 'bhidheyaḥ pṛthivītvāt\nityādihetorityarthaḥ/ [182]\ntadeva kevalānvayitvameva/ nanu\ngaganābhāvavān meyatvāt ityādāvavyāptiḥ/ sādhyasya\ngaganādyātmakābhāvapratiyogitvāt/ evaṃ saṃyogābhāvavān\nprameyatvāt ityādāvapi sādhyasya\nsaṃyogādyātmakābhāvapratiyogitvādityatrāha - [182] niravacchinneti/ sapatamīnirdeśyaṃ yat vilakṣaṇamavacchedyatvaṃ\ntadrahitetyarthaḥ/ tenādheyatāyāḥ kiñciddharmāvacchedyatvaniyame 'pi na\nkṣatiḥ/ tathā ca gaganādeḥ vṛttimattvābhāvāt saṃyogādiniṣṭhavṛtteḥ\nniravacchinnatvavirahācca noktadoṣadvayāvakāśa daiti bhāvaḥ/ kecittu\n- svavirodhivṛttimadatyanatābhāvāpratiyogitvaṃ kevalānvayitvam/\nyadyapyatra svapadenānuyogyupādāne tattadvyaktiviśrāmāpattiḥ\ntāvadanyatamatvaṃ ca durgraham/ pratiyogyupādāne\nvīpsāvirahe 'tiprasaṃgaḥ vīpsākaraṇe durjñeyatā; tathāpi\nvṛttimadatyantābhāvaviśiṣṭānyatvaṃ tat/ 1vaiśiṣṭyaṃ\nsvapratiyogitvasvaniṣṭhabhedapratiyogitāvacchedakatvobhāyasambandhena/\navacchedakatā svādhikaraṇavṛttitvasaṃbandhāvacchinnā/ ato na doṣa\nityāhuḥ/ taccintyam --\nsaṃyogādāvuktakevalānvayitvamativyāptamiti\nsvānadhikaraṇavṛttitvapraveśanasyāvaśyakatvena svātantryeṇa\nvṛttimattvaviśeṣaṇaniveśavaiyarthyāpatteḥ/\nsvādhikaraṇanirūpitaniravacchinnādheyatāśūnyatvapraveśe ca\nsaṃyogābhāvasya kevalānvayitābhaṅgāpatteḥ/ saṃyogādirūpābhāvasya\ntathātvāt/ vṛttāvapi niravacchinnatvaniveśane ca\nprakṣālanāddhinyāyāpatteḥ/</p>\n\n<p><hi rend='bold'>kevalavyatirekinirūpaṇam</hi></p>\n\n<p>[183] vyatirekamātravyāptikamiti saṃgrahapaṅktau\nanvayavyāptiśūnyatve sati vyatirekavyāptimattvamartho labhyate/ atra\ncānvayavyatirekivāraṇāya viśeṣaṇam, vyabhicārivāraṇāya\nviśeṣyamiti bodhyam/ tacca na ghaṭate\nhetuvyāpakasādhyasāmānādhikaraṇyarūpāyāḥ\nsādhyābhāvavadavṛttitvarūpāyā vā vyāpteḥ pṛthivī itarebhyo bhidyate\ngandhavatvāt ityādau hetau sattvāt\nanvayavyāpitaprakārakaniścayāviśeṣyatve sati\nvyatirekavyāptiprakārakaniścayaviśeṣyatvaṃ lakṣaṇaṃ\nvācyamityabhiprāyeṇa vyācaṣṭe [184]\nniściteti/\natrāpyanvayavyatirekivyabhicāriṇoḥ vāraṇāya viśeṣaṇaviśeṣye/\nvyatirekavyāptimattvamevālam na lakṣaṇāsaṅgatiriti/\npṛthivīsāmānyasya pakṣatvena\ntadatiriktadṛṣṭāntadaurlabhyenānvayavyāptiniścayāsambhavāditi bhāvaḥ/\nitarapratiyogikabhedasya jalatvādyavacchinnabhedādyātmakasya prasiddhyā\nvikalpāsaṅgaterāha - [184] pṛthivītaratvāvacchinneti/ nanu\npṛthivītaratvāvacchinnapratiyogitākabhedarūpasya sādhyasya prasiddhipakṣe\nādye [183] yatretyādinā dīpikoktaṃ dūṣaṇamasaṅgatam/</p>\n\n</div>\n<div>\n\n<p>1. svaṃ vṛttimān\natyantābhāvaḥ ghaṭābhāvaḥ tadviśiṣṭaḥ ghaṭaḥ tadanyatvaṃ abhidheyatvādeḥ/\nghaṭasya uktobhayasaṃbandhena ghaṭābhāvaviśiṣṭatvaṃ cettham-svaṃ ghaṭābhāvaḥ\nghaṭābhāvaḥ tatpratiyogitvaṃ ghaṭasya, evaṃ svaṃ ghaṭābhāvaḥ tanniṣṭho yo\nbhedaḥ svādhikaraṇavṛttitvasaṃbandhena ghaṭavadbhedaḥ, ghaṭābhāvasya\nghaṭādhikaraṇavṛttitvābhāvāt tādṛśabhedapratiyogitāvacchedakatvaṃ ca\nghaṭasyeti/</p>\n\n</div>\n<div>\n\n<p>anvayitvasyānvayavyāptimattvarūpasya tatra sattvena\ntadāpādanāsambhavāt āpattāvāpādya vyatirekanirṇayasya hetutayā\ntadasambhavāt ityata āha - [184 ]\nanvayasahacāreti/ iṣṭāpattiḥ kuto\nna saṃbhavatītyāśṅkya bhāvamāha - [184] tathāceti/ [184] prasiddhānumānam vahnyādisādhyakadhūmādihetukānumānam/\n[184] etadapi - pṛthivī itarebhyo bhidyate\ngandhavatvādityādikamapi/</p>\n\n<p>[184] sapakṣeti/ sapakṣatvamatra\nsādhyaprakārakaniścayaviśeṣyatvam na tu sādhyavattvamātram asambhavāt/\ntathā ca pṛthivītarabhede sādhye gandhavattvādirasādhāraṇahetvābhāsa\neva syāt na tu saddheturiti bhāvaḥ/ nanu viśeṣyajñānavirahe 'pi\nsādhyaviśeśyakānumiteḥ sādhyāghaṭitavyatirekavyāptiviṣayakāt\npṛthivītaratvavyāpakībhūtābhāvapratiyogi gandhavatī pṛthivī\nityākārakāt parāmarśāt sambhave bādhakābhāva ityata āha - [184] aprasiddheti [184] abhiprāyeṇeti/ tathā cāprasiddhasādhyake 'pi\nsādhyaprakārikaivānumitirityabhyupagamyaiva idaṃ dūṣaṇamuktamiti\nbhāvaḥ/ evena sādhyaviśeṣyakānumitivyavacchedaḥ/ [184] jalādīnāmityādi/ trayodaśānyonyābhāvā iti karmadhāraya\netanmata iti dhyeyam/ kecittu mate tu jalāditrayodaśeti\npunarbahuvrīhiḥ/ anyathā caturdaśātmakasamudāyālābhāt/\ntrayodaśānyonyābhāva iti ṣaṣṭhīsamāsaḥ/ [184] trayodaśatvāvacchinneti dīpikāvākye trayodaśatvaṃ\nsamudāyatvaviśeṣa iti sūcitam/ [184] apekṣetyādinā/\navacchinnatvaṃ vaiśiṣṭyaṃ bhedagatam/</p>\n\n<p>nanu\njalāditrayodaśetyatroktarītyā caturdaśalābhe 'pi kevalaṃ\ntrayodaśetyādivākye kathaṃ tallābha ityata āha - [184] jalādītyādiriti/ tathā ca śeṣapūraṇena tādṛśārbhalābha iti\nbhāvaḥ/ matāntarasādhāraṇyena\nvyatirekavyāpteranumityaṅgatvasthāpanānupapattiśca/ evaṃ\njalāditrayodaśetyatra bahuvrīhyantarakalpanāprayāsaḥ pratyekamiti\npadapūraṇena caturdaśātmakasamudāyasnaya pratyekaṃ ye 'nyonyābhāvā\niti vyākhyānakleśaḥ/ svāyatte śabdaprayoge īdṛśavakrābhidhānasya\ngranthakārarītiviruddhatvaṃ prathamaghaṭakārthasyādipadasya\nprāthamyamātraparatve 'svārasyam ceti/ dīpikāyām [184] ekādhikaraṇavṛttitvābhāvāditi/ ekādhikaraṇavṛttitayā\nanumiteḥ prāṅniścatatvābhāvādityarthaḥ/\nsādhyāghaṭitavyatirekavyāptiviṣayakajñānasya\nsādhyajñānanirapekṣatvādāha - [184]\nsādhyābhāveti/ api tu\njalādibhedakūṭamiti/ etena dīpikāvākyasthaṃ melanamityantaṃ\nvyākhyātam/ yadyapi kūṭatvasyaikaviśiṣṭāparatvarūpatve\ntaddoṣatādavasthyam, tāvadviṣayakadhīviṣayatvarūpatve viṣayatāyā\nvyāsajyavṛttitve mānābhāvāt pratyekaviśrāntatvena\nuktānumānasyānvayitvaprasaṅgaḥ,\ntādṛśasādhyatāvacchedakāvacchinnābhāvasyāprasiddhatvena\nvyatirekavyāptigrahāsambhavaśca, tathāpi\njalabhinnānuyogikatvaviśiṣṭasvarūpasambandhena\nvāyvādibhedaviśiṣṭatejobhedasya sādhyatvasvīkārāt na doṣaḥ/\napekṣābuddhiviśeṣetyādivakṣyamāṇagranthastu viṣayatāyā\nvyāsajyavṛttitvābhyupagamena pravṛttaḥ/ anyathā punaruktarītireveti\ndhyeyam/ [184] anumityaṅgatvam anumitiprayojakatvam/\n[185] agre 'pi - jalāditrayodaśatvāvacchinnabhedātmakasādhyasyetyatrāpi/\nasmaduktarītyā yathāśrutārthasyaiva upapatteḥ/ jalādīti\nśeṣapūraṇasyāyuktatvamityasvarasaḥ āhurityanena sūcitaḥ/\nidamatrāvadheyam -\ntāvadviṣayakadhīviṣayatvasyādheyatāsambandhāvacchinnavyāpakatāsambandhena\nsādhyatvamaṅgīkāryamiti viṣayatvasyāvyāsajyavṛttitve 'pi na\nvirodhaḥ/ evamanyatrāpi bodhyam/ tādṛśavyāpakatā ca\nsvasamānādhikaraṇabhedapratiyogitvīyādheyatāsambandhāvacchinnāvacchedakatāsambandhāvacchinnasvaniṣṭhāvacchedakatākapratiyogitākabhedavattvamiti/</p>\n\n<p><hi rend='bold'>pakṣalakṣaṇam</hi></p>\n\n<p>[188] sandigdhasādhyavāniti\nsaṅgrahoktapakṣalakṣaṇavākyena sandehaprakārībhūtasādhyavattvaṃ\npakṣalakṣaṇamiti labhyate/ tacca hrado vahnimānityādau\nhradādyavyāpakamityāśaṅkyāha [188]\nviśeṣyatāsambandheneti/ [188] sapakṣalakṣaṇādikamityādi/ viśeṣyatāsaṃbandhena\nsādhyaprakārakaniścayavattvaṃ sapakṣalakṣaṇam/ ādipadagrāhyaṃ vipakṣalakṣaṇamapi\ntena saṃbandhena sādhyābhāvaprakārakaniścayavattvam/ anyathā hradādau\nvahnyādibhramadaśāyāṃ tasya sapakṣatayā parvatādau\nnirvahnitvādibhramadaśāyāṃ tasya vipakṣatayā\nbhrāntapuruṣīyopanyāsānupapatteḥ/ dīpikāyām [188] niścitatveneti/ itaravilakṣaṇatvenetyādi/ dīpikāyāñ [188] uktetyādi/ yadyapi tādṛśasiddhyabhāvaḥ ghaṭādāvapyastīti\nparvato vahnimānityādau tatrātiprasaṅgaḥ/ tathā ca\nsvapratiyogitāvacchedakakoṭipraviṣṭaviśeśyatāvacchedakadharmavattāsambandhena\ntādṛśasiddhyābhāvasya</p>\n\n<p>pakṣapadapravṛttinimittatopeyata iti na doṣaḥ/ 1tādṛśasya\niha parvatatvādeḥ ghaṭādāvabhāvāditi bodhyam/</p>\n\n<p><hi rend='bold'>hetvābhāsanirūpaṇam</hi></p>\n\n<p>dīpikāstha saddhetuṃ\nnirūpye'tyantopādānasya prayojanamāha - [189] asaddhetunirūpaṇa iti/\nkṛta iti śeṣaḥ/ tathā ca kṛtiḥ sapatamyarthaḥ/ tasyā\nuttarakālīnatvasambandhena smaraṇe 'nvayaḥ/ [189] prasaṅgasaṅgatyeti/\nasaddhetutvādirūpayeti śeṣaḥ/ [189]\ntaditi/ asaddhetvityarthaḥ/ (190)\nhetuvadābhāsanta itīti/ idaṃ cārthapradarśanaparam, na tu\nvigrahapradarśanaparam/ vigrahastu hetava ivābhāsā iti vaktavyam/\ntādātmyena saddhetuprakārakabhramaviśeṣyatetyarthaḥ/ bhramahetudoṣaśca</p>\n\n<p>pañcamyantapadapratipādyatvarūpaḥ/ dīnapikāyām [189] saddhentu nirūpyetyādi\nsaddhetuviśiṣyakalakṣaṇādaudiprakārakajñānajanakaśabdapratiyogikadhvaṃsaviśiṣṭaḥ\nasaddhetuviśeṣyakalakṣaṇādiprakārakajñānajanakaśabdaviṣayakecchāviś iṣṭaśca\nyaḥ asaddhetutvavyāpyadharmaprakārakajñānajanakaśabdaḥ\ntadanukūlavartamānakālīnakṛtimānityakhaṇḍabodhaḥ/ atrāsaddhetumityasya\ndehalīdīpanyāyenobhayatrānvayaḥ/ prathamavaiśiṣṭyaṃ\nsvapratiyogisamānakartṛkatvasvāśrayakālavṛttitvobhayasambandhena/\ndvitīyavaiśiṣṭyaṃ\nsvaprayojyecchāviṣayatvasvaviṣayasamānakartṛkatvobhayasambandhena/\nsaddhetumityatra satpadasyārthamāha - prakāśikāyām [189] vyāptyādiviśiṣṭeti/ ādinā pakṣadharmatāparigrahaḥ/</p>\n\n</div>\n<div>\n\n<p>1. tādṛśasyeti/\nsvapratiyogitāvacchedakakoṭipraviṣṭaviśeṣyatāvacchedakadharmarūpasyetyarthaḥ</p>\n\n</div>\n<div>\n\n<p>nanu syānnāma\nsāmānyadharmakathanasyāvaśyakatā, tathāpi duṣṭalakṣaṇasya pratijñātatvāt\ntasyaiva vaktavyatayā tadupekṣya doṣalakṣaṇābhidhānāsaṅgatirityata āha\n- doṣalakṣaṇa ityādi/ [190] lābhaḥ bodhaḥ/\nprāptyarthakadhātorjñānārthakatvāditi bhāvaḥ/ [190] atrānumitipadamityādi/ ayamāśayaḥ-anumitipadaṃ\nprakṛtapakṣadharmiṅkaprakṛtasādhyaprakārakānumiti-prakṛtapakṣaviśeṣyakaprakṛtasādhyavyāpyahetuprakārakaparāmarśānyataraparam,\nna tu parāmarśasyānumitikaraṇatvenātra praveśaḥ/ yadyapi parvato\nvahnimān hradaśca tathetyanumitau parvato vahnivyāpyadhūmavān hradaśca\ntathetyādiparāmarśeṃ ca samūhālambane hrado na vahnimān nāpi\nvahnivyāpyadhūmavānityādiviparītaniścayayoḥ pratibandhakatvāt\ntadviṣaye 'tivyāptiḥ/ bādhādyasaṅgrahabhiyā\ntādṛśānyataratvavyāpakapratibadhyatāniveśāsambhavāt/ tathāpi\nprakṛtānumititvavyāpakatvaprakṛtaparāmarśatvavyāpakatvānyataravatpratibadhyatānirūpitapratibandhakatāniveśāt\nna doṣaḥ/ ata evānumitikaraṇatvena parāmarśaniveśopekṣā/\nbhramabhinnetyarthaḥ iti/ bhamatvaṃ ca\n1svāvacchinnatvasvānuyoginiṣṭhaviśeṣyatānirūpitatvasvapratiyoginiṣṭhatvatritayasambandhena\nsaṃsargaviśiṣṭānyaprakāratānirūpakatvam/ tena parvato nirvahniriti\njñānasya kiñcidaṃśe pramātve 'pi na kṣatiḥ/</p>\n\n<p>[190] yadrūpāvacchinnaviṣayaketi/\nyadviṣayaketyuktau viśiṣṭaśuddhayoranatirekāt hrada\nityādyekadeśajñānamādāyāsambhavassyāditi tadupekṣā/ kastarhi\njñānaviśeṣa ityākāṅkṣāyāṃ tatpradarśanamukhena\nniṣkṛṣṭahetvābhāsalakṣaṇaṃ pradarśayati - [190] evaṃ ceti/\natrāyamanumagamaḥ</p>\n\n</div>\n<div>\n\n<p>1. svaśabdena rajate\nidaṃ rajatamiti pramāyāṃ viṣayabhūtaḥ yaḥ samavāyākhyaḥ saṃbandhaḥ sa\ngrāhyaḥ, tadavacchinnatvaṃ rajatatvaniṣṭhaprakāratāyāmasti/ evaṃ svaṃ samavāyaḥ\ntadanuyogi rajataṃ tanniṣṭhaviśeṣyatānirūpitatvaṃ ca\nrajatatvaniṣṭhaprakaratāyāmasti/ eṃva svaṃ samavāyaḥ tatpratiyogi\nrajatatvaṃ tanniṣṭhatvaṃ ca prakāratāyāmasti/ ataḥ uktatritayasaṃbandhena\nsaṃsargaviśiṣṭā pramīyaprakāratā tadanyā prakāratā bhramīyā\nrajatatvaniṣṭhaprakāratā tannirūpakatvaṃ bhrama iti/</p>\n\n</div>\n<div>\n\n<p>pakṣatāvacchedakaviśiṣṭarūpasattvaṃ hetvābhāsatvam/ vaiśiṣṭyaṃ ca\nsvaviśiṣṭapratibadhyatānirūpitapratibandhakatāviśiṣṭatvasambandhena/\nsvavaiśiṣṭyaṃ\n1svāvacchinnaviśeṣyatānirūpitasādhyatāvacchedakadharmasambandhāvacchinnaprakāratāśālyanumitivṛttibhedapratiyogitāvacchedaka</p>\n\n<p>tvasambandhāvacchinnasvaniṣṭhāvacchedakatākapratiyogitākabhedavattvasvāvacchinnaviśeṣyatānirūpitasādhyavyāpyahetuprakāratāśāliparāmarśavṛttibhedapratiyogitāvacchedakatvasaṃbandhāvacchinnasvaniṣṭhāvacchedakatākaprat iyogitākabhedavattvobhayasambandhena/\npratibandhakatāvaiśiṣṭyaṃ ādheyatāsambandhena/ sā ca\n2svasetyādibhedavattvasaṃbandhena/ svādhikaraṇatā\nsvāvacchinnaviṣayakānāhāryāprāmāṇyajñānānāskanditaniścayatvasambandhena/\nbhedapratiyogitāvacchedakatā svarūpasambandhena/ tenātrāyaṃ doṣa\nityādau na vākyabhedaḥ/ atrāyaṃ pratibadhyapratibandhakabhāvaniṣkarṣaḥ/\nhradatvādiniṣṭhānavacchinnāvacchedakatākaviśeṣyatānirūpitasaṃyogatvāvacchinnasaṃsargatākavahnitvādiniṣṭhānavacchinnavacchedakatākaprakāratākānāhāryabuddhitvāvacchinnaṃ\nprati hradatvādiniṣṭhānavacchinnāvacchedakatākaviśeṣyatānirūpitā yā</p>\n\n<p>vahnitvādiniṣṭhānavacchinnāvacchedakatākasaṃyogasambandhāvacchinnaprati yogitāsambandhāvacchinnaprakāratānirūpitasvarūpasambandhāvacchinnābhāvatvāvacchinnaprakāratā\ntacchālyanāhāryatvādiviśiṣṭajñānatvena virodhitvam/ atra jātimān\nvahnimāniti jñānavyāvṛttaye pratibadhyadiśi jātimān\nvahnyabhāvavānityādijñānavyāvṛttye pratibandhakadiśi\nanavacchinnatvaniveśanam/ evaṃ pratibadhyadiśi kālikatvādinā\nsaṃyogāvagāhibhramasyāpratibadhyatvopapattaye saṃyogatvādinā\npadārthāṃntarāvagāhi bhramasyāpratibadhyatvopapattaye saṃyogatvādinā\npadārthāṃntarāvagāhibhramasya pratibadhyatvopapattaye ca\nsaṃyogatvāvacchinnasarṃsatāpraveśa iti dhyeyam/ jñānaviśeṣaniveśe\nprayojanamāha - [190] taneti/ [190] aprāmāṇyajñānaviśiṣṭasyeti/\nviṣayatvasāmānādhikaraṇyobhayasambandhenetyādiḥ/</p>\n\n</div>\n<div>\n\n<p>1. svaṃ -\npakṣatāvacchedakam/</p>\n\n<p>atra sarvatra svaśabdaḥ\ndoṣatāvacchedakarūpaparaḥ/</p>\n\n</div>\n<div>\n\n<p>miśravyākhyāmupanyasyati - [191] paretvityādinā/ [191] duṣṭānāmityādi/ tathā ca na duṣṭanirūpaṇapratijñāvirodha\niti bhāvaḥ/ [191] idam -\nanumitipratibandhakayathārthajñānaviṣayatvam/ [191] duṣṭānāmeveti/ evena doṣavyavacchedaḥ/ nanu parvato\nvahnimān dhūmādityādau parvato vahnyabhāvavāniti\nbādhabhramamādāyātiprasaṅgaḥ/ tasyāpyanumitipratibandhakatayā hetau\ntatprakārakagrahasya yathārthatvasambhavādityata āha - [191] parantviti/ nanu jñāyamānavyabhicārādipratibandhakatāmatāśrayaṇe\npratibandhakayathārthajñānetyatra karmadhārayāsambhavāt\nlakṣaṇavākyārthānupapattirityata āha - [191] tadarthastviti/\nanumitītyādilakṣaṇavākyārthastvityarthaḥ/ [191] eketi/ svaviṣayaketyarthaḥ\njñānaviśeṣaṇam/ lakṣye lakṣaṇaṃ grāhayati - [191] dhūmavānityādinā/ [191] ukteti/\nekajñānaviṣayaprakṛtahetutāvacchedakadharmavattvarūpetyarthaḥ/ evamagre 'pi\n[191] darśitetyasya/ [191] taditi/\ndhūmābhāvavadvṛttitvaviśiṣṭavahnyādirūpavyabhicāretyarthaḥ/</p>\n\n<p>nanu iha\nlakṣaṇe 'numitisāmānyasya praveśāt parvato vahnimān\ndhūmādityādāvativyāptiḥ/ hrado dhūmavānityādyanumitipratibandhako\nyo vyabhicāraḥ dhūmābhāvavadvṛttitvaviśiṣṭavahnyādirūpaḥ\nprāguktasaṃbandhena tatprakārakapramāviśeṣyatvasya dhūmādisaddhetau\nsattvāt ityāśaṅkāṃ nirārakaroti [191] prakṛteti/\nprakṛtapakṣakaprakṛtasādhyakaprakṛtahetuketyarthaḥ/ [191] saddhetāvit i/ nātivyāptirityanena sambandhaḥ/ [191] yathārthapadānupādāna ityādi/ yadyapyanupadameva parvato\nvahnimān dhūmādityādisthale tādṛśavyabhicārādyaprasiddhyā\nnātiprasaṅgaprasaktirityuktatvāt/ kathametatprayojanakathanasaṅgatiḥ/\ntathāpi dhūmavān vahnerityatraiva\nrāsabhādidharmikadarśitasaṃsargakatādṛśavyabhicārādirūpatatsthalapras iddhadoṣaprakārakabhramaviṣeṣyatāmādāya\nrāsabhādāvatiprasaṅga ityāśayāt na doṣaḥ/ na caivaṃ\nsaddhetāvityuktirayukteti vācyam/ iha saddhetupadasya\nprakṛtahetubhinnaparatvāt/ tathā ca saddhetāvapi pakṛtahetubhinne 'pi\nrāsabhādāviti śeṣaḥ/ apinā prakṛtahetusaṃgrahaḥ/ dṛṣṭāntatayā\nbhramapramāsādhāraṇyenaiva jñānasya lakṣaṇe niveśāditi bhāvaḥ/ [191] taditi/ yathārthapadetyarthaḥ/ [191] āhuriti/ atrāyamasvarasaḥ\n--- anumitītyāderdeṣalakṣaṇatve doṣavattvaṃ duṣṭānāṃ lakṣaṇaṃ\nsphuṭatayā labhyate/ uktarītyā tasya duṣṭalakṣaṇatve tu doṣalakṣaṇaṃ naiva\nlabhyata iti śiṣyadhīvaiśadyāsiddhiḥ/ yadyapyanumitipratibandhaketyanena\nanumitipratibandhakatvaṃ tallakṣaṇa labhyate tathāpi\ntanmate 'numitipratibandhakavattvamityuktimātreṇobhayasāmañjasye</p>\n\n<p>pratibandhakayathārthajñānetyādyukterasvārasyamiti/</p>\n\n<p><hi rend='bold'>savyabhicāranirūpaṇam</hi></p>\n\n<p>saṅgrahe [195] sādhyābhāvavadvṛttiriti/ atra kecit - vahnimān\ndhūmādityādau ativyāptiḥ/ sādhyābhāvavatī yā dhūmādhikaraṇatā\ntannirūpitādheyatvasya dhūmādau sattvāt/ na ca\nsādhyābhāvavanniṣṭhādhikaraṇatānirūpitādheyatvaṃ vivakṣitamiti na doṣa\niti vācyam/ evamapi dhūmādhikaraṇatā parvatānyā\ndhūmādhikaraṇatātvādityādau ativyāpteḥ/ tatra sādhyābhāvavān\nparvataḥ tanniṣchaṭhā yā dhūmādhikaraṇatā tannirūpitādheyatvasya\ndhūmādhikaraṇatātve sattvāt/ na ca sādhyābhāvavannirūpitatve sati\nsādhyābhāvavanniṣṭhādhikaraṇatānirūpitā yā ādheyatā iti\nvivakṣaṇāt 1na doṣa iti vācyam/ evamapi dhūmādhikaraṇatā\nadhikaraṇatābhinnatvaparvatānyatvobhayavatī dhūmādhikaraṇatātvāt\n2ityatrātivyāpteḥ/</p>\n\n</div>\n<div>\n\n<p>1. na doṣa iti/\ndhūmādhikaraṇatātvaniṣṭhāyāmādheyatāyāṃ\nsādhyābhāvavatparvataniṣṭhadhūmādhikaraṇatānirūpitatve 'pi\nsādhyabhāvavatparvatanirūpitatvābhāvādauditi bhāvaḥ/</p>\n\n<p>2.\nityatrātivyāpteriti/ tatra hi sādhyābhāvavān parvataḥ\ndhūmādhikaraṇatā ca bhavati sādhyābhāvavatpadena parvatasyopādāne\ntanniṣṭhā yā adhikaraṇatā dhūmādhikaraṇatā tannirūpitatvaṃ\ndhūmādhikaraṇatātvaniṣṭhāyāṃ ādheyatāyāmasti,</p>\n\n<p>evaṃ\nsādhyābhāvavatpadena dhūmādhikaraṇatārūpāyāḥ adhikaraṇatāyāḥ upādāne\ntannirūpitatvaṃ ca dhūmādhikaraṇatātvaniṣṭhāyāmādheyatāyāmasti\nityativyāpterityarthaḥ/</p>\n\n</div>\n<div>\n\n<p>na ca\nsādhyābhāvavadviśiṣṭādheyatvaṃ vivakṣitam/ vaiśiṣṭyaṃ ca\nsvanirūpitatvasvaniṣṭhādhikaraṇatānirūpitatvobhayasambandhena/ ato na\ndoṣa iti vācyam/ evamapi prameyatvādhikaraṇatā</p>\n\n<p>prameyatvādhikaraṇatātvaniṣṭhādheyatānirūpitādhikaraṇatābhinnā\nprameyatvādhikaraṇatātvāt ityatrātivyāpteḥ/ sādhyābhāvavatī yā\nsādhyabhūtabhedapratiyogyadhikaraṇatā tannirūpitatvasya sādhyābhāvavatī\nyā tādṛśādhikaraṇatā tanniṣṭhā yā prameyatvādhikaraṇatā\ntannirūpitatvasya ca\nprameyatvādhikaraṇatātvaniṣṭhādhikaraṇatānirūpitādheyatāyāṃ sattvāt/</p>\n\n<p>na ca\nsvaniṣṭhādhikaraṇatānirūpitatvasthale svaniṣṭhādhikaraṇatānirūpakatvaṃ\nvācyam/ ādheyatāyā\nadhikaraṇanirūpakatvābhāvenoktadoṣānavakāśāditi vācyam/ evamapi\nādheyatvādhikaraṇatā\nādheyatātvaniṣṭhādhikaraṇatānirūpitādhikaraṇatābhinnā\nādheyatvādhikaraṇatātvādityatrātivyāpteḥ/\nādheyatāsāmānyanirūpitādhikaraṇatānirūpakatvasyādheyatāmātre\nsattvāt/</p>\n\n<p>na ca\nsvanirūpakatvasthale\nsvanirūpakatāvacchedakahetutāvacchedakadharmasambandhāvacchinnādheyatātvakatvaniveśāt\nna doṣa iti vācyam/ tathā sati sādhyābhāvavadavṛttitvarūpavyāpteḥ\nniruktavyabhicārābhāvarūpatve hetubhedena bhedāpattyā\nkevalānvayigranthavirodhāpatteḥ/ tatra tādṛśavyāpterabhedasyoktatvāt/</p>\n\n<p>na ca\nsvanirūpakatvasambandhāvacchinnasvaniṣṭhapratiyogitākātyantābhāvasvani rūpitatvobhayasambandhena/\nsādhyābhāvavadviśiṣṭādheyatvaṃ vivakṣitamiti na doṣaḥ/ ādheyatāyā\nadhikaraṇanirūpakatāvirahāt iti vācyam/\nvṛttyaniyāmakasambandhasyātyanatābhāvapratiyogitānavacchedakatāmate\nuktapariṣkārāsambhavāt/</p>\n\n<p>na ca\nsvanirūpakatvasambandhāvacchinnasvaniṣṭhāvacchedakatākapratiyogitākabhedavattvameva\nniveśyamiti na doṣaḥ/\nvṛttyaniyāmakasambandhasyāpyanyonyābhāvapratiyogitāvacchedakatāvacchedakatāyāḥ\nsarvasaṃmatatvāt iti vācyam/ tathāsati dhūmavān\nvahneritpayādāvasambhavāpatteḥ/ nirūpakatayā\nayogolakādimato 'prasiddheriti vadanti/</p>\n\n<p>atrocyate-vilakṣaṇanirūpitatvasambandhena\nsādhyābhāvavadviśiṣṭādheyatvaṃ vivakṣitam/ vailakṣaṇyaṃ cākhaṇḍopādhiḥ/\nna ca tatra mānābhāva iti vācyam/ kāryatāyāḥ\nkāraṇamityādyavyavahārāt kāryasya kāraṇamiti vyavahārācca\nvilakṣaṇaniyapitatvasya ṣaṣṭhyarthatāyā gadādhareṇa bādhagranthe uktatayā\ntattulyayuktyā adhikaraṇe vartate, adhikaraṇatāyāṃ vartata\nityādivyavahārāvyavahārābhyāṃ vilakṣaṇanirūpitatvasya\nsaptamyarthatāyā apyāvaśyakatvāt/ vailakṣaṇyasya\ncākhaṇḍopādhirūpādanyasya nirvaktumaśakyatvāt iti bodhyay/</p>\n\n<p>anye tu\nsādhyābhāvavanniṣṭhādhikaraṇatānirūpakatvaṃ vivakṣitamiti na doṣa\nityāhuḥ/ taccintyam -</p>\n\n<p>prameyādhikaraṇatā\nparvatānyā prameyādhikaraṇatātvādityādāvavyāpteḥ/ prameyatvena\nprakṛtahetorapi tādṛśādhikaraṇatānirūpakatvāt iti/</p>\n\n<p>prakāśikāyām [196] sādhyatāvacchedakadharmasaṃbandhāvacchinneti/\nsādhyatāvacchedakadharmasambandhaparyāptāvacchedakatāketyarthaḥ/ tena\ndvitvādyavacchinnābhāvaviśiṣṭābhāvayoḥ\nsaṃyogasamavāyobhayasaṃbandhāvacchinnapratiyogitākābhāvasya ca\nvyāvṛttiḥ/ tādṛśāvacchedakatākatvaṃ ca tādṛśadharmetaradharmānavacchinnatve\nsati sādṛśasambandhetarasambandhānavacchinnatvam/\ndharmasambandhayorniveśaprayojanamāha - [196] teneti\nhetutāvacchedakasaṃbandhapraveśanaṃ ca vahnimān dhūmādityādau\nvipakṣabhūte hradādau kālikādināṃ dhūmādessattvāt\nativyāptivāraṇāya/ [196] sādhyābhāvavattāyām\nsādhyābhāvaniṣṭhādheyatāyām/ nanu kapisaṃyogī etatvādityādau\nativyāptiḥ/</p>\n\n<p>śuddhaviśeṣaṇatāyāstādṛśatvādityata āha - kapīti/ [196] digiti/\nākāśābhāvatvāvacchinnakālikaviśeṣaṇatāsaṃbandhāvacchinnapratiyogitākābhāvavān\nātmatvādityādau kālikaviśeṣaṇataiva</p>\n\n<p>tādṛśasambandhaḥ/ yadi ca\n'adhikaṃ tu' ityādi nyāyena\nniravacchinnaviśeṣaṇatāsaṃsargakakapisaṃyogābhāvaprakārakaniścayamādāya\ntaddoṣatādavasthyamityucyate/ tadā\nyaddharmaparyāptāvacchedakatākasaṃsargatānirūpitasādhyābhāvaprakāratākaniściyaḥ\npratibandhakaḥ taddharmaparyāptādheyatāvacchedakatāniveśāt na doṣaḥ/ na\ncaivamapi tādṛśasamūhālambanajñānamādāya taddoṣatādavasthyamiti\nvācyam/ tādṛśaniścayasāmānyaṃ pratibandhakamityarthavivakṣaṇāt/ tathā\nca jñānatvavṛttidharmaparyāptāvacchedakatākatvaṃ niveśyam/ vṛttiśca\nsvasetyādi bhedavattvasaṃbandhena/ svādhikaraṇatā\nsvaparyāptāvacchedakatākasaṃsargatākasādhyābhāvaprakāratānirūpitaviśeṣyatāvacchedakatānirūpakaniścayatvasaṃbandhena/\nbhedapratiyogitāvacchedakatāsvāśrayaviśiṣṭatvasaṃbandhena/ vaiśiṣṭyaṃ\ntādātmyasvaviśiṣṭapratibadhyatānirūpitapratibandhakatvobhayasambandhena/\nsvavaiśiṣṭyaṃ\nsvaviśeṣyatāvacchedakadharmāvacchinnaviśeṣyatānirūpitasādhyatāvacchedakadharmasambandhāvacchinnaprakāratāśālyanāhāryajñānavṛttibhedapratiyogitāvacchedakatvasaṃbandhāvacchinnasvaniṣṭhāvacchedakatākapratiyogitākabhedavattvasaṃbandhena/\nnāto vyabhicārasya viśiṣṭaikārtharūpatābhaṅga iti/</p>\n\n<p>sapakṣavṛttitvasāmānyābhāvaniveśasyāvaśyakatayā tata eva\nkiñcitsapakṣamādāya doṣavirahāt sarvapadavaiyarthyathmatyāśaṅkyāha-\n[196] sapakṣavṛttitveti/ nanu sapakṣatvaṃ yadi sādhyavattvamātraṃ tadā\nasambhavaḥ/ śabdatvādāvanityatvādisāmānādhikaraṇyasattvādityata āha -\n[196] sapakṣapadamiti/ nanu śabdādāvanityatvādisādhane\nśabdatvādiḥsaddhetureveti kathaṃ\ntasyāsādhāraṇahetvābhāsatetyāśaṅkyāha - [197] śabda ityādi/ [197] sampradāyavidaḥ prāñcaḥ/ navīnamatasya nirduṣṭatvāt\nprāhurityuktam/ [195] anvayavyatirekadṛṣṭāntarahito 'nupasaṃhārī iti\nsaṃgrahoktayathāśrutalakṣaṇe siddhyasiddhibhyāṃ vyāghāta ityālocyāha -\n[197] anvayavyatireketi/ yatkiñciddharmiṇi sādhyaniścayasya\nsādhyābhāvaniścayasya vā sattve anupasaṃhāravyavahāravirahāt\ndaladvayopādānam/</p>\n\n<p><hi rend='bold'>viruddhanirūpaṇam</hi></p>\n\n<p>nanu\nvirodhāsādhāraṇyayorabhedaprasaṅgaḥ ityata āha - [203] sādhyābhāveti/ sākṣāt - parāmarśamadvārīkṛtya/\ntadabhāvavyāpyavattājñānavidhayeti yāvat/</p>\n\n<p><hi rend='bold'>satpratipakṣanirūpaṇam</hi></p>\n\n<p>[203] yasya\nsādhyābhāvasādhakamityādisaṅgrahavākye ṣaṣṭhyantayacchabdārthasya\nsādhye 'nvayaḥ/ pakṣa ityadhyāhāryam/ prācīnamate\nsatpratipakṣasyānityadoṣatvena saddhetorapi tadvyavahārasyeṣṭatvena\nvidyata ityasya jñāyata ityarthaḥ karmākhyātāśrayaṇāt/ navyamate tu\nkartrākhyātāśrayaṇena vartata ityarthaḥ/ sādhakam - vyāpyatayā\ngṛhyamāṇamityarthaḥ/ prācāṃmate/ navīnamate tu vyāpyamityartha\nityabhiprāyeṇa vyācaṣṭe - [203]\nyatsambandhītyādi/ [203] navīnāḥ punariti/ sādhyābhāvavyāpyahetvantaravatpakṣaḥ\nsatpratipakṣaḥ/ vyāptiścānvayato vyatirekataśca bodhyā/ tadgrahaśca\ntadabhāvavyāpyavattāgrahavidhayānumitivirodhīti bhāvaḥ/</p>\n\n<p><hi rend='bold'>asiddhanirūpaṇam</hi></p>\n\n<p>[203] pakṣe pakṣatāvacchedakaviraha iti/\ntajjñānasya pakṣatāvacchedakaviśiṣṭapakṣagrahavirodhitvam/ [203] pakṣe hetvabhāva iti/ tadgrahasya ca\npakṣadharmatāvagāhiparāmarśavirodhitvaṃ bodhyam/ nanu\nbādhāderivopādherapi doṣatvāt\ntadviśiṣṭasyātiriktahetvābhāsatvamāvaśyakatvaṃ bādhitādivat\nupadheyasaṅkare 'pīti nyāyāt/ ataḥ sopādhiko vyāpyatvāsiddha\nityasaṅgatamiti hetvābhāsapañcatvavyāghātāpattirityata āha - [204] upādheriti/ nanu\nsādhyāprasiddhisādhanāprasiddhirūpayordeṣayoradhikayossattvāt kathaṃ\nhetvābhāsānāṃ pāñcavidhyamityāśaṅkya\ntayorvyāpyatvāsiddhāvantarbhāvāt na tadvirodha ityāha - [204] atredamavadheyamityādinā/</p>\n\n<p><hi rend='bold'>upādhinirūpaṇam</hi></p>\n\n<p>saṃgrahe [207] sādhyavyāpakatve satītyādi/ atra ca vahnimāndhūmādityādau\ndravyatvāderghaṭādeśca vāraṇāya daladvayopādānam/ nanu\nsādhyavyāpakatvaṃ sādhyavanniṣṭhābhāvāpratiyogitvarūpaṃ cet, tadā\nasambhavaḥ; sarveṃṣāmeva</p>\n\n<p>dvitvādyavacchinnābhāvapratiyogitvāt/ kiṃ tu\nsādhyavanniṣṭhābhāvapratiyogitānavacchedakadharmavattvam/ tathā ca\nvahnimān dhūmāditpayādau vahnitvādinā mahanasīyavahnyādeḥ\nsādhyavyāpakatvāt upādhitāpattirityata āha - prakāśikāyām [207] sādhyavyāpakatvetyādi/ sādhyatāvacchedakasaṃbandhena\nsādhyavanniṣṭhābhāvīyopādhitāghaṭakasaṃbandhāvacchinnapratiyogitānavacchedakaḥ\nsādhanatāvacchedakasaṃbandhena\nsādhanavanniṣṭhābhāvīyopādhitāghaṭakasambandhāvacchinnapratiyogitāvacchedakaśca\nya 1upādhitāghaṭakadharmaḥ tadvattvamityarthaḥ/ ayamatrānugamaḥ --\nbhedaviśiṣṭopādhitāvacchedakadharmavattvaṃ upādhilakṣaṇam/ vaiśiṣṭyaṃ\nsvāśrayatvasvaviśiṣṭopādhitāvacchedakasambandhāvacchinnasādhanavanniṣṭhābhāvīyapratiyogitāvacchedakatvobhayasambandhena/\nsvavaiśiṣṭyaṃ svapratiyogitāvacchedakatāsambandhena/ avacchedakatā\nsvāvacchinnasādhyavanniṣṭhābhāvapratiyogitāvacchedakatvasambandhāvacchinanā\niti/ upādhitāvacchedakasambandhapraveśaphalamāha --- teneti/</p>\n\n<p>kecittu -\nupādhitāghaṭakasambandhaviśiṣṭopādhitāghaṭakadharmavattvaṃ lakṣaṇam/\nvaiśiṣṭyaṃ svāvacchinna\nsādhyavannaṣṭhābhāvapratiyogitāvacchedakatvasambandhāvacchinnasvaniṣṭhāvacchedakatākapratiyogitākabhedavattvasvā\nvacchinnasādhanavanniṣṭhābhāvīyapratiyogitāvacchedakatvobhayasambandhenet i\nvadanti/ vastutastu avacchedakatāviśiṣṭadharmavattvam tat/ vaiśiṣṭyaṃ\nsvāśrayatvasvaviśiṣṭāvacchedakatvasambandhāvacchinnasvaniṣṭhāvacchedakatākapratiyogitākabhedavattvobhayasaṃbandhena/</p>\n\n</div>\n<div>\n\n<p>1. upādhitāghaṭakadharma\niti/ upādhitāvacchedakadharma ityarthaḥ/\nupādhitāghaṭakasaṃbandhetyatrāpi upādhitāvacchedakasaṃbandhetyarthaḥ/</p>\n\n</div>\n<div>\n\n<p>svavaiśiṣṭyaṃ\nsvāvacchedakasaṃbandhāvacchinnatvasvaviśiṣṭapratiyogitānirūpitatvobhayasaṃbandhena/\nsvavaiśiṣṭyaṃ svanirūpakapratiyogitāviśiṣṭatvasaṃbandhena/ vaiśiṣṭyaṃ\nsvāvacchedakasambandhāvacchinnatvasvanirūpakābhāvaniṣṭhasādhanatāvacchedakasaṃbandhena\nsādhanatāvacchedakāvacchinnavannirūpitādheyatāvacchedakasambandhāvacchinnasādhyatāvacchedakāvacchinnavannirūpitādheyatāvadabhāvīyatvobhayasaṃbandhena/\nato na sambandhāntarāṇyādāya dūṣaṇāvakāśa iti/ [208] avyāptimiti/ vāyuḥ pratyakṣa ityādau udbhūtarūpādeḥ\nguṇādisādhāraṇaśuddhasādhyavyāpakatvābhāvāditi bhāvaḥ/ [208] yaddharmaviśiṣṭasādhyetyādi/\npakṣadharmādiviśiṣṭopādhitāvacchedakadharmavattvamiti niṣkarṣaḥ/\nvaiśiṣṭyaṃ\nsvāvacchinnasādhyanirūpitatatsambandhāvacchinnavyāpakatāvacchedakatvasvāvacchinnasādhananirūpitatatsambandhāvacchinnāvyāpakatāvacchedakatvobhayasaṃbandhena/</p>\n\n<p>vastutastu\nadhikaraṇatāviśiṣṭarūpavatvaṃ vivakṣitam/ vaiśiṣṭyaṃ\nsvāśrayāvacchedakatvasvaviśiṣṭapratiyogitāvacchedakatvasaṃbandhāvacchi nnasvaniṣṭhāvacchedakatākapratiyogitākabhedavattvābhaya</p>\n\n<p>sambandhena/\nsvavaiśiṣṭyaṃ\nsvāśrayāvacchedakasaṃbandhāvacchinnatvasvanirūpakapakṣadharmādiviśiṣṭasādhyavanniṣṭhātyantābhāvīyatvobhayasaṃbandhena/\nadhikaraṇatā ca svāvacchinnasādhanavanniṣṭhābhāvīyatvasambandhāvacchinnā/\ntenātrāyamupādhirityatra na vākyabhedaḥ/ vastutastu</p>\n\n<p>adhikaraṇatāviśiṣṭadharmavattvamupādhilakṣaṇam/ vaiśiṣṭyaṃ\nsvanirūpakabhedapratiyogitākādhikaraṇatānirūpakabhedapratiyogitāvacchedakasaṃbandhāvacchinnatvasvaviśiṣṭapratiyogitānirūpitatvobhayasaṃbandhena/\nsvavaiśiṣṭyaṃ\nsvaviśiṣṭasādhyavannirūpitādheyatāvadabhāvīyatvasvanirūpakabhedapratiyogitāvacchedakādhikaraṇatāśrayasambandhāvacchinnatvobhayasambandhena/\nsvavaiśiṣṭyaṃ svāśrayasaṃmbandhāvacchinnatvasaṃbandhena/ dvitīye vaiśiṣṭyaṃ\nsvanirūpakabhedapratiyogitāvacchedakādhikaraṇatānirūpakabhedapratiyogi tāvacchedakasaṃbandhāvacchinnatvasvaviśiṣṭapratiyogitānirūpitatvobhayasaṃbandhena/\nsvavaiśiṣṭyaṃ\nsvanirūpakabhedapratiyogitāvacchedakādhikaraṇatāśrayasambandhāvacchinnatvasvaviśiṣṭasādhanavannirūpitādheyatāvadabhāvīyatvobhayasambandhena/\nsvavaiśiṣṭyaṃ svāśrayasambandhāvacchinnatvasambandhena/ atra sādhyavattvaṃ\nsādhyatāvacchedakasambandhena sādhyatāvacchedakāvacchinnavattvam, tena\nsaṃbandhāntareṇa sādhyādhikaraṇamādāya na doṣaḥ/ na vā\nviśiṣṭasattāvān jāterityādau dravyatvāderūpādhitānupapattiḥ/ evaṃ\nsādhanavattvamapi sādhanatāvacchedakasambandhena\nsādhanatāvacchedakāvacchinnavattvam/ tena</p>\n\n<p>saṃbandhāntareṇa\nsādhanādhikaraṇamādāya na doṣaḥ/ na vā dravyaṃ viśiṣṭasattvādityādau\nguṇāderupādhitāpattiḥ evaṃ vyāvṛttyantaramavaseyam/ kasyaciditi/\nparvatīyadhūmādherityarthaḥ/ [208]\nidaṃ-bahirdravyasya\npakṣadharmatākathanam/ tena bāhyapratyakṣaviṣayatvasya sādhyatāyāṃ\ndravyatvamātrameva pakṣadharma iti sūcitam/ [208] anityatvavyāpakamiti/ dīpikāvākye 'nityatvapadasya\njanyatvavināśitvasādhāraṇatvāt prakṛtānuguṇyārthamāha --- [208] vināśitveti/ anyathā tādṛśasādhyavyāpakatvopādanaparatvaṃ\ntādṛśagranthasya na saṃbhavatīti bhāvaḥ/</p>\n\n<p><hi rend='bold'>bādhitanirūpaṇam</hi></p>\n\n<p>[208] yasya sādhyābhāva iti saṃgrahapaṅktau pakṣa\nityadhyāhāryam/ tathā\ncānumānātiriktapramāṇajanyapakṣadharmikaniścaprakārībhūtaḥ\nyaddhetusaṃbandhi yat sādhyaṃ tadabhāva ityarthaḥ/ sambandhaśca\nhetusādhyabhāvalakṣaṇaḥ/ atra bādhādiniścayānāṃ kutra kena rūpeṇa\npratibandhakatvamityāśaṅkāyāmāha - dīpikāyām bādhasyetyādinā/</p>\n\n<p><hi rend='bold'>doṣāṇāmanumitipratibandhakatvaprakāraśodhanam</hi></p>\n\n<p>bādhaśabdasya\ndoṣaviśeṣe 'pi prayogādāha --- prakāśikāyām [212] bādhasya sādhyābhāvavattāniścayasyeti/ dīpikāyām [212] satpratipakṣasya virodhijñānajanakasāmagrītveneti/ satpratipakṣasya\nsatpratipakṣajñānasya/ virodhijñānajanakasāmagrītvena\ntadabhāvavattājñānajanakasāmagrītvena/</p>\n\n<p>atra navīnāḥ ---\nsāmagrītvamekakāraṇaviśiṣṭāparakāraṇatvamiti\npratibandhakatāvacchedakagarbhe kāraṇāntarapraveśo niṣphalaḥ\ngauravasampādakaśceti viśeṣyabhūtajñānasya\ntadabhāvavyāpyavattājñānatvenaiva pratibandhakatvamucitam, lāghavāt/\nevaṃ pratihetuvyāpakaḥ sādhyābhāvaḥ pratihetumān pakṣa iti\nviśakalitajñānadbayasādhāraṇatayā jñānaviśiṣṭajñānatvenaiva\nvirodhitvamāvaśyakam/ etena virodhijñānajanakatvena\nvirodhitvamityapi pratyuktamiti prāhuḥ/ tanmataṃ darśaṃyati ---\nprakāśikāyām [212] vastutastviti/ nanu dīpikāyām\nsādhāraṇasya ityādyasaṅgatam, duṣṭahetorevasādhāraṇaśabdārthatayā\ntasyāvyabhicārābhāvarūpatvāsambhavāt ityata āha- [292] bhāvapradhānanirdeśatayeti/ vaiśiṣṭye tṛtīyā/ [212] evamagre 'pīti/ viruddhasyetyādāvityarthaḥ/ vastutastu\nviruddhasyetyatra bhāvekta pratyayamaṅgīkṛtya virodhasyetyarthaḥ sulabha\niti dhyeyam/ nanu sādhyābhāvavadvṛttitvajñānasya hetudharmikasya\nsattve 'pi hetusamānādhikaraṇetyādivyāptiḥ na hetau gṛhyata\nityanubhavasiddham, tacca nopapadyate/ sādhyābhāvavadvṛttitvajñānasya\ngrāhyābhāvānavagāhitvena tādṛśavyāptijñānavirodhitvāsambhavāt\nityāśaṅkyāha - [212] hetāviti/ vyāptīti/\nhetusamānādhikaraṇetyādivyāptītyarthaḥ/ [212] maṇimantrādinyāyeneti/\ntena grāhyābhāvānavagāhitvena</p>\n\n<p>tādṛśavyabhicāragrahasya\ntādṛśavyāptigrahāvirodhitve 'pi na taddaśāyāṃ tadāpattiriti bhāvaḥ/\n[212] viśiṣṭavyāptyabhāvatayetyādi/ athātra dhūmavān vahnerityādau\nhetuvyāpakasādhyāprasiddhyā tadghaṭitaviśiṣṭavyāpateraprasiddhyā\ntadabhāvasya sutarāmaprasiddhyā kathamābhāsatā/ na ca -\nsvavyāpakatāvacchedakasādhyatāvacchedakāvacchinnasāmānādhikaraṇyasambandhāvacchinnahetuniṣṭhapratiyogitākātyantābhāva\neva hetuniṣṭhaḥ vyāpyatvāsiddhiriti na doṣaḥ/\ntādṛśasāmānādhikaraṇyasaṃbandhena hetuviśiṣṭahetumān pakṣa iti\njñānasyaiva cānumitihetutvam ato na tasyābhāsatānupapattiriti\nvācyam/ tathā sati\nprāguktavyabhicārādīnāmābhāsatānupapateraśakyaparihāratvāditi/\nmaivam/ yataḥ\nsvavṛttibhedapratiyogitāvacchedakatvasvāvacchinnasāmānādhikaraṇyobhayasambandhena\nsādhyatāvacchedakaviśiṣṭahetumān pakṣa iti\njñānamevānumitiheturūpeyate bhedapratiyogitāvacchedakatā\nsvasetyādyavacchedakatvasambandhena/\nuktasvavṛttibhedapratiyogitvasaṃbandhāvacchinnasādhyatāvacchedakaniṣṭhapratiyogitākābhāvavaddhetureva\nvyabhicāraḥ/\nsvāvacchinnasāmānādhikaraṇyasambandhāvacchinnasādhyatāvacchedakaniṣṭhapratiyogitākātyantābhāvavaddhetureva\nvyāpyatvāsiddhiḥ/ uktagranthasyāpyatraiva tātparyam/ ato na dhūmavān\nvahnerityādau uktarītyā tadaprasiddhiriti madekapariśīlitaḥ panthā/</p>\n\n<p>kecittu -\nsādhyatāvacchedakaniṣṭha\nhetuvyāpakatāvacchedakatvahetvadhikaraṇavṛttitāvacchendakatvobhayābhāvo\nvivakṣita iti nāprasiddhiriti vadanti/ tattuccham --- dhūmavān\nvahnerityādau hetuvyāpakasādhyasamānādhikaraṇahetumān pakṣa\nu iti jñānasya sādadhyatāvacchedake\nhetvadhikaraṇavṛttitāvacchedakatvānavagāhitayā darśitobhayābhāvasya\ntadvirodhitayā hetvābhāsatāyā durvañcatvāt/ darśitajñāne\ntulyavittivedyatānyāyena niyamatastadbhāne mānābhāvāt/ pratyakṣarūpe\ntādṛśajñāne kathañcit tasya tathā bhāne 'pi</p>\n\n<p>anumitau śābde ca\ntadbhāne niyāmakābhāvena tādṛśābhāvagrahadaśāyāṃ\ntādṛśaparāmarśasambhavāt anumityutpādasambhavena tādṛśābhāvasya\nhetvābhāsatāyā ayuktatvāt/ tādṛśaparāmarśasya\ntulyarūpobhayānavagāhitvena\ntādṛśobhayābhāvagrahapratibadhyatvāyogāt/ tādṛśaparāmarśe\ndhūmatvādirūpasādhyatāvacchedakasya svarūpata eva bhānena\nvyāpakatāvacchedakatvādyaṃśe tasya niyamato 'vacchedakakatvena sutarāṃ\nviparītaniścayapratibadhyatvāsaṃbhavācca/\ndhūmatvatvādirūpeṇadhūmatvādibhānopagame ca\ndhūmatvatvādyanavacchinnavidheyatāvacchedakatākānumityanupapattiprasaṅgāt/\nyadapi\nhetuvyāpakatāvacchedakatvahetvadhikaraṇavṛttitāvacchedakatvobhayaviśi ṣṭasādhyatāvacchedakahetumān\npakṣa iti parāmarśasyānumitihetutvaṃ svīkriyate, nāto doṣa\niti --- tadapi na sat/ kāraṇatāvacchedakagarbhe\nhetutāvacchedakāvacchinnaviṣayatāyāḥ tredhā niveśena\nvyāpyatvāsiddheḥ/ [212] viśiṣṭavyāptyabhāvatayeti dīpikāvākyena\nhetuniṣṭhābhāvasyaiva doṣatāpratīteḥ tāvatāpi tadanupapādanācca/\nhetubhūtaparāmarśe bahuvrīhyarthasya sambandhasyādhikasya bhānena\nmahāgauravācca iti sarvamanavadyam/</p>\n\n<p>dīpikāyām [212] vyāptisaṃśayādhāyakatveneti/ ādhāyakatvaṃ prayojakatvam/ nanu\nvyāptisaṃśayaprayojakatvaṃ kathaṃ tayorityataḥ tadupapādanayati ---\nprakāśikāyām [213] hetāvasādhāraṇyādīti/ ādinā\nanupasaṃhāritvasaṃgrahaḥ/ prācīneti/ navīnamataṃ tu prāgevoktamiti\nbhāvaḥ/ [213] vyāptijñānapratibandhakaḥ --\nvyāptijñānavirodhidhīviṣayaḥ/ paramukhanirīkṣakasyetyatra pratibandha\nityādiḥ/ [213] tathā cetyādi/ atrāyamāśayaḥ ---\nhetvābhāsasāmānyalakṣaṇe\nniviṣṭamanumititatkaraṇānyatarapratibandhakatvam na tāvat\ntadanutpādaprayojakatvam/ vyabhicāritāsambandhena\nupādhiviśiṣṭahetāvatiprasaṅgāt/ evaṃ ca\nhetāvupādhiprakārakajñānābhāvasya parāmarśakāraṇatāvirahāt\nnātivyāptiriti/ śithilam ayuktam/\npakṣatāvacchedakaviśiṣṭapakṣagrahāvirodhitvasyaivāśrayāsiddhilakṣaṇatayā\nsādhyavatpakṣe tadabhāvāt uktalakṣaṇe ca sādhyasaṃśayāṃśaniveśasya\nviphalatvena saṃśayasya pakṣatātvanirāsācca darśitasya śithilatvamiti\nbhāvaḥ/ dīpikāyām/ [212] āśrayāsiddhāvantarbhavatīti/ ayaṃ bhāvaḥ -\nāśrayasya pakṣatāviśiṣṭasyāsiddhiḥ ceneti vigrahaḥ/ tathā ca\nsādhyaniścayadaśāyāṃ sādhyasaṃśayarūpapakṣatāviraheṇa tadviśiṣṭasya\npakṣatāvacchedakāvacchinnasya tadānīmasiddheḥ/ sādhyavatpakṣasya tatrāntarbhāva\nucita iti bhāvaḥ/ siddhasādhanasyāśrayāsiddhyantarbhāvaprayojakaṃ\npakṣatāvighaṭakatvamupapādayati --- [213] prakāśe tanamata iti/\nprācīnamata ityarthaḥ/ ayaṃ bhāvaḥ -- pakṣatāvighaṭakatvaṃ\nāśrayāsiddhitvam/ vighaṭakatvaṃ ca virodhigrahaviṣayatvam/ pakṣatā ca</p>\n\n<p>pakṣatāvacchedakaviśiṣṭapakṣadharmakasādhyasaṃśayātmikā\nprācīnamate/ tathā ca pakṣaniṣṭhapakṣatāvacchedakavirahasnya sādhyavatpakṣasya\nca niścayadaśāyāmuktapakṣatāyā asambhavāt/ ubhayorapi\ntathātvamavyāhatamiti sādhyavatpakṣasya\nsiddhasādhanarūpasyāśrayāsiddhirūpatayā nādhikyāpattiriti na\nvibhāgavyāghātaśaṅketi bhāvaḥ/ siddheḥ pūrvaṃ parato vā yatra\nsiṣādhayiṣā tatra siṣādhayiṣāvirahakālāvacchedena siddheḥ/\npratibandhakatāyā āvaśyakatvena sādhvatpakṣātiprasaṅgatādavasthyamiti\nśaṅkānirāsāyoktañ [213] kevalamiti/ anena siddheḥ\nsiṣādhayiṣāsāhityābhāvavyavacchedaḥ/ tathā ca siddheḥ pūrvaṃ parataśca\nyatra siṣādhayiṣā jātā tatra siddheratāthātvāt nātiprasaṅga\nityarthaḥ//</p>\n\n<p><hi rend='bold'>// iti\nprasaraṇākhyāyāṃ dīpikāprakāśavyākhyāyāmanumānaparicchedaḥ//</hi></p>\n\n<p><hi rend='bold'>samāptaḥ</hi></p>\n\n<l rend='bold'>/ / /</l>\n\n<p><hi rend='bold'>upamānaparicchedaḥ</hi></p>\n\n<p>[218] kutaścidāraṇyakapuruṣādityādisaṅgrahavākye pañcamyāḥ\nprayojyatvamarthaḥ/ tasya śrudhātvarthaśābdabodhe anvayaḥ/ iti śabdasya\nśabdānvayītyākārakatvamarthaḥ/ sphuṭamanyat/ yattu itiśabdaḥ\ntādṛśānupūrvyavacchinnavākyaparaḥ, śrudhātoḥ śrāvaṇapratyakṣamarthaḥ/ tatra\nviṣayitayā vākyasyānvayaḥ iti - tattuccham -\nsmarannityuktasmṛtisāmagrīpraviṣṭāvaśyakaśābdarūpānubhavapratipādanaparatvasambhave\ntatparityāgenānupayuktānyathāsiddhavākyasākṣātkārapratipādanaparatāyā\nanyāyyatvāt/ prakāśe [218] avasarasaṅgatyeti/\npratibandhakībhūtaśiṣyajijñāsānivṛtyuttarakālīnāvaśyavaktavyatvamavasaraḥ/\ntṛtīyārthādikaṃ sarvamapi pūrvavat/</p>\n\n<p>nanu [218] saṃjñāsaṃjñisaṃbandhajñānamupamitiriti saṅgrahavākyena upamiteḥ\npadapadārthasambandhaviṣayakajñānatvaṃ lakṣaṇamuktam - tanna yujyate/\ntādṛśānumityādāvativyāpteḥ/ atastādṛśasaṅgrahavākyaṃ\nnopamiterlakṣaṇakathanaparam api tu tatsvarūpamātrapradarśanaparamityāha\n- [218] upamitisvarūpamiti/ kiṃ tarhi tasyā lakṣaṇamityākāṅkṣāyām\nāha - [218]</p>\n\n<p>lakṣaṇaṃ tviti/\ngamyetyantam upamititvasya jātirūpatāyāṃ pramāṇasūcanāya/ [218] etena smaranniti vartamānanirdeśena/ [218] āhuriti/ atra ca saṃgrahakārasya\nkutaścidāraṇyakādityādyabhihitavataḥ\natideśavākyārthaviṣayakaśābdabodhaḥ karaṇam tadviṣayakaṃ smaraṇaṃ\nvyāpāraḥ- upamitiḥ phalamiti matapradarśanamevābhimatam, na tu\nsādṛśyādiviśiṣṭapiṇḍadarśanaṃ karaṇaṃ tādṛśasmaraṇaṃ vyāpāraḥ\nupamitiḥ phalamiti matapradarśanam/ tathāsati śabdaprayogasya\nsvādhīnatvena smariṣyanniti piṇḍaṃ paśyatīti brūyāt, ataḥ\nsmarannityādyuktisvārasyaparyālocanayā pūrvamatamevābhimatam, na tu\ndvitīyaṃ matamiti tatpradarśanaparatayā\ntādṛśagranthavyākhyānānaucityamarucibījam/ saṃgrahe vākyeti/\ngosadṛśo gavayapadavācya iti svarūpātideśetyādiḥ/ [218] udbodhakāntareti/\nsādṛśyaviśiṣṭapiṇḍadarśanātiriktādṛṣṭādirūpodbodhaketyarthaḥ/\n[219] sādṛśya(viśiṣṭapiṇḍa)darśanānantaramityādi/ atropamiteḥayaṃ\ngavayapadavācya ityānakāratvopagame gavayavyaktyantaradarśanānantaraṃ\ntatra padavācyatāyāḥ smaraṇānupapattiḥ, gosadṛśo gavayapadavācya\nityākārakatvasyopagame ca sādṛśyasya\ntadbhedasamānādhikaraṇatadgatadharmavattvarūpasya gurutvena\npadavācyatāvacchedakatvāsambhavāt tasyā bhramatvāpattirityālocya\ngavayo gavayapadavācya ityākārikaiva\nupamitirupagantavyetyabhiprāyeṇoktam [219] gavayatvādirūpalaghudharmet i/\ntādṛśadharmāvacchinnaviśeṣyatāketyarthaḥ/ [219] idam-sādṛśyadarśanasya\nupamitihetutāpradarśanaṃ, upalakṣaṇaṃ vakṣyamāṇārthasūcakam/ [218] sādṛśyādītyādinā vaidharmyasaṃgrahaḥ/</p>\n\n<l rend='bold'> // iti prasaraṇākhyāyāṃ dīpikāprakāśikāvyākhyāyāṃ upamānaparicchedaḥ//</l>\n\n<l rend='bold'>/ / /</l>\n\n<p><hi rend='bold'>śabdaparicchedaḥ</hi></p>\n\n<p><hi rend='bold'>śabdalakṣaṇam</hi></p>\n\n<p>[222] upajīvyopajīvakatvasaṅgatyeti/ atra\nvaktavyaṃ sarvaṃ prāgeva prapañcitam/ [222] śābdabodhopajīvyatvena</p>\n\n</div>\n<div>\n<p>śābdabodhahetutvena/ [222] phalaniṣṭhatve 'pīti/\nāśrayatārūpasākṣātsambandhenetyādiḥ/ [222] svarūpayorapi -\nśabdapramāṇopamānapramāṇayorapi/ etena saṅgateḥ sākṣātsambandhena\nkaraṇaniṣṭhatvaṃ sūcitam/ [222]\nkaraṇayorityādi ṣaṣṭhyartho\nviṣayatvam abhidhānaśabdārthaikadeśajñānānvitam/ anantaratvaṃ\ncāvyavahitatvam/ tacca pūrvāparasādhāraṇam/\nsvanirūpaṇapūrvanirūpaṇapūrvatvaśūnyatvasvottaranirūpaṇānuttaratvānyataravattvarūpaṃ\nbodhyam/</p>\n\n<p>nanu [222] āptavākyaṃ śabda iti saṃgrahe śabdatvasya lakṣyatāvacchedakatve\nvahninā siñcatītyādyapramāṇavākye 'vyāptiḥ;\nāptoccaritatvavirahādityata āha - [222] pramāṇaśabda iti/ tathā\nca pramāṇaśabdatvaṃ lakṣyatāvacchedakam/ tacca vahninā\nsiñcatītyādivākyavyāvṛttamiti bhāvaḥ/ [222] lakṣaṇamiti/\njabagaḍadaśādau ativyāptivyudāsāya vākyatvamuktam/\nāptoktavākyamityatra uktaśabdena samāsāntargataṣaṣṭhyāḥ uccaritatvamartha\niti sūcitam/ [222] yathārthavaktṛtvarūpeti/ etena āptatvaṃ\nhīṣṭatvam/ tathā ca vahninā siñcatīti vākye 'tivyāptitādavasthyam/\ntatprayoktuḥ kasyacit iṣṭatvasambhavāditiśaṅkā nirastā/ nanu\nvahninā siñcatītyādiprayokturapi kadācit\nbādhitārthakavākyaprayogahetubhūtayathārthajñānavattāyāḥ sambhavāt\nkathamativyāptivāraṇamityata āha -- [222] prakṛtavākyārtheti/ [222] niṣkarṣa iti/ ayaṃ bhāvaḥ --\ntādātmya1svapratipādyārthagocarayathārthajñānajanyatvobhayasambandhena</p>\n\n</div>\n<div>\n\n<p>1. svapratipādyetyādi/\nsvaṃ jalena siñcatītyādivākyaṃ tatpratipādyo yo 'thaḥ\njalakaraṇakasekakartā tadviṣayakaṃ yat yathārthajñānaṃ\ntādṛśavākyaprayoktṛniṣṭhaṃ tajjanyatvaṃ tādṛśavākye, 'artha buddhvā\nśabdaracanā' iti nyāyāditi bhāvaḥ/</p>\n\n</div>\n<div>\n\n<p>vākyaviśiṣṭavākyatvaṃ\n1svajanyatvasvaviṣayībhūtārthapratipādakatvobhayasambandhena\nyathārthajñānaviśiṣṭavākyatvaṃ vā śabdalakṣaṇamiti/ [222] etat vākyārthajñānasya śabdaprayogahetutvam/</p>\n\n<p><hi rend='bold'>śaktinirūpaṇam</hi></p>\n\n<p>nanu [225] arthasmṛtyanukūletyādinā dīpikāyām\nśaktipadārthaniruktirayuktā/ tannirukterihāprakṛtatvādityāśaṅkayāha -\n[225] mīmāṃsaketyādi/ [225] nirāsakatveneti/ prayojanatayā\nhetutvavivakṣayā tṛtīyā/ agra ityavatāraṇānvayi/ avatāraṇaṃ\npravṛttyanukūlo vyāpāraḥ/ sa ca śaṅkāgranthapravṛttiḥ/ [225] taditi/ mīmāṃsaketyarthaḥ/ [225] matam</p>\n\n<p>prāmāṇikatayā\nsvīkṛtor'thaḥ/ [227] sādhāraṇyeneti/ sādhāraṇyaṃ\ntadvṛttirūpavattvam/ rūpaṃ cārthetyādyuktam/ śaktipadārthānvitaṃ vaiśiṣṭyaṃ\ntṛtīyārthaḥ/ sphuṭamanyat/ dīpikāsthaśaktirityasya śaktipadārtha\nityarthasūcanāya [225] śaktipadārthamityuktam/ dīpikāyām\nanukūletyantaṃ saṃbandhaviśeṣaṇam/ nanu\ndīpikoktaśaktipadārthalakṣaṇer'thasmṛtyanukūlatvaniveśane 'pi\nghaṭādipadākāśayoḥ samavāye 'tiprasaṅgaḥ tadavasthaḥ/\nsvaniṣṭhatvasvārthaniṣṭhatvobhayasambandhena\npadaviśiṣṭatvaniveśane 'pyākāśapadākāśayossamavāyavāraṇamadhakyam\ntasyāpi tadubhayasambandhatvāt arthassṛtyanukūlatvāccetyata āha - [225] śābdabodhajanaketi/ smṛtiviśeṣaṇametat/ tathā ca\nsamavāyajñānādhīna -\nākāśādirūpārthasmṛteśśābdabodhajanakatvābhāvāt nātiprasaṅga\niti bhāvaḥ/ nanu anukūlatvaṃ janakatvam, tacca saṃbandhe bādhitam\ntajjñānasyaiva smṛtijanakatvādityata āha - [225] anukūlatvamiheti/ [225] viśeṣyamitīti/ yadyapi svaprayojakādṛṣṭavattvāderātmapadaṃ prati\nātmani sambandhatvamasti, tathāpi smṛtiniṣṭhā yā śābdabodhajanakatā\ntannirūpitā yā janyatāsambandhāvacchinnā jñānaniṣṭhāvacchedakatā\ntadavacchedakasaṃsargatāśrayatvamiti niṣkarṣāt na doṣaḥ/</p>\n\n</div>\n<div>\n\n<p>1. svajanyatvetyādi/\nsvaṃ jalena siñcatītyādivākyārthaviṣayakaṃ jñānaṃ tajjanyatvaṃ\ntādṛśavākye, evaṃ svaṃ tādṛśavākyārthajñānaṃ tadviṣayo yor'thaḥ\nvākyārthaḥ tatpratipādakatvaṃ ca tasmin vākye iti samanvayaḥ/</p>\n\n</div>\n<div>\n\n<p>1janyatāsambandhena\ntattadarthadharmikatattatpadaprakārakaśaktisaṃsargakajñānaviśiṣṭatattadarthasmṛtitvena\nśābdabodhahetutvopagamāt</p>\n\n<p>lakṣaṇasamanvayaḥ/ evaṃ\nsaṃbandhāntarajñānajanyārthasmṛteḥ śābdabodhahetutāvirahāt na doṣa\niti/</p>\n\n<p>nanu anyaḥ padārthaḥ\npadārthāntaramiti vyutpattyā padārthāntarapadaṃ\nkḷptapadārthātiriktaparam,\npratiyogiviśeṣasamarpakapadāsamabhivyāhṛtātiriktādipadānāṃ\nsvasamabhivyāhṛtapadārthatāvacchedakāśrayatvena\nkḷptatattaddharmipratiyogikabhedakūṭavadbodhakatāyāḥ 'citramatiriktaṃ\nrūpa'mityādau dṛṣṭatvāt/ tathā ca mīmāṃsakaiḥ śakterapi\npadārthatvāṅgīkārāt\ntādṛśabhedakūṭavatpadārthāprasiddhirityāśaṅkyāha - [225] tattaditi/ tathā ca śaktitvātiriktānāṃ dravyatvādīnāmeva\ngrahaṇāt nāprasiddhiriti bhāvaḥ/ [225] vyāghātaḥ - virodhaḥ/\naprasiddhiriti yāvat/ athavā naiyāyikamate śaktiḥ na padārthāntaramiti\nniṣedho nopapadyate/ pratiyogyaprasiddherata āha - [225] tattatpadārthatāvacchedakābhāvakūṭavadityartha iti/ atra ca\npadārthānāṃ tattatpadārthatāvacchedakānāṃ anataramabhāvakūṭaḥ atrāstīti\npadārthāntaramiti arśādyajanyatāyā upagamenoktārthalābhāt na\npadārthāntaramityatra ca nañaḥ\nprakṛtipratyayārthayorantarābhāsamānārthakatāyā anyatra darśanāt\nprakṛte 'pi antarapadārthasyābhāvakūṭasya nañarthābhāve\npratiyogitayānvayena tattatpadārthatāvacchedakavirahakūṭābhāvāśraya\nityarthaṃ manasi nidhāyāha - [225]\nna vyāghāta iti/ vyāghāta ityataḥ\nprāk siddhyasiddhibhyāṃmityādiḥ/ [227] anyeti naiyāyiketyarthaḥ/\ntattatpadārthatāvacchedakābhāvakūṭasya pratyekaṃ prasiddhatvāt\npratiyogitāvacchedakaviśiṣṭapratiyogijñānasambhavena naiyāyikamate\nniṣedhopapatteriti bhāvaḥ/ yadyapyatra kūṭatvaṃ durvacam/ aprasiddhyā\nekābhāvaviśiṣṭāparābhāvaniveśaśca na</p>\n\n</div>\n<div>\n\n<p>1.\njanyatāsaṃbandhenetyasya jñānaviśiṣṭetyatrānvayaḥ/</p>\n\n</div>\n<div>\n\n<p>sambhavati/ tathāpi\ntattadabhāvaviṣayakadhīviṣayatvavadityarthāṅgīkārāt na doṣaḥ/\nviṣayatvavattvaṃ cādheyatāsambandhāvacchinnasvavyāpakatāsambandhena/\ntatsambandhāvacchinnapratiyogitākatadabhāvaprasiddhyā niṣedhopapatteḥ/\n[225] atiriktaiveti/ kḷptayorvinigamanāvirahe 'kḷptamanyat\nsiddhyatīti nyāyāditi bhāvaḥ/ [225] yata ityādi/ atra kalpe\nvācya ityādau dhātostādṛśaviśeṣyatvamarthaḥ/ pratyayasya āśraya iti\nbodhyam/ nanvevaṃ sati vācya</p>\n\n<p>ityādivākyajanyaśābdabodhe āśrayatvarūpādhikapadārthabhānasya\nvaktavyatayā gauravam/ evaṃ viśeṣyatāyāmicchāsambandhatayā\nnirūpitatvasya niveśanīyatayāpi tathetyāśaṅkya kalpāntaramāha -\n[226] tādṛśeti/ tattatpadajanyabodhaviṣayatvaniṣṭhetyarthaḥ/ [226] taditi/ īśvaretyarthaḥ/ evaṃ cātra kalpe\ndhātorīśvarecchaivārthaḥ, pratyayasya\npadajanyabodhaviṣayatvaprakāratānirūpitaviśeṣyatāvānārthaḥ,\nviśeṣyatāyāṃ ca nirūpitatvasambandhena icchānvaya iti bhāvaḥ [226] nāti prasaṅga iti/ ghaṭādipadajanyabodhaviṣayatvādeḥ\nīśvarecchāyāṃ ghaṭādāveva bhānāt tadviṣayatayoreva</p>\n\n<p>nirūpyanirūpakabhāvasattvāditi bhāvaḥ/</p>\n\n<p>nanu gaṅgāyāṃ ghoṣa\nityādau gaṅgāpadāditaḥ tīrādibodhotpattyā tīrādigatasya\ntādṛśabodhaviṣayatvāderapi īśvarecchayā viṣayīkaraṇamāvaśyakam/\ntasyāḥ vidyamānayāvaddharmaviṣayakatvaniyamāt/ tathā ca tīraṃ\ngaṅgāpadajanyabodhaviṣayo bhavatvityākārakatvamapi tasyā astīti\nprāguktarītyā lakṣaṇocchedaprasaṅgatādavasthyamityata āha - [226] gaṅgāpadajanyatvasyeti/ gaṅgāpadajanyo bodhaḥ bodhaviṣayo\nbhavatu tīramityākārakatvameva īśvarecchāyāṃ svīkriyate, tāvataiva\ntasyā uktaniyamopapatteḥ/ bodhaviṣayatātvarūpeṇa\ngaṅgāpadajanyabodhaviṣayatvāderapi tatra bhānasambhavādityarthaḥ/ [226] abhāveneti/ anyathā\nviśiṣṭākārecchāviśakalitākārecchayoravailakṣaṇyaprasaṅgāditi\nbhāvaḥ/ [226] gaṅgāpadajanyatvaprakāratānirūpitetyādi/\netena bodhaviṣayo bhavatu tīramityākārakatvasya\ntādṛśecchāyāmupagamāt/ bodhaviṣayatātvena\ngaṅgāpadajanyabodhaviṣayatvaprakāratānirūpitatvaṃ tīraviśeṣyatāyā\napyakṣatamityatiprasaṅgatādavasthyamiti śaṅkā nirastā/\nviśakalitecchīyaviśeṣyatāprakāratayoraikyāsambhavena\njanyatvabodhaviṣayatvayoḥ prakāratārūpayoḥ\nnirūpyanirūpakabhāvāsambhavāt/ [226] na kṣatiḥ - na\nlakṣaṇocchedaprasaṅgaḥ/ [206] svātantryeṇa bhānamiti/ vaiśiṣṭye tṛtīyā\nbhānaṃ prakāratā/ svātantryaṃ\ncārthaviśeṣyatānirūpitaviṣayatvaprakāratānirūpitabodhaprakāratānirūpitatvābhāvaḥ/</p>\n\n<p>padaniṣṭhaprakāratānirūpitajanyatvaprakāratānirūpitabodhaprakāratāni rūpitatvābhāvaśca/\nsvātantryeṇetyasyoktārthakasya</p>\n\n<p>yathāyogamanvayo\nbodhyaḥ/ [206] saṅkṣepa iti/ atrāyamāśayaḥ -\nīśvarecchāyāṃ tīraṃ gaṅgāpadajanyabodhaviṣayo</p>\n\n<p>bhavatvityākārakatvamanabhyupagamya\ndarśitaviśakalitākārakatvābhyupagame lakṣaṇāyā\nvṛttyantaratvakalpanasyāvaśyakatvena gauravam/\nviśiṣṭākārakatvābhyupagame tu lāghavamiti tarkānugṛhītena\nīśvarecchā viśiṣṭākārakatvatadabhāvānyataravatī\nprameyatvādityanumānena tasyāḥ viśiṣṭākārakatvasiddhiriti tu na\nśaṅkanīyam/ tathāsati abhrāntānāṃ ghaṭo ghaṭapadavācya iti\nvyavahāraprasaṅgāt/ bādhakatarkābhāvaviśiṣṭasyaiva\nlāghavatarkasyānumānānugrāhakatvopagamāt/ uktānumānena tatra\ntadasiddheḥ/ evaṃ ghaṭo ghaṭapadasya vācya ityādau pratyayārthe\nvibhaktyarthasyānvayo vācyaḥ/ sa cānubhavaviruddha iti/ ṣaṣṭhyā\njanyatvaprakāratārthaḥ/ tatra prakṛtyarthasya\nsvaniṣṭhaprakāratānirūpitatvasambandhenānvayaḥ/ vaca</p>\n\n<p>dhātoḥ\nbodhaprakāratānirūpitaviṣayatvaprakāratānirūpakatvaviśiṣṭecchārthaḥ/\nṣaṣṭhyarthasya bodhaprakāratāyāṃ nirūpitatvasambandhenānvayaḥ/\nviśiṣṭecchāyāśca pratyayārthaviśeṣyatāvadekadeśaviśeṣyatve\nviśeṣaṇāvacchinnanirūpitatvasambandhenānvayaḥ/ evaṃ prathamakalpo 'pi\nsādhureveti/ evaṃ\nviśiṣṭecchīyaviśeṣyatāprakāratayorabhedamanupagamya\navacchedyāvacchedakabhāvāṅgīkāre prakāratānirūpitaprakāratāsthale\nprakāratānirūpitaviśeṣyatvāvacchinnaprakāratā niveśyeti/</p>\n\n<p><hi rend='bold'>viśiṣṭaśaktisthāpanam</hi></p>\n\n<p>[230] viśiṣṭe śaktimityādi/\nviśiṣṭaviśeṣyakaśaktiprakārakāprāmāṇyajñānānāskanditaniścayānukūlavyāpāraviṣayakecchāviśiṣṭaḥ\nmīmāṃsakamataviṣayakajñānajanakaśabdapratiyogikadhvaṃsaviśiṣṭaḥ\nmīmāṃsakamataviśeṣyakānupapannatvaprakārakajñānajanakaśabdaḥ\ntadanukūlakṛtimānityakhaṇḍabodhaḥ/ dvitīyaṃ vaiśiṣṭyaṃ\nsvapratiyogisamānākartṛkatvasvāśrayakālavṛttitvobhayasambandhena/\nsphuṭamanyat/ [230] arthāpattīti/ arthāpattiśca ānayanakarmatvasya\nsākṣātsambandhena goniṣṭhatvamantarā\nsvāśrayavṛttitvarūpaparamparāsambandhena\ngotvavṛttitvamunapapannamityākārikā bodhyā/</p>\n\n<p>nanu\njātyāśrayavyaktāveva śaktisvīkāre gavādipadajanyaśābdabodhe\ngotvāditatsambandhayoḥ kathaṃ bhānasambhavaḥ/ āśakyasnapaya śābdabodhe\nbhānaṃ nāstīti niyamāt/ na ca tādṛśaniyame mānābhāva iti\nvācyam/ tathā sati gavādipadajanyaśābdabodhe ghaṭādīnāṃ\nbodhāpatteḥ/ yattu - nīlo ghaṭa ityādau abhedasya evaṃ sati\nśābdabodhe bhānaṃ na syāditi - tanna - padārthadvaya -\nsaṃsargātiriktasyeti viśeṣaṇādityāśaṅkya\nprācīnābhimatasamādhānamāha - [231]\natredaṃ bodhyamityādinā/ navīnāstu\ntādṛśaniyame mānābhāvaḥ/ na coktātiprasaṅgaḥ/\nśaktitadavacchedakatadavacchedakatāghaṭakasambandhatvānāmeva śābdabodhe\nbhānaniyāmakatvāṅgīkārāt/ evaṃ ca jātitadvaiśiṣṭyāyoḥ\nśaktirnābhyupeyeti vadanti/ tanmataṃ darśayati - navyāstviti/</p>\n\n<p><hi rend='bold'>śaktigrahopāyapratipādanam</hi></p>\n\n<p>nanu\napyekadantetyādikośādau ekadantādiśabdānāṃ\ndvandvasamāso 'nupapannaḥ/ samasyamānapadārthānāṃ mitho bhedasattva eva\ndvandvasya sādhutvādiha tadabhāvādityata āha - [234] tatreti/ [235] vyavahārataḥ/ pravṛtterityarthaḥ/ [234] vṛddhavyavahāreṇeti dīpikāvākye 'pi vṛddhasya vyutpannasya\nvyavahāreṇa pravṛttyetyarthaḥ/ nanu dīpikāstha [237] nanvityādivākye kāryaparatvādityasya\nṣaṣṭhyantākāṅkṣāsambhavāt vyavahārasyetyasyottaratrānvayāsambhavāccāha\n- [237] vyavahārasyetyādi/ [237]\nvyavahārasya - vākyaprayogasya/ nanu\n[234] pravṛttimupalabhya gavānayanaṃ ca dṛṣṭveti\ndīpikāvākyātpravṛttyanumānānantaraṃ gavānayanajñānamiti labhyate/\ntacca na yujyate/ pakṣajñānamantarā anumānāsambhavena gavānayanajñānasya\nprathamamāvaśyakatvādityata āha - [237] gavānayanaṃ\ndṛṣṭvetyādi/ pravṛtyupalambhasya pramityantarasyāsambhavādāha -\nupalabhyetyasyeti/ anumānaprayogamāha - [235] iyaṃ kriyete/ ayaṃ\nprayatnaḥ gavānayanadharmikeṣṭasādhanatājñānajanyaḥ pravṛttitvāt\nsvīyapravṛttivat ityanumānāntaramapīha bodhyam/ [235] gavānayanajñānasya - gavānayanadharmikeṣṭasādhanatājñānasya/</p>\n\n<p>[234] niścityeti/ ayamāśayaḥ - tādṛśajñānaṃ\ntādṛśavākyajanyam</p>\n\n<p>tādṛśavākyaviśiṣṭatvādityānumāniko 'tra niścayaḥ/ vaiśiṣṭyaṃ\nca</p>\n\n<p>svasattādhīnasattākatvasvābhāvādhīnābhāvapratiyogitvobhayasambandheneti/</p>\n\n<p>nanu gāmānaya\nityādiviśiṣṭavākyasyaiva tādṛśaviśiṣṭārthe śaktiḥ kuto na\nsvīkriyata ityata āha - [235] vākyasyeti/ nanu yavaśabdasya\ndīrghaśūkaviśiṣṭa śaktisvīkāre mlecchānāṃ priyaṅgau prayogo na\nsyādityata āha - [235] priyaṅgau tviti/ [235] ākhyātasya yatnatvaviśiṣṭa ityādi/ ākhyātaṃ\nyatnatvaviśiṣṭavācakaṃ 1tādṛśakarotivyākhyetatvāditi rītyā\nvivaraṇasya śaktigrāhakatā bodhyā/ tatsamānārthakapadāntareṇa\ntadarthakathanaṃ hi vyākhyānamiti bhāvaḥ/</p>\n\n<p><hi rend='bold'>śabdānāṃ\nsiddhaparatvamapīti nirūpaṇam</hi></p>\n\n<p>nanu siddhārtho 'pi\nvākyaprayogī bhavatu kiṃ tāvatā vyutpatterityata āha - [237] tathāceti/ [237] anyathā-tatra śaktigrahāvaśyambhāvavirahe/</p>\n\n<p><hi rend='bold'>lakṣaṇānirūpaṇam</hi></p>\n\n<p>nanu [237] tīrepi śaktiḥ na kalpyata iti dīpikāvākyamanupapannam/\ntīrādiśabdānāṃ tīre śaktisvīkārādityata āha - [238] gaṅgāpadasyeti/ [238] śeṣa iti/ [238] nānārthakatvānupapattiriti/ nānārthaśaktatvānupapattirityarthaḥ/</p>\n\n<p>nanu lavaṇāśvayorapi\nkathañcit saṃyogaḥ sambhavati, evamekakālīnatvādisambandho 'pīti\nnoktadoṣavistārasaṃbhava ityata āha - [238] idamupalakṣaṇamiti/\n[237] idaṃ lavaṇāśvayoḥ parasparasambandhābhāvāt\nnānāśaktikalpanam/ [238] prasiddhayoḥ\nsamānaprayogaprācuryayorityarthaḥ/ etena gaṅgādipadāt\nviśeṣassūcitaḥ/ tatra tīrapravāhayoratathātvāt/ [238] mañcasthapuruṣa iti/ atra mañcapadaṃ puruṣamātraparam,\nmañcasthetyuktistu tatra śakyasambandhalābhāya/ vācyārthasya mañcādestu na\nśābdabodhe bhānamiti dhyeyam/ idamatrajahalallakṣaṇālakṣaṇam -\nlakṣyatāvacchedakarūpeṇa lakṣyamātraviṣayakabodhajanikā lakṣaṇeti/ [238] apinā - apiśabdena/ [238]\nekasārthavāhitvena -\nekasamudāyaghaṭakatvena/ ajahallakṣaṇālakṣaṇam - lakṣyatāvacchedakarūpeṇa\nśakyalakṣyobhayabodhikā</p>\n\n<p>lakṣaṇeti/\nlakṣyatāvacchedakaṃ darśitam/ nanu chatripadamukhyārthasya chatriṇaḥ\ngamanakartṛtvānvayānupapattivirahāt kimatra lakṣaṇāniyāmakamityata\nāha [238] tātparyeti/ matubarthaketyanena inipratyayasya\nśaktatvalakṣaṇapadatvaṃ sūcitam/ [238]\ntacchaktyeti/ vākyaśaktyetyarthaḥ/\nmīmāṃsakamatamabhiprayannāha - [238]\npratipādyeti/ svamatābhiprāyeṇāha -\n[238] anyatheti/ [238] ekasārthe ekasamudāye lakṣaṇā\nsvāśrayapuruṣaghaṭitatvarūpaparamparāsambandhātmikā/ [238] āhurityasvarasasūcanam/ tadbījantu tathāsati\njahallakṣaṇodāharaṇamevedaṃ syāt/ tathā ca prakṛtānupayogaḥ\ndīpikāyām tasyājahallakṣaṇodāharaṇatvakathanāditi/ [239] tasya tīvabrahmaṇoraikyasya/ [239] tattāṃśasyedānīmityādi/\nayaṃ bhāvaḥ - taddeśādisambandhaviśiṣṭe etaddeśādisambandho bādhitaḥ,\nviśiṣṭe anvīyamānadharmasya viśeṣaṇe 'pyanvayāvaśyakatayā\nviśeṣaṇībhūtataddeśādisambandhe tadbādhāt/ ataḥ tatpadaṃ\ndeśakālasambandhimātraparam na tu deśādau tattāṃśo 'pi vivakṣitaḥ/\ntathā ca tacchabdalakṣaṇā jahadajahallakṣaṇā/ tallakṣaṇantu\nvācyatāvacchedakāprakārakavācyaviṣayakabodhaprayojikā lakṣaṇetīti/</p>\n\n<p>so 'yaṃ devadatta\nityādau yadi viśiṣṭavaiśiṣṭyāvagāhiśābdabodhaḥ svīkriyate\ntadaivaṃ syāt, na cāyaṃ svīkriyate, kiṃ tu\ntaddeśatatkālavṛttitvopalakṣitānuyogikavaiśiṣṭyāvagāhibodhaḥ/ tatra\nca na prāguktarītyā bādhāvakāśaḥ/ viśeṣaṇe vidheyānanvayāt/ ata eva\nso 'yaṃ devadatta ityādivākyajanyaśābdabodhasamanantaraṃ\ntaddeśatatkālavṛttiḥ na vā devadatta\nityādisaṃśayānutpādo 'pyanubhavasiddha upapadyate/\natastattāṃśasyāhānāt nātralakṣaṇāvakāśa iti nopeyata eva\njahadajahallakṣaṇeti vadanti/ tanmatamāha - [239] pare tvityādinā/</p>\n\n<p><hi rend='bold'>gauṇīvyañjanayorvṛttyantaratvakhaṇḍanam</hi></p>\n\n<p>[242] rājñāmapi śaktyaiveti/ bhuvaṃ dharati\nrakṣatīti rītyā yogaśaktyaivetyarthaḥ/ nanu vyañjanāyāḥ kutra\nlakṣaṇāyāmantarbhāva ityatrāha - [242] gaṅgāyāmityādi/ [242] lakṣaṇāsāmrājyāt - lakṣaṇābalāt/ cakārasya\nsamuccayaparatvāsambhavādāha - [242]\ncastvartha iti/ [242] vilakṣaṇaśabdaprayoktṛtvāditi/</p>\n\n<p>vilakṣaṇaśabdaprayogaviśiṣṭatvādityarthaṃḥ/ vaiśiṣṭyaṃ\nsvānukūlakṛtimattvādheyatvobhayasambandhena/ ādheyatā</p>\n\n<p>svapativiśeṣyaka-evaṃvidhaśābdabodhaprakārakecchāprayojyatvobhayasambandhena/\ntenāsmadādiṣvapi yathāśrutahetusattvena na</p>\n\n<p>vyabhicāraḥ/ [242] sambhāvanādītyādinā mānasaparigrahaḥ/ [243] mantavyamiti/ tatha ca tathānuvyasāyo 'siddha iti bhāvaḥ/</p>\n\n<p><hi rend='bold'>lakṣaṇābījanirūpaṇam</hi></p>\n\n<p>[245] lakṣaṇānupapattiriti/ śakyārthasya yaṣṭyādeḥ\nkriyānvayasambhavāditi bhāvaḥ/ [245]\nniyatakāle -\naśvādiniyataprayāṇādikāla ityarthaḥ/ [245] viśeṣaṇāderityādinā\nsāhacaryādeḥ parigrahaḥ/</p>\n\n<p><hi rend='bold'>arthāghyāhārakhaṇḍanam</hi></p>\n\n<p>[246] adhyāhāraḥ - upasthitiḥ/ [246] arthajñānārthatvādityatrārthajñānamupasthitiḥ/ yathākathañciditi/\nmānāntareṇetyarthaḥ/ nanu padajanyatvaniveśasya ghaṭaḥ\nkarmatvamityādisthapalaviśeṣaprayojanakathanaṃ viphalaṃ,\npratyakṣādyupasthitapadārthasthale 'pi tatsambhavāt ityāśaṅkya na bodhe\npadajanyatvaniveśasya idaṃ prayojanakathanam, api tu\nviśeṣapadasyāpīti samādhānamāha - [247] viśeṣapadasyāpīti/\nvṛttyeti vaiśiṣṭye tṛtīyā/ [247]\ndigiti/ ayaṃ bhāvaḥ --- yadyapi\nghaṭādipadaṃ vastugatyā vṛttiviśiṣṭameveti\ntatsamavāyajñānajanyākāśopasthityā śābdabodhavāraṇāya\ntattaddaṇḍavṛttiprakārakatattatpadadharmikajñānajanyatattadarthopasthiterhetutvaṃ\nvaktavyam/ evaṃ\ntattatpadavṛttiprakārakatattadarthadharmikajñānajanyatattadarthopasthiterapi/ evaṃ\nca samavāyasya vṛttirūpatvābhāvāt nātiprasaṅgaḥ/ śaktilakṣaṇayoreva\nvṛttirūpatvāditi/</p>\n\n<p><hi rend='bold'>padavibhāgaḥ</hi></p>\n\n<p>[248] avayavaśaktiḥ - svaghaṭakapadaśaktiḥ/ [248] tanmātreṇeti/ avayavaśaktimātreṇetyarthaḥ/ mātraśabdena\nrūḍhiśaktivyavacchedaḥ/ tathā ca\nrūḍhiśaktijñānajanyārthaviṣayakabodhajanakatvābhāve sati\navayavaśaktijñānajanyārthaviṣayakabodhajanakatvaṃ yaugikasya lakṣaṇamiti\nparyavasitam/ yogarūḍhivāraṇāya satyantam/ [248] tanmātreṇetyādi/ rūḍhimātreṇetyarthaḥ/\nmātrapadenāvayavaśaktivyayacchedaḥ/ tathā ca\nyogaśaktijñānajanyārthaviṣayakabodhajanakatvābhāve sati\nrūḍhiśaktijñānajanyārthaviṣayakabodhajanakatvaṃ rūḍhasvya lakṣaṇam/\nyaugikavāraṇāya satyantam/ [248]\nyogarūḍhibhyāmityādi\nyogaśaktijñānajanyaḥ yaḥ rūḍhiśaktijñānajanyaśābdabodhaḥ\ntajjanakatvamityarthaḥ/ rūḍhivāraṇāya prathamaṃ janyāntam/\nyaugikavāraṇāya dvitīyam/ parasparasahakāreṇetyanudapādāne rūḍhyā\narthapratipādakatve sati yogenārthapratipādakatvaṃ lakṣaṇaṃ syāt/ tatra\nca yaugikarūḍhāviśeṣaḥ, atastadupādānaṃ tenaikatra śābdabodhe\ndvividhaśaktijñānajanyatvalābhaḥ/ sahakāre parasparatvaṃ ca\nsvāśrayanirūpitasahākarāśrayanirūpitatvaṃ\nsahakāraviśiṣṭatvaparyavasitam/ vaiśiṣṭyaṃ\nsvanirūpakavṛttitvasvāśrayanirūpitatvobhayasambandhena/ [248] parasparāsahāyenetyagrimagranthasya niruktasahakārābhāvenetyarthaḥ/\ntṛtīyārthaspaya vaiśiṣṭyasya śaktyādāvanvayaḥ/ tathā ca\nrūḍhiśaktijñānajanyayogaśaktijñānājanyārthaviṣayakabodhajanakatve sati\nrūḍhiśaktijñānājanyayogyaśaktijñānajanyārthaviṣayakabodhajanakatvaṃ\nyaugikarūḍhasya lakṣaṇam paryavasitam/ kevalayaugikakevalarūḍhayoḥ\nvāraṇāya daladvayam/ [249] yogarūḍhimiti/ yogasahitāṃ\nrūḍhimityarthaḥ/ tena - yogaḥ ca rūḍhiśceti\nitaretarayogadvandvāśrayaṇe yogarūḍhī iti dvivacanāntatvaprasaṅgaḥ/\nyogarūḍhyossamāhāra iti samāhāradvandvāśrayaṇe yogarūḍhīti\nnapusaṃkatvaprasaṅga iti śaṅkāyāḥ nāvakāśaḥ/ śākapārthivādivat\nmadhyamapadalopisamāsāśrayaṇenāvirodhāt/</p>\n\n<p>etadabhiprāyeṇaivāgre\nkumude kumudaprayogasattvāt iṣṭāpattirityata āha - [249] paṅkajādīti/</p>\n\n<p><hi rend='bold'>anvitaśaktikhaṇḍanam</hi></p>\n\n<p>[250] padārthadvayasyaiva parasparānvaya\nityetallābhāya itaretyuktam/ natvitaratvamapi\nśakyatāvacchedakaghaṭakamityabhiprāyeṇāha - [251] anvita iti/\nnanvanvayāṃśe 'pi śaktirāstām, kiṃ tata ityāha - [251] anvita ityādi/ uktarītyā kāryāṃśopekṣābījasambhavāt\nitarapadasya kāryaparatve gauṇatvāpatteścāsvarasaṃ hṛdi nidhāya [251] āhurityuktam/ tattatkāraṇāvyavahitottaratvaṃ</p>\n\n<p>svasāmānādhikaraṇyāvacchinna-svāvyavahitottarakṣaṇotpattikatvasambandhena\ntatkāraṇavaiśiṣṭyam/ tena vyadhikaraṇaśābdabodhavyudāsaḥ/</p>\n\n<p><hi rend='bold'>ākāṅkṣādinirūpaṇam</hi></p>\n\n<p>[255] yogyatādītyādinā\navilamboccaritapadaparigrahaḥ/ nanu yatpadābhāvaprayuktatvaṃ\ntajjanyatvam, tacca śābdabodhajanakatve 'bhāvarūpe na sambhavati/ tasya\nnityatvādityata āha -- [255] prayuktatvaṃ ceti/ nanu\nniruktaśābdabodhājanakatvajñānaṃ vināpi śābdabodhodayāt kathaṃ\ntadghaṭitasyākāṅkṣārūpatvamityata āha - [255] ajanakatvāntamiti/ [255] paricāyakam - bodhakam/ vākyarthasyāpūrvatayā śābdabodhāt\nprāgdurgrahatvena kvacidyogyatāsaṃśayādapi śābdabodhaḥ jāyata\nityabhiprāyeṇoktam - [255] saṃśayaniścayasādhāraṇeti/ [255] svarūpasatyeva -- ajñātaiva/ [255] digiti/ ayaṃ bhāvaḥ --\nyogyatājñānatvena hetutve 'prāmāṇyaniścayābhāva eva\nhetutāvacchedake niveśyaḥ/ navīnamate\nsaṃśayasādhāraṇāprāmāṇyagrahatvāvacchinnapratiyogitākābhāvaḥ tatheti/\n[255] dīpikāyāṃ avilambenetyādi/ etena mauniślokādau\nśābdabodhānupapattirnirastā/ anyathā tatra padoccāraṇābhāvena\nśābdabodhānupapatteḥ/ nanu gauraśvaḥ puruṣa\nityādibhūloktapasaṅgatam/ tathā hi - tatra kīdṛśabodha āpādyate/\naśvādāvekatvādibodho vā uta gavāśvādau abhedānvayabodho vā/\nnādyaḥ; iṣṭāpatteḥ/ na dvitīyaḥ;\nayogyodāharaṇatvādityādyāśaṅkyānākāṅkṣodāharaṇāntaramāha [255] ghaṭa ityādi/</p>\n\n<p><hi rend='bold'>vedāpauruṣeyatvam</hi></p>\n\n<p>pratītidvayasyānyaviṣayakatvakalpanāmapekṣya ekasyāḥ\npratītestatkalpanaṃ yuktam/ tathā ca pratyabhijñā\nsājātyāvagāhitvatadabhāvānyataravatī prameyatvādityanumānaṃ\npratyabhijñāyāssājātyāvagāhitve utpattivināśapratyayoḥ\nkakārādyabhivyañjakakaṇṭhatālvādivyāpāraviṣayakatvarūpaṃ lāghavaṃ\nsyāditi tarkānunṛhītaṃ pramāṇamityāśayenāha - [259] utpattīti/ atra ca yadi pratyabhijñā sājātyāvagāhinī syāt tarhi\nvarṇānāmanityatayā dhvaṃsapratiyogitvaṃ prāgabhāvapratiyogitvaṃ ca\nsyāt iti gauravatarkasahakṛtanoktānumānena\npratyabhijñāyāssājātyāvagāhitvābhāvasiddhaṃ\nutpattivināśapratyayoranyaviṣayakatvakalpanaṃ nirābādhameveti\nuktayuktirevetyabhipretya [251] hṛdayam ityuktam/ etadasvarasenaiva\nyuktyantaramāha - [259] varṇānāmiti/</p>\n\n<p>nanu varṇanityatve\nkathaṃ vedasyānityatvamityāśaṅkya tadupapādayati - [259] prakāśikāyām agnīti/ [259] ucitamiti/\nutpattivināśapratyayānuguṇyāditibhāvaḥ/</p>\n\n<p><hi rend='bold'>smṛtyācārayoḥ\nprāmāṇyam</hi></p>\n\n<p>nanu ācāro nāma\nanuṣṭhānam/ tacca vyāpārātmakamiti tasya pramāṇatve\nprāguktapramāṇavibhāgavyāghāta ityata āha - [260] ācārāṇāmitīti/ [261]\netena ācārapadasya\nniruktavākyaparatvena/ [260] anumīyata iti/ atretthamanumānaprakāraḥ -\niyaṃ smṛtiḥ kiñcicchākhāmūlikā smṛtitvādityanumānāt\nvyāsādismṛtimūlabhūtaśākhāsiddhau tādṛśīśākhā\nidānīmucchinnapāṭhā idānīmanupalabhyamānatvāt yannaivam\ntannaivam yathā paṭhyamānaśākheti/ [261] nadīdīnādi ityādinā\nrājajarāsaro rasa ityādīnāṃ parigrahaḥ/ [261] arthaviśeṣeti/ nadyādiśabdāt\ndīnādirūpārthabodhaprasaṅgādityarthaḥ/ tathā ca yena rūpeṇa\npadāntarasamabhivyāhāro gṛhītaḥ tadrūpāvacchinnaśaktijñānaṃ\nśābdabodhaheturvācyam/ anyathā prameyatvādinā śaktigrahe 'pi\nśābdabodhāpatteḥ/ evaṃ cānumīyamānaśruteḥ 'aṣṭakāṃ\nkurvīte'tyākārakatvameveti viśiṣṭa nirṇayābhāvāt\nbodhakatvāsambhavaḥ/ evamaṣṭakāpadasthāne 'pi paryāyapadāntaraprakṣepo\nbodhya iti bhāvaḥ/ idaṃ cārthaviśeṣabodhāpatteriti\npāṭhamabhisandhāya/ arthaviśeṣabodhānāpatteriti pāṭhe tu\ntannaiyatyānupapatterityarthaḥ/</p>\n\n<p><hi rend='bold'>arthāpattyādīnāṃ\npramāṇāntaratvanirāsaḥ</hi></p>\n\n<p>[264] anumānānusaraṇamiti/\nayamarthaviśeṣatātparyavān vilakṣaṇaceṣṭāvattvādityanumānaprakāro\nbodhyaḥ/ [264] viśiṣyetyādi/ prathamavakturapi\nsāmānyarūpeṇa jñātatvāt urktaṃ viśiṣyeti/ prathameti\nkriyāviśeṣaṇam/ prāthamyaṃ ca vacane\nsvapratipādyārthapratipādakavacanadhvaṃsāsamānakālīnatvaṃ\ndhvaṃsaviśiṣṭānyatva paryavasitam/ veśiṣṭyaṃ\nsvasamānākālīnatvasvapratiyogivacanapratipādyārthapratipādakatvobhayasambandhena//</p>\n\n<p><hi rend='bold'>iti\ndīpikāprasaraṇākhyāyāṃ prakāśavyākhyāyāṃ śabdaparicchedaḥ//</hi></p>\n\n<l rend='bold'>/ / /</l>\n\n<p><hi rend='bold'>prāmāṇyavādaḥ</hi></p>\n\n<p><hi rend='bold'>tatra\nvipratipattipradarśanam</hi></p>\n\n<p>[268] pramāṇaprasaṅgāditi/\n1pramāṇanirūpitasvajanyavṛttiniṣṭhatvātmakaprasaṅgasaṅgaterityarthaḥ/\npramāṇaśabdaḥ</p>\n\n<p>iha karaṇe lyuḍantaḥ\n- yadvā\n2tannirūpitasmṛtaniṣṭhopekṣāviṣayatāvirodhirūpātmakasaṅgaterityarthaḥ/\ntacca rūpaṃ prakṛte paratogrāhyatvam/ smṛtiśca\n3svajanyavṛttiniṣṭhatvasambandhena jāyate/ atha vā pramāṇaṃ pramā,\n4tannirūpitasvavṛttiniṣṭhatvātmakaprasaṅgasaṅgaterityarthaḥ/\njñānajanyajijñāsādhīnatvaṃ pañcamyarthaḥ/ vyavasthāpanānvayi/ tathā ca\npramāṇanirūpitaprasaṅgasaṅgativiṣayakajñānajanyajijñāsadhīnapramātvadharmikaparatogrāhyatvaprakārakāprāmāṇyajñānānāskanditaniścayānukūlavyāpārānukūlabhaviṣyatkālīnakṛtimān\nsana jñānoddeśyakapravṛttiprayojyajānānāmiti\ngranthābhinnaśabdānukūlavartamānakālīnakṛtimāniti bodhaḥ/\nsvatogrāhyamityatra [268] jñānagrāhaketi/ [268] parata ityatra paraśabdaḥ\nanumānādipara ityāśayenāha - [268] anumānādīti/ ādinā\nāptoktaśabdaparigrahaḥ/</p>\n\n</div>\n<div>\n\n<p>1.\npramāṇanirūpitetyādi/ pramāṇanirūpitetyasya saṃgatāvanvayaḥ/ svaṃ\npramāṇaṃ tajjanyā pramā tadvṛtti pramātvaṃ taninaṣṭhatvaṃ paratogrāhyatve '\ntathā ca yannirūpaṇānantaraṃ yannirūpyate tayoreva saṃgatirūpaḥ saṃbandhaḥ/\npramāṇanirūpaṇānantaraṃ pramātvasya paratogrāhyatvaṃ nirūpyata iti\npramāṇanirūpitā saṃgatiḥ paratogrāhyatve vaktavyā/ sā ca\nsvajanyavṛttiniṣṭhatvātmakaprasaṅgarūpeti bhāvaḥ/</p>\n\n<p>2. tannirūpitetyādi/\ntannirūpitā pramāṇanirūpitā, smṛtaṃ pramātvaṃ tanniṣṭhaṃ\nupekṣaviṣayatāvirodhirūpaṃ paratogrāhyatvaṃ tadātmikā saṃgatiḥ/</p>\n\n<p>3. svajanyetyādi/ svaṃ\npramāṇam, tajjanyā pramā tadvṛtti pramātvaṃ tanniṣṭhatvaṃ paratogrāhyatve/</p>\n\n<p>4. tannirūpitetyādi/\ntannirūpitā pramānirūpitā, saṃgatirityanvayaḥ/ svaṃ pramātadvṛtti\npramātvaṃ tanniṣṭhatvaṃ paratogrāhyatve/</p>\n\n<p>5. svaśabda iti/\nsvaśabdo 'tra svīyavācī san jñānagrāhakasāmagrīpara iti bhāvaḥ/</p>\n\n</div>\n<div>\n\n<p>śaṅkate - [268] kathamiti/ [268] tasyāḥ - vipratipatteḥ/ [268] atra\n- vipratipattiniṣṭhavicāraprayojakatvaviṣaye [268] akṣatamiti vadantītyanvayaḥ/ [268] hi - yataḥ/ upapādayati---\n[268] viruddhetyādi/ [268] kabaliteti/</p>\n\n<p>viṣayībhūtetyarthaḥ/\nbodhaviśeṣaṇam/ [268] vicāra iti/ pravartaka iti śeṣaḥ/ [268] evaṃ ca - uktarītyā vicārapravṛttau ca/ [268] vicāropayogitvamiti/ vipratipatterityādiḥ/ atra\njñānaprāmāṇyamiti pakṣanirdeśaḥ/ ghaṭakatvaṃ saptamyarthaḥ jñānapadānvitam/\n[239] tādṛśeti/ aprāmāṇyāgrāhakajñānagrāhakayāvatsāmagrījanyetyarthaḥ/\n[269] atrauktamatatraye/ ghaṭakatvaṃ saptamyarthaḥ gurumatānvayi/ [269] taditi/ gurvityarthaḥ/ [269]\nevaṃ ca uktarītyā vyavasthāpane ca/ nanu\ntatprakārakabuddhau tadjñānasya kāraṇatvāt uktavyavasāyāt prāk\nprāmāṇyānupasthiteḥ kathaṃ darśitavyavasāye prāmāṇyabhānasambhava ityata\nāha --- [239] viśiṣṭeti/ [239] viśeṣaṇeti/\ntadrūpetyādiḥ/ yāvaditi sāmagrīviśeṣaṇam/ ata evāgre\njñānagrāhakayāvadityuktam/ pramitikaraṇatvarūpaprāmāṇyasya paraiḥ\nsvatogrāhyatvānupagamena tatra vicārāsambhavādāha [268] vastutastviti/</p>\n\n<p>yattu - jñānapadena\npramitikaraṇatvavyāvṛttiḥ na sambhavati/ parāmarśādeḥ\npramitikaraṇatvāt ata āha - vastutastviti iti vyākhyānam -\ntadasat/ jñānasyaiva prāmāṇyamityavadhāraṇavivakṣā\npramitikaraṇatvasyendiyasādhāraṇasya vyāvṛttisambhavāt/ sarvaṃ\nvākyamiti nyāyena śabdenaiva tādṛśārthalābhāt/ nanu viśiṣṭa\nyāvajjñānavyaktīnāṃ durgahatvāt tanniveśo na sambhavatītyata</p>\n\n<p>āha - [268] taddharmeti/ yāvatpadasya\nsamabhivyāhṛtapadārthatāvacchedakavyāpakatvaparatvāditi bhāvaḥ/ [274] phalataḥ-- tātparyataḥ/ [268]\nsamānyataḥ</p>\n\n<p>sāmānyarūpeṇa/\ntaddharmaprakārakatvarūpajñānaviśeṣaṇāviśeṣitena jñānatveneti yāvat/\njñānānvayini vaiśiṣṭye tasil/ anyathā ghaṭatvādighaṭitaprāmāṇyasya\nghaṭatvādiprakārakajñānagrāhakagrāhyatvābhāvena vidhau bādhāpatteḥ/ idaṃ\njñānaṃ prameti</p>\n\n<p>jñānena\nsvātmakānuvyavasāyaniṣṭhaprāmāṇyagrahāt prāmāṇyāgrahāditi\ndīpikāvākyamasaṅgatam ata āha - [274] vyavasāyaniṣṭhetyādiḥ/\nsāmagryā eva prāmāṇyagrāhakatayā anuvyavasāyaniṣṭhaprāmāṇyagrāhikāyā\niti strīliṅganirdeśa eva kārya ityata āha - [274] sāmānya iti/ tathā ca liṅgaviśeṣāvivakṣāyāṃ\nnapuṃsakasyaiva nirdeṣṭavyatayā noktadoṣa iti bhāvaḥ/\ntasyāprāmāṇyamiti ṣaṣṭhītatpuruṣabhramavāraṇāya [274] saptamīti/ [274] yādṛśaprāmāṇyami tyādi/ atrāyaṃ niṣkarṣaḥ\n--- taddharmaghaṭitaprāmāṇyaṃ kiñcidviśiṣṭamiti/ vaiśiṣṭyaṃ\ntādātmyasvavṛttibhedapratiyogitāvacchedakatvobhayasambandhena/\navacchedakatā\n1svasamānādhikaraṇabhedapratiyogitāvacchedakatāsambandhena/\nsvādhikaraṇatā\nsvaviśiṣṭataddharmaprakārakajñānagrāhakasāmagrījanyatānatvasambandhena/\nsvavaiśiṣṭyaṃ svaniṣṭhāvacchedakatākapratiyogitākabhedavattvasambandhena/</p>\n\n</div>\n<div>\n\n<p>1. atra sarvatra svaśabdaḥ\ntaddharmaghaṭitaprāmāṇyaparaḥ/ svaviśiṣṭetyasya jñānagrāhakasāmagryāmanvayaḥ/\nsvāśrayaniṣṭhaviśeṣyatānirūpitāprāmāṇyaniṣṭhaprakāratāśālijñānajanakatvasaṃbandhāvacchinnasvaniṣṭhāvacchedakatākapratiyogitākabhedavattvasaṃbandhena\nsvaviśiṣṭā yā taddharmaprakārakajñānagrāhakasāmagrī\ntajjanyajñānaniṣṭhabhedapratiyogitānirūpitā yā</p>\n\n<p>svanirūpitaviṣayitāsaṃbandhāvacchinnāvacchedakatā\ntatsaṃbandhāvacchinnā yā svavṛttibhedapratiyogitāvacchedakatā tena\nsaṃbandhena tādātmyasaṃbandhena ca kiñcidviśiṣṭaṃ\ntaddharmaghaṭitaprāmāṇyamiti phalitam/ etatsamanvayaprakāraḥ\nittham---svaṃ ghaṭatvavati ghaṭatvaprakārakatvarūpaṃ pramātvaṃ tadāśrayaḥ/\nayaṃ ghaṭa iti pramā; tadviśeṣyakāprāmāṇyaprakārakajñānajanakatvaṃ athaṃ\nghaṭa iti jñānagrāhakasāmagryāṃ nāstīti sā sāmagrī\nsvāśrayetyāditādṛśajanakatvasaṃbandhāvacchinnasva (pramātva)\nniṣṭhāvacchedakatākapratiyogitākabhedavatī bhavati/\natastādṛśabhedavacvasaṃbandhena svaviśiṣṭā yā uktasāmagrī tajjanyo yat\njñānaṃ ghaṭajñānaviṣayakaṃ jñānaṃ tanniṣṭho yo bhedaḥ\nsvanirūpitaviṣayitāsaṃbandhena ghaṭatvaghaṭitapramātvavadbhedo na\nbhavati, tena saṃbandhena tādṛśapramātvavattvāt; api tvanyabhedaḥ\ntatpratiyogitāvacchedakatvaṃ ghaṭatvaghaṭitapramātve nāstīti\ntādṛśāvacchedakatāsaṃbandhena pramātvavadbhedaḥ tādṛśapramātvaniṣṭhaḥ\ntatpratiyogitāvacchedakatvaṃ ghaṭatvaghaṭitapramātve, tattādātmyaṃ ca\ntatreti saṃbandhadvayopapattiriti/ paścāttaneṣvanugameṣvapyevamūhyam/</p>\n\n</div>\n<div>\n\n<p>avacchedakatā\nsavāśrayaniṣṭhaviśeṣyatānirūpitāprāmāṇyaniṣṭhaprakāratāśālijñānajanakatvasaṃbandhena/\nbhedapratiyogitāvacchedakatā svanirūpitaviṣayitāsambandhena/ yadvā\nviṣayitāviśiṣṭatvam/ vaiśiṣṭyaṃ\nsvanirūpakatvasvavṛttibhedapratiyogitāvacchedakatvobhayasambandhena/\navacchedakatvaṃ\nsvasamānādhikaraṇabhedapratiyogitāvacchedakatāsambandhena/\nsvādhikaraṇatā svāśrayaviśeṣyaketyādi prāgvat/ atra ca sāmagryāṃ\nyāvattvapakṣe kiñcidviśiṣṭatvaṃ sthūlānugamaḥ/ vaiśiṣṭyaṃ\ntādātmyasvaviśiṣṭajñānaviṣayatvobhayasambandhena/ svavaiśiṣṭyaṃ\nsvasamānādhikaraṇabhedapratiyogitāvacchedakatvasambandhāvacchinnasvani ṣṭhāvacchedakatākapratiyogitākabhedavattvasambandhena/\nsvādhikaraṇatā\nsvaviśiṣṭajñānagrāhakatāvacchedakavyāsajyavṛttitvasambandhena/\nsvavaiśiṣṭyaṃ\nsvāśrayaviśeṣyakāprāmāṇyaprakārakajñānajanakatāvacchedakatvasambandhāvacchinnasvaniṣṭhāvacchedakatākapratiyogitākabhedavattvasaṃbandhena/\nbhedapratiyogitāvacchedakatā svotpādakatāvacchedakatāsambandhena/\ntenānantānāṃ\ndeśāntarīyakālāntarīyatattatkāraṇānāmasarvajñādurjñeyatvena\nsvatastvaśarīre tattanniveśadaurghaṭye 'pi na kṣatiḥ/ evaṃ ca gurvāndimate\nvyavasāyādikāraṇakūṭatvaṃ idaṃ jñānaṃ mitho vijātīyamiti\nniruktakiñcidviśiṣṭatvaṃ na susādhamiti/ śaṅkate -- [274] nanviti/ aprasiddhimupapādayati -- [274] na hīti/ [264] ekam - ekajātīyam/ [274]\nna janyata ityanvayaḥ/ atra ca\nyāvantastādṛśāḥ dharmāḥ tadavacchinnotpādyajñānaviṣayatve sati\ntadavacchinnotpādyajñānaviṣayatvamiti rītyā svatastvaṃ sādhyamiti\nnoktāprasiddhiriti/ śaṅkate -- [274] na ceti/</p>\n\n<p>nanu\nprathamopāttasyāgrāhakāntasyaiva prathamaṃ prayojanaṃ vaktavyamiti tadupekṣya\ncaramopāttasya yāvattvaviśeṣaṇasya prathamaṃ\nprayojanakathanamanucitamityāśaṅkāṃ parijihīrṣurāha - [273] yāvattvetyādi/ ayaṃ bhāvaḥ -- agrāhakāntasya</p>\n\n<p>prayojanaṃ hi\naprāmāṇyagrāhakasāmagrīvāraṇam, tacca sāmagryāṃ yāvattvāpraveśe na\nnirvahati/ prāmāṇyagrāhakasāmagīmādāya prāmāṇye svatastvasya\nsūpapādatvāt/ tatra tadviśeṣaṇasattve tu aprāmāṇyagrāhakasāmagryā api\ntādṛśayāvadantargatatvena prāmāṇyasya tadagrāhyatayā bādhaḥ syāditi\nyāvattvaviśiṣṭaṇasattvasyāgrāhakāntasārthakyopapādakatvaṃmiti/ [273] prathamataḥ - agrāhakāntaprayojanakathanāt prāk/\nsāmāgrīgatayāvattvaviśeṣaṇena vāraṇīyaṃ siddhasādhanamupapādayati -\n[273] naiyāyiketi/ yadyapiṃ vidhikoṭau yāvattvaviśeṣaṇasya\nsiddhasādhanavāraṇaphalasambhave 'pi niṣedhakoṭau na tatsambhavaḥ/ tathāpi\nbādhavāraṇameva phalaṃ niṣedhakoṭau sambhavatītyāha - [274] naiyāyiketi/ [274] vākyena cetyanena\nanumānādītyādipadārtha uktaḥ/ [273]\nidaṃ jñānamaprameti jñānena\nprāmāṇyāgrahādityatra tādṛśajñānaprayuktaprāmāṇyagrahābhāvādityarthaḥ\nyathāśruto labhyate/ sa ca prakṛtānupayuktaḥ, bādhasyaiva prakṛte\nvaktavyatvāt, ataḥ prāmāṇyāgrahādityasya\nprāmāṇyāviṣayīkaraṇādityarthamāha - [274] prāmāṇyetyādi/ [274] tādṛśeti/ idaṃ jñānamaprametyākāraketyarthaḥ/ [274] tayā uktajñānāsāmagryā/ [274]\nviśiṣṭeti/ avacchinnetyarthaḥ/ yadyapi\nidaṃ jñānamaprameti jñāne prāmāṇyaṃ pratiyogitayā viṣayaḥ tathāpi\njñānagrāhakasāmagrījanyagrahīyapratiyogitāsambandhāvacchinnaviṣayatvaṃ\nsvatogrāhyatvam, athavā\nsvāśrayaniṣṭhaviśeṣyatānirūpitasvaniṣṭhaprakāratākatvasambandhena\nvyāpakatvaṃ vivakṣitamiti nāsaṅgatiḥ/ [280] svata eva gṛhyata iti/\nidamatra cintyam-atra evakāraḥ gṛhyata ityanantaraṃ yojanayā 'gṛhyata\neve'tyarthaḥ/ tathā cāyaṃ kriyāsaṅgata evakāraḥ nīlaṃ sarojaṃ\nbhavatyevetivat/ ato na virodha iti tasya\napyarthakatākathanamanupapannamiti/ idamatra bodhyam - sāmagryāṃ\nyāvattvapraveśe jñānaviśiṣṭatvaṃ sūkṣmānugamaḥ/ vaiśiṣṭyaṃ\nviṣayatvasvavṛttibhedapratiyogitāvacchedakatvobhayasambandhena/\navacchedakatā svasamānādhikaraṇabhedapratiyogitāvacchedakatāsambandhena/\nsvādhikaraṇatvādikaṃ pūrvavat/ [274] viśiṣya -\ntattatkāraṇakūṭatvena/ evamagre 'pi/ tādrūpyeṇetyatra jñāne\nyāvattvapraveśe bhedaviśiṣṭatvamiti sūkṣmānugamaḥ/ vaiśiṣṭyaṃ\nsvapratiyogitāvacchedakatvasvāśrayatvobhayasambandhena/ avacchedakatvaṃ\nsvasamānādhikaraṇabhedapratiyogitāvacchedakatvasambandhāvacchinnam/\nsvādhikaraṇatā svaviśiṣṭajñānagrāhakasāmagrījanyagrahatvasayambandhena/\nsvavaiśiṣṭyaṃ\nsvāśrayaviśeṣyakāprāmāṇyaprakārakajñānajanakatvasambandhāvacchinnasvaniṣṭhāvacchedakatākapratiyogitākabhedavattvasambandhena/\nbhedapratiyogitāvacchedakatā svanirūpitaviṣayitāsambandhena/ [274] saṅkṣepa ityanena prāmāṇyavādagādādharyāmuktaṃ\nsarvamabhisaṃhitam/</p>\n\n<p>nanu\ntadvadviśeṣyakatvāvacchinnatatprakārakatvaṃ hi tatpramātvam/ tatkathaṃ\npurovartinītyādidīpikāvākyasaṅgatirityata āha - [280] purovartinīti/ nanu purovartini\nprakārasambandhabhānavyavasthāpanamātreṇa kathaṃ\nviśiṣṭaprāmāṇyabhānasiddhiranuvyavasāyādāvityata āha - [280] naiyāyikā apīti/ nanu viśiṣṭabuddhau viśeṣaṇajñānasya\nhetutvāt kathamanuvyavasāye prāganupasthitaviśeṣyatvādibhānamityata\nāha - [281] anupasthitayorapīti/ ayaṃ bhāvaḥ -\nviśeṣaṇajñānasya hetutvaṃ viśeṣaṇabhedena bhinnabhinnamiti\nphalānurodhena prakṛte na tādṛśakāraṇatvakalpanamiti/</p>\n\n<p>nanu\nvyavasāyajñātatāliṅgakānumitibhyāṃ prāmāṇyagrahaṇasya\ngurubhaṭṭābhyāmupapagamāt [242]\nanuvyavasāyenetyuktiḥ dīpikāyāṃ\nkathamityāśaṅkya tasya miśramatābhiprāyakatāmāha - (idaṃ ceti/)\ntannirasanaprakāro bodhya iti/ na ca tathāsati ghaṭaṃ jānāmītayādau\nghaṭādeḥ jñānādikriyākarmatānupapattiḥ kriyājanyaphalaśālitāyā eva\nkarmatārūpatvāditi, tatra dvitīyānupapattiriti vācyam/\ntādṛśaphalaśālitvasya mukhyakarmatārūpatayā grāmaṃ gacchatītyādāveva\ngrāmādau tadupagamāt/ ghaṭaṃ jānātītyādiṣu tadanabhyupagamāt\nviṣayatālakṣaṇagauṇakarmatāyā eva tatra svīkaraṇāt/ anyathā\n'ghaṭamicchati' ghaṭaṃ dveṣṭī'tyādau\niṣṭatvādirūpapadārthāntarakalpanāpātāt iti/</p>\n\n<p>[283] saṅkṣepa iti/ ayaṃ bhāvaḥ -\nagṛhītāprāmāṇyakatvamaprāmāṇyajñānānāskanditatvam,</p>\n\n<p>taccāprāmāṇyaprakāratānirūpitaviśeṣyatvasāmānādhikaraṇyobhayasambandhāvacchinnajñānatvāvacchinnapratiyogitākābhāvaḥ/\nevaṃ bhramatvajñānābhāvapramātvagrahābhāvāvapi niveśyau/\nevamaprāmāṇyajñāne aprāmāṇyajñānaṃ yatrotpannam tatra pravṛttyupapattaye</p>\n\n<p>aprāmāṇyajñānadharmikāprāmāṇyajñānatvena pṛthakkāraṇatvaṃ\nkalpanīyam/ adhikaṃ prāmāṇyavādādau draṣṭavyamiti/ [283] prāmāṇyavyavasthāpakahetoḥ saphalapravṛttijanakatvarūpetyādiḥ/\nprāmāṇye parato grāhyatvasya mīmāṃsakairapyupagamāt\nsiddhasādhanamāśaṅkya evakārapūraṇena vyācaṣṭe - [282] prāmāṇyasyānumānādita eveti/ [282] etena - anuvyavasāyādau\nprāmāṇyabhānāsambhavasthāpanena/ [282]\nvyabhicāra iti/ vyatireketyādiḥ/</p>\n\n<p>[287] evaṃ jñaptāvityādi\nuktaprakārābhinnajñaptidharmikaparatastvavyavasthāpakadhvaṃsaviśiṣṭaḥ\nutpattidharmikaparatastvaprakārakajñānānukūlaśabdaḥ tatkartetyanvayabodhaḥ/\n[287] mātreti/ mātrapadamatrakārtsnyaparam/ [287] vyudāsa iti jñānatvādīnāmatathātvāditi bhāvaḥ/ nanu\npramāsādhāraṇakāraṇatvaṃ\npramāniṣṭhakāryatvātiriktadharmāvacchinnakāryatānirūpitakāraṇatvam/\nevaṃ ca kālādivāraṇe 'pi ātmādivāraṇamaśakyamata āha - [287] pramātvādhiketyādi/\npramātvaviśiṣṭakāryatānirūpitakāraṇatvamiti niṣkarṣaḥ/ vaiśiṣṭyaṃ\n1svādhikaraṇavṛttitvasvaviśiṣṭadharmāvacchinnatvobhayasaṃbandhena/</p>\n\n</div>\n<div>\n\n<p>1. svādhikaraṇetyādi/\nsvādhikaraṇavṛttitva -\nsvādhikaraṇavṛttitvasvābhāvādhikaraṇavṛttitvobhayasaṃbandhāvacchinnasvan iṣṭhāvacchedakatākapratiyogitākabhedavaddharmāvacchinnatvobhayasambandhena\npramātvaviśiṣṭā yā kāryatā tannirūpitakāraṇatvaṃ\npramāsādhāraṇakāraṇatvamityarthaḥ/ svaṃ pramātvaṃ tadadhikaraṇaṃ pramā\ntanniṣṭhatvaṃ kāryatāyām, evaṃ svaṃ pramātvaṃ tadadhikaraṇaṃ\npramātadvṛttitvaṃ jñānatve svaṃ pramātvaṃ tadabhāvādhikaraṇabhramavṛttitvaṃ ca\njñānatve iti jñānatvaṃ\nsvādhikaraṇavṛttitvasvābhāvādhikaraṇavṛttitvobhayasambandhena\npramātvavat, pramātvaṃ tu na tathā tasya\npramātvābhāvādhikaraṇavṛttitvābhāvāt, ataḥ\ntādṛśobhayasambandhāvacchinnapramātvaniṣṭhāvacchedakatākapratiyogitākabhedavat\npramātvaṃ tadavacchinnatvaṃ ca pramāniṣṭhakāryatāyāmiti ubhayasambandhena\npramātvaviśiṣṭā kāryatā bhavatīti samanvayo jñeyaḥ/</p>\n\n</div>\n<div>\n\n<p>vaiśiṣṭyaṃ\nsvaniṣṭhāvacchedakatākapratiyogitākabhedavattvasambandhena/ avacchedakatā\nsvādhikaraṇavṛttitvasvābhāvādhikaraṇavṛttitvobhayasambandhena/\nkāryatāyāṃ pramāniṣṭhaniveśaphalamāha - [287] bhrameti/ [287] ityādāvityādinā vaṃśoragabhramādisaṅgrahaḥ/ [287] pittādītyādinā maṇḍūkavasañjanādigrahaṇam/</p>\n\n<p>[289] visaṃvādoti/ tadabhāvavati\ntatprakāraketyarthaḥ/ bodhyeti/ etena dharmiṇo 'prasiddhyā\nniṣodho 'nupapanna iti śaṅkā nirastā/</p>\n\n<p>[289] kḷptaniyateti/ etena\nkalpanāsāmyaśaṅkānirāsaḥ/ nanu iṣṭabhedāgrahamātrasya\nkāraṇatvopapattau iṣṭe svatantropasthitatvaviśeṣaṇaṃ vyarthamityata\nāha -- [289] etāvateti/ nanu\niṣṭabhedāgrahasyaivetyevakārāsaṅgatiḥ/\nsmṛterapyapekṣitatvenetaravyavacchedasya tenāśakyatvādityata āha ---\n[289] evakāreṇeti/ [289] lāghavāditi/ anyathā tadvati\ntatprakārakatvasyādhikasya niveśe kāryatāvacchedakagauravāditi bhāvaḥ/\n[289] sāmānyaḥ-- sāmānyarūpeṇa/ abhedaḥ pratyayārthaḥ vṛttitvānvayī/</p>\n\n<p><hi rend='bold'>ayathārthānubhavanirūpaṇam</hi></p>\n\n<p>[292] pradeśaviśeṣetyādi/ pradeśaviśeṣaḥ\nnidrānāḍīviśeṣaḥ/ tatrāvasthitaṃ yanmanaḥ tena ātmanaḥ saṃyoga\nityarthaḥ/ [292] tadasamavāyikāraṇaketyādi/ ayaṃ bhāvaḥ ---\nsvapnaśabdasya jñānaviśeṣa eva lakṣaṇā tadasaptavāyikāraṇaketyanena\nśakyasambandhassūcita iti/ [292]\nbhāktaḥ lākṣaṇikaḥ/ [292] tatbhāṣyaviru'miti/ ananubhūtārthaviṣayakasya svāpnajñānasya\ndarśanāt/ smṛteścātathātvāditi bhāvaḥ/ nanu paṭatvavāniti\njñānavāraṇamapi nānātvaniveśaprayojanaṃ saṃbhavatīti\nghaṭatvaviruddhapaṭatvāniti jñānaparyantānughāvanaṃ viphalamityāśaṅkyāha\n- [292] koṭyoriti/ nanu ghaṭatvaviruddhapaṭatvavāniti jñāne 'pi\nghaṭatvapaṭatvarūpanānādharmaprakārakatvasattvāt kathaṃ tadvāraṇamiti,\ntatrāha - [293] ekadharmiketi/ ayaṃ bhāvaḥ -\n1prakāratāviśiṣṭajñānatvaṃ saṃśayatvam/ vaiśiṣṭyaṃ</p>\n\n<p>svanirūpakatvasvāvacchinnaviṣayatānirūpitavirodhaviṣayatānirūpitaviṣayatvāvacchinnatvasvanirūpitaviśeṣyatāsamānādhikaraṇaviśeṣyatānirūpitatvobhayasambandhena\nsvaviśiṣṭaprakāratānirūpakatvobhayasaṃbandhane/ evamapi parvato\nvahnimān dravyaṃ</p>\n\n<p>vahniviruddhajanavat/\niti jñāne ativyāptirdurvāraiveti śaṅkate -- [293] na\nceti/ [293] ekadharmāvacchinnetyādi/ ayamāśayaḥ --\nsvanirūpitaviśeṣyatāsamānādhikaraṇatvasthale\nsvanirūpitāviśeṣyatāvacchedakāvacchinnaviśeṣyatānirūpitatvaṃ\nniveśya 2anyat pūrvavat bodhyamiti/ [293] digiti/</p>\n\n</div>\n<div>\n\n<p>1.\nprakāratāviśiṣṭetyādi/ parvato vahnimān na veti saṃśaye vahniḥ\ntadabhāvaśca prakāraḥ/ vahnitadabhāvayorvirodhaḥ saṃsargatayā bhāsate/\nvahniniṣṭhaprakāratānirūpitā parvataniṣṭhā viśeṣyatā anyā,\nvahnyabhāvaniṣṭhaprakāratanirūpitā pavataniṣṭhā viśeṣyatā anyā, iti\nsthitiḥ/ etāṃ manasikṛtya anugamasya samanvayo jñeyaḥ/ tathā hi - svaṃ\nvahniniṣṭhaprakāratā tannirūpakatvaṃ uktasaṃśayātmakajñāne, evaṃ svaṃ\nvahniniṣṭhaprakāratā tadavacchinnā yā vahniniṣṭhā viṣayatā\n(virodhaniṣṭhaviṣayatānirūpitaviṣayatā) tannirūpitāyā\nvirodhaniṣṭhā viṣayatā tannirūpitaviṣayatā vahnyabhāvaniṣṭhaviṣayatā\ntadavacchinnatvaṃ vahnyabhāvaniṣṭhaprakāratāyāṃ svaṃ vahniniṣṭhaprakāratā\ntannirūpitā yā parvataniṣṭhā viśeṣyatā tatsamānādhikaraṇā yā\nviśeṣyatā parvataniṣṭhāṃ vahnyabhāvaprakāratā nirūpitā viśeṣyatā\ntannirūpitatvaṃ ca vahnyabhāvaniṣṭhaprakāratāyāmiti ubhayasaṃbandhena\nvahniniṣṭhaprakāratāviśiṣṭhā yā prakāratā vahnayabhāvaniṣṭhā\ntannirūpakatvaṃ ca parvato vahnimānna veti saṃśaye 'stīti/ atra\nvahniniṣṭhā virodhaniṣṭhasaṃsargatākhyaviṣayatānirūpitā viṣayatā\nparvataniṣṭhaviśeṣyatānirūpitayā vahniniṣṭhaprakāratā avacchidyate,\nvahnyabhāvaniṣṭhā yā parvataniṣṭhaviśeṣyatānirupitaprakāratā sa\nvirodhaniṣḍaṭhaviṣayatānirupitavahnyabhāvaniṣṭhaviṣayatayā avacchidyate,\nantarābhāsamānapadārthaniṣṭhaviṣayatayoravacchedyāvacchedakabhāva iti\niti siddhantādityapi dhyeyam/</p>\n\n<p>2. anyat pūrvavaditi/\ntathā ca prakāratāviśiṣṭajñānatvaṃ saṃśayatvam/ vaiśiṣṭyaṃ ca\nsvanirūpakatva-svāvacchinnviṣayatānirūpitavirodhaviṣayatānirūpitaviṣayatāvacchinnatva,\nsvanirūpitaviśeṣyatāvacchedakāvacchinnaviśeṣyatānirūpitatvobhayasaṃbandhena\nsvaviśiṣṭaprakāratānirūpakatvobhayasaṃbandheneti bhāvaḥ/</p>\n\n</div>\n<div>\n\n<p>ayaṃ bhāvaḥ- yadyapi\npratyekaṃ dharmaṃyorekatvamasti tathāpi\n1svāvacchinnaviśeṣyatānirūpitatanniṣṭhaprakāratākatvasvāvacchinnaviśeṣyatānirūpitatadabhāvaniṣṭhaprakāratākatvobhayasambandhena\ndharmaviśiṣṭajñānatvaṃ, prakāratāviśiṣṭaprakāratāśālijñānatvaṃ vā\nsaṃśayatvam/ dvitīye vaiśiṣṭyaṃ\n2svanirūpitaviśeṣyatāvacchedakāvacchinnaviśeṣyatānirūpitatvasvāvacchedakāvacchinnaviṣayatānirūpitavirodhaviṣayatānirūpitatvasvānavacchedakāvacchinnatvatritayasambandhena/\nato na doṣa iti/ [293] tantrāntare - advaitaśāstre/ [293] tatprakārakatvetyādi ityādināṃ\ntadabhāvavanniṣṭhaviśeṣyatāniyapitatanniṣṭhaprakāratākatvaparigrahaḥ/ [293] saṅkṣepa iti/ ayamāśayaḥ -- yadyapi idaṃ rajatam bhūtalaṃ\nghaṭavata navetyādyāṃśikasaṃśaye 'vyāptirasti, tathāpi tadaṃśe\nsaṃśayānyatvaniveśāt na doṣaḥ/ tadaṃśe saṃśayatvaṃ caikasmin\ndharmiṇi tattadabhāvobhayaprakāratakatvamiti/ [293] śākhādāvityādi/\nidamupalakṣaṇam - puruṣatvaniścayasyāhāryatvopapattaye\npuruṣatvaniścayo jāyatāmitīcchāyā vācyatvāt/ anyathā\nbādhakālīlanecchājanyajñānatvalakṣaṇasyāhāryatvasya tatrāsambhavāt/\njñānecchayoḥ yugapadutpādamate tādṛśabhramadaśāyāmeva\nicchādisambhavāditi dhyeyam/ [293] upayogitvam\nprayojakatvam/ [298] vedanīyamityādi ityādinā\npratikūlatayā vedanīyaṃ duḥkhamityasya saṅgrahaḥ/ [298] sukhādītyādinā duḥkhaparigrahaḥ/ [298] avyāpteriti/\nidamupalakṣaṇam/ asādhūnāṃ paradravyopabhogādijanyanarakādidukhe\ndveṣādarśanāt avyāpterityapi</p>\n\n</div>\n<div>\n\n<p>1. svāvacchinnetyādi/\nsvaṃ parvatatvaṃ\ntadavacchinnaviśeṣyatānirupitavahniniṣṭhaprakāratānirupakatvaṃ 'parvato\nvahnimānnave'ti saṃśaye, evaṃ svaṃ pavatatvaṃ\ntadavacchinnaviśeṣyatānirūpitavahnyabhāvaniṣṭhaprakāratānirūpakatvaṃ ca\ntādṛśayasaṃśaye iti samabanvayaḥ/</p>\n\n<p>2. svanirūpitetyādi/\nsvaṃ vahniniṣṭhaprakāratā\ntannirūpitaparvataniṣṭhaviśeṣyatāvacchedakaṃparvatatvaṃ\ntadavacchinnaviśeṣyatānirūpitatvaṃ vahnyabhāvaniṣṭhaprakāratāyāṃ, evaṃ\nsvaṃ vahniniṣṭhaprakāratā tadavacchedakaṃ vahnitvaṃ</p>\n\n<p>tadavacchinnaviṣayatānirūpitā yā virodhaniṣṭhaviṣayatā\ntannirūpitatvaṃ vahnyabhāvaniṣṭhaprakāratāyāṃ, evaṃ sva\nvahniniṣṭhaprakāratā svānavacchedakaṃvahnyabhāvatvaṃ tadavacchinnatvaṃ ca\nvahnbhāvaniṣṭhaprakāratāyām taccadālijñānatvaṃ saṃśaye 'stīti\nsamanvayaḥ/</p>\n\n</div>\n<div>\n\n<p>draṣṭavyam/ [298] sukhyahamityādītyādinā duḥkhyahamityasya saṅgrahaḥ/\nevamagre 'pi/</p>\n\n<p><hi rend='bold'>smṛtinirūpaṇam</hi></p>\n\n<p>anubhavajanyetyasya\nprayojanamāha - dīpikāyām [299]\nātmādāviti/ nanu\njanyatvaniveśamātreṇātmakādivāraṇe 'nubhavetyaṃśo viphala\nityāśaṅkāyāṃ uktam - ādāviti/\nādipadenātmamanoyogaparigrahaḥ/ anubhavatvaṃ nāma\nsmṛtibhinnajñānatvam/ tathā ca kāraṇatāvacchedakaśarīre\nsmṛtibhinnatvapraveśe gauravāt jñānatvamātreṇa lāghavāt\nkāraṇatvamucitamityāśaṅkāyāmāha - prakāśikāyām/ [300] anubhavatvasyāpīti/ [300]\njātitveneti/ tatra pramāṇaṃ tu\nanubhavāmītyanuvyavasāya eva, jānāmītyanuvyavasāyo jñānatva\niveti dhyeyam/ [300] anyathāsiddhinirūpakatvāditi/\ntattaddharmabhedapratiyogitvādityarthaḥ/ anyathā\natyantāhetubhūtasmaraṇānāṃ kāraṇatvasvīkāre gauravāditi bhāvaḥ/\n[300] svajanyeti/ svaṃ saṃskāraḥ/ evamagre 'pi/ punaranubhavāntareṇa\nsmṛtirjāyata iti śaṅkāvāraṇāya [300] sakṛdityādi/ [300] carameti/ caramatvamatra\nsvajanakasaṃskārajanyasvasamānaviṣayakasmṛtiprāgabhāvāsamānakālīnatvaṃ\nsvaprāgabhāvasamānakālīnatva-svajanakasaṃskārajanyatva-svasamānaviṣayakatvatritayasambandhena\nsmṛtivaśiṣṭānyatvaparyavasitam/ [300] anāyatyā\ntattavdyaktitveneti/ idamatra cintyamsvarūpasambandhena\ntadviṣayakasaṃskāranāśaṃ prati tadviṣayakacaramasmṛtitvena\nsamavāyasambandhena hetutvopagame bādhakābhāvaḥ/ anyathā\ntatsamānakālīnavāyusaṃyogādikamādāya\nvinigamanāvirahāpātāditi/ [300] saṃskārasya\nphalanāśyatayeti/ etena pūrvajātānubhavenaiva\nsaṃskārarūpavyāpāradvārā smaraṇottaraṃ smaraṇopapattiriti śaṅkā\nnirastā/ saṃskārātmakasya vyāpārasya tadānīṃ naṣṭhatvena taddvārā\nprāganubhavasya smaraṇottarasmaraṇadaśāyāmabhāvāt/ anubhavasya ca\nsaṃskāralakṣaṇavyāpāradvaraiva smṛtihetutāyāḥ sarvasammatatvāditi/\n[300] anyūnaviṣayakasyaiveti/ ayaṃ bhāvaḥ -\nsvasamānetyādibhedavattvasambandhāvacchinnādheyatvasāmānādhikaraṇyobhayasambandhena\nsvasamānādhikaraṇabhedapratiyogitāvacchedakatvasambandhāvacchinnasvani ṣṭhabhedapratiyogitāvacchedakatvāsāmānādhikaraṇyobhasambandhena\nvā smṛteḥ kāraṇatvamupagantavyam/ svādhikaraṇatā\nsvanirūpitaviṣayatāsambandhena/ bhedapratiyogitāvacchedakatāpi\ntenaiva sambandhena/ [300] jhaṭiti smṛtītyādi/ idaṃ\njātiviśeṣapramāṇasūcanāya jhaṭiti smṛtijanakatāvacchedaka ityarthaḥ/\npramāṇaṃ cānumānaṃ janakatāpakṣakaṃ bodhyam/ [300] saṃskārātiśayaḥ - saṃskāragato jātiviśeṣaḥ/\nnanvanubhavajanyetyādisaṃskāralakṣaṇasya\nsmaraṇajanyasaṃskāre 'vyāptirityatrāha - [300] etanmata iti/ navyamata\nityarthaḥ/</p>\n\n<p><hi rend='bold'>viśeṣaguṇalakṣaṇam</hi></p>\n\n<p>[303] pṛthivītvetyādi/\nsvādhikaraṇavṛttitvasvabhinnadravyavibhājakopādhyadhikaraṇavṛttitvobhayasambandhena\ndravyavibhājakopādhiviśiṣṭāvṛttijātimadguṇattvamiti phalitam/ atra\ntādṛśopādhidvayādhikaraṇāprasiddhyā pratyekamityuktm/ [303] tādṛśatvāt-dravyavibhājakopādhiviśiṣṭāvṛttitvāt/ [303] avāntareti/ vyāpyetyarthaḥ/ evamagre 'pi/ [303] tādṛśopādhidvayetyādi/ dravyavibhājakopādhiviśiṣṭānyatvaṃ\nśūnyāntena vivakṣaṇīyam/ vaiśiṣṭyaṃ\nsvaviśiṣṭavṛttiguṇatvanyūnavṛttijātimattvasambandhena/ svavaiśiṣṭyaṃ\nsvādhikaraṇavṛttintvasvabhinnadravyavibhājakopādhyadhikaraṇavṛttitvobhayasambandhena/\n[303] saṃkhyātvādessattvāditi/ saṅkhyātvādeḥ tādṛśadvitvādivṛtteḥ\nvidyamānatvādityarthaḥ/ [303] nīlatvādikamityādi/ yadyapi idānīṃ\nrūpatvādikamādāyāpi lakṣaṇagamanasambhavaḥ/ tathāpi\nvakṣyamāṇapariṣkārānusaraṇena rūpatvādikamupekṣitam/ atra</p>\n\n<p>nyūnavṛttitvaviśeṣaṇaṃ\nguṇatvādikamādāyāsambhavavāraṇāya/ [303] yadrūpavāvacchinnetyādi/\nayamarthaḥ ---\ndravyavibhājakopādhiviśiṣṭānyasthitasthāpakavṛttijātimadguṇatvaṃ\nviśeṣaguṇalakṣaṇam/ vaiśiṣṭyaṃ ca</p>\n\n<p>svādhikaraṇavṛttitāvacchedakatvasvabhinnadravyavibhājakopādhyadhikaraṇavṛttitāvacchedakatvobhayasaṃbandhena/\ntena na bhedakūṭaniveśanibandhanagauravam/\ntādṛśopādhidvayatvāvacchedena\nsāmānādhikaraṇyānvayasvārasyavyāvartakakiñcitvaniveśakṛtānanugamaśca/\ntādṛśayatkiñcidekabhedaniveśane ekatvatvādibhedamādāya\ndvitvādāvatiprasaṅgaḥ/ evaṃ dravyatvādirūpopādhau saṅkhyārūpasya\ndvitvasyāsambhavāt apekṣādhīnaviṣayatvarūpasya tasya vācyatvena\nmahāgauravasya yattvatattvapraveśena lakṣaṇasya viśiṣṭaikārthantāvirahāt\nrūpaṃ viśeṣaguṇaityādau vākyabhedaprasaṅgasya ca nāvakāśa iti/\n[303] samavāyasaṃbandhaghaṭitasyaiveti/ nyathā\nkālikādisambandhaghaṭitasāmānādhikaraṇyamādāyāsambhavāpatteḥ/ [304]</p>\n\n<p>na deyamiti/\nsthitasthāpakatvasya yadrūpapadena dhartumaśakyatvāditi bhāvaḥ/\nnanvanuṣṇāśītaḥ pṛthivīvāyvorityuktatvāt anuṣṇāśītatvasya\nyadrūpapadena dhartuṃ śakyatayā anuṣṇāśītasparśe 'vyāptirityatrāha ---\n[304] pārthiveti/ tathā ca tatrāpi vaijātyaviśeṣamādāya\nlakṣaṇagamanamiti bhāvaḥ/ [304] tatra -- saṅkhyādiṣu/ evamagre 'pi/ [304] tādṛśeti/ uktobhāyasambandhena\ndravyavibhājakopādhiviśiṣṭānyetyarthaḥ/</p>\n\n<p>yattu kenaciduktam -\ntādṛśajātimattve sati guṇatvameva lakṣaṇamāstām, kiṃ\nniṣedhadvayopādāneneti -- tanna - tathāsati rūpatvādijātimādāya\nrūpādiviśeṣaguṇeṣvatiprasaṅgāt/ niṣedhadvayopādāne tu\ntādṛśanīlatvādijātisattvenātivyāptyaprasakteḥ tasyāvaśyakatvaditi/</p>\n\n<p><hi rend='bold'>karmanirūpaṇam</hi></p>\n\n<p>[309] mūloktamitpayādi/\npatrādyākuñcanakriyāyāmavyāptiriti bhāvaḥ/ [309] ityāheti/\nityāśayenāhetyarthaḥ/</p>\n\n<p><hi rend='bold'>sāmānyanirūpaṇam</hi></p>\n\n<p>nanu sāmānyānāṃ\nlakṣaṇe ekatvaniveśanaṃ viphalamityata āha - [309] ekapadamiti/ nanu\nsāmānyalakṣaṇe\nekatvāvacchinnapratiyogitākabhedarūpānekatvaśarīrapraviṣṭamekatvaṃ kiṃ\nsaṅkhyārūpam ata ekamātravṛttidharmaḥ/ nādyaḥ, guṇādau guṇādyanupagamena\nguṇatvādau lakṣaṇagamena'pi dravyatvādāvavyāpteḥ/ nottaraḥ;\ntādṛśadharmaspaya kevalānvayitayā\ntadavacchinnapratiyogitākabhedāprasiddheḥ/ maivam --- yato 'tra\nprameyaviśiṣṭatvaṃ bhedaviśiṣṭatvaṃ vā anekasamavetatvam/ prathame\nvaiśiṣṭyaṃ svasamavetatvasvabhinnasamavetatvobhayasambandhena/ dvitīye\nsvapratiyogisamavetatvasvānuyogisamavetatvobhayasambandhena/ ato na\ndoṣa iti/</p>\n\n<p><hi rend='bold'>viśeṣanirūpaṇam</hi></p>\n\n<p>[309] parasparamiti/ parasparatvaṃ ca\nsvāśrayanirūpitabhedāśrayanirūpitatvam\nsvanirūpakāśrayavṛttitvasvāśrayanirūpitatvobhayasaṃbandhena\nbhedaviśiṣṭatvaparyavasitam/ [309]\nbhedasādhakā iti/ etena vyāvartakā\nityatra vyāvṛttiśabdārthaḥ bhedaḥ sādhakaḥ pratyayārtha iti\nsphuṭīkṛtam/ [309] na ca sugrahamityanvayaḥ/ atra ca prāguktarītyā\ndharmigrāhakapramāṇasiddhamithobhedānāṃ viśeṣāṇāṃ 'ayaṃ viśeṣaḥ\ntadviśeṣāt bhidyate tādātmyena etadviśeṣā'dityanumānenāpi\ndharmimānopajīvinā mithobhedasiddhiriti svato vyāvartakatā\nteṣāmityāha - [309] sa eveti/ [309] atyantaṃ saṃkīrṇānāmiti/\natyantadurgrahabhedānāmityarthaḥ/ svasajātīyānāṃ viśeṣāntarāṇāṃ\nparasparamityatrāpi pūrvavadeva bodhyam/ [309] tatrāpi - viśeṣe 'ti\nnānavastheti/ atra vaktavyam prāgreva prapañcitam/</p>\n\n<p><hi rend='bold'>samavāyanirūpaṇam</hi></p>\n\n<p>[310] nīlo ghaṭa iti viśaṣṭapratītirityādi/\nayamatrānumānapariṣkāraḥ ---\nghaṭādiviśeṣyatānirūpitanīlarūpādiprakāratā\nkiñcinniṣṭhasaṃsargatānirūpikā prakāratātvāt\nsaṃyoganiṣṭhasaṃsargatānirūpakadaṇḍādiviśeṣyatānirūpitadaṇḍādiprakāratāvaditi\nrītyā bodhyaḥ/ atra saṃyogādeḥ bādhaniścayasahāyabalāt\nsaṃyogādyatiriktakiñcinniṣṭhasaṃsargatānirūpakatvasiddhiriti sa eva\nsaṃbandhaḥ samavāyaśabdita iti dhyeyam/ nanu samavāyasadbhāve\nnīlo ghaṭa ityādipratyakṣameva pramāṇaṃ bhaviṣyatīti</p>\n\n<p>anumānaparyanatānudhāvanavaiphalyamityata āha - [311] vaiśeṣiketyādi/ vaiśeṣikaiḥ samavāyapratayakṣatānugamāditi\nbhāvaḥ/ saṃgrahe [310] tāvayutasiddhāviti/ athātra\nkimidamayutasiddhatvam, na tāvat yutasiddhabhinnatvam/ yutasiddhasyaiva</p>\n\n<p>durnirūpatvāt/ nāpi\nsaṃyuktatvam ghaṭakapālādau tadasambhavāt/ na ca yayordvayormandhye\nekamaparāśritamevāvatiṣṭhate tattvamayutasiddhatvamiti vācyam/\nyattvatattvānanugamenāyutasiddhapadārthatāvacchedakasyānanugatatvādi ti -\natra kecit - dvitvaviśiṣṭadvitvamevāyutasiddham/ vaiśiṣṭyaṃ\ntādātmyasvāśrayavyaktiviśiṣṭatvobhayasambandhena/ vaiśiṣṭyaṃ ca\nsvaviśiṣṭavṛttitvasambandhena/ svavaiśiṣṭyaṃ ca\nsvaniṣṭhāvacchedakatākapratiyogitākabhedavattvasambandhena/ avacchedakatā\nca svaniṣṭhapratiyogitākātyantābhāvavattvasambandhena/ pratiyogitā\ncādheyatāsambandhāvacchinnā ghaṭakapālādigatadvitvasya svapadenopādāne\ntadāśrayībhūtakapālādivyaktīnāmādheyatāsambandhāvacchinnasvaniṣṭhapratiyogitākātyantābhāvavattvasambandhāvacchinnasvaniṣṭhāvacchedakatākapratiyogitākabhedavattvasambandhena/\nkapāladiviśiṣṭaghaṭādau vṛttitvasya tādātmyasya coktadvitve sattvāt\nlakṣaṇasamanvayaḥ/</p>\n\n<p>bhūtalādestu\nghaṭādiśūnyatādaśāyāṃ\nādheyatāsambandhāvacchinnapratiyogitākātyantābhāvasattvāt\nniruktasambandhena bhūtalādiviśiṣṭatvasya ghaṭādāvasattvāt\nbhūtalaghaṭādīnāṃ dvitvaṃ na tādṛśamiti na bhūtalaghaṭādyoratiprasaṅgaḥ/\nyadyapi saṃyogasaṃbandhāvacchinnānadheyatāsambandhena kapālādikaṃ ghaṭādau\nnāsti, tathāpi ādheyatāsāmānyāvacchinnasvaniṣṭhapratiyogitākā\nyantābhāvavattvapraveśāt na doṣaḥ/ na caivamapi kapālādināśakṣaṇe\nkapālāderghaṭādau uktasambandhenābhāvādavyāptiriti vācyam/\nsvaviśiṣṭātyantābhāvavattvasya niveśyatvāt/ svavaiśiṣṭyaṃ</p>\n\n<p>ca\nsvāvacchinnādhikaraṇakālāvacchinnatvādheyatāsāmānyāvacchinnasvāśrayaprati yogitākatvobhayasambandhena/\nyadyapi evamapi abhāvābhāvatvayorayutasiddhiprasaṅgaḥ, tathāpi\nsvāśrayātiriktasambandhāvacchinnādheyatāniveśāt na doṣa iti\nvadanti/</p>\n\n<p>tanna-kālikādisambandhamādāyātiprasaṅgavyudāsāya\nsamavāyasambandhena tasya pravṛttinimittatāyā vācyatvena prācīnamate\navayavāvayavināvayutasiddhāvityādivākyasya nirākāṅkṣatāpatteḥ/\nsvaviśiṣṭadvitvasambandhena dvitvasya tathātve 'pi dvitvasya\nsaṅkhyārūpatve guṇaguṇyādyoravyāpteḥ/\napekṣādhīviśeṣaviṣayatvarūpatve ca apekṣābuddheḥ\nviṣayaviśeṣaniyantritatayā ananugamāpatteḥ/\nsvāvacchinnaviśeṣyatānirūpitaikatvaprakāratākatvasvabhinnadharmāvacchinnaviśeṣyatānirūpitaikatvaprakāratākatvobhayasambandhena\ndharmaviśiṣṭabuddhitvenānugame ca\nsvāśrayadharmāvacchinnaviśeṣyatānirūpitaikatvaprakāratākatvasvapratiyogidharmāvacchinnaviśeṣyatānirūpitaikatvaprakāratākatvobhayasambandhena\nbhedaviśiṣṭabuddhitvādinā anugamamādāya vinigamanāvirahāpattyā\nayutasiddhapadārthatāvacchedakanānātvāpatteḥ/ tanniṣkarṣastu\nasmābhiranyatra prapañcitaḥ/</p>\n\n<p><hi rend='bold'>abhāvanirūpaṇam</hi></p>\n\n<p>nanu dhvaṃsādipratiyogitāyāḥ\nsambandhāvacchinnatve mānābhāvāt saṃsargāṃbhāvatvaniveśādeva\ndhvaṃsādivāraṇe nityatvaviśeṣaṇavaitharthyamityatrāha - [313] dhvaṃsetyādi/ siddhānṛte dhvaṃsādipratiyogitāyāḥ\nsaṃbandhāvacchinnatvānaṅgīkartṛnavyamate granthāntaroktaṃ manasi\nnidhāyāha -- [314] saṅkṣepa iti/ [314] dhvaṃsaprāgabhāvayorityādi/\ndhvaṃsaprāgabhāvayorekapratiyogikayorapi ekarūpatvameva/ tadvadiha\nnetyarthaḥ/ dīpikāyām [313] pratiyogitāvacchedakāropyetyādi/\npratiyogitāvacchedakaśca āropyasaṃsargaśca tayorbhedāt ityarthaḥ/\nāropyaṃ ca pratiyogyāropaviṣayatvam/ abhāvabuddhau\npratiyogyāropahetutāyāḥ navīnairanabhyupagamādāha -\nprakāśikāyām [314] āropyetīti/ nanvanyonyābhāvabhede\npratiyogitāvacchedakasaṃsargabhedo na niyāmakaḥ, anyonyābhāvasya\ntādātmyasambandhāvacchinnapratiyogitākatvaniyamāt/ atra [314] yathāyogamiti [314] avacchedakabhedādatirikta ityanvayaḥ [322] prasaṅgāditi/ svavṛttyabhāvatvavattvamatra prasaṅgaḥ/ [322] tacchabdollikhiteti/ tacchabdajanyabodhasamānārthaketyarthaḥ/ [322] svātantryeṇa pratiyogini abhāsamānatayā/</p>\n\n<p><hi rend='bold'>ṣoḍaśapadārthānāṃ\nsaptapadārtheṣvantarbhāvaḥ</hi></p>\n\n<p>pramāṇaprameyetyādisūtre prathamataḥ kathitasya\nkḷpte yatra kutracidantarbhāvamanumuktvā dvitīyata uktasya prameyasya\ndvādaśavidhasya yathāyathaṃ kḷptāntarbhāvakathanamanupapannamityatrāha- [331] pratyakṣeti/ cakṣurādīndriyarūpasyetpayādiḥ/</p>\n\n<p>[331] anumānādīnāmiti ādinopamānaśabdayoḥ\nsaṅgrahaḥ/ [331] dravya iti antarbhāva ityanena sambandhaḥ/\n[331] evamagre 'pīti/ pravṛttidoṣādirūpe prameye 'pītyarthaḥ/ nanu\nprayatnaviśeṣaḥ pravṛttiriti tasyāḥ</p>\n\n<p>dharmādharmarūpatvakathanamanupapannamityata āha - [331] taditi/ dharmādharmetyarthaḥ/ svoktārthe pūrvagranthasammatimāha -\n[331] etacceti/ dharmādharmāvityasya tajjaniketyarthakathanaṃ cetyarthaḥ/\n[331] ākāre bhāṣye/</p>\n\n<p>nanu pretyabhāvo\nmaraṇamiti dīpikāvākyamasaṅgatam/ propasṛṣṭaiṇ dhātumātreṇa\nmaraṇabodhatanāt pretyabhāvaśabdaghaṭakasya lyapaḥ bhāvaśabdasya\ncārthākathanāt pretyabhāva iti samudāyasya\nmaraṇarūpārthābodhakatvāccetyatrāha - [331] maraṇānantareti/\nanantaratvaṃ uttarakālikatvam/ uktārthasya\npretyabhāvaśabdavyutpattyanuguṇyaṃ darśayati - [331] tathāceti/ pretyabhāvaśabdasyoktārthaparatve cetyarthaḥ/\nmaraṇajananaśabdārthau krameṇa darśayati - [331] carametyādinā/ carameti\nsaṃyogaviśeṣaṇam/ evamagre 'pi/ [331] ādyeti\nsaṃyogaviśeṣaṇam/ caramatvaṃ\nsvasamānādhikaraṇatādṛśasaṃyogaprāgabhāvāsamānakālīnatvam/ yadyapi\natrānuyogini svatvapraveśe</p>\n\n<p>svasamānādhikaraṇatādṛśaprāgabhāvasamānakālīnabhinnaṃ yattattvaṃ\ncaramatvamiti caramasaṃyogavyaktīnāmānantyādananugamaḥ/ pratiyogini\nsvatvapraveśe ca\nsvāsamānādhikaraṇatādṛśasaṃyogaprāgabhāvasamānakālīnaṃ yat\ntādṛśaikavyaktibhedapreveśe idānīntanasyāpi\ntādṛśasaṃyogasyoktacaramatvaṃ syāditi tasya dhvaṃsamādāyedānīmapi\nmaraṇāpattiḥ/ tādṛśaprāgabhāvasamānakālīnaṃ yadyat\ntattadvyaktibhedakūṭaniveśe ca caramatvasya yattvatattvaghaṭitatvena\nviśiṣṭaikārtharūpatābhaṅgaḥ/ viśiṣya\ntattadvyaktīnāmasarvajñadurvijñeyatāprasaṅgaḥ/\nkūṭatvasyaikaviśiṣṭāparatvarūpatvena svatvapraveśe prameyaviśiṣṭatvaṃ\ncaramatvamiti sthūlo 'nugamaḥ/ vaiśiṣṭyaṃ ca\ntādātmyasvasamānādhikaraṇatādṛśasaṃyogaprāgabhāvasamānakālīnatvasambandhāvacchinnasvaniṣṭhāvacchedakatākapratiyogitākabhedavattvobhayasambandhena\nbhedaviśiṣṭatvamiti sūkṣmo 'nugamaḥ/ vaiśiṣṭyaṃ\nsvāśrayatvasvapratiyogitāvacchedakatvobhayasambandhena/ avacchedakatvaṃ\nsvasamānādhikaraṇatādṛśasaṃyogaprāgabhāvasamānakālīlanatvasambandhena/\npratiyogini svatvapraveśe ca tādṛśasaṃyogaprāgabhāvaviśiṣṭānyatvaṃ\ncaramatvam/ vaiśiṣṭyaṃ\nsvasamānakālikatvasvasāmānādhikaraṇyobhayasambandhena,\nekakṣaṇāvacchinnasāmānādhikaraṇyasambandhena vā/ tacca\nsvaniṣṭhasvarūpasambandhāvacchinnādheyatāviśiṣṭasamavāyāvacchinnādheyatārūpam/\nvaiśiṣṭyaṃ ca\nsvanirūpakanirūpitatvasvāvacchedakakṣaṇāvacchinnatvobhayasambandhena/\nādyatvaṃ ca svasamānādhikaraṇatādṛśasaṃyodhvaṃsāsamānākālikatvam/\natrāpi, prameyaviśiṣṭatvaṃ bhedaviśiṣṭatvaṃ vā\ntādṛśasaṃyogadhvaṃsaviśiṣṭānyatvaṃ vā prāgabhāvasthale dhvaṃsaṃ niveśya\nnirvācyam/ anyat pūrvaṃvat/ dīpikāyām [331] sa\nca mokṣaśca/ yadyapi caramaṃ yadduḥkhaṃ taddhvaṃso mokṣa ityanyatra\npratipāditam, tathāpi duḥkhaviśeṣaṇena kālīnāntena caramapadārtha\neva vivṛta iti na virodhaḥ/ anugamastu pūrvavadeva bodhyaḥ/\nprāguktasāmānādhikaraṇyasambandhena\nduḥkhaprāgabhāvaviśiṣṭānyatvādirūpaḥ/ atra ca\nsvasamānādhikaraṇaduḥkhaprāgabhāvāsamānakālīnaḥ yaḥ kaścana padārthaḥ\ntaddhvaṃso mokṣa iti tatra dhvaṃsapratiyogitayā\nduḥkhāṃśopādānavaiyarthyamityāśaṅkāyāṃ tadupādānasya\nprayojanamāha - prakāśikāyām [331] muktātmeti/ atra ca\nprāgabhāvāṃśamanupādāya svasamānādhikaraṇaduḥkhāsamānakālīnatvam\nekakṣaṇāvacchinnasāmānādhikaraṇyasambandhena\nduḥkhaviśiṣṭānyatvādirūpameva caramatvaṃ suvacam/ na ca tasya\nduḥkhaviśeṣaṇatve 'prasiddhiḥ/ idānīṃ tasya\ndhvaṃsaviśeṣaṇatvopagamāt/ na ca tathā sati suṣuptidaśāyāṃ\nasmadādīnāmapi muktatvaprasaṅgaḥ/ tadānīmasmadādyātmani\nduḥkhavirahāt, tadātanasya duḥkhadhvaṃsasya\nniruktaviśeṣaṇakrāntatvāditi śaṅkyam/ suṣuptikālīnasya\ntādṛśaduḥkhadhvaṃsasya\nsuṣuptyuttarakālikaduḥkhasamānakālīnatvenādoṣatvādityāśaṅkate -\n[331] na ceti/ [331] agrimeti/ [331] suṣuptītyādiḥ/\nuttaretyarthaḥ/ [331] yathāsanniveśe-prāgabhāvaghaṭitaniruktaprakāre/ atra ca\nprāgabhāvānupagame uktarītyā tādṛśaduḥkhāsamānakālīnatvaghaṭita\nevādaraṇīyaḥ/ evaṃ pakṣatāgranthoktarītyā\nduḥkhaprāgabhāvasamānakālīnatvasthale duḥkhavṛttidhvaṃsapratiyogitvaṃ\nniveśyamityabhisandhāyābhihitam - [331] digiti/ nanu\npramāṇetyādisūtre prameyānantaraṃ saṃśayakathanāt dīpikāyām\ntatsvarūpamapradarśya prayojanādisvarūpakathanamayuktamityata āha - [331] saṃśayasyeti/ ubhayasādhanavatītyasya prayojanamāha -- [335] idaṃ ceti/ ubhayetyādyuktaviśeṣaṇaṃ cetyarthaḥ/ nanu kathālakṣaṇe</p>\n\n<p>nānāvaktṛtvoktirayuktāpūrvapakṣavākyasya uttaravākyasya vaikasya\nnānāvaktṛkatvavirahādityata āha - [335] ekeneti/ chalaṃ udāharati\n- [336] yatheti/ [336] itīti/ uktaśabdasyetayarthaḥ/ [336] arthāntaram -</p>\n\n<p>nūtanārūpārthāntiriktamartham/ [336] na santītyanvayaḥ/ iti\ndūṣayatītyanvayaḥ/ [336] svāsādhakatāsādhāraṇyeneti/\nsādhāraṇyamādheyatvam/ vaiśiṣṭye tṛtīyā/ tasya\nparāsādhakatāsādhakatayetyatra samāsaghaṭakaṣaṣṭyarthanirūpakatve 'nvayaḥ/ atra\nsvam dūṣaṇavaktā/ paraḥ anumānavaktā/ [336] svavyāghātakatvāditi/\nasattvānvayini prayojyatve pañcamī/ [336] tathā ca uktarītyā uttarasya\nsvavyāghātakatvasiddhau ca/ [336] taditi/ uktalakṣaṇajātītyarthaḥ [336] pratyekamiti/ tṛtīyābahuvacanāntamavyayam/\nsādharmyavaidharmyādiśabdairityarthaḥ/ [337] yogaḥ - sambandhaḥ/</p>\n\n<p><hi rend='bold'>jātinirūpaṇam</hi></p>\n\n<p>krameṇa jātīnāṃ\nlakṣaṇodāharaṇānyāha - [337] sādharmyeṇa ityādinā/ tatra\nsādharmyeṇetyādi uttaramityantaṃ sādharmyasamālakṣaṇam/ sādharmyam\nsādṛśyam/ sthāpanā-sthāpakānumānam/ sādharmyasamāyā udāharaṇamāha -\nyatheti/ sakriyaḥ kriyāvān/ atra kriyāhetuguṇavattvarūpahetuśarīre/\ntralartho ghaṭakatvaṃ guṇānvitam/ janaketi saṃyogādiviśeṣaṇam/\nsakriyo yadi</p>\n\n<p>tadetyanvayaḥ/ na\ncāstītyanvayaḥ/ atra sakriyasādharmyayaprayuktasakriyatvamātre,\nniṣkriyasādharmyaprayuktaniṣkriyatvamātre vā/ vinigamakaṃ niyāmakam/</p>\n\n<p>vaidharmyasamālakṣaṇamāha\n- [338] vaidharmyeṇeti/ vaidharmyaṃ vyāvṛttadharmaḥ/ taditi/\nsthāpanāhetvityarthaḥ/ vaidharmyasamāyā udāharaṇamāha - yatheti/ tatraiva -\nātmā sakriya ityādi prāguktānumāna eva/ niṣkriya eveti/\nātmetyanuṣajyate/ nāstītyanvayaḥ/ taditi/ loṣṭetyarthaḥ/ evamagre 'pi/</p>\n\n<p>utkarṣasamāṃ lakṣayati -\n[338] parokteti/ taditi/ paroktasādhanetyarthaḥ/ etadudāharaṇamāha -\nyatheti/ syādyadītyanvayaḥ/ evamagre 'pi/ tenaiva - kṛtakatvenaiva/\nevamagre 'pi/ [338] sāvayava iti/\nsamavāyikāraṇatāviśiṣṭatvaṃ sāvayavatvam/ vaiśiṣṭyaṃ\nsvanirūpakadravyatvasambandheneti niṣkarṣaḥ/ tādṛśaṃ ca sāvayavatvaṃ\nkāryatvarūpam kṛtakatvaṃ pratyavyāpakameva\nkāryabhūtarūpādivyāvṛttatvāditi dhyeyam/ itīti/\n'kaścidevamāhe'ti pūrveṇa sambandhaḥ/</p>\n\n<p>apakarṣasamāṃ lakṣayati -\n[339] parokteti/ dharmāntarasya -\nprakṛtānumānasādhyatayābhimatadharmātiriktadharmasya/ asyā udāharaṇamāha\n- yatheti/ tasminneva - śabdo nitya ityādyupadarśitarūpa eva/ 'iti\nkaścidevamāhe'tyanuṣajyate/</p>\n\n<p>evamagre 'pi/</p>\n\n<p>varṇyasamāṃ lakṣayati -\n[340] varṇyasyeti/ evamagre 'pi/ etadudāharati - yatheti/ pūrvokteti/\nātmā sakriyaḥ kriyāhetuguṇavattvāt loṣṭavat ityevaṃrūpetyarthaḥ/\ntaditi/ kriyetyarthaḥ/</p>\n\n<p>avarṇyasamāṃ lakṣayati -\n[350] sādhyeti/ tāmudāharati--- yatheti/ tataiva - ātmā sakriya\nityādirūpa eva/ sādhanam - sādhyāpattipratipādakamuttaram/\nevamagre 'pi/ gateti rūpeti ca guṇaviśeṣaṇam/ tathā ca\nuktaguṇavattvasyātmanyasiddhatve ca/ tulyatayā\nātmanyasiddhahetukasādhanatvasāmyāt kimiti na sādhyata iti\npaścāttanenāsya sambandhaḥ/ tādṛśena - asiddhena/ taditi/ kriyetyarthaḥ/</p>\n\n<p>vikalpasamāṃ lakṣayati -\n[342] dṛṣṭānteti/ udāharati --- yatheti/ ayaṃ tu - uttaravikalpastu/</p>\n\n<p>sādhyasamāṃ\nlakṣayati- [341] dṛṣṭāntasyeti/ nanvasyāḥ\npakṣatulyatākathanātmikāyāḥ pakṣasameti nāmocitam, na tu\nsādhyasametyāśaṅkāparihārāya sādhyate atretyadhikaraṇavyutpattyā\nsādhyaśabda evātra pakṣabodhaka ityāha - sādhyeti/ atra sādhyasamā śabde\ntralartho ghaṭakatvaṃ sādhyaśabdānvitam/ udāharati - yatheti/ 'ucyate\nyadī'ti sambandhaḥ/ tathā ca yathā ātmā tathā loṣṭa ityasyāpyāgamena/\nsādhyate yaditi sambandhaḥ/ tat - kriyāvattvam/</p>\n\n<p>prāptisamāyā\nlakṣaṇamāha - [342] prāptyeti/ hetau tṛtīyā/ pratyavasthānam\n-- pratyuttarakathanam/ evamagre 'pi/ tathā ca prāptiṃ hetūkṛtya\npratyuttaroktiriti yāvat/ atra prāptiśabdasyārthamāha - prāpitaśceti/\nudāharati - yatheti/ tādṛśeti/ kriyāhetvityarthaḥ/ neti sādhyata\nityanuṣajyate/ ubhayoraviśeṣāt - ubhayoḥ\nkriyāvattvakriyāhetuguṇavattvayoraviśeṣāt\nsāmānādhikaraṇyasāmyāt/</p>\n\n<p>aprāptisamāṃ lakṣayati\n--- [343] aprāptyeti/ pūrvavadeva hetau tṛtīyā/ aprāptiṃ hetūkṛtya</p>\n\n<p>pratyuttarakathanamaprāptisameti yāvat/ udāharati - yatheti/\npūrvokteti/ loṣṭagatanodanādirūpetyādinā prāgupadarśitetyarthaḥ/\naprāptasyeti/ aprāptiriha sādhyavaiyadhikaraṇyam/ tathā ca -\ntādṛśahetossādhyasādhakatvoktau ca/</p>\n\n<p>ayameva -\nkriyāhetuguṇavattvarūpa eva/</p>\n\n<p>prasaṅgasamāṃ lakṣayati\n- [343] sādhaneti/ udāharati -- yatheti / tatra - kriyāhetuguṇavattve/\nnanu sādhanāpekṣā kimarthamityatrāha -- na hīti/ nāsti hītyanvayaḥ/\ntatrāpi - kriyāhetuguṇavattve 'pi/</p>\n\n<p>pratidṛṣṭāntasamāṃ\nlakṣayati-- [344] dṛṣṭāntāntareṇeti/\nparoktadṛṣṭāntātiriktadṛṣṭāntajanyetyarthaḥ/ sādhanam -\nsiddhyāpattipratipādakamuttaram/ udāharaṇamāha yatheti/</p>\n\n<p>anutpattisamāṃ\nlakṣayati--- [344] anutpatyeti/ atrāpi hetau tṛtīyā/\nanutpattiṃ hetūkṛtya pratyuttarakathanamityarthaḥ/ udāharati - yatheti/\npramāṇaṃ yadīntyanvayaḥ/ taditi/ janyaikatvarūpapramāṇetyarthaḥ/ itīti/\niti kaścidāheti prāktanena sambandhaḥ/</p>\n\n<p>saṃśayasamāyā\nlakṣaṇamāha --- [345] sādhāraṇeti/\nsādhyatadabhāvasāmānādhikaraṇyetyarthaḥ/ udāharati -- yatheti/ ubhayeti/\nnityānityobhayetyarthaḥ/ ekapariśeṣe ekasya\nnityatvamātrasyānityatvamātrasya vā pariśeṣe niścaye/</p>\n\n<p>atra - prakaraṇasamāyām/</p>\n\n<p>ahetusamāyā\nlakṣaṇamāha --- [346] kālatraye 'pīti/\nbhūtabhaviṣyadvartamānakālatraye 'pītyarthaṃḥ/ udāharati - yatheti/ tadānīṃ\n--- sādhyabhūtānityatvaprākkāle/ tasya - anityatvasya/ na sādhakam\nkāryatvādirūpasādhanamiti sambandhaḥ/ paścāditi/\nsādhyādanityatvāditi ādiranuṣajyate/ pūrveti/\nkāryatvādiyapasādhanetyādiḥ/ sādhanābhāvāditi/ sādhanetyasya\nkāryatvādirūpetyādiḥ/ tasya - kāryatvādirūpasādhanasya/ ubhayam -\nkāryatvādirūpasādhanānityatvādirūpasādhyobhayam/</p>\n\n<p>arthāpattisamāyā\nlakṣaṇamāha - [346] arthāpattipuraskāreṇeti/\nanyathānupapattirūpārthāpattiṃ hetūkṛtyetyarthaḥ/ pūrvokteti/ śabdo\nnitya ityādirūpetyarthaḥ/ yadi sādhyamiti sambandhaḥ/ nityatvamapīti/\narthāpattyetyanuṣajyate/ siddhyediti śeṣaḥ/ ekatareti\nekatarasyānityatvaspanaya nityatvasya vā niścaya ityarthaḥ/</p>\n\n<p>aviśeṣasamāṃ lakṣayati\n- [347] sarveti/ aviśeṣaḥ sāmyam/ udāharati -- tatraiveti/ anityatvaṃ\nyadītyanvayaḥ/ evamagre 'ti/ taditi/ śabdetyarthaḥ/ tat - anityatvam/\nupapattisamāṃ lakṣayati - [348] ubhayapakṣeti/\nvādiprativādisammatapakṣadvayetyarthaḥ/ sādharmyeṇetyabhede tṛtīyā/\ntādṛśasādharmyābhinnasādhanopapattiḥ upapattipratipādakamuttaramityarthaḥ/\nudāharati -- yatheti/ evamagre 'pi avatārikā bodhyā/</p>\n\n<p>darśiteti\nsādhanaviśeṣaṇam/ anuvidhāyitvaṃ - janyatvaṃ nāstīti sambandhaḥ/</p>\n\n<p>[349] sādhanaṃ - siddhyāpattipratipādakamuttaram/\nevamagre 'pi/ nopalabhyate yadītyanvayaḥ/ evaṃ nābhyupeyate\nyadītyanvayaḥ/ anupalabdherapīti/ ṣaṣṭyarthaḥ pratiyogitvam\nnirūpakatayā abhāvānvitam/ apiratrāvaraṇasamuccāyakaḥ dṛṣṭāntatvena/\ntaditi/ anupalabdhīyatyarthaḥ/</p>\n\n<p>tasya - anityatvasya/\nsadātanatvāt - nityatvāt/ [350]\ntathātvam - sadātanatvam/ ubhayāthāpi\nśabdavṛtteranityatve nityatve vā/</p>\n\n<p>ucyate yadītyanvayaḥ/\ntaditi anityatvapadetyarthaḥ/</p>\n\n<p>tatraiva - śabdo 'nityaḥ\nprayatnānuvidhāyitvāt ghaṭavadityanumāna eva/ ubhayathā--ubhābhyāmapi\nprakārābhyām/ svarūpotpattyāvārakanivṛttirūpābhyām/ anuvidhānaṃ -\njanyatā/ tathā ca - prayatnānuvidhāyitvasyobhayathā sambhave ca/ tasya -\nprayatnānuvidhāyitvasya/ kāryāntareti/\nsvarūpotpattirūpakāryavyatiriktakāryetyarthaḥ niyatatvaṃ - vyāpyatvam\nkvacit - keṣucit pusatakeṣu/ tasyāpi tādṛśāpāṭhasyāpi/ ukta\nevārtha ityagrimeṇānvayaḥ/ atra - uktasamāviṣaye/</p>\n\n<p><hi rend='bold'>nigrahasthānanirūpaṇam</hi></p>\n\n<p>dīpikāyāmam\n[343] vādino 'pajayaheturnigrahasthānamiti/ tathā ca\nnigrahasthānamityatra nigrahaśabdo vādyapajayaparaḥ/ sthānaśabdo hetupara\niti bhāvaḥ/ idaṃ ca vādyapajatahetutvarūpaṃ nigrahasthānalakṣaṇaṃ ca/\nchalādāvityādinā prakaraṇasamārūpajātisaṅgrahaḥ/\narthāntarādītyādinā hetvābhāsasaṅgrahaḥ/ nanu tarhi</p>\n\n<p>pramāṇetyādisūtre\nnigrahasthānataḥ pṛthaktayā chalāderupādānamanarthakamityatrāha -\nchalatvādināpīti/ ādinā prakaraṇasamātvasaṅgrahaḥ/\napirnigrahasthānatvasamuccāyakaḥ/ dṛṣṭāntavidhayā\njñānasyetayarayopādānamityasya ca</p>\n\n<p>chalāderityādiḥ/\nupayogitvāt --- vādyapajayahetutvāt/ pṛthagiti/\nnigrahasthānatvātiriktarūpeṇetyarthaḥ/ chalatvādinetyanuṣajyate/\nupādānaṃ -- pratipādanam/ pramāṇetyādisūtreṇa kṛtamiti śeṣaḥ/\ngobalīvardannayāyānusārāditi bhāvaḥ/ hetvābhāsavaditi\nṣaṣṭhīsamarthādvatiḥ, hetvābhāsasyevetyarthaḥ/</p>\n\n<p><hi rend='bold'>pratijñāhānilakṣaṇam</hi></p>\n\n<p>[354] tasyāpi-nigrahasthānasyāpi/\nāvāntarabhedān-vyāpyaviśeṣān/ atra pratijñātārthavirūddhābhyupagamasya\npratijñāhāniśabdamukhyārthatā na sambhavati/ pratijñāyata iti pratijñā\npratijñātor'thaḥ tasya hānirityavayavavyutpattyā\npratijñātārthaparityāgasyaiva tādṛśatvāt\ntādṛśābhyupagamasyātathātvādityataḥ tathaivāha -\npratijñātārthaparityāgo veti/</p>\n\n<p><hi rend='bold'>pratijñāntaralakṣaṇam</hi></p>\n\n<p>[355] pūrveti/ prāganuktaviśeṣaṇadānata\nityādiḥ/ dānamiha kathanam/</p>\n\n<p><hi rend='bold'>avijñātārthalakṣaṇam</hi></p>\n\n<p>[357] tacca/ avijñātārthakarūpanigrahasthānaṃ ca/\nkliṣṭānvayam/ dūrānvayam/ aprasiddhārthakam - 1'bhūstanaṃ himabheṣajavat'ityādirūm/ ityādītyādinā\nmṛdūccaritasaṅgrahaḥ/</p>\n\n<p><hi rend='bold'>aprāptakālalakṣaṇam</hi></p>\n\n<p>[357] vyutkrameṇa -\nśāstrasaṅketasiddhakramātiriktakrameṇa/</p>\n\n<p><hi rend='bold'>adhikalakṣaṇam</hi></p>\n\n<p>hetvādītyādinā\ndṛṣṭāntahetutāvacchedakasambandhavyāptidvayādisaṅgrahaḥ/</p>\n\n<p><hi rend='bold'>apasiddhāntalakṣaṇam</hi></p>\n\n<p>dānamiha kathanam/\nmaṇyāderityataḥ paraṃ dāhādikaṃ pratīti śeṣaḥ--</p>\n\n<p><hi rend='bold'>śakteratiriktapadārthatvakhaṇḍanam</hi></p>\n\n<p>[362] sā ca -- maṇyādiniṣṭhā\ndāhādipratibandhakatā ca/ kuta ityatrāha - pratibandhakatāyā iti/\nanukūleti/ anukūlatvamiha janakatāvacchedakatvam/ vighaṭakatveti/\nvighaṭakatvaṃ ca nāśajanakatvam/ taditi/\nkāryānukūlaśaktivighaṭakatvarūpapratibandhakatetyarthaḥ/ arthāpattyeti/\narthāpattipramāṇātmikayeti śeṣaḥ/ siddhyanvitaṃ janyatvaṃ tṛtīyārthaḥ/\nsiddhiratrārthāpattipramitirūpā/ sā ca vahniḥ\ndāhānukūlaśaktimānityākārikā bodhyā/</p>\n\n</div>\n<div>\n\n<p>1. bhūstanamityasya\nparvata ityarthaḥ/ himabheṣajavadityasya agnimānityarthaḥ/\n'agninarhimasya bheṣajam' iti śrutiḥ/ pavataḥ bhūmisvanamiti\nvadanti/</p>\n\n</div>\n<div>\n\n<p>pramāṇarūpā cārthāpattiḥ\nvahnerdāhānukūlaśaktimattvamantarā maṇyādipratibadhyadāhajanakatvaṃ\nnopapadyate ityevamādirūpā/ pratibadhyatvaṃ ca nāśyaśaktiprayuktatvam/\nkecittu - yathāśrutagranthamanusṛtya vahnerdāṃhānukūlaśaktimattvamantarā\nmaṇerdāhānukūlaśaktivighaṭakatvarūpapratibandhakatvamanupapannamityādirūpamarthāpattipramāṇamūcuḥ/\ntattuccham --- upapādyopapādakayoḥ sāmānādhikaraṇyavirahāt/ iti\nśaṅkate ityanvayaḥ/ atiriktatvāditi/ kḷptebhyaḥ dravyādibhya\nityādiḥ/ evamagre 'pi/ evam - uktayuktyā/ tasyāḥ - śakteḥ/ ata eva -\nguṇādivṛttitvādeva/ utpattītyādi/ utpattiścārthāpattyā sidhyati/\narthāpattiśca śaktermaṇyapasaraṇāvacchinnotpattimantarā\ntādṛśakṣaṇottarakṣaṇāvacchinnadāhānukūlatvamanupapannamityevamātmikā/\nevaṃ nāśo 'pyarthāpattyā sidhyati/ sā ca - śaktiḥ\nmaṇyā/pasaraṇāvacchinnanāśavattvamantarā\ntādṛśakṣaṇottarakṣaṇāvacchinnadāhānanukūlatvamanupapannamityevaṃrūpā/\ntena utpattyādihetoḥ nāsiddhiśaṅkāprasaktiḥ/ evaṃ ca uktarītyā\nśakterdravyādyanantarbhāvasiddhau ca/ atirikteti/ atredaṃ\npariśeṣānumānamavaseyam - śaktiḥ dravyādi bhedakūṭavatī\ndravyādyanantarbhāvādityevaṃrūpam/ dravyādibhedakūṭavattvaṃ\nhīhātiriktatvam/\netādṛśānumānahetubhūtadravyādyanantarbhāvaśarīrapraviṣṭayorviṃśeṣaṇav iśeṣyayorasiddhiśaṃṅkāṃ\nca yata</p>\n\n<p>ityādinā\nnirākṛtā/ tacca - kāraṇībhūtābhāvapratiyogitvaṃ ca/ maṇyādyabhāvasya\nkāraṇātāpakṣe maṇisattvasamaye dāhānutpattimupapādayati -- maṇīti/\ntaditi/ maṇītyarthaḥ/ kāraṇāntareti/</p>\n\n<p>vahnyādirūpakāraṇavyatiriktakāraṇetyarthaḥ/ etadviśeṣaṇaṃ\nrūpeti/ itthaṃ ca --- pratibandhakatvasyoktarītyā\nkāryānukūlaśaktivighaṭakatvādanyādṛśatve ca/ vyavahārānyathānupapattyā\n- vyavahārasyānyathā śaktirūpātiriktapadārthānupagame anupapattyā\nsaviṣayakatvāsambhavena/ nanūttejakamaṇyubhayasattve 'pi vahnau\ndāhānukūlaśaktivirahāt kathaṃ tvanmate 'pi dāhopapattirityatrāha ---\nmaditi/ prābhākaraparamidam/ evamagre 'pi tavetyapi/ śaktyantareti/\nmaṇyādyapasaraṇadaśābhāviśaktivyatiriktaśaktītyarthaḥ/ viśiṣṭeti\nmaṇiviśeṣaṇam/ evamagre 'pi/\nananugatatvāt-anugatarūpeṇābhāvapratiyogitayā\nkāraṇatāvacchedakakoṭau niveśayitumaśakyatvāt/ etādṛśeti/\ntattaduttejakābhāvaviśiṣṭamaṇyādyabhāvāvacchinnetyarthaḥ/ tavāpīti/\napitaratra naiyāyikasamuccāyakaḥ dṛṣṭāntatayā/ āvaśyakatvāditi/\nanyathā tattaduttejakamaṇyubhayadaśāyāṃ dāhānukūlaśaktyanutpādāpatteḥ,\nmaṇimātrasattve śaktyutpādāpatteśceti bhāvaḥ/ nanu\ntarhyuktakāraṇatākalpanāyā matadvaye 'pi samattvāt manmatameva upeyamiti\nmīmāṃsakaśaṅkāṃ parijihīrṣurāha --- ananteti/ tattadityādi/\ntatpadadvayamatra śaktiparam/</p>\n\n<p><hi rend='bold'>ādheyaśaktinirāsaḥ</hi></p>\n\n<p> [338] evamapi-uktayuktyā anukūlaśaktinirāse 'pi/ sparśa iti/\nsparśo 'tra sarvatra saṃyogarūpaḥ grantha eva spaṣṭaḥ/ rūpeti\nkāryaviśeṣaṇam/ arhateti/ bhavatīti śeṣaḥ/ na bhavatītyanvayaḥ/ kuta\nityatrāha--śaktimaditi/ taditi/ bhojanādiyapakāryetayarthaḥ/\nevamagre 'pi evaṃ ca-kāṃsyādau bhojanādirūpakāryārhatvatadabhāvasiddhau\nca/ kāṃsyādāviti/ kāṃsyādiniṣṭhapratyāsattyetyarthaḥ/ pratyāsanniśca\npratibadhyatāvacchedikā ādhāratā pratibandhakatāvacchedikā tu samavāya\niti dhyeyam/ upapattāviti/\nkāṃsyādigatabhojanādirūpakāryārhatvatadabhāyorityādiḥ/ taditi/\nkāṃsyādāvityādiḥ/ ādheyaśaktītyarthaḥ/ nanu sparśo nāma\nsaṃyogātirikto guṇa iti kathaṃ tasya\nsaṃyogarūpatetyatrāha--prakṛte ceti/\nkāṃsyādigatabhojanādikāryāspṛśyasparśayoḥ\npratibadhyapratibandhakabhāvakathanaprakaraṇe cetyarthaḥ/ taditi/\nsaṃyogarūpāspṛśyasparśetyarthaḥ/ nanu bhasmādisaṃyogasambhave\niṣṭāpattirityatrāha---antareti/ vinetyarthaḥ/\nbhojanādyarhatāpattiriti/ kāṃsyāderityādiḥ/ iti evaṃ rūpeṇa/\npunaḥ-prāguktātiriktaprakāreṇa/ prathamena-bhasmādinetyatra\npraviṣṭenetyarthaṃḥ/ dvitīyena ceti/ ādiśabdenetyanuṣajyate/\nkāṃsyādāvityatra praviṣṭenetyarthaḥ/ kḷpteti/\ndravyādyabhāvāntasapatapadārthāṃntargatatayā saṃpratipannetyarthaḥ/\ndhvaṃsaviśeṣeṇaiveti/ dhvaṃse viśeṣatvaṃ ca\nbhasmādisaṃyogakālīnāspṛśyasparśapratiyogikayāvadabhāvasahitatve\nsati bhasmādisaṃyogapratiyogikatvam/ tatrāpīti/\nkāṃsyādāvityunaṣajyate/ bhasmādiviśeṣaṇatābhramavāraṇāya dhvaṃseti/\natra- darśitaśuddhipadārthaśarīre/ sambandhaviśeṣeti/\nabhāvīyaviśeṣaṇatāviśeṣetyarthaḥ/ niyantritaṃ-ghaṭitam/ anyathā\naspṛśyasparśavati kāṃsyādau svapratiyogimattāsambandhena\ntādṛśasparśapratiyogikayāvadabhāvavattvasambhavāt tādṛśayāvadabhāvavati\nkāṃsyādau bhasmādyasaṃyukte bhasmādisaṃyogadhvaṃsasya kālikādināṃ\nsattvāt tādṛśayāvadabhāvaviśiṣṭabhasmādisaṃyogadhvaṃsasya\nyatretyādyuktakāṃsyādisādhāraṇyāt atiprasaṅgatādavasthyāpātāt/\nsāmānādhikaraṇyamiti/ etacca sambandhavidhayaivaṃ niveśyam/\ntadīyasambandhāpraveśena lāghavāt/ tathā ca\nsvaniṣṭhadaiśikaviśeṣaṇatāsambandhāvacchinnādheyatānirūpakanirūpitādheyatārūpatādṛśasāmānādhikaraṇyasambandhena\ntādṛśayāvadabhāvaviśiṣṭabhasmādisaṃyogadhvaṃsaḥ śuddhariti niṣkarṣaḥ/\nnanu aspṛśyasparśapratiyogikābhāvamātraniveśenaivopapattau kiṃ\nyāvattvapraveśena/ na ca tādṛśayatkiñcidabhāvamādāya\nyatretyādyuktasthale 'tiprasaṅgatādavasthyaṃ śaṅkanīyam/\naspṛśyavastutvena tādṛśavastūnyanugamayya\ntādṛśavastusparśatvāvacchinnapratiyogitākābhāvaniveśenādoṣādityatrāha---aspṛśyeti/\nyatkiñcidityabhāvaviśeṣaṇam/ yāvaditīti/ tatra yatretyādinā\nprāguktakāṃsyādau/ taditi/ śuddhītyarthaḥ/ nanu yatretyādyuktakāṃsyādau\nuktātiprasaṅgatādavasthyam/ saṃyogarūpasya\ntādṛśasparśasyāvyāpyavṛttitvena tadabhāvasayāpi tadadhikaraṇe sattvādata\nāha--tatreti/ yatretyādyuktakāṃsyādāvityarthaḥ/ niravacchinneti/ tathā ca\nniruktasāmānādhikaraṇyaghaṭakaprathamādheyatāyāṃ</p>\n\n<p>niravacchinnadaiśikaviśeṣaṇatāsambandhāvacchinnatvaṃ\nniveśanīyamiti bhāvaḥ/ ukteti/ śuddhyāpattirūpetyarthaḥ/\nabhāvakṭasāmānādhikaraṇyaviśiṣṭeti/\nsāmānādhikaraṇyasaṃbandhenābhāvakūṭaviśiṣṭetyarthaḥ dhvaṃsaviśeṣaṇam/</p>\n\n<p>bhasmādītyādi/ tatra ---\nbhasmādisaṃyogādikaraṇe/ yadyapi\nbhasmādisaṃyogakālāvacchinnabhasmādisaṃyogādhikaraṇanirūpitādheyatvarūpaṃ\nyathāśrutaṃ yatra\nbhasmādisaṃyogāspṛśyasparśāvityādyuktasthalīyatādṛśayāvadabhāvasādhāraṇaṃ\nbhasmādisaṃyoganāśakāle tatra tādṛśayāvadabhāvasambhave 'pi\ntādṛśābhāvānāmadhikaraṇāntaravṛttibhasamādi\nsaṃyogāvacchedakatadadhikaraṇavṛttipūrvakālīnabhasmādisaṃyoganāśakṣaṇāvacchedena\npūrvakālīnabhasmādisaṃyogāśraye tadadhikaraṇe\nsattvādityuktātiprasaṅgatādasthyaśaṅkā/ tathāpi\nbhasmādisaṃyogaviśiṣṭatvaṃ kālīnāntārtha iti na doṣaḥ/ vaiśiṣṭyaṃ\nsvaniṣṭhasamavāyasasbandhāvacchinnādheyatāviśiṣṭaniravacchinnaviśeṣaṇatāsaṃbandhāvacchinnādheyatāsaṃbandhena/\nvaiśiṣṭyaṃ\nsvanirūpakanirūpitatvasvāvacchedakakṣaṇāvacchinnatvobhayasambandhena/\naspṛśyādiviśeṣaṇatābhramanivṛttaye abhāvaviśeṣaṇamiti/ tathā ca -\nuktārthakakālīnāntaviśeṣaṇadāne ca/ tatra - yatretyādyuktakāṃsyādau/\nyāvadityabhāvaviśeṣaṇam/ taditi/ aspṛśyasparśetyarthaḥ/ doṣa iti/\nśuddhatāpattirūpa ityādiḥ/</p>\n\n<p><hi rend='bold'>svatvasyātiriktapadārthatvakhaṇḍanam</hi></p>\n\n<p>pratīyata iti/\ncaitranirūpitasvatvavadidamiti bodhasya tatra jananāditi bhāvaḥ/\naperdṛṣṭāntatayā uktayuktyā\nkḷptapadārthāntargatakāṃsyādigataśuddhirūpādheyaśaktilakṣaṇoktārthasamuccāyakatā\nna yujayate/ anuktārthāntarasamuccāyakatāsambhave</p>\n\n<p>tadayogādityabhisandhāyāha -- apineti/\npratiyogitvādityādinānuyogitvādhikaraṇatvādiparigrahaḥ/\ntādṛśetyādi/ tādṛśaśabdaḥ yatheṣṭaviniyoganirūpitaparaḥ/ yogya\ntvāntena tadavacchedakamityatra tacchabdārthakathanam/ avacchedakaśabdaḥ\nprayojakaparaityabhisandhiḥ/ dīpikāyām [369] pratigrahādītyādinā\npitrādiparamparāsaṅgrahaḥ/</p>\n\n<p><hi rend='bold'>vidhivādaḥ</hi></p>\n\n<p>prakāśikāyām\n[370] sarveṣāmityādi/ atrāyamakhaṇḍaḥ śābdabodhaḥ -\nsarvapadārthaṃviśeṣyaka - uktapadārthanirūpita -\nyathāyogyāntarbhāvaprakārakapratipattyanukūlavyāpārapratiyogikadhvaṃsaviśiṣṭaḥ,\nyaḥ\nmūlaviśeṣyakavidhyanirūpakatvātmakanyūnatāpratiyogikābhāvaprakārakecchāviśiṣṭavidhiviśeṣyakalakṣaṇādiprakārakajñānajanakaśabdaḥ,\ntadanukūlabhaviṣyakālīnakṛtimān,\nśiṣyasamavetaśuśrūṣecchāviśiṣṭavidhinirūpaṇaniṣṭhavartamānakālīnatvāvacchinnaprakāratānirūpitakarmatvaniṣṭhaprakāratākajñānajanakāyetyādigranthābhinnaśabdānukūlavartamānakālīnakṛtimānityevaṃrūpaḥ/\nprathamavaiśiṣṭyaṃ\n1svāśrayakālāvacchinnavṛttikatvasvapratiyogisamānakartṛkatvobhayasambandhena/\ndvitīyavaiśiṣṭyaṃ\n2svaprayojyecchāviṣayatvasvaviṣayasamānakartṛkatvobhayasambandhena/ evaṃ\ntṛtīyamapi/ tannirūpaṇamittra tacchabdo vidhiparaḥ/ 3atra svapadaṃ\nsarvamapi naiyāyikaparam/ prayatneti/ pravṛttītyarthaḥ/ viśiṣṭeti/\nsāmānādhikaraṇyasambandhenetyadiḥ sādhanatāviśeṣaṇamidam/\nevamagre 'pi/ tādṛśeti/ prayatnajanakacikīrṣājanaketyarthaḥ\njñānaviśeṣaṇam/ kāryatvādītyanena tatpratipādaka ityatra\ntacchabdārthakathanam/ tavyādītyādinā tavyadanīyaroḥ parigrahaḥ/ nanu\nvastugatyā kṛtisādhyatārahite kṛtisādhyatābhramāt loke\npravṛttirdṛśyate/ ataḥ [370] kṛtyasādhye pravṛttyadarśanāditi\ndīpikāvākyamayuktamityata āha --- kṛtyasādhyatveneti/\nkṛtyasādhyatvaprakārakajñānaviṣayībhūta ityarthaḥ/</p>\n\n</div>\n<div>\n\n<p>1. svaṃ dhvaṃsaḥ\ntadāśrayakālāvacchedena ākāśavṛttimān śabdaḥ, evaṃ sva dhvaṃsaḥ\ntatpratiyogī pratipattyanukūlaśabdātmakavyāpāraḥ tatsamānakartṛkaśca\nśabda iti saṃbandhadvayopapattiḥ/</p>\n\n<p>2. svaṃ\nnyūnatāparihārecchā tatprayojyā icchā\nvidhijñānajanakaśabdaviṣayakecchā tadviṣayatvaṃ tādṛśaśabde, evaṃ svaṃ\nnyūnatāparihārecchā tadviṣayaḥ nyūnatāparihāraḥ tatsamānakartṛkatvaṃ\nca tādṛśaśabde iti saṃbandhadvayopapattiḥ/</p>\n\n<p>3. atra svapadamiti/\netatprakaraṇe prakāśikāsthāni svapadāni ityarthaḥ/\n'svaparamatasādhāraṇam' 'svamate' ityādau sthitāni svapadāni\nnaiyāyikaparāṇītyarthaḥ/</p>\n\n<p>cikīrṣādvāretyādi/\nevamagre 'pi bodhyamiti bhāvaḥ/ kṛtyasādhyatveti/\nkṛtisādhśyatvābhāvetyarthaḥ/ evamagre 'pi/ kṛtyasādhyatvajñānābhāva\nevetyevena kṛtisādhyatājñānavyavacchedaḥ/ tattvepravartakatve\ngauravāditi/ dvidhā abhāvatvaghaṭitasya</p>\n\n<p>kṛtyasādhyatvābhāvajñānābhāvatvasya\nkṛtisādhyatājñānatvamapekṣyetyādiḥ/ tattaditi/ kṛtisādhyatvābhāva\nkṛtisādhyabhedetyarthaḥ/ vyāpyādītyādinā\ntattadavacchedakadharmakṛtisādhyatvaviruddhadharmayoḥ saṅgrahaḥ/ digiti/\nayamāśayaḥ--- yatra kṛtyasādhyatvasya kṛtisādhyatvasya ca jñānaṃ nāsīt\ntatra pravṛttivāraṇāya kṛtisādhyatājñānasya pravartaṅkatvamāvaśyakamiti/\ntatrāpi-viṣabhakṣaṇādāvapi/ ayam-jyotiṣṭomādiḥ/ matkṛtiṃ\nvinetyādi/ idaṃ ca puraṣāntarakṛtapākādau vyabhicāravāraṇāya/\nānumāniketi/ anumānajanyerthaḥ/ rūpeti nimittaviśeṣaṇam/\nsandhyāvandanetyuttaramādiśabdaḥ pūraṇīyaḥ/ tena snānasaṅgrahaḥ/\nśucijīvitvādītyatra śucijīvitvādimattvādītyarthaḥ/ ādinā\ntatkālāśaucasaṅhaḥ/ evamagre 'pi/ dīpikāyām anunugama iti/\nuktakarmatrayasthalīyakṛtisādhyatājñānānāṃ pravṛttitvāvacchinnaṃ prati\nekakāraṇatvāsambhava ityarthaḥ/ prakāśikāyām\nupapādayatipravṛttisāmānyeti/\npravṛttitvāvacchinnakāryatānirūpitakāraṇatāvacchedakarūpasyetyarthaḥ/\nekasya - darśitakarmatrayasthalīyakṛtisādhyatājñānasādhāraṇasya/ tasyetyatra\ntanniṣṭhetyatra ca tacchabdaḥ puruṣaparaḥ/ kāmanādirityādinā\nvihitakālaśucitīvitvatātkālikāśaucavattvayoḥ saṅgrahaḥ/ tadvattāyā\nityatra tacchabdaḥ kāmanādiṃparaḥ/ evaṃ-tatsambandhasyetyatrāpi/ tathā -\nsvaviṣayeti/ svapadamatra kāmanāparam/ sādhanatvādītyādinā\nāśrayatvasaṅgrahaḥ/ rūpeti sambandhaviśeṣaṇam/ caramaḥ tacchabdaḥ\njñānaparaḥ/ anugatatvāditi/ athaivamapi svatvasya\ntattatpuruṣavyaktiviśrāmāt\npuruṣavyaktibhedenānantakāryakāraṇabhāvaprasaṅgaḥ/ anyathā\npravṛttitvasyānugatasya kāryatāvacchedakatve vyabhicārāpatteḥ/ maivam\n-- samavāyena vaidikakarmagocarapravṛttitvāvacchinnaṃ prati\nādheyatvasamavāyoḥ bhayasambandhena kṛtisādhyatājñānatvena</p>\n\n<p>hetutvopagamādadoṣāt/ ādheyatvaṃ\nsvaviśeṣaṇavattāpratisandhānajanyatvasambandhena/\nkāraṇatāvacchedaketyataparaṃ saṃbandheti vaktavyam/ lāghavenetyartha\niti/ samavāyasya tādṛśasyātilaghutvāditi bhāvaḥ/ taditi/\ngurvītyarthaḥ/ kāraṇatāvacchedakasyeti/ sambandhasyeti śeṣaḥ/\njanyatveti/ niyatottaravṛttitvarūpetyādiḥ/ janyatvādītyādinā/\nsambandhāvacchinnatvādheyatvobhayatvānāṃ saṅgrahaḥ/ atra -\nprayatnajanakajñānaviṣayaśarīre/ balavadaniṣṭānanubandhitvamapi iti/\nbalavat yadaniṣṭaṃ tadananubandhitvamapītyarthaḥ/\njyotiṣṭomayāgahetubhūtasyārthaṃvyayakāyakleśādirūpāniṣṭasya\nvyāvṛttye balavaditi/ iṣṭotpattiprākkālīṃnabhinnatvamiha balavattvam/\napiḥ kṛtisādhyatājñānatveṣṭasādhanatājñānatvayoḥ dṛṣṭāntatvena\nsamuccāyakaḥ/ tatra tadantarbhāvaprayojanamāha</p>\n\n<p>- teneti/\nprayatnajanakajñānaviṣayaśarīre\nbalavadaniṣṭānanubandhitvaniveśenetyarthaḥ/ na pravṛttyāpattiriti\nsambandhaḥ/ rūpeṣṭeti karmadhārayaḥ/ viśiṣṭeti/\nbalavadaniṣṭānanubandhikṛtisādhyeṣṭasādhanatetyarthaḥ/\npravṛttāvityādiḥ/ kṛtisādhyatvādīti/ ādinā\niṣṭasādhanatvabalavadaniṣṭānanubandhitvayoḥ saṅgrahaḥ/ pṛthageveti/\nkṛtisādhyatājñānatvādinaivetyarthaḥ/ daṇḍacakrādinyāyeneti/ anyathā\nuktaviśiṣṭajñānatvena kāraṇatvopagame viśeṣaṇaviśeṣyabhāve\nvinigamanāviraheṇa gurudharmāvacchinnanānākāraṇatāsvīkārāpatteriti\ndhyeyam/ pravṛttītyartha iti/ anyathā prayatnasya\nnivṛttijīvanayonisādhāraṇasya\nkṛtisādhtvādijñānakāryatāvacchedakatve\nvyatirekavyabhicāraprasaṅgāditi bhāvaḥ/ pratyavāyasyeti/\npāpasyetyarthaḥ/ prāgabhāvaḥ - anutpattiḥ/ anyathā yāvadāyuṣaṃ\nsandhyavandanādikartari pratyavāyājananāt/ prāgabhāvāsambhavena\ntadīyasandhyāvandanāderniṃṣphalatvāpatteriti bhāvaḥ/ nanu loke sukha,\nduḥkhanivṛtti, duḥkhahetunivṛttīnāmeva phalatvamiṣṭatayā\ndṛṣṭamitikathamuktalakṣaṇaprāgabhāvasya phalatvasambhavaḥ, iṣṭasyaiva\nphalatvādityatrāha -- tasyeti/ duḥkhajanakābhāvatayeti/ duḥkhajanakasya\nyo 'bhāvaḥ tattvenetyarthaḥ/ taditi duḥkhajanaketyarthaḥ/ phalatvamiti/\npravṛttyuddeśyatvaghaṭitamityādiḥ duḥkhajanakābhāvatayā iṣṭatvaṃ ca\ntādṛśābhāvatvaprakārakecchāviṣayatvamiti dhyeyam/ nanu\npratyavāyaparihāraśabditasya tatprāgabhāvasya tadanutpattirūpasya kathaṃ\nphalatvam/ janyave sati pravṛtyuddeśyatvaṃ hi tat/ uktaprāgabhāvastu na\njanya iti śaṅkate - na ceti/ taditi/ pratyavāyetyarthaḥ/ tasya -\npratyavāyaprāgabhāvasya/ svarūpasaṃbandharūpasya - dharmisvarūpānatiriktasya/\ntatra - pratyavāyaprāgabhāve/ phalatvākṣateriti phalatvaśarīrejanyatvasthale\nprayojyatvasyaiva niveśanīyatvāditi bhāvaḥ/</p>\n\n<p><hi rend='bold'>apūrvasya\nliṅarthatvakhaṇḍanam</hi></p>\n\n<p>[377] icchāviśeṣeti/\nsvasvatvanivṛttipūrvakadevatāsvatvaprakārakecchedatyarthaḥ/\nāśutaravināśina iti/ etadarthastvagre vyaktībhaviṣyati/ bhānam-jñānaṃ\nśābdarūpam/ yadvā bhānaṃ-viṣayatā/ evamagre 'pi/ sādhanatvenetyatra\ntṛtīyā</p>\n\n<p>viṣayatānvayini\nprakāratāniyapitatve/ bhānamityasya śābdabuddhāvityādiḥ/ [378] ayogyatvāditi/ svargasādhanatvābhāvavatvāt/ sādhanatvasya ca\nkāryāvyavahitaprākkṣaṇāvacchedena\nkāryādhikaraṇavṛttyabhāvapratiyogitānavacchedakataddharmavattvarūpatvāt\nsvargāvyavahitaprākkṣaṇāvacchedena yāgābhāvāditi bhāvaḥ/ nanu\nāśutaravināśitvamatiśīghravināśitvaṃ vināśitvaṃ\nnāśapratiyogitvam/ taccāphalasthāyinyapi sambhavati\ntato 'dhikasthāyyapekṣayā tasya tathātvādityato vyācaṣṭe - tṛtīyeti/\nsvotpattikṣaṇetyādiḥ/ anyathā kiñcidapekṣayā tṛtīyatvasyāpi\nsarvakṣaṇasādhāraṇyānapāyāt taddoṣāpatteḥ/ svotpattikṣaṇatṛtīyatvaṃ ca\nsvotpattikṣaṇadhvaṃsotpattyadhikarakṣaṇadhvaṃsotpattyadhikaraṇatvam/ na cātra\nsvatvaghaṭanayānanugamaḥ/ yataḥ prameyaviśiṣṭatvamāśutaravināśitvamiti\nsthūlo 'nugamaḥ/ vaiśiṣṭyaṃ\n1svatādātmyasvotpattikṣaṇadhvaṃsotpattyadhikaraṇakṣaṇadhvaṃsotpattyadhikaraṇakṣaṇavṛttidhvaṃsapratiyogitvobhayasambandhena/</p>\n\n</div>\n<div>\n\n<p>1. yāgādeḥ svotpatti\ntṛtīyakṣaṇavṛttidhvaṃsapratiyogitvamupapādanīyam/ tatra prameyapadena\nyāga eva grāhyaḥ tadviśiṣṭatvamubhayasaṃbandhena yāge/ tathā hi svaṃ yāgaḥ\ntattādātmyaṃ yāge, evaṃ svaṃ yāgaḥ tadutpattikṣaṇaḥ prathamakṣaṇaḥ\ntaddhvaṃsotpattyadhikaraṇakṣaṇaḥ dvitīyakṣaṇaḥ\ntaddhvaṃsotpatyadhikaraṇakṣaṇaḥ tṛtīyakṣaṇaḥ tadvṛttiryoyāgadhvaṃsaḥ\ntatpratiyogitvaṃ yāge iti/</p>\n\n</div>\n<div>\n\n<p>1kṣaṇaviśiṣṭatvamiti\nsūkṣmānugamaḥ/ vaiśiṣṭyaṃ\nsvavṛttidhvaṃsapratiyogitvasvanirūpitasvotpattikṣaṇadhvaṃsotpattyadhikaraṇakṣaṇadhvaṃsotpattyadhikaraṇatvasambandhāvacchinnādheyatvobhayasambandhena/\nato na doṣaḥ/ anekakṣaṇavṛttitvarūpaṃ sthāyitvam/\ndvitīyakṣaṇamātravṛttipadārthaṃsādhāraṇamapītyālocya vyācaṣṭe -</p>\n\n<p>phalaparyantasthāyīti/\nphaletyasya prakṛtetyādiḥ/\n2svotpattikṣaṇadhvaṃsādhikaraṇaprakṛtaphalotpattikṣaṇadhvaṃsānadhikaraṇayāvatkṣaṇavṛttitvam/\nādheyatayā tādṛśakṣaṇatvavyāpakatvaparyavasitaṃ phalaparyantasthāyitvam/</p>\n\n<p>nanu [377] sthayikāryamapūrvameva iti dīpikāvākyamayuktam/\nkṛtisādhyatārūpakāryatāyā yāga eva sambhavāt apūrve\ntadasambhavādityatrāha - yāga iti/ sākṣāt - kiñcidadvārā/\nāśrayatāsambandheneti yāvat/ yāgadvārā -\nsvāśrayayāgajanyatvarūpaparamparāsambandhena/ taditi/ janyetyarthaḥ/\nekadeśa iti/ kṛtāviti śeṣaḥ/ tatra - jyotiṣṭomena yajeteti\nvākye/ sādhanāntaṃ yāgaviśeṣaṇam/ pūrvamiti/\njyotiṣṭomavākyajanyabodhādityādiḥ/ anupasthitatvāditi/\npramāṇāntareṇāpūrvasiddherasambhavāt tādṛśavākyenaiva\ntatsiddhervaktavyatvāditi bhāvaḥ/ tatra - apūrve/</p>\n\n<p>atra - uktākṣepe/\npravadantīti/ samādhānamiti śeṣaḥ/ taditi/ gurvityarthaḥ/ tādṛśeti/\ntaddharmāvacchinnaviṣayaketyarthaḥ/ taddharmāvacchinnaviṣayakatvaṃ\ntaddharmāvacchinnaviṣayatānirūpakatvam/ na tviti/ tadviṣayakaśābdaṃ prati\ntadviṣayakaśaktigrahasya</p>\n\n</div>\n<div>\n\n<p>1. prathamasvapadena\nyāgotpattitṛtīyakṣaṇo grāhyaḥ/ tadvṛttidhvaṃsapratiyogitvaṃ yāge/\ndvitīyasvapadaṃ tṛtīyakṣaṇaparam/ tṛtīyasvapadaṃ yāgaparam/\ntṛtīyakṣaṇanirūpitā yāganiṣṭhā ādheyatā\nsvotpattikṣaṇadhvaṃsotpattyadhikaraṇakṣaṇadhvaṃsotpattyadhikaraṇakṣaṇatvasaṃbandhāvacchinnāḥ/\ntena saṃbandhena yāgasya tṛtīyakṣaṇe sattvāditi\ntādṛśādheyatvobhayasaṃbandhena tṛtīyakṣaṇaviśiṣṭatvaṃ yāgasyeti\nsamanvayaḥ/</p>\n\n<p>2. svaṃ yāgaḥ\ntadutpattikṣaṇadhvaṃsādhikarakṣaṇamāramya\nprakṛtaphalasyasvargāderutṣatikṣaṇadhvaṃsānadhikaraṇabhūtā/ yāvantaḥ kṣaṇāḥ\ntāvadvṛttitvamityarthaḥ/</p>\n\n</div>\n<div>\n\n<p>tadviṣayakopasthiteśca\nhetutā na svīkriyata ityarthaḥ/ evaṃ coktarītyā\nśaktigrahādiśābdabodhayoḥ samānaviṣayakatvena\nkāryakāraṇabhāvamanupetya samānaprakārakatayā tayostadupagame\ncetyarthaḥ/ yatra kutracit - ghaṭādau/ yogyateti/</p>\n\n<p>yāgaviṣayakatvānvayetyarthaḥ/ nanu śābdabodhe yogyatāvaśāt\nghaṭādirūpakāryasyaiva bhānaṃ kuto na sambhavatītyatrāha - na hīti/ na\nsambhavati hītyanvayaḥ/ anyaditi/ apūrvarūpakāryādityādiḥ/ nitya\niti/ karmaṇīti śeṣaḥ/</p>\n\n<p>phalābhāvāditi/\nphalatvamiha janyatvaghaṭitam/ tatra - nityakarmavākye/ dīpikāyām\n[377] nityavākye 'pīti apiḥ kāmyavākyasamuccāyakaḥ dṛṣṭāntatayā/\nvācyamiti/ liṅāderityādiḥ/ nanvapūrvasya kenākāreṇa\nnityavākyasthaliṅādivācyatetyāśaṅkāyāmāha - prakāśikāyām\nkāryatvenetyādiriti/ paṇḍeti/ tanmate 'pūrvaṃ dvividham -\n1kalikāpūrvam paṇḍāpūrvam ceti/ tatra\nkāmyavākyasthaliṅādivācyamapūrvamādyam/ nityavākyasthaliṅādivācyaṃ\ndvitīyam/ paṇḍatvaṃ napuṃsakatvam phalājanakatvamiti yāvat iti\ndhyeyam/ dīpikāyām [377] kalpyata iti/ ayamatra\nkalpanāprakāraḥ-nityavākyasthaliṅ kāryātvaprakāreṇāpūrvavācakaḥ\nvaidikaliṅtvāt kāmyavākyasthaliṅvaditi/ kriyetyādivākye\nkriyāyā dhātvarthasya yatkāryaṃ phalaṃ tatretyartha iti bhramavyudāsāyāha -\nprakāśikāyām dhātvarthaniṣṭheti/ tathā cātra kāryaśabdaḥ kāryatvaparaḥ/\nkriyākārya ityatra ṣaṣṭhīsamāsa eveti bhāvaḥ/ alaukiketi/\nvaidiketyarthaḥ/ liṅādīti pūraṇīyam/ sādhāraṇyeneti/\nsādhāraṇyamādheyatvam śaktyanvayini vaiśiṣṭye tṛtīyā/\nkāryatvādāveveti/ evenāpūrvavyavacchedaḥ/ dīpikāyām [377] yāgasyāpīti/ apiratra dṛṣṭāntatvenāpūrvasamuccāyakaḥ/\nayogyeti/ svargasādhanatvābhāvavattetyarthaḥ/ sādhanatayeti/\nsvargādītyādiḥ/ taditi/</p>\n\n</div>\n<div>\n\n<p>1. kalikāpūrvamiti/\nkalayati utpādayati phalamiti vyutpattyā niṣpanno 'yaṃ śabdaḥ\nsavargādikāmyaphalasādhanamūparvamācaṣṭe/ napuṃsakavācī paṇḍaśabdaḥ\nniṣphalatvārthakaḥ/ tathā ca niṣphalāpūrvamiti paṇḍāpūrvaśabdārthaḥ/</p>\n\n</div>\n<div>\n\n<p>sādhanatetyarthaḥ/ evaṃ\nvyākhyāne 'pi tannirvāhāyetyatra avāntareti/\nphalasādhanayormadhyadaśābhāvītyarthaḥ/ apūrvakalpanāditi/ ayamatra\nkalpanāprakāraḥ--yāgaḥ svargajanakavyāpārajanakaḥ\nsvargāvyavahitaprākkālāvṛttitve sati svargajanakatvāt yo\nyadavyavahitaprākkālāvṛttitve sati yajjanakaḥ sa\ntajjanakavyāpārajanakaḥ/ yathā saṃskāradvārā smṛtijanakānubhava iti/</p>\n\n<p>nanu\nyāgasyāyogyatāniścayo mā bhūt tatsaṃśayaḥ paraṃ jāyata eveti\nniścayavatsaṃśayasyāpi tadvattādhīvirodhitvāt kathaṃ\nsvargādisādhanatayā yāgabodhasambhava ityatrāha --- prakāśikāyām\nayogyateti/ svargādisādhanatvābhāvavattetyarthaḥ/ tasya -\nayogyatāsaṃśayasya/ avighaṭakatvāditi/ avirodhitvādityarthaḥ/\ntadabhāvavattāniṃścayasyaiva tadvattādhīvirodhitvāditi bhāvaḥ/\nyāgadharmiṅkasvargādisādhanatvaprakārakabuddhāvityādiḥ/ bodha iti/\njyotiṣṭomādivākyataḥ svargādisādhanatāyā ityādiḥ/\nvākyāditi/ jyotiṣṭomādītyādiḥ/ tasya-yāgasya/ nanvapūrvasya\nyāgavyāpāratve yāgajanyatvaṃ yāgajanyasvargādirūphalajanakatvaṃ dvayamapi\nkalpanīyam/ yāgadhvaṃsasya yāgavyāpāratāyāṃ tu pratiyogividhayā\nyāgajanyatāyā yāgadhvaṃse kḷptatvāt svargādirūphalajanakatāmātraṃ\nkalpanīyamityubhayakalpanayā pūrvapakṣe gauravamityāśaṅkate ---\nnanviti/ dhvaṃsasyaivetyevenāpūrvavyavacchedaḥ/ vyāpāratvamiti/\nyāgetyādiḥ/ sparśādītyādinā\nkaratoyātilaṅghanagaṇḍakībāhutaraṇayoḥ saṃgrahaḥ/</p>\n\n<p>dīpikāyām [377] na\nyāgadhvaṃso vyāpāra iti/ na vyāpāra ityanvayaḥ/ vyāpāra\nityasya yāgetyādiḥ/ anyathā śrautasya kṣarateḥ naśyatītyarthaparatayā\ndhvaṃsasya nāśaviraheṇa vyāpārasya\nkīrtanādināśaśrutivirodhaprasaṅgāditi bhāvaḥ/ atra ca na kṣaratiḥ\nnāśarūpamukhyakṣaraṇaparaḥ api tu phalāsamarthatvarūpagauṇakṣaraṇaparaḥ/ evaṃ\nca yāgadhvaṃsasya yāgavyāpāratāyāmapi na kṣatiḥ/ tasya phalāsamarthatvaṃ ca\nbhavati/ dharmakīrtanādeḥ svargādiphalaṃ prati pratibandhakatvakalpanayā/\nanyathā prāguktakalpanā -- apūrvarūpadharmasya nāśakalpanā tannāśaṃ prati\nkīrtanādeḥ hetutvakalpanā ceti mahāgauravāpatteriti\ndīpikoktadūṣaṇaṃ na vicārasahamiti ālocya dhvaṃsasya\nvyāpāratāyāmabhedyaṃ dūṣaṇaṃ svayamāha - prakāśikāyām dhvaṃsasyeti/\ndūṣaṇāntaram - prāgupāditadūṣaṇātiriktadūṣaṇam/</p>\n\n<p><hi rend='bold'>ākhyātasya\nyatnārthakatvasthāpanam</hi></p>\n\n<p>nanu\nlokavyutpattītyatra vyutpatteḥ kṛtisādhyatvādau liṅgādi\nśaktigraharūpatāyāḥ kriyāyāṃ</p>\n\n<p>kṛtisādhyatvādyanvayaniyāmakatvakathanaṃ na yujyate ityato\nvyācaṣṭe - [380] lokavyavahāretyartha iti/ sa ca\nlokavyavahāraśca/ ityevaṃrūpa ityanenānvayaḥ/\nkṛtisādhyatvenetyādi/ jñānānvayini prakāratve tṛtīyā/ tatpadaṃ</p>\n\n<p>tralantayatpadasamānārthakam/ tathā ca\nkṛtisādhyatveṣṭasādhanatvaprakārakajñānavānityarthaḥ/ tadartha iti/\ntatpadamatra lokavyutpattibalādityetatparam/ tatretīti/ tatra - loke/\ndīpikāyām liṅtvenetyataḥ paramādīti śeṣaḥ/ vidhyarthatvamiti/\nliṅāderityādiḥ/ vidhirathau vācyo yasyeti bahuvrīhiḥ/ tathā ca\nvidhiśabdasya pravartakajñānaviṣayaparatayā\ntādṛśaviṣayavācakatvamityarthaḥ/ ākhyatatvenetyādi/ ākhyātatvāvacchinnaṃ\ntannirvakti --- prakāśikāyām ākhyātatveneti/ tacca --- ākhyātatvaṃ ca/\nsaṃketeti/ pāṇinīyetyādiḥ/ śakteti/\nliṅādiniṣṭhakṛtinirūpitetyādiḥ/ śaktinirūpakatetyarthaḥ/ avacchinne\n-- viśiṣṭe/ evamagre 'pi/ saṃbandheti/ sambandhaścātrānukūlatā/\nevamagre 'pi/ tat - kiṃ karotītyevaṃ rūpam/ taditi/ kiṃ\nkarotītyevaṃrūpapraśnavākyetyarthaḥ/ nivartakatvamiti/ sambhavatīnti\nśeṣaḥ/ anayathā/ kṛtitvāvacchinne pākasaṃbandhabodhakatvavirahe/\ntannivartakatvamityāderanuṣaṅgāt tannivartaṅkatvaṃ na\nsambhavatītyanvayaḥ/ kṛtibodhakatvāsaṃbhavāditi/ acetane rathādau\ncetanadharmasya kṛterasambhavāditi bhāvaḥ/ taditi/ ratho\ngacchatītyādisthalīnayākhyātetyarthaḥ/ anurodheneti/ anena\nsarvākhyātānāṃ śaktyaikarūpyaucityanyāyaḥ sūcitaḥ/ vyāpāra eveti/\nevena kṛtivyavacchedaḥ/ nanu ratho gacchatītyādau\nvyāpāratvarūpalaghudharmāvacchinne lakṣaṇāsvīkāreṇaiva sāmañjasye\nanukūlavyāpāratvarūpagurudharmāvacchinne lakṣaṇākathanaṃ\ndīpikākārasyāyuktam/ evamanukūlatve nirūpitatvasaṃmbandhena\ngamanāderanvayasya vācyatayā tādṛśasaṃbandhasyādhikasya śābdabuddhaiṃ\nbhānakalpane mahāgauravaṃ cetyatrāha---vyāpāra iti/ etena ---\nanukūlatvarūpeṇa/ nirūḍheti/\nanāditātparyaviṣayībhūtārthaniṣṭhetyarthaḥ/ evamagre 'pi\nāśrayatāsambandhenaivetyevakāraḥ anvayenetyuttaraṃ yojyaḥ/\nevenākhyātārthatayā kalpite āśrayatve nirūpitatvasambandhena\nanvayavyavacchedaḥ/ nāmārthayoriveti ekanāmārtheṃ aparanāmārthasya yathā\nabhedātiriktasambandhena nānvayaḥ/ tathehāpi nāmārthe\ndhātvarthasyābhedātiriktasambandhenānvayo nopeyate/ anyathā\nrājāpuruṣa ityādau puruṣādipadārtheṃ rājādipadārthasya\nsvasvāmibhāvādisambandhena pacyate taṇḍula ityādau dhātvarthasya\npākādeḥ kriyākarmabhāvādisambandhena taṇḍulādipadārthe\nyathākramamanvayāpatteriti bhāvaḥ/ avyutpannatvāt --\nsamabhivyāhāraviśeṣajñānaniyāmyatvavirahāt/ tatra-ratho\ngacchatītyādau/ tathā - prathamāntārthe gamanāderāśrayatāsaṃbandhena/\nsaṃbandhe 'tiriktatvaviśeṣaṇapraveśaphalamāha - stokaṃ\npacatītyādāvapīti/ kartṛkarmaṇorākhyātārthatāsambhave dīpikākṛtā</p>\n\n<p>yukterakathanāt svayaṃ\ntatra tāmāha - ākhyātasyeti/ kartrādāviti/ ādinā\ndhātvarthatāvacchedakatvābhimatasaṃyogavibhāgādirūpatattatphalavadātmakakarmaparigrahaḥ/\nmahāgauravasūcanāyānantetyuktam/ kṛtyāderityādinā\nsaṃyogādirūphalaparigrahaḥ/ evamagre 'pi/ aṅgīkāryamityataḥ paraṃ\nkṛtitvādijāteḥ śakyatāvcdedakatāvacchedakamapyaṅgīkāryamiti\nśeṣaḥ/ kṛtitvādītayādinā saṃyogatvādiparigrahaḥ/\njātyakhaṇḍopādhyatiriktasya yatkiñcidrūpeṇaiva bhānāditi bhāvaḥ/\nlāghavamiti/ kṛtitvādijāterekatvenānantyavirahāt\njātyanullikhitapratītau jāteḥ svarūpata eva bhānopagamena\nkasyaciddharmāntarasya śakyatāvacchedakatāvacchedakatāyā\napyanupagamācceti bhāvaḥ/ dīpikāyām taditi kartṛkarmaparam/\nekatvādītyādipadārthamāha - prakāśikāyām ādinā kṛtyādīti/\nādinetyasyādiśabdenetyarthaḥ/ evamanyatrāpi/ tarhi ākhyātasya\nkṛtyādyarthakatve/ kartṛkarmaṇoriti/ devadattaḥ pacati pacyate taṇḍula\nityādāvitiśeṣaḥ/ lābhaḥ - pratitiḥ/ kartṛtvakarmantvābhyāṃ\ndevadattataṇḍulāderityādiḥ/</p>\n\n<p>evamagre 'pi/\ndīpikāyām tayoḥ - kartṛkarmaṇoḥ/ ākṣepādeveti/\nākṣepaścārthāpattiḥ/ devadattādeḥ kartṛtvādikamantarā\nkṛtyādiparākhyātasamabhivyāhṛtadevadattādipadabodhyatvamanupapannami tyādirūpā/\nnanu svamate uktarūpākṣepānupagamādākṣepādeveti\ndīpikāvākyamasaṅgatamityatrāha - prakāśikāyām paramateneti/\nsvamate tviti/ svapadamatra naiyāyikaparam/ padenaiva ityevena\nuktākṣepavyudāsaḥ/ taditi kartṛkarmetyarthaḥ/ devadattaḥ pacatītyādau\nkañcanākṣepaṃ tatparihāraṃ ca vivakṣan tadupayo gitvena\nśābdabodhaprakāraṃ yathāyogaṃ darśayati - devadattaḥ taṇḍulaṃ\npacatītyatreti/ tatra - tevadattaḥ pacati, taṇḍulaḥ pacyata\nityuktasthalayoḥ/ anabhidhānāditīti/ tṛtīyādvitīyāniyāmakayoḥ\nsūtrayoranabhihitādhikārīyatvāditi bhāvaḥ/ anabhihvita iti/\nlakārādibhirityādiḥ/ lakārādi janyaśābdabodhāviṣaya ityarthaḥ/\ntādṛśe - lakārādibhiranabhihita - ityarthaḥ/ mūle 'pyevam/</p>\n\n<p><hi rend='bold'>upasargāṇāṃ\ndyotakatvam</hi></p>\n\n<p>[385] upasargāṇām - upasargāt kriyāyoga\niti vihitopasargasaṃjñakānām prādīnāmiti śeṣaḥ/ vacanatveti/</p>\n\n<p>prakarṣādirūpārthaviśeṣetyādiḥ/ tātparyeti/\nsamabhivyāhṛtadhātupratipādyārthaviśeṣetyādiḥ/ grāhakatvamiti/ anyathā\nupāsyate guruḥ ityādau upaśabdasya samīpadeśaparatayā\nāseścādheyatvārthakatvena\nsamīpadeśādheyatvarūpaviśiṣṭārthaparasyopāserakarmakatvena 'laḥ\nkarmaṇi ca bhāve cākarmakebhyaḥ' (pā. sū 3.4.69) iti sūtroktarītyā\nkarmalakārānupapattiprasaṅgāt/ ataḥ upaśabdaḥ\nupāsanātmakajñānaviśeṣarūpārthaviśeṣe āsadhātostātparyaṃ grāha yati\nityeva vaktavyamiti/ evamanyatrāpi bodhyam/ dīpikāyām\nprakarṣe-prakarṣādau dyotakatvamevetyevakāravyavacchedyaṃ sphuṭayati-na tatra\nśaktiriti/ tatra prakarṣādau/ tena - uktarītyā upasargāṇāṃ\ndyotakatvasthāpanena/ sūcitamityanena sambandhaḥ/ itareti/\nupasargaṃsaṃjñārahitetyarthaḥ/ nipātanāditi evakārādīnāmiti śeṣaḥ/\n'svarādinipātamavyayam' (pā. sū. 1.1.37) iti\nsūtravihitanipātasaṃjñakānāmityarthaḥ/ evakārādīnāṃ\nvācakatvaprakāramupapādayati - tathā hītyādinā/ ayogavyavacchedaḥ\nuddeśyatāvacchedakībhūtaśaṅkhatvādivyāpakatvam/ anyayogeti\nevakārasyetyādiranuṣajyate/ vyavacchedaśceti/ artha ityanuṣajyate/\nanyayogavyavacchedaḥ uddeśyatāvacchedakapārthatvādivyāpyatvam/\nityādikamityādinā kriyāsaṅgataivakārasyātyantāyogavyavacchedaḥ\nuddeśyatāvacchedakatvābhimatasarojatvādisāmānādhikaraṇyarūpaḥ/ artha\nityādikamityarthaḥ/</p>\n\n<p><hi rend='bold'>padārthatattvajñānasya\nmokṣahetutvanirūpaṇam</hi></p>\n\n<p>[388] prekṣāvaditi/ buddhimadityarthaḥ/ viṣayeti\nmuktiviśeṣaṇam/ pṛthivyādeḥ jalatvādinā jñānasyātattvajñānasya\nmuktiprayojakatvāsambhavādāha - padārthatattvajñānasyeti/\nyathāvasthitākāreṇa padārthajñānasyetyarthaḥ/ anyeṣāmiti/\nmuktiyapaprayojanādityādiḥ/ avāntareti/ madhyavartītyarthaḥ/ parameti/\nparamatvaṃ ca svānantarotpannatattvajñānasādhyaprayojanakānyatvam/\nsādhyatvaṃ ca sākṣātparamparayā vā bodhyam/ anugamastu sphuṭaḥ/\nśruteriti/ 'ātmā vāre'tyādiḥ/</p>\n\n<p>nanūpāyasya\nphalaprāgbhāvitvānurodhenopāyapratipādakasya bhāgasya\nphalapratipādakabhāgaprāgbhāvitvamāvaśyakamiti kathaṃ draṣṭavya\nityādivākyasaṅgatirityatrāha ārtheti/ arthasambandhītyarthaḥ/\nkrameṇeti/ kramaśca paurvāparyam/ uktaśrutivākya ityādiḥ/\nevamagre 'pi/ śabdeti/ śabdasambandhītyarthaḥ/ tyakto bhavatīti/\nnididhyāsitavyo draṣṭavya iti yojaneti bhāvaḥ/ yuktibhiḥ\nbahuyuktiviṣayakaparāmarśajanyānumitidhāretyarthaḥ/ ātmana iti/\nātmaviśeṣyaketarabhinnatvaprakārakānumitirityarthaḥ/ tacca -\nuknarūpānumānaṃ ca/ pratiyogītareti samānādhikaraṇasamāsaḥ/ tacca\nuktarūpānupānaṃ ca/ taditi/ ātmana</p>\n\n<p>itararbhinnatvenānumānatyarthaḥ/ tadanantarami tyatra tacchabdo\nmananapara ityāśayena vyācaṣṭe -- mananetyādi/ śrutasyetyādi/\nnairantaryaṃ vijātīyapratyayāvyavahitatvam/ vaiśiṣṭye tṛtīyā/ pratyaye\nvijātīyatvaṃ ca śrutārthātiriktārthaviṣayakatvam/ pratyāhṛtyeti/\npratyāharaṇaṃ sambandhanivṛttyanukūlavyāpāraḥ/ sambandhānvayini\nanuyogitve pañcamī viṣayebhya ityatra/ evamagre 'pi tadanantaramityatra\ntacchabdaḥ nididhyāsanapara ityabhisandhāyāha - [388] nididhyāsaneti/ nanu mithyājñānamātranāśe 'pi\ntadadhīnavāsanāsattve doṣasambhavāt mithyājñānanāśena\ndoṣābhāvakathanamayuktamityato vyācaṣṭe --- [388] vāsanāsahiteti/ jñānaviśeṣaṇam/ vāsanā - saṃskāraḥ/\nrāgādirityādinā doṣamohayoḥ parigrahaḥ/ [688] viśeṣeti/ rajatavyāvartakākāretyarthaḥ/\nśuktitvādirūpetyādiḥ/ jñānenaivetyevena tādṛ</p>\n\n  </div>\n</body>\n\n"
}