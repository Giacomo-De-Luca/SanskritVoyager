{
  "title": "sa_vāgbhaṭa-rasaratnasamuccaya",
  "body": "<body xmlns='http://www.tei-c.org/ns/1.0'>\n\n<p>śrīḥ</p>\n\n<p>oṃ tatsadbrahmaṇe namaḥ |</p>\n\n<p>atha rasaratnasamuccayaḥ |</p>\n\n<p>rasotpattirnāma prathamo 'dhyāyaḥ |</p>\n\n<lg>\n<l>yasyānandabhavena maṅgalakalāsaṃbhāvitena sphura- dhāmnā siddharasāmṛtena karuṇāvīkṣāsudhāsindhunā /</l>\n<l>bhaktānāṃ prabhavaprasaṃhṛtijarārāgādirogāḥ kṣaṇā- cchāntiṃ yānti jagatpradhānabhiṣaje tasmai parasmai namaḥ // VRrs_1.1 //</l>\n</lg>\n\n<lg>\n<l>ādimaścandrasenaś ca laṅkeśaś caviśāradaḥ /</l>\n<l>kapālī mattamāṇḍavyau bhāskaraḥ śūrasenakaḥ // VRrs_1.2 //</l>\n</lg>\n\n<lg>\n<l>ratnakośaś ca śaṃbhuś ca sāttviko naravāhanaḥ /</l>\n<l>indrado gomukhaścaiva kambalirvyāḍireva ca // VRrs_1.3 //</l>\n</lg>\n\n<lg>\n<l>nāgārjunaḥ surānando nāgabodhiryaśodhanaḥ /</l>\n<l>khaṇḍaḥ kāpāliko brahmā govindo lampako hariḥ // VRrs_1.4 //</l>\n</lg>\n\n<lg>\n<l>saptaviṃśatisaṃkhyākā rasasiddhipradāyakāḥ /</l>\n<l>rasāṅkuśo bhairavaś ca nandī svacchandabhairavaḥ // VRrs_1.5 //</l>\n</lg>\n\n<lg>\n<l>manthānabhairavaścaiva kākacaṇḍīśvarastathā /</l>\n<l>vāsudeva ṛṣiḥ śṛṅgaḥ kriyātantrasamuccayī // VRrs_1.6 //</l>\n</lg>\n\n<lg>\n<l>rasendratilako yogī bhālukī maithilāhvayaḥ /</l>\n<l>mahādevo narendraś ca vāsudevo harīśvaraḥ // VRrs_1.7 //</l>\n</lg>\n\n<lg>\n<l>eteṣāṃ kriyate 'nyeṣāṃ tantrāṇyālokya saṃgrahaḥ /</l>\n<l>rasānāmatha siddhānāṃ cikitsārthopayoginām // VRrs_1.8 //</l>\n</lg>\n\n<lg>\n<l>sūnunā siṃhaguptasya rasaratnasamuccayaḥ /</l>\n<l>rasoparasalohāni yantrādikaraṇāni ca // VRrs_1.9 //</l>\n</lg>\n\n<lg>\n<l>śuddhyarthamapi lohānāṃ tantrādikaraṇāni ca /</l>\n<l>śuddhiḥ sattvaṃ drutirbhasma- karaṇaṃ ca pravakṣyate // VRrs_1.10 //</l>\n</lg>\n\n<lg>\n<l>asti nīhāranilayo mahānuttaradiṅmukhe /</l>\n<l>uttuṅgaśṛṅgasaṃghāta- laṅghitābhro mahīdharaḥ // VRrs_1.11 //</l>\n</lg>\n\n<lg>\n<l>viśrāmāya viyanmārga- vilaṅghanaghanaśramaḥ /</l>\n<l>avatīrṇa iva kṣoṇīṃ śaradambumucāṃ gaṇaḥ // VRrs_1.12 //</l>\n</lg>\n\n<lg>\n<l>rāśirāśīviṣādhīśa- phaṇāphalakarociṣām /</l>\n<l>bhittvā bhuvamivottīrṇo yo vibhāti bhṛśonnataḥ // VRrs_1.13 //</l>\n</lg>\n\n<lg>\n<l>jvaladauṣadhayo yasya nitambamaṇibhūmayaḥ /</l>\n<l>naktamuddāmataḍitām anukurvanti vārmucām // VRrs_1.14 //</l>\n</lg>\n\n<lg>\n<l>kaṭake saṃcarantīnāṃ yasya kinnarayoṣitām /</l>\n<l>pādeṣu dhāturāgeṇa lākṣākṛtyamanuṣṭhitam // VRrs_1.15 //</l>\n</lg>\n\n<lg>\n<l>avataṃsitaśītāṃśur ācchāditadigambaraḥ /</l>\n<l>yo guhādhigato lokair girīśa iti gīyate // VRrs_1.16 //</l>\n</lg>\n\n<lg>\n<l>nimīlitadṛśo nityaṃ munayo yasya sānuṣu /</l>\n<l>pratyakṣayanti giriśam avāṅmanasagocaram // VRrs_1.17 //</l>\n</lg>\n\n<lg>\n<l>śilātalapratihatair yasya nirjharaśīkaraiḥ /</l>\n<l>ahanyapi nirīkṣante yakṣāstārāṅkitaṃ nabhaḥ // VRrs_1.18 //</l>\n</lg>\n\n<lg>\n<l>nīhārapavanodreka- niḥsahā yatra puruṣāḥ /</l>\n<l>nijastrīṇāṃ niṣevante kucoṣmāṇaṃ nirantaram // VRrs_1.19 //</l>\n</lg>\n\n<lg>\n<l>saṃcaran kaṭake yasya nidāghe 'pi divākaraḥ /</l>\n<l>uddāmahimaruddhoṣmā na śītāṃśorvibhidyate // VRrs_1.20 //</l>\n</lg>\n\n<lg>\n<l>guhāgṛheṣu kastūrī- mṛganābhisugandhiṣu /</l>\n<l>gāyanti yatra kinnaryo gaurīpariṇayotsavam // VRrs_1.21 //</l>\n</lg>\n\n<lg>\n<l>cakāsti tatra jagatām ādidevo maheśvaraḥ /</l>\n<l>rasātmanā jagattrātuṃ jāto yasmānmahārasaḥ // VRrs_1.22 //</l>\n</lg>\n\n<lg>\n<l>śatāśvamedhena kṛtena puṇyaṃ gokoṭibhiḥ svarṇasahasradānāt /</l>\n<l>nṛṇāṃ bhavet sūtakadarśanena yat sarvatīrtheṣu kṛtābhiṣekāt // VRrs_1.23 //</l>\n</lg>\n\n<lg>\n<l>vidhāya rasaliṅgaṃ yo bhaktiyuktaḥ samarcayet /</l>\n<l>jagattritayaliṅgānāṃ pūjāphalamavāpnuyāt // VRrs_1.24 //</l>\n</lg>\n\n<lg>\n<l>bhakṣaṇaṃ sparśanaṃ dānaṃ dhyānaṃ ca paripūjanam /</l>\n<l>pañcadhā rasapūjoktā mahāpātakanāśinī // VRrs_1.25 //</l>\n</lg>\n\n<lg>\n<l>hanti bhakṣaṇamātreṇa pūrvajanmāghasaṃbhavam /</l>\n<l>rogasaṃghamaśeṣāṇāṃ narāṇāṃ nātra saṃśayaḥ // VRrs_1.26 //</l>\n</lg>\n\n<lg>\n<l>pūrvajanmakṛtaṃ pāpaṃ sadyo naśyati dehinām /</l>\n<l>sugandhapiṣṭasūtena yadi śaṃbhurvilepitaḥ // VRrs_1.27 //</l>\n</lg>\n\n<lg>\n<l>abhrakaṃ truṭimātraṃ yo rasasya parijārayet /</l>\n<l>śatakratuphalaṃ tasya bhavedityabravīcchivaḥ // VRrs_1.28 //</l>\n</lg>\n\n<lg>\n<l>yaś ca nindati sūtendraṃ śaṃbhostejaḥ parātparam /</l>\n<l>sa patennarake ghore yāvatkalpavikalpanā // VRrs_1.29 //</l>\n</lg>\n\n<lg>\n<l>rogibhyo yo rasaṃ datte śuddhipākasamanvitam /</l>\n<l>tulādānāśvamedhānāṃ phalaṃ prāpnoti śāśvatam // VRrs_1.30 //</l>\n</lg>\n\n<lg>\n<l>siddhe rase kariṣyāmi nirdāridryagadaṃ jagat /</l>\n<l>rasadhyānamidaṃ proktaṃ brahmahatyādipāpanut // VRrs_1.31 //</l>\n</lg>\n\n<lg>\n<l>abhragrāso hi sūtasya naivedyaṃ parikīrtitam /</l>\n<l>rasasyetyarcanaṃ kṛtvā prāpnuyātkratujaṃ phalam // VRrs_1.32 //</l>\n</lg>\n\n<lg>\n<l>udare saṃsthite sūte yasyotkrāmati jīvitam /</l>\n<l>sa mukto duṣkṛtādghorāt prayāti paramaṃ padam // VRrs_1.33 //</l>\n</lg>\n\n<lg>\n<l>mūrchitvā harati rujaṃ bandhanam anubhūya muktido bhavati /</l>\n<l>amarīkaroti hi mṛtaḥ ko 'nyaḥ karuṇākaraḥ sūtāt // VRrs_1.34 //</l>\n</lg>\n\n<lg>\n<l>suragurugodvijahiṃsāpāpakalāpodbhavaṃ kilāsādhyam /</l>\n<l>śvitraṃ tad api ca śamayati yas tasmāt kaḥ pavitrataraḥ sūtāt // VRrs_1.35 //</l>\n</lg>\n\n<lg>\n<l>rasabandha eva dhanyaḥ prārambhe yasya satatamitikaraṇā /</l>\n<l>setsyati rase kariṣye mahīmahaṃ nirjarāmaraṇām // VRrs_1.36 //</l>\n</lg>\n\n<lg>\n<l>sukṛtaphalaṃ tāvadidaṃ sukule yajjanma dhīś ca tatrāpi /</l>\n<l>sāpi ca sakalamahītalatulanaphalā bhūtalaṃ ca suvidheyam // VRrs_1.37 //</l>\n</lg>\n\n<lg>\n<l>bhūtalavidheyatāyāḥ phalamarthāste ca vividhabhogaphalāḥ /</l>\n<l>bhogāś ca santi śarīre tadanityamato vṛthā sakalaṃ // VRrs_1.38 //</l>\n</lg>\n\n<lg>\n<l>iti dhanaśarīrabhogānmatvānityānsadaiva yatanīyam /</l>\n<l>muktau sāca jñanāttaccābhyāsātsa ca sthire dehe // VRrs_1.39 //</l>\n</lg>\n\n<lg>\n<l>tatsthairye na samarthaṃ rasāyanaṃ kimapi mūlalohādi /</l>\n<l>svayamasthirasvabhāvaṃ dāhyaṃ kledyaṃ ca śoṣyaṃ ca // VRrs_1.40 //</l>\n</lg>\n\n<lg>\n<l>kāṣṭhauṣadhyo nāge nāgo vaṅge 'tha vaṅgamapi śulbe /</l>\n<l>śulbaṃ tāre tāraṃ kanake kanakaṃ ca līyate sūte // VRrs_1.41 //</l>\n</lg>\n\n<lg>\n<l>amṛtatvaṃ hi bhajante haramūrtau yogino yathā līnāḥ /</l>\n<l>tadvatkavalitagagane rasarāje hemalohādyāḥ // VRrs_1.42 //</l>\n</lg>\n\n<lg>\n<l>paramātmanīva satataṃ bhavati layo yatra sarvasattvānām /</l>\n<l>eko 'sau rasarājaḥ śarīramajarāmaraṃ kurute // VRrs_1.43 //</l>\n</lg>\n\n<lg>\n<l>sthiradehe 'bhyāsavaśātprāpya jñānaṃ guṇāṣṭakopetam /</l>\n<l>prāpnoti brahmapadaṃ na punarbhavavāsajanmaduḥkhāni // VRrs_1.44 //</l>\n</lg>\n\n<lg>\n<l>ekāṃśena jagadyugapadavaṣṭabhyāvasthitaṃ paraṃ jyotiḥ /</l>\n<l>pādaistribhistadamṛtaṃ sulabhaṃ na viraktimātreṇa // VRrs_1.45 //</l>\n</lg>\n\n<lg>\n<l>na hi dehena kathaṃcidvyādhijarāmaraṇaduḥkhavidhureṇa /</l>\n<l>kṣaṇabhaṅgureṇa sūkṣmaṃ tadbrahmopāsituṃ śakyam // VRrs_1.46 //</l>\n</lg>\n\n<lg>\n<l>nāmāpi dehasiddhe ko gṛṇhīyādvinā śarīreṇa /</l>\n<l>yadyogagamyamamalaṃ manaso 'pi na gocaraṃ tattvaṃ // VRrs_1.47 //</l>\n</lg>\n\n<lg>\n<l>yajñāddānāttapaso vedādhyayanāddamātsadācārāt /</l>\n<l>atyantabhūyasī kila yogavaśādātmasaṃvittiḥ // VRrs_1.48 //</l>\n</lg>\n\n<lg>\n<l>bhrūyugamadhyagataṃ yacchikhividyutsūryavajjagadbhāsi /</l>\n<l>keṣāṃcitpuṇyadṛśāmunmīlati cinmayaṃ paraṃ jyotiḥ // VRrs_1.49 //</l>\n</lg>\n\n<lg>\n<l>paramānandaikarasaṃ paramaṃ jyotiḥsvabhāvamavikalpam /</l>\n<l>vigalitasakalakleśaṃ jñeyaṃ śāntaṃ svasaṃvedyam // VRrs_1.50 //</l>\n</lg>\n\n<lg>\n<l>tasminnādhāya manaḥ sphuradakhilaṃ cinmayaṃ jagatpaśyan /</l>\n<l>utsannakarmabandho brahmatvamihaiva cāpnoti // VRrs_1.51 //</l>\n</lg>\n\n<lg>\n<l>rāgadveṣavimuktāḥ satyācārā mṛṣārahitāḥ /</l>\n<l>sarvatra nirviśeṣā bhavanti cidbrahmasaṃsparśāt // VRrs_1.52 //</l>\n</lg>\n\n<lg>\n<l>tiṣṭhantyaṇimādiyutā vilasaddehāḥ sadoditānandāḥ /</l>\n<l>brahmasvabhāvamamṛtaṃ saṃprāptāścaiva kṛtakṛtyāḥ // VRrs_1.53 //</l>\n</lg>\n\n<lg>\n<l>āyatanaṃ vidyānāṃ mūlaṃ dharmārthakāmamokṣāṇām /</l>\n<l>śreyaḥ paraṃ kimanyaccharīramajarāmaraṃ vihāyaikam // VRrs_1.54 //</l>\n</lg>\n\n<lg>\n<l>pratyakṣeṇa pramāṇena yo na jānāti sūtakam /</l>\n<l>adṛṣṭavigrahaṃ devaṃ kathaṃ jñāsyati cinmayam // VRrs_1.55 //</l>\n</lg>\n\n<lg>\n<l>yajjarayā jarjaritaṃ kāsaśvāsādiduḥkhavivaśaṃ ca /</l>\n<l>yogyaṃ tanna samādhau pratihatabuddhīndriyaprasaram // VRrs_1.56 //</l>\n</lg>\n\n<lg>\n<l>bālaḥ ṣoḍaśavarṣo viṣayarasāsvādalampaṭaḥ parataḥ /</l>\n<l>yātaviveko vṛddho martyaḥ kathamāpnuyānmuktim // VRrs_1.57 //</l>\n</lg>\n\n<lg>\n<l>asminneva śarīre yeṣāṃ paramātmano na saṃvedaḥ /</l>\n<l>dehatyāgādūrdhvaṃ teṣāṃ tadbrahma dūrataram // VRrs_1.58 //</l>\n</lg>\n\n<lg>\n<l>brahmādayo yatante tasmindivyāṃ tanuṃ samāśritya /</l>\n<l>jīvanmuktāścānye kalpāntasthāyino munayaḥ // VRrs_1.59 //</l>\n</lg>\n\n<lg>\n<l>tasmājjīvanmuktiṃ samīhamānena yoginā prathamam /</l>\n<l>divyā tanurvidheyā haragaurīsṛṣṭisaṃyogāt // VRrs_1.60 //</l>\n</lg>\n\n<lg>\n<l>śaile 'smiñśivayoḥ prītyā parasparajigīṣayā /</l>\n<l>saṃpravṛtte ca saṃbhoge trilokīkṣobhakāriṇi 61 //</l>\n</lg>\n\n<lg>\n<l>vinivārayituṃ vahniḥ saṃbhogaṃ preṣitaḥ suraiḥ /</l>\n<l>kāṅkṣamāṇaistayoḥ putraṃ tārakāsuramārakam // VRrs_1.62 //</l>\n</lg>\n\n<lg>\n<l>kapotarūpiṇaṃ prāptaṃ himavatkandare 'nalam /</l>\n<l>apakṣibhāvasaṃkṣubdhaṃ smaralīlāvilokinam // VRrs_1.63 //</l>\n</lg>\n\n<lg>\n<l>taṃ dṛṣṭvā lajjitaḥ śaṃbhurvirataḥ suratāttadā /</l>\n<l>pracyutaścaramo dhāturgṛhītaḥ śūlapāṇinā // VRrs_1.64 //</l>\n</lg>\n\n<lg>\n<l>prakṣipto vadane vahnergaṅgāyāmapi so 'patat /</l>\n<l>bahiḥ kṣiptastayā so 'pi paridandahyamānayā // VRrs_1.65 //</l>\n</lg>\n\n<lg>\n<l>saṃjātāstanmalādhānāddhātavaḥ siddhihetavaḥ /</l>\n<l>yāvadagnimukhādreto nyapatadbhūrisārataḥ // VRrs_1.66 //</l>\n</lg>\n\n<lg>\n<l>śatayojananimnāṃstānkṛtvā kūpāṃstu pañca ca /</l>\n<l>tadāprabhṛti kūpasthaṃ tadretaḥ pañcadhābhavat // VRrs_1.67 //</l>\n</lg>\n\n<lg>\n<l>raso rasendraḥ sūtaś ca pārado miśrakastathā /</l>\n<l>iti pañcavidho jātaḥ kṣetrabhedena śaṃbhujaḥ // VRrs_1.68 //</l>\n</lg>\n\n<lg>\n<l>raso rakto vinirmuktaḥ sarvadoṣai rasāyanaḥ /</l>\n<l>saṃjātāstridaśāstena nīrujā nirjarāmarāḥ // VRrs_1.69 //</l>\n</lg>\n\n<lg>\n<l>rasendro doṣanirmuktaḥ śyāvo rūkṣo 'ticañcalaḥ /</l>\n<l>rasāyino 'bhavaṃstena nāgā mṛtyujarojjhitāḥ // VRrs_1.70 //</l>\n</lg>\n\n<lg>\n<l>devairnāgaiś ca tau kūpau pūritau mṛdbhiraśmabhiḥ /</l>\n<l>tadāprabhṛti lokānāṃ tau jātāvatidurlabhau // VRrs_1.71 //</l>\n</lg>\n\n<lg>\n<l>īṣatpītaś ca rūkṣāṅgo doṣayuktaś ca sūtakaḥ /</l>\n<l>daśāṣṭasaṃskṛtaiḥ siddho dehaṃ lohaṃ karoti saḥ // VRrs_1.72 //</l>\n</lg>\n\n<lg>\n<l>athānykūpajaḥ ko 'pi sa calaḥ śvetavarṇavān /</l>\n<l>pārado vividhairyogaiḥ sarvarogaharaḥ sa hi // VRrs_1.73 //</l>\n</lg>\n\n<lg>\n<l>mayūracandrikāchāyaḥ sa raso miśrako mataḥ /</l>\n<l>so 'pyaṣṭādaśasaṃskārayuktaścātīva siddhidaḥ // VRrs_1.74 //</l>\n</lg>\n\n<lg>\n<l>trayaḥ sūtādayaḥ sūtāḥ sarvasiddhikarā api /</l>\n<l>nijakarmavinirmāṇaiḥ śaktimanto 'timātrayā // VRrs_1.75 //</l>\n</lg>\n\n<lg>\n<l>etāṃ rasasamutpattiṃ yo jānāti sa dhārmikaḥ /</l>\n<l>āyurārogyasaṃtānaṃ rasasiddhiṃ ca vindati // VRrs_1.76 //</l>\n</lg>\n\n<lg>\n<l>rasanātsarvadhātūnāṃ rasa ityabhidhīyate /</l>\n<l>jarāruṅmṛtyunāśāya rasyate vā raso mataḥ // VRrs_1.77 //</l>\n</lg>\n\n<lg>\n<l>rasoparasarājatvādrasendra iti kīrtitaḥ /</l>\n<l>dehalohamayīṃ siddhiṃ sūte sūtastataḥ smṛtaḥ // VRrs_1.78 //</l>\n</lg>\n\n<lg>\n<l>rogapaṅkābdhimagnānāṃ pāradānācca pāradaḥ /</l>\n<l>sarvadhātugataṃ tejomiśritaṃ yatra tiṣṭhati // VRrs_1.79 //</l>\n</lg>\n\n<lg>\n<l>tasmāt sa miśrakaḥ prokto nānārūpaphalapradaḥ /</l>\n<l>evaṃbhūtasya sūtasya martyamṛtyugadacchidaḥ /</l>\n<l>prabhāvānmānuṣā jātā devatulyabalāyuṣaḥ // VRrs_1.80 //</l>\n</lg>\n\n<lg>\n<l>tān dṛṣṭvābhyarthito rudraḥ śakreṇa tadanantaram /</l>\n<l>doṣaiś ca kañcukābhiś ca rasarājo niyojitaḥ // VRrs_1.81 //</l>\n</lg>\n\n<lg>\n<l>tadāprabhṛti sūto 'sau naiva sidhyatyasaṃskṛtaḥ /</l>\n<l>jalago jalarūpeṇa tvarito haṃsago bhavet // VRrs_1.82 //</l>\n</lg>\n\n<lg>\n<l>malago malarūpeṇa sadhūmo dhūmago bhavet /</l>\n<l>anyā jīvagatirdaivī jīvo 'ṇḍādiva niṣkramet // VRrs_1.83 //</l>\n</lg>\n\n<lg>\n<l>sa tāṃś ca jīvayejjīvāṃstena jīvo rasaḥ smṛtaḥ /</l>\n<l>catasro gatayo dṛśyā adṛśyā pañcamī gatiḥ // VRrs_1.84 //</l>\n</lg>\n\n<l>mantradhyānādinā tasya rudhyate pañcamī gatiḥ // VRrs_1.85 //</l>\n\n<lg>\n<l>iti bhinnagatitvācca sūtarājyasya durlabhaḥ /</l>\n<l>saṃskārastasya bhiṣajā nipuṇena tu rakṣayet // VRrs_1.86 //</l>\n</lg>\n\n<lg>\n<l>prathame rajasi snātāṃ hayārūḍhāṃ svalaṃkṛtāṃ /</l>\n<l>vīkṣamāṇāṃ vadhūṃ dṛṣṭvā jighṛkṣuḥ kūpago rasaḥ // VRrs_1.87 //</l>\n</lg>\n\n<lg>\n<l>udgacchati javātsāpi taṃ dṛṣṭvā yāti vegataḥ /</l>\n<l>anugacchati tāṃ sūtaḥ sīmānaṃ yojanonmitam // VRrs_1.88 //</l>\n</lg>\n\n<lg>\n<l>pratyāyāti tataḥ kūpaṃ vegataḥ śivasaṃbhavaḥ /</l>\n<l>mārganirmitagarteṣu sthitaṃ gṛhṇanti pāradam /</l>\n<l>patito darade deśe gauravādvahnivaktrataḥ // VRrs_1.89 //</l>\n</lg>\n\n<lg>\n<l>sa raso bhūtale līnastattaddeśanivāsinaḥ /</l>\n<l>tāṃ mṛdaṃ pātanāyantre kṣiptvā sūtaṃ haranti ca // VRrs_1.90 //</l>\n</lg>\n\n<lg>\n<l>iti śrīvaidyapatisiṃhaguptasya sūnorvāgbhaṭācāryasya |</l>\n<l>kṛtau rasaratnasamuccaye rasotpattirnāma |</l>\n<l>prathamo 'dhyāyaḥ || VRrs_1 ||</l>\n</lg>\n\n<p>atha dvitīyo 'dhyāyaḥ</p>\n\n<p>[mahārasāḥ]</p>\n\n<lg>\n<l>abhravaikrāntamākṣīkavimalādrijasasyakam /</l>\n<l>capalo rasakaśceti jñātvāṣṭau saṃgrahedrasān // VRrs_2.1 //</l>\n</lg>\n\n<l>[devyā rajo bhavedgandho dhātuḥ śukraṃ tathābhrakam iti kṣepakaḥ] // VRrs_2.2 //</l>\n\n<lg>\n<l>gaurītejaḥ paramamamṛtaṃ vātapittakṣayaghnaṃ prajñābodhi praśamitarujaṃ vṛṣyamāyuṣyamagryam /</l>\n<l>balyaṃ snigdhaṃ rucidamakaphaṃ dīpanaṃ śītavīryaṃ tattadyogaiḥ sakalagadahṛdvyoma sūtendrabandhi // VRrs_2.3 //</l>\n</lg>\n\n<lg>\n<l>rājahastādadhastādyatsamānītaṃ ghanaṃ khaneḥ /</l>\n<l>bhavettaduktaphaladaṃ niḥsattvaṃ niṣphalaṃ param // VRrs_2.4 //</l>\n</lg>\n\n<lg>\n<l>pinākaṃ nāgamaṇḍūkaṃ vajramityabhrakaṃ matam /</l>\n<l>śvetādivarṇabhedena pratyekaṃ taccaturvidham // VRrs_2.5 //</l>\n</lg>\n\n<lg>\n<l>pinākaṃ pāvakottaptaṃ vimuñcati daloccayam /</l>\n<l>tatsevitaṃ malaṃ baddhvā mārayatyeva mānavam // VRrs_2.6 //</l>\n</lg>\n\n<lg>\n<l>nāgābhraṃ nāgavatkuryāddhvaniṃ pāvakasaṃsthitam /</l>\n<l>tadbhuktaṃ kurute kuṣṭhaṃ maṇḍalākhyaṃ na saṃśayaḥ // VRrs_2.7 //</l>\n</lg>\n\n<lg>\n<l>utplutyotplutya maṇḍūkaṃ dhmātaṃ patati cābhrakam /</l>\n<l>tatkuryādaśmarīrogamasādhyaṃ śastrato 'nyathā // VRrs_2.8 //</l>\n</lg>\n\n<lg>\n<l>vajrābhraṃ vahnisaṃtaptaṃ nirmuktāśeṣavaikṛtam /</l>\n<l>dehalohakaraṃ tacca sarvarogaharaṃ param // VRrs_2.9 //</l>\n</lg>\n\n<lg>\n<l>śvetaṃ raktaṃ ca pītaṃ ca kṛṣṇamevaṃ caturvidham /</l>\n<l>śvetaṃ śvetakriyāsūktaṃ raktābhaṃ raktakarmaṇi /</l>\n<l>pītābhamabhrakaṃ yattu śreṣṭhaṃ tatpītakarmaṇi // VRrs_2.10 //</l>\n</lg>\n\n<lg>\n<l>caturvidhaṃ varaṃ vyoma yadyapyuktaṃ rasāyane /</l>\n<l>tathāpi kṛṣṇavarṇābhraṃ koṭikoṭiguṇādhikam // VRrs_2.11 //</l>\n</lg>\n\n<lg>\n<l>snigdhaṃ pṛthudalaṃ varṇasaṃyuktaṃ bhārato 'dhikam /</l>\n<l>sukhanirmocyapatraṃ ca tadabhraṃ śastamīritam // VRrs_2.12 //</l>\n</lg>\n\n<lg>\n<l>sacandrikaṃ ca kiṭṭābhaṃ vyoma na grāsayedrasaḥ /</l>\n<l>grasitaś ca niyojyo 'sau lohe caiva rasāyane // VRrs_2.13 //</l>\n</lg>\n\n<lg>\n<l>niścandrikaṃ mṛtaṃ vyoma sevyaṃ sargadeṣu ca /</l>\n<l>sevitaṃ candrasaṃyuktaṃ mehaṃ mandānalaṃ caret // VRrs_2.14 //</l>\n</lg>\n\n<lg>\n<l>yairuktaṃ yuktinirmuktaiḥ patrābhrakarasāyanam /</l>\n<l>tairdṛṣṭaṃ kālakūṭākhyaṃ viṣaṃ jīvanahetave // VRrs_2.15 //</l>\n</lg>\n\n<lg>\n<l>sattvārthaṃ sevanārthaṃ ca yojayecchodhitābhrakam /</l>\n<l>anyathā tvaguṇaṃ kṛtvā vikarotyeva niścitam // VRrs_2.16 //</l>\n</lg>\n\n<lg>\n<l>prataptaṃ saptavārāṇi nikṣiptaṃ kāñjake 'bhrakam /</l>\n<l>nirdoṣaṃ jāyate nūnaṃ prakṣiptaṃ vāpi gojale // VRrs_2.17 //</l>\n</lg>\n\n<lg>\n<l>triphalākvathite cāpi gavāṃ dugdhe viśeṣataḥ /</l>\n<l>tato dhānyābhrakaṃ kṛtvā piṣṭvā matsyākṣikārasaiḥ // VRrs_2.18 //</l>\n</lg>\n\n<lg>\n<l>cakrīṃ kṛtvā viśoṣyātha puṭedardhebhake puṭe /</l>\n<l>puṭedevaṃ hi ṣaḍvāraṃ paunarnavarasaiḥ saha // VRrs_2.19 //</l>\n</lg>\n\n<lg>\n<l>kalāṃśaṭaṅkaṇenāpi saṃmardya kṛtacakrikam /</l>\n<l>ardhebhākhyapuṭaistadvatsaptavāraṃ puṭetkhalu // VRrs_2.20 //</l>\n</lg>\n\n<lg>\n<l>evaṃ vāsārasenāpi taṇḍulīyarasena ca /</l>\n<l>prapuṭetsaptavārāṇi pūrvaproktavidhānataḥ // VRrs_2.21 //</l>\n</lg>\n\n<l>evaṃ siddhaṃ ghanaṃ sarvayogeṣu viniyojayet // VRrs_2.22 //</l>\n\n<lg>\n<l>cūrṇābhraṃ śālisaṃyuktaṃ vastrabaddhaṃ hi kāñjike /</l>\n<l>niryātaṃ mardanādvastrāddhānyābhramiti kathyate // VRrs_2.23 //</l>\n</lg>\n\n<lg>\n<l>dhānyābhraṃ kāsamardasya rasena parimarditam /</l>\n<l>puṭitaṃ daśavāreṇa mriyate nātra saṃśayaḥ // VRrs_2.24 //</l>\n</lg>\n\n<lg>\n<l>tadvanmustārasenāpi tandulīyarasena ca /</l>\n<l>pītāmalakasaubhāgyapiṣṭaṃ cakrīkṛtābhrakam // VRrs_2.25 //</l>\n</lg>\n\n<lg>\n<l>puṭitaṃ ṣaṣṭivārāṇi sindūrābhaṃ prajāyate /</l>\n<l>kṣayādyakhilarogaghnaṃ bhavedrogānupānataḥ // VRrs_2.26 //</l>\n</lg>\n\n<lg>\n<l>vaṭamūlatvacaḥ kvāthaistāmbūlīpatrasārataḥ /</l>\n<l>vāsāmatsyākṣikābhyāṃ vā mīnākṣyā sakaṭillayā // VRrs_2.27 //</l>\n</lg>\n\n<lg>\n<l>payasā vaṭavṛkṣasya marditaṃ puṭitaṃ ghanam /</l>\n<l>bhavedviṃśativāreṇa sindūrasadṛśaprabham // VRrs_2.28 //</l>\n</lg>\n\n<lg>\n<l>pādāṃśaṭaṅkaṇopetaṃ musalīrasamarditam /</l>\n<l>rundhyātkoṣṭyāṃ dṛḍhaṃ dhmātaṃ sattvarūpaṃ bhaved dhanam // VRrs_2.29 //</l>\n</lg>\n\n<lg>\n<l>kāsamardaghanadhvānavāsānāṃ ca punarbhuvaḥ /</l>\n<l>matsyākṣyāḥ kāṇḍavallyāś ca haṃsapādyā rasaiḥ pṛthak // VRrs_2.30 //</l>\n</lg>\n\n<lg>\n<l>piṣṭvā piṣṭvā prayatnena śoṣayeddharmayogataḥ /</l>\n<l>palaṃ godhūmacūrṇasya kṣudramatsyāś ca ṭaṅkaṇam // VRrs_2.31 //</l>\n</lg>\n\n<lg>\n<l>pratyekamaṣṭamāṃśena datvā datvā vimardayet /</l>\n<l>mardane mardane samyakśoṣayedraviraśmibhiḥ // VRrs_2.32 //</l>\n</lg>\n\n<lg>\n<l>pañcājaṃ pañcagavyaṃ vā pañcamāhiṣameva ca /</l>\n<l>kṣiptvā golānprakurvīta kiṃcittindukato 'dhikān // VRrs_2.33 //</l>\n</lg>\n\n<lg>\n<l>payo dadhi ghṛtaṃ mūtraṃ saviṭkaṃ cājamucyate /</l>\n<l>adhaḥpātanakoṣṭyāṃ hi dhmātvā sattvaṃ nipātayet // VRrs_2.34 //</l>\n</lg>\n\n<lg>\n<l>koṣṭhyāṃ kiṭṭaṃ samāhṛtya vicūrṇya ravakānharet /</l>\n<l>tatkiṭṭaṃ svalpaṭaṅkena gomayena vimardya ca // VRrs_2.35 //</l>\n</lg>\n\n<lg>\n<l>golānvidhāya saṃśoṣya gharme bhūyo 'pi pūrvavat /</l>\n<l>bhūyaḥ kiṭṭaṃ samāhṛtya mṛditvā sattvamāharet // VRrs_2.36 //</l>\n</lg>\n\n<lg>\n<l>atha sattvakaṇāṃstāṃstu kvāthayitvāmlakāñjikaiḥ /</l>\n<l>śodhanīyagaṇopettaṃ mūṣāmadhye nirudhya ca // VRrs_2.37 //</l>\n</lg>\n\n<lg>\n<l>samyagdrutaṃ samāhṛtya dvivāraṃ pradhameddhanam /</l>\n<l>iti śuddhaṃ bhavetsattvaṃ yojyaṃ rasarasāyane // VRrs_2.38 //</l>\n</lg>\n\n<lg>\n<l>madhutailavasājyeṣu drāvitaṃ parivāpitam /</l>\n<l>mṛdu syāddaśavāreṇa sattvaṃ lohādikaṃ kharam // VRrs_2.39 //</l>\n</lg>\n\n<lg>\n<l>paṭṭacurṇaṃ vidhāyātha goghṛtena pariplutam /</l>\n<l>bharjayetsaptavārāṇi cullīsaṃsthitakharpare // VRrs_2.40 //</l>\n</lg>\n\n<lg>\n<l>agnivarṇaṃ bhavedyāvadvāraṃ vāraṃ vicūrṇayet /</l>\n<l>tṛṇaṃ kṣiptvā dahedyāvattāvadvā bharjanaṃ caret // VRrs_2.41 //</l>\n</lg>\n\n<lg>\n<l>tataḥ sagandhakaṃ piṣṭvā vaṭamūlakaṣāyataḥ /</l>\n<l>puṭedviṃśativāreṇa vārāheṇa puṭena hi // VRrs_2.42 //</l>\n</lg>\n\n<lg>\n<l>punarviṃśativārāṇi triphalotthakaṣāyataḥ /</l>\n<l>triphalāmuṇḍikābhṛṅgapatrapathyākṣamūlakaiḥ // VRrs_2.43 //</l>\n</lg>\n\n<lg>\n<l>bhāvayitvā prayoktavyaṃ sarvarogeṣu mātrayā /</l>\n<l>sattvābhrātkiṃcidaparaṃ nirvikāraṃ guṇādhikam // VRrs_2.44 //</l>\n</lg>\n\n<lg>\n<l>evaṃ cecchatavārāṇi puṭapākena sādhitam /</l>\n<l>guṇavajjāyate 'tyarthaṃ paraṃ pācanadīpanam // VRrs_2.45 //</l>\n</lg>\n\n<lg>\n<l>gandharvapatratoyena guḍena saha bhāvitam /</l>\n<l>adhordhvaṃ vaṭapatrāṇi niścandraṃ tripuṭaiḥ khagam // VRrs_2.46 //</l>\n</lg>\n\n<lg>\n<l>kṣudhaṃ karoti cātyarthaṃ guñjārdhamitisevayā /</l>\n<l>tattadrogaharairyogaiḥ sarvarogaharaṃ param // VRrs_2.47 //</l>\n</lg>\n\n<lg>\n<l>sattvasya golakaṃ dhmātaṃ sasyasaṃyuktakāñjike /</l>\n<l>nirvāpya tatkṣaṇenaiva kuṭṭayellohapārayā // VRrs_2.48 //</l>\n</lg>\n\n<lg>\n<l>saṃpratāpya ghanasthūlakaṇānkṣiptvātha kāñjike /</l>\n<l>tatkṣaṇena samāhṛtya kuṭṭayitvā rajaścaret // VRrs_2.49 //</l>\n</lg>\n\n<lg>\n<l>goghṛtena ca taccūrṇaṃ bharjayetpūrvavastridhā /</l>\n<l>dhātrīphalarasaistadvaddhātrīpatrarasena vā // VRrs_2.50 //</l>\n</lg>\n\n<lg>\n<l>bharjena bharjena kāryaṃ śilāpaṭṭena paṣeṇam /</l>\n<l>tataḥ punarnavāvāsārasaiḥ kāñjikamiśritaiḥ // VRrs_2.51 //</l>\n</lg>\n\n<lg>\n<l>prapuṭeddaśavārāṇi daśavārāṇi gandhakaiḥ /</l>\n<l>evaṃ saṃśodhitaṃ vyomasattvaṃ sarvaguṇottaram // VRrs_2.52 //</l>\n</lg>\n\n<lg>\n<l>yatheṣṭaṃ viniyoktavyaṃ jāraṇe ca rasāyane /</l>\n<l>drutayo naiva nirdiṣṭāḥ śāstre dṛṣṭā api dṛḍham /</l>\n<l>vinā śaṃbhoḥ prasādena na sidhyanti kadācana // VRrs_2.53 //</l>\n</lg>\n\n<lg>\n<l>vellavyoṣasamanvitaṃ ghṛtayutaṃ vallonmitaṃ sevitaṃ divyābhraṃ kṣayapāṇḍuruggrahaṇikāśūlāmakuṣṭhāmayam /</l>\n<l>jūrtiṃ śvāsagadaṃ pramehamaruciṃ kāsāmayaṃ durdharaṃ mandāgniṃ jaṭharavyathāṃ vijayate yogairaśeṣāmayān // VRrs_2.54 //</l>\n</lg>\n\n<lg>\n<l>atha vaikrāntaḥ -</l>\n<l>aṣṭāsraścāṣṭaphalakaḥ ṣaṭkoṇo masṛṇo guruḥ /</l>\n<l>śuddhamiśritavarṇaiś ca yukto vaikrānta ucyate // VRrs_2.55 //</l>\n</lg>\n\n<lg>\n<l>śveto raktaś ca pītaś ca nīlaḥ pārāpatacchaviḥ /</l>\n<l>śyāmalaḥ kṛṣṇavarṇaś ca karburaścāṣṭadhā hi saḥ // VRrs_2.56 //</l>\n</lg>\n\n<lg>\n<l>āyuḥpradaś ca balavarṇakaro 'tivṛṣyaḥ /</l>\n<l>prajñāpradaḥ sakaladoṣagadāpahārī /</l>\n<l>dīptāgnikṛtpavisamānaguṇastarasvī /</l>\n<l>vaikrāntakaḥ khalu vapurbalalohakārī // VRrs_2.57 //</l>\n</lg>\n\n<lg>\n<l>rasāyaneṣu sarveṣu pūrvagaṇyaḥ pratāpavān /</l>\n<l>vajrasthāne niyoktavyo vaikrāntaḥ sarvadoṣahā // VRrs_2.58 //</l>\n</lg>\n\n<lg>\n<l>[granthāntare daityendro māhiṣaḥ siddhaḥ sahadevasamudbhavaḥ] /</l>\n<l>durgā bhagavatī devī taṃ śūlena vyamardayat // VRrs_2.59 //</l>\n</lg>\n\n<lg>\n<l>tasya raktaṃ tu patitaṃ yatra yatra sthitaṃ bhuvi /</l>\n<l>tatra tatra tu vaikrāntaṃ vajrākāraṃ mahārasam // VRrs_2.60 //</l>\n</lg>\n\n<lg>\n<l>vindhyasya dakṣiṇe vāsti hyuttare vāsti sarvataḥ /</l>\n<l>vikṛntayati lohāni tena vaikrāntakaḥ smṛtaḥ // VRrs_2.61 //</l>\n</lg>\n\n<lg>\n<l>śvetaḥ pītastathā rakto nīlaḥ pārāvataprabhaḥ /</l>\n<l>mayūrakaṇṭhasadṛśaścānyo marakataprabhaḥ // VRrs_2.62 //</l>\n</lg>\n\n<lg>\n<l>dehasiddhikaraṃ kṛṣṇaṃ pīte pītaṃ site sitam /</l>\n<l>sarvārthasiddhidaṃ raktaṃ tathā marakataprabham // VRrs_2.63 //</l>\n</lg>\n\n<l>śeṣe dve niṣphale varjye vaikrāntamiti saptadhā // VRrs_2.64 //</l>\n\n<lg>\n<l>athāharaṇavidhiḥ -</l>\n<l>yatra kṣetre sthitaṃ caiva vaikrāntaṃ tatra bhairavam /</l>\n<l>vināyakaṃ ca saṃpūjya gṛhṇīyācchuddhamānasaḥ // VRrs_2.65 //</l>\n</lg>\n\n<lg>\n<l>vaikrānto vajrasadṛśo dehalohakaro mataḥ /</l>\n<l>viṣaghno rasarājaś ca jvarakuṣṭhakṣyapraṇut // VRrs_2.66 //</l>\n</lg>\n\n<lg>\n<l>vaikrāntakāḥ syustridinaṃ viśuddhāḥ saṃsveditāḥ kṣārapaṭūni datvā /</l>\n<l>amleṣu mūtreṣu kulattharambhānīre 'thavā kodravavāripakvāḥ // VRrs_2.67 //</l>\n</lg>\n\n<lg>\n<l>kulatthakvāthasaṃsvinno vaikrāntaḥ pariśudhyati /</l>\n<l>mriyate 'ṣṭapuṭairgandhanimbukadravasaṃyutaḥ // VRrs_2.68 //</l>\n</lg>\n\n<lg>\n<l>vaikrānteṣu ca tapteṣu hayamūtraṃ vinikṣipet /</l>\n<l>paunaḥpunyena vā kuryāddravaṃ datvā puṭaṃ tvanu // VRrs_2.69 //</l>\n</lg>\n\n<lg>\n<l>bhasmībhūtaṃ tu vaikrāntaṃ vajrasthāne niyojayet /</l>\n<l>mokṣamoraṭapālāśakṣāragomūtrabhāvitam // VRrs_2.70 //</l>\n</lg>\n\n<lg>\n<l>vajrakandaniśākalkaphalacūrṇasamanvitam /</l>\n<l>tatkalkaṃ ṭaṅkaṇaṃ lākṣācūrṇaṃ vaikrāntasaṃbhavam // VRrs_2.71 //</l>\n</lg>\n\n<lg>\n<l>navasārasamāyuktaṃ meṣaśṛṅgīdravānvitaṃ /</l>\n<l>piṇḍitaṃ mūkamūṣasthaṃ dhmāpitaṃ ca haṭhāgninā // VRrs_2.72 //</l>\n</lg>\n\n<lg>\n<l>tatraiva patate sattvaṃ vaikrāntasya na saṃśayaḥ /</l>\n<l>sattvapātanayogena marditaś ca vaṭīkṛtaḥ /</l>\n<l>mūṣāstho ghaṭikādhmāto vaikrāntaḥ sattvamutsṛjet // VRrs_2.73 //</l>\n</lg>\n\n<lg>\n<l>bhasmatvaṃ samupāgato vikṛtako hemnā mṛtenānvitaḥ pādāṃśena kaṇājyavellasahito guñjāmitaḥ sevitaḥ /</l>\n<l>yakṣmāṇaṃ jaraṇaṃ ca pāṇḍugudajaṃ śvāsaṃ ca kāsāmayaṃ duṣṭāṃ ca grahaṇīmuraḥkṣatamukhānrogāñjayyeddehakṛt // VRrs_2.74 //</l>\n</lg>\n\n<lg>\n<l>sūtabhasmārdhasaṃyuktaṃ nīlavaikrāntabhasmakaṃ /</l>\n<l>mṛtābhrasattvamubhayostulitaṃ parimarditam // VRrs_2.75 //</l>\n</lg>\n\n<lg>\n<l>kṣaudrājyasaṃyutaṃ prātarguñjāmātraṃ niṣevitam /</l>\n<l>nihanti sakalānrogāndurjayānanyabheṣajaiḥ /</l>\n<l>triḥsaptadivasairn.Rṇāṃ gaṅgāmbha iva pātakam // VRrs_2.76 //</l>\n</lg>\n\n<lg>\n<l>atha mākṣikam -</l>\n<l>suvarṇaśailaprabhavo viṣṇunā kāñcano rasaḥ /</l>\n<l>tāpyāṃ kirātacīneṣu yavaneṣu ca nirmitaḥ // VRrs_2.77 //</l>\n</lg>\n\n<lg>\n<l>tāpyaḥ sūryāṃśusaṃtapto mādhave māsi dṛśyate /</l>\n<l>madhuraḥ kāñcanābhāsaḥ sāmlo rajatasaṃnibhaḥ // VRrs_2.78 //</l>\n</lg>\n\n<lg>\n<l>kiṃcitkaṣāyamadhuraḥ śītaḥ pāke kaṭurlaghuḥ /</l>\n<l>tatsevanājjarāvyādhiviṣairna paribhūyate // VRrs_2.79 //</l>\n</lg>\n\n<lg>\n<l>mākṣiko dvividho hemamākṣikastāramākṣikaḥ /</l>\n<l>tatrādyaṃ mākṣikaṃ kānyakubjotthaṃ svarṇasaṃnibhaṃ // VRrs_2.80 //</l>\n</lg>\n\n<lg>\n<l>tapatītīrasaṃbhūtaṃ pañcavarṇasuvarṇavat /</l>\n<l>pāṣāṇabahalaḥ proktastārākhyo 'lpaguṇātmakaḥ // VRrs_2.81 //</l>\n</lg>\n\n<lg>\n<l>mākṣīkadhātuḥ sakalāmayaghnaḥ prāṇo rasendrasya paraṃ hi vṛṣyaḥ /</l>\n<l>durmelalohadvayamelanaś ca guṇottaraḥ sarvarasāyanāgryaḥ // VRrs_2.82 //</l>\n</lg>\n\n<lg>\n<l>eraṇḍatailaluṅgāmbusiddhaṃ śudhyati mākṣikaṃ /</l>\n<l>siddhaṃ vā kadalīkandatoyena ghaṭikādvayam // VRrs_2.83 //</l>\n</lg>\n\n<lg>\n<l>taptaṃ kṣiptaṃ varākvāthe śuddhimāyāti mākṣikam /</l>\n<l>mātuluṅgāmbugandhābhyāṃ piṣṭaṃ mūṣodare sthitam // VRrs_2.84 //</l>\n</lg>\n\n<lg>\n<l>pañcakroḍapuṭairdagdhaṃ mriyate mākṣikaṃ khalu /</l>\n<l>eraṇḍasnehagavyājairmātuluṅgarasena vā // VRrs_2.85 //</l>\n</lg>\n\n<lg>\n<l>kharparasthaṃ dṛḍhaṃ pakvaṃ jāyate dhātusaṃnibham /</l>\n<l>evaṃ mṛtaṃ rase yojyaṃ rasāyanavidhāvapi // VRrs_2.86 //</l>\n</lg>\n\n<lg>\n<l>triṃśāṃśanāgasaṃyuktaṃ kṣārairamlaiś ca vartitam /</l>\n<l>dhmātaṃ prakaṭamūṣāyāṃ sattvaṃ muñcati mākṣikam // VRrs_2.87 //</l>\n</lg>\n\n<lg>\n<l>saptavāraṃ paridrāvya kṣiptaṃ nirguṇḍikārase /</l>\n<l>mākṣīkasattvasaṃmiśraṃ nāgaṃ naśyati niścitam // VRrs_2.88 //</l>\n</lg>\n\n<lg>\n<l>kṣaudragandharvatailābhyāṃ gomūtreṇa ghṛtena ca /</l>\n<l>kadalīkandasāreṇa bhāvitaṃ mākṣikaṃ muhuḥ // VRrs_2.89 //</l>\n</lg>\n\n<l>mūṣāyāṃ muñcati dhmātaṃ sattvaṃ śulbanibhaṃ mṛdu // VRrs_2.90 //</l>\n\n<lg>\n<l>guñjābījasamacchāyaṃ drutadrāvaṃ ca śītalam /</l>\n<l>tāpyasattvaṃ viśuddhaṃ taddehalohakaraṃ param // VRrs_2.91 //</l>\n</lg>\n\n<lg>\n<l>mākṣīkasattvena rasendrapiṣṭaṃ kṛtvā vilīne ca baliṃ nidhāya /</l>\n<l>saṃmiśrya saṃmardya ca khalvamadhye nikṣipya sattvaṃ drutimabhrakasya // VRrs_2.92 //</l>\n</lg>\n\n<lg>\n<l>vidhāya golaṃ lavaṇākhyayantre paceddinārdhaṃ mṛduvahninā ca /</l>\n<l>svataḥ suśītaṃ paricūrṇya samyagvallonmitaṃ vyoṣaviḍaṅgayuktam // VRrs_2.93 //</l>\n</lg>\n\n<lg>\n<l>saṃsevitaṃ kṣaudrayutaṃ nihanti jarāṃ sarogāṃ tvapamṛtyumeva /</l>\n<l>duḥsādhyarogānapi saptavāsarairnaitena tulyo 'sti sudhāraso 'pi // VRrs_2.94 //</l>\n</lg>\n\n<lg>\n<l>eraṇḍotthena tailena guñjākṣaudraṃ ca ṭaṅkakaṇam /</l>\n<l>marditaṃ tasya vāpena sattvaṃ mākṣīkajaṃ dravet // VRrs_2.95 //</l>\n</lg>\n\n<lg>\n<l>atha vimalaḥ -</l>\n<l>vimalastrividhaḥ prokto hemādyastārapūrvakaḥ /</l>\n<l>tṛtīyaḥ kāṃsyavimalastattatkāntyā sa lakṣyate // VRrs_2.96 //</l>\n</lg>\n\n<lg>\n<l>vartulaḥ koṇasaṃyuktaḥ snigdhaś ca phalakānvitaḥ /</l>\n<l>marutpittaharo vṛṣyo vimalo 'tirasāyanaḥ // VRrs_2.97 //</l>\n</lg>\n\n<lg>\n<l>pūrvo hemakriyāsūkto dvitīyo rūpyakṛnmataḥ /</l>\n<l>tṛtīyo bheṣaje teṣu pūrvapūrvo guṇottaraḥ // VRrs_2.98 //</l>\n</lg>\n\n<lg>\n<l>āṭarūṣajale svinno vimalo vimalo bhavet /</l>\n<l>jambīrasvarase svinno meṣaśṛṅgīrase 'thavā // VRrs_2.99 //</l>\n</lg>\n\n<lg>\n<l>āyāti śuddhiṃ vimalo dhātavaś ca yathā pare /</l>\n<l>gandhāśmalakucāmlaiś ca mriyate daśabhiḥ puṭaiḥ // VRrs_2.100 //</l>\n</lg>\n\n<lg>\n<l>saṭaṅkalakucadrāvairmeṣaśṛṅgyāś ca bhasmanā /</l>\n<l>piṣṭo mūṣodare liptaḥ saṃśoṣya ca nirudhya ca // VRrs_2.101 //</l>\n</lg>\n\n<lg>\n<l>ṣaṭprasthakokilairdhmāto vimalaḥ sīsasaṃnibhah /</l>\n<l>sattvaṃ muñcati tadyukto rasaḥ syātsa rasāyanaḥ // VRrs_2.102 //</l>\n</lg>\n\n<lg>\n<l>vimalaṃ śigrutoyena kāṅkṣīkāsīsaṭaṅkaṇam /</l>\n<l>vajrakandasamāyuktaṃ bhāvitaṃ kadalīrasaiḥ // VRrs_2.103 //</l>\n</lg>\n\n<lg>\n<l>mokṣakakṣārasaṃyuktaṃ dhmāpitaṃ mūkamūṣagam /</l>\n<l>sattvaṃ candrārkasaṃkāśaṃ patate nātra saṃśayaḥ // VRrs_2.104 //</l>\n</lg>\n\n<lg>\n<l>tatsattvaṃ sūtasaṃyuktaṃ piṣṭaṃ kṛtvā sumarditam /</l>\n<l>vilīne gandhake kṣiptvā jārayettriguṇālakaṃ // VRrs_2.105 //</l>\n</lg>\n\n<lg>\n<l>śilāṃ pañcaguṇāṃ cāpi vālukāyantrake khalu /</l>\n<l>tārabhasmadaśāṃśena tāvadvaikrāntakaṃ mṛtaṃ // VRrs_2.105 //</l>\n</lg>\n\n<lg>\n<l>sarvamekatra saṃcūrṇya paṭena parigālya ca /</l>\n<l>nikṣipya kūpikāmadhye paripūrya prayatnataḥ // VRrs_2.107 //</l>\n</lg>\n\n<lg>\n<l>līḍho vyoṣavarānvito vimalako yukto ghṛtaiḥ sevito hanyāddurbhagakṛjjvarāñśvayathukaṃ pāṇḍupramehārucīḥ /</l>\n<l>mūlārtiṃ grahaṇīṃ ca śūlamatulaṃ yakṣmāmayaṃ kāmalāṃ sarvānpittamarudgadānkimaparairyogairaśeṣāmayān // VRrs_2.108 //</l>\n</lg>\n\n<p>iti vimalaḥ //</p>\n\n<lg>\n<l>atha śilādhātuḥ -</l>\n<l>śilādhāturdvidhā prokto gomūtrādyo rasāyanaḥ /</l>\n<l>karpūrapūrvakaścānyastatrādyo dvividhaḥ punaḥ // VRrs_2.109 //</l>\n</lg>\n\n<lg>\n<l>sasattvaścaiva niḥsattvastayoḥ pūrvo guṇādhikaḥ /</l>\n<l>grīṣme tīvrārkataptebhyaḥ pādebhyo himabhūbhṛtaḥ // VRrs_2.110 //</l>\n</lg>\n\n<lg>\n<l>svarṇarūpyārkagarbhebhyaḥ śilādhāturviniḥsaret /</l>\n<l>svarṇagarbhagirerjāto japāpuṣpanibho guruḥ // VRrs_2.111 //</l>\n</lg>\n\n<lg>\n<l>sasvalpatiktaḥ susvāduḥ paramaṃ tadrasāyanam /</l>\n<l>rūpyagarbhagirerjātaṃ madhuraṃ pāṇḍuraṃ guru // VRrs_2.112 //</l>\n</lg>\n\n<lg>\n<l>śilājaṃ pittarogaghnaṃ viśeṣātpāṇḍurogahṛt /</l>\n<l>tāmragarbhaṃ girerjātaṃ nīlavarṇaṃ ghanaṃ guru // VRrs_2.113 //</l>\n</lg>\n\n<lg>\n<l>śilājaṃ kaphavātaghnaṃ tiktoṣṇaṃ kṣayarogahṛt /</l>\n<l>vahnau kṣiptaṃ bhavedyattalliṅgākāramadhūmakam /</l>\n<l>salile 'tha vilīnaṃ ca tacchuddhaṃ hi śilājatu // VRrs_2.114 //</l>\n</lg>\n\n<lg>\n<l>nūnaṃ sajvarapāṇḍuśophaśamanaṃ mehāgnimāndyāpahaṃ medaśchedakaraṃ ca yakṣmaśamanaṃ śūlāmayonmūlanam /</l>\n<l>gulmaplīhavināśanaṃ jaṭharahṛcchūlaghnamāmāpahaṃ sarvatvaggadanāśanaṃ kimaparaṃ dehe ca lohe hitam // VRrs_2.115 //</l>\n</lg>\n\n<lg>\n<l>rasoparasasūtendraratnaloheṣu ye guṇāḥ /</l>\n<l>vasanti te śilādhātau jarāmṛtyujigīṣayā // VRrs_2.116 //</l>\n</lg>\n\n<lg>\n<l>kṣārāmlagojalairdhautaṃ śudhyatyeva śilājatu /</l>\n<l>śilādhātuṃ ca dugdhena triphalāmārkavadravaiḥ // VRrs_2.117 //</l>\n</lg>\n\n<lg>\n<l>lohapātre vinikṣipya śodhayedatiyatnataḥ /</l>\n<l>kṣārāmlaguggulopetaiḥ svedanīyantramadhyagaiḥ // VRrs_2.118 //</l>\n</lg>\n\n<lg>\n<l>sveditaṃ ghaṭikāmānācchilādhātu viśudhyati /</l>\n<l>śilayā gandhatālābhyāṃ mātuluṅgarasena ca // VRrs_2.119 //</l>\n</lg>\n\n<l>puṭitaṃ hi śilādhātu mriyate 'ṣṭagiriṇḍakaiḥ // VRrs_2.120 //</l>\n\n<lg>\n<l>bhasmībhūtaśilodbhavaṃ samatulaṃ kāntaṃ ca vaikrāntakaṃ yuktaṃ ca triphalākaṭutrikaghṛtairvallena tulyaṃ bhajet /</l>\n<l>pāṇḍau yakṣmagade tathāgnisadane meheṣu mūlāmaye gulmaplīhamahodare bahuvidhe śūle ca yonyāmaye // VRrs_2.121 //</l>\n</lg>\n\n<lg>\n<l>seveta yadi ṣaṇmāsaṃ rasāyanavidhānataḥ /</l>\n<l>valīpalitanirmukto jīvedvarṣaśataṃ sukhī // VRrs_2.122 //</l>\n</lg>\n\n<lg>\n<l>piṣṭaṃ drāvaṇavargeṇa sāmlena girisaṃbhavam /</l>\n<l>kṣiptvā mūṣodare ruddhvā gāḍhairdhmātaṃ hi kokilaiḥ // VRrs_2.123 //</l>\n</lg>\n\n<lg>\n<l>sattvaṃ muñcecchilādhātuḥ śvasanairlohasaṃnibham /</l>\n<l>pāṇḍuraṃ sikatākāraṃ karpūrādyaṃ śilājatu // VRrs_2.124 //</l>\n</lg>\n\n<lg>\n<l>mūtrakṛcchrāśmarīmehakāmalāpāṇḍunāśanam /</l>\n<l>elātoyena saṃbhinnaṃ siddhaṃ śuddhimupaiti tat /</l>\n<l>naitasya māraṇaṃ sattvapātanaṃ vihitaṃ buddhaiḥ // VRrs_2.125 //</l>\n</lg>\n\n<lg>\n<l>atha sasyakaḥ -</l>\n<l>pītvā hālāhalaṃ vāntaṃ pītāmṛtagarutmatā /</l>\n<l>viṣeṇāmṛtayuktena girau marakatāhvaye // VRrs_2.126 //</l>\n</lg>\n\n<lg>\n<l>tadvāntaṃ hi ghanībhūtaṃ saṃjātaṃ sasyakaṃ khalu /</l>\n<l>mayūrakaṇṭhasacchāyaṃ bhārāḍhyamatiśasyate // VRrs_2.127 //</l>\n</lg>\n\n<lg>\n<l>dravyaṃ viṣayutaṃ yattaddravyādhikaguṇaṃ bhavet /</l>\n<l>hālāhalaṃ sudhāyuktaṃ sudhādhikaguṇaṃ tathā // VRrs_2.128 //</l>\n</lg>\n\n<lg>\n<l>niḥśeṣadoṣaviṣahṛdgadaśūlamūlakuṣṭhāmlapaittikavibandhaharaṃ paraṃ ca /</l>\n<l>rasāyanaṃ vamanarekakaraṃ garaghnaṃ śvitrāpahaṃ gaditamatra mayūratuttham // VRrs_2.129 //</l>\n</lg>\n\n<lg>\n<l>sasyakaṃ śuddhimāpnoti raktavargeṇa bhāvitam /</l>\n<l>snehavargeṇa saṃsiktaṃ saptavāramadūṣitam // VRrs_2.130 //</l>\n</lg>\n\n<lg>\n<l>dolāyantreṇa susvinnaṃ sasyakaṃ praharatrayam /</l>\n<l>gomahiṣyājamūtreṣu śuddhyate pañcakharparam // VRrs_2.131 //</l>\n</lg>\n\n<lg>\n<l>lakucadrāvagandhāśmaṭaṅkaṇena samanvitam /</l>\n<l>nirudhya mūṣikāmadhye mriyate kaukvuṭaiḥ puṭaiḥ // VRrs_2.132 //</l>\n</lg>\n\n<lg>\n<l>sasyakasya tu cūrṇaṃ tu pādasaubhāgyasaṃyutam /</l>\n<l>karañjatailamadhyasthaṃ dinamekaṃ nidhāpayet // VRrs_2.133 //</l>\n</lg>\n\n<lg>\n<l>andhamūṣāsyamadhyasthaṃ dhmāpayetkokilatrayam /</l>\n<l>indragopākṛti caiva sattvaṃ bhavati śobhanam // VRrs_2.134 //</l>\n</lg>\n\n<lg>\n<l>nimbudravālpaṭaṅkābhyāṃ mūṣāmadhye nirudhya ca /</l>\n<l>tāmrarūpaṃ paridhmātaṃ sattvaṃ muñcati sasyakam // VRrs_2.135 //</l>\n</lg>\n\n<lg>\n<l>śuddhaṃ sasyaṃ śilākrāntaṃ pūrvabheṣajasaṃyutam /</l>\n<l>nānāvidhānayogena sattvaṃ muñcati niścitam // VRrs_2.136 //</l>\n</lg>\n\n<lg>\n<l>sattvametatsamādāya kharabhūnāgasattvabhuk /</l>\n<l>tanmudrikā kṛtasparśā śūlaghnī tatkṣanādbhavet // VRrs_2.137 //</l>\n</lg>\n\n<lg>\n<l>carācaraṃ viṣaṃ bhūtaḍākinīdṛggataṃ jayet /</l>\n<l>mudrikeyaṃ vidhātavyā dṛṣṭapratyayakārikā // VRrs_2.138 //</l>\n</lg>\n\n<lg>\n<l>rāmavatsomasenānīmudrite 'pi tathākṣaram /</l>\n<l>himālayottare pārśve aśvakarṇo mahādrumaḥ // VRrs_2.139 //</l>\n</lg>\n\n<lg>\n<l>tatra śūlaṃ samutpannaṃ tatraiva vilayaṃ gatam /</l>\n<l>mantreṇānena mudrāmbho nipītaṃ saptamantritam // VRrs_2.140 //</l>\n</lg>\n\n<lg>\n<l>sadyaḥ śūlaharaṃ proktamiti bhālukibhāṣitam /</l>\n<l>anayā mudrayā taptaṃ tailamagnau suniścitam // VRrs_2.141 //</l>\n</lg>\n\n<lg>\n<l>lepitaṃ hanti vegena śūlaṃ yatra kvacidbhavet /</l>\n<l>sadyaḥ sūtikaraṃ nāryāḥ sadyo netrarujāpaham // VRrs_2.142 //</l>\n</lg>\n\n<lg>\n<l>atha capalaḥ -</l>\n<l>gauraḥ śveto 'ruṇaḥ kṛṣṇaścapalastu caturvidhaḥ /</l>\n<l>hemābhaścaiva tārābho viśeṣādrasabandhanaḥ // VRrs_2.143 //</l>\n</lg>\n\n<lg>\n<l>śeṣau tu madhyau lākṣāvacchīghradrāvau tu niṣphalau /</l>\n<l>vaṇgavaddravate vahnau capalastena kīrtitaḥ // VRrs_2.144 //</l>\n</lg>\n\n<lg>\n<l>capalo lekhanaḥ snigdho dehalohakaro mataḥ /</l>\n<l>rasarājasahāyaḥ syāttiktoṣṇamadhuro mataḥ // VRrs_2.145 //</l>\n</lg>\n\n<lg>\n<l>capalaḥ sphaṭikacchāyaḥ ṣaḍasrī snigdhako guruḥ /</l>\n<l>tridoṣaghno 'tivṛṣyaś ca rasabandhavidhāyakaḥ /</l>\n<l>mahāraseṣu kaiściddhi capalaḥ parikīrtitaḥ // VRrs_2.146 //</l>\n</lg>\n\n<l>jambīrakarkoṭakaśṛṅgaverairvibhāvanābhiścapalasya śuddhiḥ // VRrs_2.147 //</l>\n\n<lg>\n<l>śailaṃ tu cūrṇayitvā tu dhānyāmlopaviṣairviṣaiḥ /</l>\n<l>piṇḍaṃ baddhvā tu vidhivatpātayeccapalaṃ tathā // VRrs_2.148 //</l>\n</lg>\n\n<lg>\n<l>atha rasakaḥ -</l>\n<l>rasako dvividhaḥ prokto durduraḥ kāravellakaḥ /</l>\n<l>sadalo durduraḥ prokto nirdalaḥ kāravellakaḥ // VRrs_2.149 //</l>\n</lg>\n\n<lg>\n<l>sattvapāte śubhaḥ pūrvo dvitīyaścauṣadhādiṣu /</l>\n<l>rasakaḥ sarvamehaghnaḥ kaphapittavināśanaḥ // VRrs_2.150 //</l>\n</lg>\n\n<lg>\n<l>netrarogakṣayaghnaś ca lohapāradarañjanaḥ /</l>\n<l>nāgārjunena saṃdiṣṭau rasaś ca rasakāvubhau // VRrs_2.151 //</l>\n</lg>\n\n<lg>\n<l>śreṣṭhau siddharasau khyātau dehalohakarau param /</l>\n<l>rasaś ca rasakaś cobhau yenāgnisahanau kṛtau // VRrs_2.152 //</l>\n</lg>\n\n<lg>\n<l>dehalohamayī siddhirdāsī tasya na saṃśayaḥ /</l>\n<l>kaṭukālābuniryāsa āloḍya rasakaṃ pacet // VRrs_2.153 //</l>\n</lg>\n\n<lg>\n<l>śuddhaṃ doṣavinirmuktaṃ pītavarṇaṃ tu jāyate /</l>\n<l>kharparaḥ parisaṃtaptaḥ saptavāraṃ nimajjitaḥ // VRrs_2.154 //</l>\n</lg>\n\n<lg>\n<l>bījapūrarasasyāntarnirmalatvaṃ samaśnute /</l>\n<l>nṛmūtre vāśvamūtre vā takre vā kāñjike 'thavā // VRrs_2.155 //</l>\n</lg>\n\n<lg>\n<l>pratāpya majjitaṃ samyakkharparaṃ pariśuddhyati /</l>\n<l>naramūtre sthito māsaṃ rasako rañjayeddhruvam // VRrs_2.156 //</l>\n</lg>\n\n<lg>\n<l>śuddhatāmraṃ rasaṃ tāraṃ śuddhasvarṇaprabhaṃ yathā /</l>\n<l>haridrātriphalārālāsindhudhūmaiḥ saṭaṅkaṇaiḥ // VRrs_2.157 //</l>\n</lg>\n\n<lg>\n<l>sāruṣkaraiś ca pādāṃśaiḥ sāmlaiḥ saṃmardya kharparam /</l>\n<l>liptaṃ vṛntākamūṣāyāṃ śoṣayitvā nirudhya ca // VRrs_2.158 //</l>\n</lg>\n\n<lg>\n<l>mūṣāmukhopari nyasya kharparaṃ pradhamettataḥ /</l>\n<l>kharpare prahṛte jvālā bhavennīlā sitā yadi // VRrs_2.159 //</l>\n</lg>\n\n<lg>\n<l>tadā saṃdaṃśato mūṣāṃ ghṛtvā kṛtvā tvadhomukhīm /</l>\n<l>śanairāsphālayedbhūmau yathā nālaṃ na bhajyate // VRrs_2.160 //</l>\n</lg>\n\n<lg>\n<l>vaṅgābhaṃ patitaṃ sattvaṃ samādāya niyojayet /</l>\n<l>evaṃ tricaturairvāraiḥ sarvaṃ sattvaṃ viniḥsaret // VRrs_2.161 //</l>\n</lg>\n\n<lg>\n<l>sābhayājatubhūnāganiśādhūmajaṭaṅkaṇam /</l>\n<l>mūkamūṣāgataṃ dhmātaṃ śuddhaṃ sattvaṃ vimuñcati // VRrs_2.162 //</l>\n</lg>\n\n<lg>\n<l>lākṣāguḍāsurīpathyāharidrāsarjaṭaṅkaṇaiḥ /</l>\n<l>samyaksaṃcūrṇya tatpakvaṃ godugdhena ghṛtena ca // VRrs_2.163 //</l>\n</lg>\n\n<lg>\n<l>vṛntākamūṣikāmadhye nirudhya guṭikākṛtim /</l>\n<l>dhmātvā dhmātvā samākṛṣya ḍhālayitvā śilātale // VRrs_2.164 //</l>\n</lg>\n\n<lg>\n<l>mattvaṃ vaṅgākṛtiṃ grāhyaṃ rasakasya manoharam /</l>\n<l>yadvā jalayutāṃ sthālīṃ nikhanetkoṣṭhikodare // VRrs_2.165 //</l>\n</lg>\n\n<lg>\n<l>sacchidraṃ tanmukhe mallaṃ tanmukhe 'ghomukhīṃ kṣipet /</l>\n<l>mūṣopari śikhitrāṃś ca prakṣipya pradhameddṛḍham // VRrs_2.166 //</l>\n</lg>\n\n<lg>\n<l>patitaṃ sthālikānīre sattvamādāya yojayet /</l>\n<l>tatsattvaṃ tālakopetaṃ prakṣipya khalu kharpare // VRrs_2.167 //</l>\n</lg>\n\n<lg>\n<l>mardayellohadaṇḍena bhasmībhavati niścitam /</l>\n<l>tadbhasma mṛtakāntena samena saha yojayet // VRrs_2.168 //</l>\n</lg>\n\n<lg>\n<l>aṣṭaguñjāmitaṃ cūrṇaṃ triphalākvāthasaṃyutam /</l>\n<l>kāntapātrasthitaṃ rātrau tilajaprativāpakam // VRrs_2.169 //</l>\n</lg>\n\n<l>niṣevitaṃ nihantyāśu madhumehamapi dhuvam // VRrs_2.170 //</l>\n\n<lg>\n<l>pittaṃ kṣayaṃ ca pāṇḍuṃ ca śvayathuṃ gulmameva ca /</l>\n<l>raktagulmaṃ ca nārīṇāṃ pradaraṃ somarogakam // VRrs_2.171 //</l>\n</lg>\n\n<lg>\n<l>yonirogānaśeṣāṃś ca viṣamāṃś ca jvarānapi /</l>\n<l>rajaḥśūlaṃ ca nārīṇāṃ kāsaṃ śvāsaṃ ca hidhmikām // VRrs_2.172 //</l>\n</lg>\n\n<lg>\n<l>iti śrīvaidyapatisiṃhaguptasya sūnorvāgbhaṭācāryasya kṛtau rasaratnasamuccaye |</l>\n<l>sahārasāṣṭakaśuddhyādinirūpaṇaṃ nāma dvitīyo 'dhāyaḥ || VRrs_2 ||</l>\n</lg>\n\n<p>atha tṛtīyo 'dhyāyaḥ</p>\n\n<p>[athoparasāḥ sādhāraṇarasāśca]</p>\n\n<lg>\n<l>atha gandhakaḥ -</l>\n<l>gandhāśmagairikāsīsakāṅkṣītālaśilāñjanam /</l>\n<l>kaṅkuṣṭaṃ cetyuparasāścāṣṭau pāradakarmaṇi // VRrs_3.1 //</l>\n</lg>\n\n<p>pārvatyuvāca -\ngandhakasya tu māhātmyaṃ tadguhyaṃ vada me prabho /\n<lg>\n<l>īśvara uvāca -</l>\n<l>śvetadvīpe purā devi sarvaratnavibhūṣite /</l>\n<l>sarvakāmamaye ramye tīre kṣīrapayonidheḥ // VRrs_3.2 //</l>\n</lg></p>\n\n<lg>\n<l>vidyādharādimukhyābhiraṅganābhiś ca yoginām /</l>\n<l>siddhāṅganābhiḥ śreṣṭhābhistathaivāpsarasāṃ gaṇaiḥ // VRrs_3.3 //</l>\n</lg>\n\n<lg>\n<l>devāṅganābhī ramyābhiḥ krīḍitābhirmanoharaiḥ /</l>\n<l>gītairnṛtyairvicitraiś ca vādyairnānāvidhaistathā // VRrs_3.4 //</l>\n</lg>\n\n<lg>\n<l>evaṃ saṃkrīḍamānāyāḥ prābhavatprasṛtaṃ rajaḥ /</l>\n<l>tadrajo 'tīva suśroṇi sugandhi sumanoharam // VRrs_3.5 //</l>\n</lg>\n\n<lg>\n<l>rajasaścātibāhulyādvāsaste raktatāṃ yayau /</l>\n<l>tatra tyaktvā tu tadvastraṃ susnātā kṣīrasāgare // VRrs_3.6 //</l>\n</lg>\n\n<lg>\n<l>vṛtā devāṅganābhistvaṃ kailāsaṃ punarāgatā /</l>\n<l>ūrmibhistadrajovastraṃ nītaṃ madhye payonidheḥ // VRrs_3.7 //</l>\n</lg>\n\n<lg>\n<l>evaṃ te śoṇitaṃ bhadre praviṣṭaṃ kṣīrasāgare /</l>\n<l>kṣīrābdhimathane caitadamṛtena sahotthitam // VRrs_3.8 //</l>\n</lg>\n\n<lg>\n<l>nijagandhena tānsarvānharṣayansarvadānavān /</l>\n<l>tato devagaṇairuktaṃ gandhakākhyo bhavatvayam // VRrs_3.9 //</l>\n</lg>\n\n<lg>\n<l>rasasya bandhanārthāya jāraṇāya bhavatvayam /</l>\n<l>ye guṇāḥ pārade proktāste caivātra bhavantviti // VRrs_3.10 //</l>\n</lg>\n\n<lg>\n<l>iti devagaṇaiḥ prītaiḥ purā proktaṃ sureśvari /</l>\n<l>tenāyaṃ gandhako nāma vikhyātaḥ kṣitimaṇḍale // VRrs_3.11 //</l>\n</lg>\n\n<lg>\n<l>sa cāpi trividho devi śukacañcunibho varaḥ /</l>\n<l>madhamaḥ pītavarṇaḥ syācchuklavarṇo 'dhamaḥ priye // VRrs_3.12 //</l>\n</lg>\n\n<lg>\n<l>granthāntare caturdhā gandhako jñeyo varṇaiḥ śvetādibhiḥ khalu /</l>\n<l>śveto 'tra khaṭikāprokto lepane lohamāraṇe // VRrs_3.13 //</l>\n</lg>\n\n<lg>\n<l>tathā cāmalasāraḥ syādyo bhavetpītavarṇavān /</l>\n<l>śukapicchaḥ sa eva syācchreṣṭho rasarasāyane // VRrs_3.14 //</l>\n</lg>\n\n<lg>\n<l>raktaś ca śukatuṇḍākhyo dhātuvādavidhau varaḥ /</l>\n<l>durlabhaḥ kṛṣṇavarṇaś ca sa jarāmṛtyunāśanaḥ // VRrs_3.15 //</l>\n</lg>\n\n<lg>\n<l>gandhāśmātirasāyanaḥ sumadhuraḥ pāke kaṭūṣṇo mataḥ kaṇḍūkuṣṭhavisarpadadrudalano dīptānalaḥ pācanaḥ /</l>\n<l>āmonmocanaśoṣaṇo viṣaharaḥ sūtendravīryaprado gaurīpuṣpabhavastathā kṛmiharaḥ satyātmakaḥ sūtajit // VRrs_3.16 //</l>\n</lg>\n\n<l>balinā sevitaḥ pūrvaṃ prabhūtabalahetave // VRrs_3.17 //</l>\n\n<lg>\n<l>vāsukiṃ karṣatastasya tanmukhajvālayā drutā /</l>\n<l>vasā gandhakagandhāḍhyā sarvato niḥsṛtā tanoḥ // VRrs_3.18 //</l>\n</lg>\n\n<lg>\n<l>gandhakatvaṃ ca saṃprāptā gandho 'bhūtsaviṣaḥ smṛtaḥ /</l>\n<l>tasmādbalivasetyukto gandhako 'timanoharaḥ // VRrs_3.19 //</l>\n</lg>\n\n<lg>\n<l>payaḥsvinno ghaṭīmātraṃ vāridhauto hi gandhakaḥ /</l>\n<l>gavyājyavidruto vastrādgālitaḥ śuddhimṛcchati // VRrs_3.20 //</l>\n</lg>\n\n<lg>\n<l>evaṃ saṃśodhitaḥ so 'yaṃ pāṣāṇānaṃbarā tyajet /</l>\n<l>ghṛte viṣaṃ tuṣākāraṃ svayaṃ piṇḍatvameva ca // VRrs_3.21 //</l>\n</lg>\n\n<lg>\n<l>iti śuddho hi gandhāśmā nāpathyairvikṛtiṃ vrajet /</l>\n<l>apathyādanyathā hanyātpītaṃ hālāhalaṃ yathā // VRrs_3.22 //</l>\n</lg>\n\n<lg>\n<l>gandhako drāvito bhṛṅgarase kṣipto viśudhyati /</l>\n<l>tadrasaiḥ saptadhā bhinno gandhakaḥ pariśudhyati // VRrs_3.23 //</l>\n</lg>\n\n<lg>\n<l>sthālyāṃ dugdhaṃ vinikṣipya mukhe vastraṃ nibadhya ca /</l>\n<l>gandhakaṃ tatra nikṣipya cūrṇitaṃ sikatākṛti // VRrs_3.24 //</l>\n</lg>\n\n<lg>\n<l>chādayetpṛthudīrgheṇa kharpareṇaiva gandhakaṃ /</l>\n<l>jvālayetkharparasyordhvaṃ vanacchāṇaistathopalaiḥ /</l>\n<l>dugdhe nipatito gandho galitaḥ pariśudhyati // VRrs_3.25 //</l>\n</lg>\n\n<lg>\n<l>itthaṃ viśuddhastriphalājyabhṛṅgamadhvanvitaḥ śāṇamito hi līḍhaḥ /</l>\n<l>gṛghrākṣitulyaṃ kurute 'kṣiyugmaṃ karoti rogojjhitadīrghamāyuḥ // VRrs_3.26 //</l>\n</lg>\n\n<lg>\n<l>kalāṃśavyoṣasaṃyuktaṃ gandhakaṃ ślakṣṇacūrṇitam /</l>\n<l>aratnimātre vastre tadviprakīrya viveṣṭya tat // VRrs_3.27 //</l>\n</lg>\n\n<lg>\n<l>sūtreṇa veṣṭayitvātha yāmaṃ taile nimajjayet /</l>\n<l>ghṛtvā saṃdaṃśato vartimadhyaṃ prajvālayecca tam // VRrs_3.28 //</l>\n</lg>\n\n<lg>\n<l>druto nipatito gandho binduśaḥ kācabhājane /</l>\n<l>tāṃ drutiṃ prakṣipetpatre nāgavallayāstribindukām // VRrs_3.29 //</l>\n</lg>\n\n<lg>\n<l>vallena pramitaṃ svacchaṃ sūtendraṃ ca vimardayet /</l>\n<l>aṅgulyātha sapatrāṃ tāṃ drutiṃ sūtaṃ ca bhakṣayet // VRrs_3.30 //</l>\n</lg>\n\n<lg>\n<l>karoti dīpanaṃ tīvraṃ kṣayaṃ pāṇḍuṃ ca nāśayet /</l>\n<l>kāsaṃ śvāsaṃ ca śūlārti grahaṇīmatidurdharām // VRrs_3.31 //</l>\n</lg>\n\n<lg>\n<l>āmaṃ vināśayatyāśu laghutvaṃ prakaroti ca /</l>\n<l>ghṛtākte lohapātre tu vidrutaṃ śuddhagandhakam // VRrs_3.32 //</l>\n</lg>\n\n<lg>\n<l>ghṛtāktadarvikākṣiptaṃ dviniṣkapramitaṃ bhajet /</l>\n<l>hanti kṣayamukhānrogānkuṣṭharogaṃ viśeṣataḥ // VRrs_3.33 //</l>\n</lg>\n\n<lg>\n<l>kṣārāmlatailasauvīravidāhi dvidalaṃ tathā /</l>\n<l>śuddhagandhakasevāyāṃ tyajedyogayutena hi // VRrs_3.34 //</l>\n</lg>\n\n<lg>\n<l>gandhakastulyamaricaḥ ṣaḍguṇatriphalānvitaḥ /</l>\n<l>ghṛṣṭaḥ śamyākamūlena pītaścākhilakuṣṭhahā // VRrs_3.35 //</l>\n</lg>\n\n<lg>\n<l>tanmūlasalile piṣṭhaṃ lepayetpratyaham tanau /</l>\n<l>dṛṣṭapratyayayogo 'yaṃ sarvatra prativīryavān // VRrs_3.36 //</l>\n</lg>\n\n<lg>\n<l>śrīmatā somadevena samyagatra prakīrtitaḥ /</l>\n<l>dviniṣkapramitaṃ gandhaṃ piṣṭvā tailena saṃyutam // VRrs_3.37 //</l>\n</lg>\n\n<lg>\n<l>athāpāmārgatoyena satailamaricena hi /</l>\n<l>vilipya sakalaṃ dehaṃ tiṣṭheddharme tataḥ param // VRrs_3.38 //</l>\n</lg>\n\n<lg>\n<l>takrabhaktaṃ ca bhuñjīta tṛtīye prahare khalu /</l>\n<l>bhajedrātrau tathā vahniṃ samutthāya tathā prage // VRrs_3.39 //</l>\n</lg>\n\n<lg>\n<l>mahiṣīchagaṇ.am liptvā snāyācchītena vāriṇā /</l>\n<l>tato 'bhyajya ghṛtairdehaṃ snāyādiṣṭoṣṇavāriṇā // VRrs_3.40 //</l>\n</lg>\n\n<lg>\n<l>amunā kramayogena vinaśyatyativegataḥ /</l>\n<l>durjayā bahukālīnā pāmā kaṇḍuḥ suniścitaṃ // VRrs_3.41 //</l>\n</lg>\n\n<lg>\n<l>gandhakasya prayogāṇāṃ śataṃ tanna prakīrtitam /</l>\n<l>granthavistārabhītena somadevena bhūbhujā // VRrs_3.42 //</l>\n</lg>\n\n<lg>\n<l>athavārkasnuhīkṣīrairvastraṃ lepyaṃ tu saptadhā /</l>\n<l>gandhakaṃ navanītena piṣṭvā vastraṃ lipeddhanam // VRrs_3.43 //</l>\n</lg>\n\n<lg>\n<l>tadvartiṃ jvalitāṃ daṃśe ghṛtāṃ kuryādadhomukhīm /</l>\n<l>tailaṃ patedadhobhāṇḍe grāhyaṃ yogeṣu yojayet // VRrs_3.44 //</l>\n</lg>\n\n<lg>\n<l>śuddhagandho haredrogānkuṣṭhamṛtyujarādikān /</l>\n<l>agnikārī mahānuṣṇo vīryavṛddhiṃ karoti ca // VRrs_3.45 //</l>\n</lg>\n\n<lg>\n<l>atha gaurikam -</l>\n<l>pāṣāṇagairikaṃ caikaṃ dvitīyaṃ svarṇagairikam /</l>\n<l>pāṣāṇagairikaṃ proktaṃ kaṭhiṇ.am tāmravarṇakam // VRrs_3.46 //</l>\n</lg>\n\n<lg>\n<l>atyantaśoṇitaṃ snigdhaṃ masṛṇaṃ svarṇagairikam /</l>\n<l>svādu snigdhaṃ himaṃ netryaṃ kaṣāyaṃ raktapittanut // VRrs_3.47 //</l>\n</lg>\n\n<lg>\n<l>hidhmāvamiviṣaghnaṃ ca raktaghnaṃ svarṇagairikam /</l>\n<l>pāṣāṇagairikaṃ cānyatpūrvasmādalpakaṃ guṇaiḥ // VRrs_3.48 //</l>\n</lg>\n\n<lg>\n<l>gairikaṃ tu gavāṃ dugdhairbhāvitaṃ śuddhimṛcchati /</l>\n<l>gairikaṃ sattvarūpaṃ hi nandinā parikīrtitam // VRrs_3.49 //</l>\n</lg>\n\n<lg>\n<l>kairapyuktaṃ patetsattvaṃ kṣārāmlaklinnagairikāt /</l>\n<l>upatiṣṭhati sūtendramekatvaṃ guṇavattaram // VRrs_3.50 //</l>\n</lg>\n\n<lg>\n<l>atha kāsīsam -</l>\n<l>kāsīsaṃ vālukādyekaṃ puṣpapurvamathāparam /</l>\n<l>kṣārāmlāgarudhūmābhaṃ soṣṇavīryaṃ viṣāpaham // VRrs_3.51 //</l>\n</lg>\n\n<l>bālukāpuṣpakāsīsaṃ śvitraghnaṃ keśarañjanam // VRrs_3.52 //</l>\n\n<lg>\n<l>puṣpādikāsīsamatipraśastaṃ soṣṇaṃ kaṣāyāamlamatīva netryam /</l>\n<l>viṣānilaśleṣmagadavraṇaghnaṃ śvitrakṣayaghnaṃ kacarañjanaṃ ca // VRrs_3.53 //</l>\n</lg>\n\n<lg>\n<l>sakṛdbhṛṅgāmbunā klinnaṃ kāsīsaṃ nirmalaṃ bhavet /</l>\n<l>tuvarīsattvavatsattvametasyāpi samāharet /</l>\n<l>kāsīsaṃ śuddhimāpnoti pittaiś ca rajasā striyaḥ // VRrs_3.54 //</l>\n</lg>\n\n<lg>\n<l>balinā hatakāsīsaṃ krāntaṃ kāsīsamāritam /</l>\n<l>ubhayaṃ samabhāgaṃ hi triphalāvellasaṃyutam // VRrs_3.55 //</l>\n</lg>\n\n<lg>\n<l>viṣamāṃśaghṛtakṣaudraplutaṃ śāṇamitaṃ prage /</l>\n<l>sevitaṃ hanti vegena śvitraṃ pāṇḍukṣayāmayam // VRrs_3.56 //</l>\n</lg>\n\n<lg>\n<l>gulmaplīhagadaṃ śūlaṃ mūlarogaṃ viśeṣataḥ /</l>\n<l>rasāyanavidhānena sevitaṃ vatsarāvadhi // VRrs_3.57 //</l>\n</lg>\n\n<lg>\n<l>āmasaṃśoṣaṇaṃ śreṣṭhaṃ mandāgniparidīpanam /</l>\n<l>palitaṃ valibhiḥ sārdhaṃ vināśayati niścitam // VRrs_3.58 //</l>\n</lg>\n\n<lg>\n<l>atha tuvarī -</l>\n<l>saurāṣṭrya saṃbhūtā sā tuvarī matā /</l>\n<l>vastreṣu lipyate yāsau mañjiṣṭā rāgabandhinī // VRrs_3.59 //</l>\n</lg>\n\n<lg>\n<l>phaṭakī phullikā ceti dvitīyā parikīrtitā /</l>\n<l>īṣatpītā guruḥ snigdhā pītikā viṣanāśanī // VRrs_3.60 //</l>\n</lg>\n\n<l>vraṇakuṣṭhaharā sarvakuṣṭhaghnī ca viśeṣataḥ // VRrs_3.61 //</l>\n\n<lg>\n<l>nirbhārā śubhravarṇā ca snigdhā sāmlāparā matā /</l>\n<l>sā phullatuvarī proktā lepāttāmraṃ caredayaḥ // VRrs_3.62 //</l>\n</lg>\n\n<lg>\n<l>kāṅkṣī kaṣāyā kaṭukāmlakaṇthyā keśyā vraṇaghnī viṣanāśanī ca /</l>\n<l>śvitrāpahā netrahitā tridoṣa- śāntipradā pāradajāraṇī ca // VRrs_3.63 //</l>\n</lg>\n\n<lg>\n<l>tuvarī kāñjike kṣiptvā tridinācchuddhimṛcchati /</l>\n<l>kṣārāmlairmarditā dhmātā sattvaṃ muñcati niścitam // VRrs_3.64 //</l>\n</lg>\n\n<lg>\n<l>gopittena śataṃ varānsaurāṣṭrāṃ bhāvayettataḥ /</l>\n<l>dhamitvā pātayetsattvaṃ krāmaṇaṃ cātiguhyakam // VRrs_3.65 //</l>\n</lg>\n\n<lg>\n<l>atha tālakaḥ -</l>\n<l>haritālaṃ dvidhā proktaṃ pratyādyaṃ piṇḍasaṃjñakam /</l>\n<l>svarṇavarṇa guru snigdhaṃ tanupatraṃ ca bhāsuram // VRrs_3.66 //</l>\n</lg>\n\n<lg>\n<l>tatpatratālakaṃ proktaṃ bahupatraṃ rasāyanam /</l>\n<l>niṣpatraṃ piṇḍasadṛśam svalpasattvaṃ tathā guru /</l>\n<l>strīpuṣpaharaṇaṃ tattu guṇālpaṃ piṇḍatālakam // VRrs_3.67 //</l>\n</lg>\n\n<lg>\n<l>śleṣmaraktaviṣavātabhūtanutkevalaṃ ca khalu puṣpahṛtstriyaḥ /</l>\n<l>snigdhamuṣṇakaṭukaṃ ca dīpanaṃ kuṣṭhahāri haritālamucyate // VRrs_3.68 //</l>\n</lg>\n\n<lg>\n<l>snigdhaṃ kūṣmāṇḍatoye vā tilakṣārajale 'pi vā /</l>\n<l>toye vā cūrṇasaṃyukte dolāyantreṇa śudhyati // VRrs_3.69 //</l>\n</lg>\n\n<lg>\n<l>aśuddhaṃ tālamāyughnaṃ kaphamārutamehakṛt /</l>\n<l>tāpasphoṭāṅgasaṃkocaṃ kurute tena śodhayet // VRrs_3.70 //</l>\n</lg>\n\n<lg>\n<l>tālakaṃ kaṇaśaḥ kṛtvā daśāṃśena ca ṭaṅkaṇam /</l>\n<l>jambīrotthadravaiḥ kṣālyaṃ kāñjikaiḥ kṣālayettataḥ // VRrs_3.71 //</l>\n</lg>\n\n<l>vastre caturguṇe baddhvā dolāyantre dinaṃ pacet // VRrs_3.72 //</l>\n\n<lg>\n<l>sacūrṇenāranālena dinaṃ kūṣmāṇḍaje rase /</l>\n<l>svedyaṃ vā śālmalītoyaistālakaṃ śuddhimāpnuyāt // VRrs_3.73 //</l>\n</lg>\n\n<lg>\n<l>madhutulye ghanībhūte kaṣāye brahmamūlaje /</l>\n<l>trivāraṃ tālakaṃ bhāvyaṃ piṣṭvā mūtre 'tha māhiṣe // VRrs_3.74 //</l>\n</lg>\n\n<lg>\n<l>upalairdaśabhirdeyaṃ puṭaṃ ruddhvātha peṣayet /</l>\n<l>evaṃ dvādaśadhā pācyaṃ śuddhaṃ yogeṣu yojayet // VRrs_3.75 //</l>\n</lg>\n\n<lg>\n<l>kulitthakvāthasaubhāgyamahiṣyājyamadhuplutam /</l>\n<l>sthālyāṃ kṣiptvā vidadhyācca tvamlena cchidrayoginā // VRrs_3.76 //</l>\n</lg>\n\n<lg>\n<l>samyaṅnirudhya śikhinaṃ jvālayetkramavardhitam /</l>\n<l>ekapraharamātraṃ hi randhramācchādya gomayaiḥ // VRrs_3.77 //</l>\n</lg>\n\n<lg>\n<l>yāmānte chidramuddhāṭya dṛṣṭe dhūme ca pāṇḍure /</l>\n<l>śītāṃ sthālīṃ samuttārya sattvamutkṛṣya cāharet // VRrs_3.78 //</l>\n</lg>\n\n<lg>\n<l>sarvapāṣāṇasattvānāṃ prakārāḥ santi koṭiśaḥ /</l>\n<l>granthavistārabhītyāto likhitā na mayā khalu // VRrs_3.79 //</l>\n</lg>\n\n<lg>\n<l>palālakaṃ raverdugdhairdinamekaṃ vimardayet /</l>\n<l>kṣiptvā ṣoḍaśikātelai miśrayitvā tataḥ pacet // VRrs_3.80 //</l>\n</lg>\n\n<lg>\n<l>anāvṛtapradeśe ca saptayāmāvadhi dhuvam /</l>\n<l>svāṅgaśītamadhasthaṃ ca sattvaṃ śvetaṃ samāharet // VRrs_3.81 //</l>\n</lg>\n\n<lg>\n<l>chāgalasyāthabālasya balinā ca samanvitam /</l>\n<l>tālakaṃ duvasadvaṃdvaṃ mardayitvātiyatnataḥ // VRrs_3.82 //</l>\n</lg>\n\n<lg>\n<l>yuktaṃ drāvaṇavargeṇa kācakupyāṃ vinikṣipet /</l>\n<l>tridhā tāṃ ca mṛdā liptvā pariśoṣya kharātape // VRrs_3.83 //</l>\n</lg>\n\n<lg>\n<l>tataḥ kharparakacchidre tāmardhāṃ caiva kūpikām /</l>\n<l>praveśya jvālayedagniṃ dvādaśapraharāvadhi // VRrs_3.84 //</l>\n</lg>\n\n<lg>\n<l>kupikaṇṭhasthitaṃ śītaṃ śuddhaṃ sattvaṃ samāharet /</l>\n<l>palārdhapramitaṃ tālaṃ baddhvā vastre site dṛḍhe // VRrs_3.85 //</l>\n</lg>\n\n<lg>\n<l>balinālipya yatnena trivāraṃ pariśoṣya ca /</l>\n<l>drāvite triphale tāmre kṣipettālakapoṭalīm // VRrs_3.86 //</l>\n</lg>\n\n<lg>\n<l>bhasmanā chādayecchīghraṃ tāmreṇāveṣṭitaṃ sitam /</l>\n<l>mṛdulaṃ sattvamādadyātproktaṃ rasarasāyane // VRrs_3.87 //</l>\n</lg>\n\n<lg>\n<l>atha manaḥśilā -</l>\n<l>manaḥśilā tridhā proktā śyāmāṅgī kaṇavīrakā /</l>\n<l>khaṇḍākhyā ceti tadrūpaṃ vivicya parikathyate // VRrs_3.88 //</l>\n</lg>\n\n<lg>\n<l>śyāmā raktā sagaurā ca bhārāḍhyā śyāmikā matā /</l>\n<l>tejasvinī ca nirgaurā tāmrābhā kaṇavīrakā // VRrs_3.89 //</l>\n</lg>\n\n<lg>\n<l>cūrṇībhūtātiraktāṅgī sabhārā khaṇḍapūrvikā /</l>\n<l>uttaroktaguṇaiḥ śreṣṭhā bhūrisattvā prakīrtitā // VRrs_3.90 //</l>\n</lg>\n\n<lg>\n<l>manaḥśilā sarvarasāyanāgryā tiktā kaṭūṣṇā kaphavātahantrī /</l>\n<l>sattvātmikā bhūtaviṣāgnimāndyakaṇḍūtikāsakṣayahāriṇī ca // VRrs_3.91 //</l>\n</lg>\n\n<lg>\n<l>aśmarīṃ mūtrakṛcchraṃ ca aśuddhā kurute śilā /</l>\n<l>mandāgniṃ malabandhaṃ ca śuddhā sarvarujāpahā // VRrs_3.92 //</l>\n</lg>\n\n<lg>\n<l>agastyapatratoyena bhāvitā saptavārakam /</l>\n<l>śṛṅgaverarasairvāpi viśuddhyati manaḥśilā // VRrs_3.93 //</l>\n</lg>\n\n<lg>\n<l>jayantībhṛṅgarājottharaktāgastyarasaiḥ śilām /</l>\n<l>dolāyantre pacedyāmaṃ yāmaṃ chāgotthamūtrakaiḥ /</l>\n<l>kṣālayedāranālena sarvarogeṣu yojayet // VRrs_3.94 //</l>\n</lg>\n\n<lg>\n<l>aṣṭamāṃśena kiṭṭena guḍaguggulusarpiṣā /</l>\n<l>koṣṭhyāṃ ruddhvā dṛḍhaṃ dhmātā sattvaṃ muñcenmanaḥśilā // VRrs_3.95 //</l>\n</lg>\n\n<lg>\n<l>bhūnāgadhautasaubhāgyamadanaiś ca vimarditaiḥ /</l>\n<l>kāravallīdalāmbhobhirmūṣāṃ kṛtvātra nikṣipet // VRrs_3.96 //</l>\n</lg>\n\n<lg>\n<l>śilāṃ kṣārāmlaniṣpiṣṭāṃ pradhamettadanantaram /</l>\n<l>kokilādvayamātraṃ hi dhmānātsattvaṃ tyajatyasau // VRrs_3.97 //</l>\n</lg>\n\n<lg>\n<l>athāñjanāni -</l>\n<l>sauvīramañjanaṃ proktaṃ rasāñjanamataḥ param /</l>\n<l>srotoñjanaṃ tadanyacca puṣpāñjanakameva ca // VRrs_3.98 //</l>\n</lg>\n\n<lg>\n<l>nīlāñjanaṃ ca teṣāṃ hi svarūpamiha varṇyate /</l>\n<l>sauvīramañjanaṃ dhūmraṃ raktapittaharaṃ himam // VRrs_3.99 //</l>\n</lg>\n\n<lg>\n<l>viṣahidhmākṣirogaghnaṃ vraṇaśodhanaropaṇam /</l>\n<l>rasāñjanaṃ ca pītābhaṃ viṣavaktragadāpaham // VRrs_3.100 //</l>\n</lg>\n\n<lg>\n<l>śvāsahidhmāpahaṃ varṇyaṃ vātapittāsranāśanaṃ /</l>\n<l>srotoñjanaṃ himaṃ snigdhaṃ kaṣāyaṃ svādu lekhanam // VRrs_3.101 //</l>\n</lg>\n\n<l>netryaṃ hidhmāviṣacchardikaphapittāsraroganut // VRrs_3.102 //</l>\n\n<lg>\n<l>puṣpāñjanaṃ sitaṃ snigdhaṃ himaṃ sarvākṣiroganut /</l>\n<l>atidurdharahidhmāghnaṃ viṣajvaragadāpahaṃ // VRrs_3.103 //</l>\n</lg>\n\n<lg>\n<l>nīlāñjanaṃ guru snigdhaṃ netryaṃ doṣatrayāpaham /</l>\n<l>rasāyanaṃ suvarṇaghnaṃ lohamārdavakārakaṃ // VRrs_3.104 //</l>\n</lg>\n\n<lg>\n<l>añjanāni viśudhyanti bhṛṅgarājanijadravaiḥ /</l>\n<l>manohvāsattvavatsattvamañjanānāṃ samāharet // VRrs_3.105 //</l>\n</lg>\n\n<lg>\n<l>valmīkaśikharākāraṃ bhaṅge nīlotpaladyuti /</l>\n<l>ghṛṣṭaṃ tu gaurikacchāyaṃ srotojaṃ lakṣayedbudhaḥ // VRrs_3.106 //</l>\n</lg>\n\n<lg>\n<l>gośakṛdrasamūtreṣu ghṛtakṣaudravasāsu ca /</l>\n<l>bhāvitaṃ bahuśastacca śīghraṃ badhnāti sūtakam // VRrs_3.107 //</l>\n</lg>\n\n<lg>\n<l>sūryāvartādiyogena śuddhimeti rasāñjanam /</l>\n<l>rājāvartakavatsattvaṃ grāhyaṃ srotoñjanādapi // VRrs_3.108 //</l>\n</lg>\n\n<lg>\n<l>atha kaṅkuṣṭham -</l>\n<l>himavatpādaśikhare kaṅkuṣṭhamupajāyate /</l>\n<l>tatraikaṃ nālikākhyaṃ hi tadanyadreṇukaṃ matam // VRrs_3.109 //</l>\n</lg>\n\n<lg>\n<l>pītaprabhaṃ guru snigdhaṃ śreṣṭhaṃ kaṅkuṣṭhamādimam /</l>\n<l>śyāmapītaṃ laghu tyaktasattvaṃ neṣṭaṃ hi reṇukam // VRrs_3.110 //</l>\n</lg>\n\n<lg>\n<l>kecidvadanti kaṅkuṣṭhaṃ sadyojātasya dantinaḥ /</l>\n<l>varcaś ca śyāmapītābhaṃ recanaṃ parikathyate // VRrs_3.111 //</l>\n</lg>\n\n<lg>\n<l>katicittejivāhānāṃ nālaṃ kaṅkuṣṭhasaṃjñakam /</l>\n<l>vadanti śvetapītābhaṃ tadatīva virecanam // VRrs_3.112 //</l>\n</lg>\n\n<lg>\n<l>rase rasāyanaṃ śreṣṭhaṃ niḥsattvaṃ bahuvaikṛtam /</l>\n<l>kaṅkuṣṭhaṃ tiktakaṭukaṃ vīryoṣṇaṃ cātirecanam /</l>\n<l>vraṇodāvartaśūlārtigulmaplīhagudārtinut // VRrs_3.113 //</l>\n</lg>\n\n<lg>\n<l>sūryāvartakakadalī vandhyā kośātakī ca suradālī /</l>\n<l>śigruś ca vajrakando niraṅkaṇā kākamācī ca // VRrs_3.114 //</l>\n</lg>\n\n<lg>\n<l>āsāmekarasena tu lavaṇakṣārāmlabhāvitaṃ bahuśaḥ /</l>\n<l>śuddhyanti rasoparasā dhmātā muñcanti sattvāni // VRrs_3.117 //</l>\n</lg>\n\n<lg>\n<l>kaṅkuṣṭhaṃ śuddhimāyāti tridhā śuṇṭhyambubhāvitam /</l>\n<l>sattvākarṣo 'sya na prokto yasmātsattvamayaṃ hi tat // VRrs_3.116 //</l>\n</lg>\n\n<lg>\n<l>bhajedenaṃ virekārthaṃ grāhibhiryavamātrayā /</l>\n<l>nāśayedāmapūrtiṃ ca virecya kṣaṇamātrataḥ // VRrs_3.117 //</l>\n</lg>\n\n<l>bhakṣitaḥ saha tāmbūlairviricyāsūnvināśayet // VRrs_3.118 //</l>\n\n<lg>\n<l>barburīmūlikākvāthajīrasaubhāgyakaṃ samam /</l>\n<l>kaṅkuṣṭhaṃ viṣanāśāya bhūyo bhūyaḥ pibennaraḥ // VRrs_3.119 //</l>\n</lg>\n\n<p>ityuparasāḥ</p>\n\n<lg>\n<l>atha sādhāraṇarasāḥ -</l>\n<l>kampillaścapalo gaurīpāṣāṇo navasārakaḥ /</l>\n<l>kapardo vahnijāraś ca girisindūrahiṅgulau // VRrs_3.120 //</l>\n</lg>\n\n<lg>\n<l>modāraśṛṅgamityaṣṭau sādhāraṇarasāḥ smṛtāḥ /</l>\n<l>rasasiddhakarāḥ proktā nāgārjunapuraḥsaraiḥ // VRrs_3.121 //</l>\n</lg>\n\n<lg>\n<l>atha kampillaḥ -</l>\n<l>iṣṭikācūrṇasaṃkāśaścandrikāḍhyo 'tirecanaḥ /</l>\n<l>saurāṣṭradeśe cotpannaḥ sa hi kampillakaḥ smṛtaḥ // VRrs_3.122 //</l>\n</lg>\n\n<lg>\n<l>pittavraṇādhmānavibandhanighnaḥ śleṣmodarārtikṛmigulmavairī /</l>\n<l>mūlāmaśophajvaraśūlahārī kampillako recyagadāpahārī // VRrs_3.123 //</l>\n</lg>\n\n<lg>\n<l>atha gaurīpāṣāṇaḥ -</l>\n<l>gaurīpāṣāṇakaḥ pīto vikaṭo hatacūrṇakaḥ /</l>\n<l>sphaṭikābhaś ca śuṅkhābho haridrābhastrayaḥ smṛtāḥ // VRrs_3.124 //</l>\n</lg>\n\n<lg>\n<l>pūrvaṃ pūrvaṃ guṇaiḥ śreṣṭhaḥ kāravallīphale kṣipet /</l>\n<l>svedayeddhaṇḍikāmadhye śuddho bhavati mūṣakaḥ // VRrs_3.125 //</l>\n</lg>\n\n<lg>\n<l>tālavadgrāhayetsattvaṃ śuddhaṃ śubhraṃ prayojayet /</l>\n<l>rasabandhakaraḥ snigdho doṣaghno rasavīryakṛt // VRrs_3.126 //</l>\n</lg>\n\n<lg>\n<l>atha navasāraḥ -</l>\n<l>karīrapīlukāṣṭheṣu pacyamāneṣu codbhavaḥ /</l>\n<l>kṣāro 'sau navasāraḥ syāccūlikālavaṇābhidhaḥ // VRrs_3.127 //</l>\n</lg>\n\n<lg>\n<l>iṣṭikādahane jātaṃ pāṇḍuraṃ lavaṇaṃ laghu /</l>\n<l>taduktaṃ navasārākhyaṃ cūlikālavaṇaṃ ca tat /</l>\n<l>rasendrajāraṇaṃ lohadrāvaṇaṃ jaṭharāgnikṛt // VRrs_3.128 //</l>\n</lg>\n\n<lg>\n<l>gulmaplīhāsyaśoṣaghnaṃ bhuktamāṃsādijāraṇam /</l>\n<l>viḍākhyaṃ ca tridoṣaghnaṃ cūlikālavaṇam matam // VRrs_3.129 //</l>\n</lg>\n\n<lg>\n<l>atha varāṭakāḥ -</l>\n<l>pītābhā granthikā pṛṣṭhe dīrghavṛttā varāṭikā /</l>\n<l>rasavaidyairvinirdiṣṭā sā carācarasaṃjñikā // VRrs_3.130 //</l>\n</lg>\n\n<lg>\n<l>sārdhaniṣkabharā śreṣṭhā niṣkabhārā ca madhyamā /</l>\n<l>pādonaniṣkabhārā ca kaniṣṭhā parikīrtitā // VRrs_3.131 //</l>\n</lg>\n\n<lg>\n<l>pariṇāmādiśūlaghnī grahaṇīkṣayanāśinī /</l>\n<l>kaṭūṣṇā dīpanī vṛṣyā netryā vātakaphāpahā // VRrs_3.132 //</l>\n</lg>\n\n<l>rasendrajāraṇe proktā biḍadravyeṣu śasyate // VRrs_3.133 //</l>\n\n<lg>\n<l>tadanye tu varāṭāḥ syurguravaḥ śleṣmapittalāḥ /</l>\n<l>varāṭāḥ kāñjike svinnā yāmācchuddhimavāpnuyuḥ // VRrs_3.134 //</l>\n</lg>\n\n<lg>\n<l>athāgnijāraḥ -</l>\n<l>samudreṇāgninakrasya jarāyurbahirujjhitaḥ /</l>\n<l>saṃśuṣko bhānutāpena so 'gnijāra iti smṛtaḥ // VRrs_3.135 //</l>\n</lg>\n\n<lg>\n<l>agnijārastridoṣaghno dhanurvātādivātanut /</l>\n<l>vardhano rasavīryasya dīpano jāraṇastathā /</l>\n<l>tadabdhikṣārasaṃśuddhaṃ tasmācchuddhirna hīṣyate // VRrs_3.136 //</l>\n</lg>\n\n<lg>\n<l>atha girisindūram -</l>\n<l>mahāgiriṣu cālpīyaḥ pāṣāṇāntaḥsthito rasaḥ /</l>\n<l>śuṣkaśoṇaḥ sa nirdiṣṭo girisindūrasaṃjñayā // VRrs_3.137 //</l>\n</lg>\n\n<lg>\n<l>tridoṣaśamanam bhedi rasabandhanamagrimam /</l>\n<l>dehalohakaraṃ netryaṃ girisindūramīritam // VRrs_3.138 //</l>\n</lg>\n\n<lg>\n<l>atha hiṅgulaḥ -hiṅgulaḥ śukatuṇḍākhyo haṃsapākastathāparaḥ /</l>\n<l>prathamo 'lpaguṇastatra carmāraḥ sa nigadyate // VRrs_3.139 //</l>\n</lg>\n\n<lg>\n<l>śvetareṣaḥ pravālābho haṃsapākaḥ sa īritaḥ /</l>\n<l>hiṅgulaḥ sarvadoṣaghno dīpano 'tirasāyanaḥ // VRrs_3.140 //</l>\n</lg>\n\n<lg>\n<l>sarvarogaharo vṛṣyo jāraṇāyātiśasyate /</l>\n<l>etasmādāhṛtaḥ sūto jīrṇagandhasamo guṇaiḥ // VRrs_3.141 //</l>\n</lg>\n\n<lg>\n<l>saptakṛtvārdrakadrāvairlakucasyāmbunāpi vā /</l>\n<l>śoṣito bhāvayitvā ca nirdoṣo jāyate khalu // VRrs_3.142 //</l>\n</lg>\n\n<lg>\n<l>kimatracitraṃ daradaḥ subhāvitaḥ kṣīreṇa meṣyā bahuśo 'mlavargaiḥ /</l>\n<l>evaṃ suvarṇaṃ bahugharmatāpitaṃ karoti sākṣādvarakuṅkumaprabham // VRrs_3.143 //</l>\n</lg>\n\n<lg>\n<l>daradaḥ pātanāyantre pātitaś ca jalāśraye /</l>\n<l>tatsattvaṃ sūtasaṃkāśaṃ pātayennātra saṃśayaḥ // VRrs_3.144 //</l>\n</lg>\n\n<lg>\n<l>atha mṛddāraśṛṅgakam -sadalaṃ pītavarṇaṃ ca bhavedgurjaramaṇḍale /</l>\n<l>arbudasya gireḥ pārśve jātaṃ mṛddāraśṛṅgakam // VRrs_3.145 //</l>\n</lg>\n\n<lg>\n<l>sīsasattvaṃ guru śleṣmaśamanaṃ puṃgadāpaham /</l>\n<l>rasabandhanamutkṛṣṭaṃ keśarañjanamuttamam // VRrs_3.146 //</l>\n</lg>\n\n<lg>\n<l>sādhāraṇarasāḥ sarve mātuluṅgārdrakāmbunā /</l>\n<l>trirātraṃ bhāvitāḥ śuṣkā bhaveyurdoṣa varjitāḥ // VRrs_3.147 //</l>\n</lg>\n\n<lg>\n<l>yāni kāni ca sattvāni tāni śudhyantyaśeṣataḥ /</l>\n<l>dhmātāni śuddhivargeṇa milanti ca parasparam // VRrs_3.148 //</l>\n</lg>\n\n<p>iti karavālabhairavaḥ /</p>\n\n<lg>\n<l>atha rājāvartaḥ -</l>\n<l>rājāvarto 'lparaktorunīlikāmiśritaprabhaḥ /</l>\n<l>gurutvamasṛṇaḥ śreṣṭhastadanyo madhyamaḥ smṛtaḥ // VRrs_3.149 //</l>\n</lg>\n\n<lg>\n<l>pramehakṣayadurnāmapāṇḍuśleṣmānilāpahaḥ /</l>\n<l>dīpanaḥ pācano vṛṣyo rājāvarto rasāyanaḥ // VRrs_3.150 //</l>\n</lg>\n\n<lg>\n<l>nimbudravaiḥ sagomūtraiḥ sakṣaraiḥ sveditāḥ khaḷu /</l>\n<l>dvitrivāreṇa śudhyanti rājāvartādidhātavaḥ // VRrs_3.151 //</l>\n</lg>\n\n<l>śirīṣapuṣpārdrarasai rājāvartaṃ viśodhayet // VRrs_3.152 //</l>\n\n<lg>\n<l>luṅgāmbugandhakopeto rājāvarto vicūrṇitaḥ /</l>\n<l>puṭanātsaptavāreṇa rājāvarto mṛto bhavet // VRrs_3.153 //</l>\n</lg>\n\n<lg>\n<l>rājāvartasya cūrṇaṃ tu kunaṭīghṛtamiśritam /</l>\n<l>vipacedāyase pātre mahiṣīkṣirasaṃyutaṃ // VRrs_3.154 //</l>\n</lg>\n\n<lg>\n<l>saubhāgyapañcagavyena piṇḍībaddhaṃ tu jārayet /</l>\n<l>dhmāpitaṃ khadirāṅgāraiḥ sattvaṃ muñcati śobhanaṃ // VRrs_3.155 //</l>\n</lg>\n\n<lg>\n<l>anena kramayogena gairikaṃ vimalaṃ bhavet /</l>\n<l>kramātpītaṃ ca raktaṃ ca sattvaṃ patati śobhanam // VRrs_3.156 [418] //</l>\n</lg>\n\n<lg>\n<l>iti śrīvaidyapatisiṃhaguptasya sūnorvāgbhaṭācāryasya kṛtau rasaratnasamuccaye |</l>\n<l>uparasasādhāraṇarasānāṃ śuddhyādinirūpaṇaṃ nāma tṛtīyo 'dhyāyaḥ || VRrs_3 ||</l>\n</lg>\n\n<p>atha caturtho 'dhyāyaḥ /</p>\n\n<p>[atha ratnāni]</p>\n\n<lg>\n<l>atha maṇayaḥ -</l>\n<l>maṇayo 'pi ca vijñeyāḥ sūtabandhasya kārakāḥ /</l>\n<l>vaikrāntaḥ sūryakāntaś ca hīrakaṃ mauktikaṃ maṇiḥ // VRrs_4.1 //</l>\n</lg>\n\n<lg>\n<l>candrakāntastathā caiva rājāvartaś ca saptamaḥ /</l>\n<l>garuḍodgārakaścaiva jñātavyā maṇayastvamī // VRrs_4.2 //</l>\n</lg>\n\n<lg>\n<l>puṣparāgaṃ mahānīlaṃ padmarāgaṃ pravālakam /</l>\n<l>vaidūryaṃ ca tathā nīlamete ca maṇayo matāḥ /</l>\n<l>yatnataḥ saṃgrahītavyā rasabandhasya kāraṇāt // VRrs_4.3 //</l>\n</lg>\n\n<lg>\n<l>padmarāgendranīlākhyau tathā marakatottamaḥ /</l>\n<l>puṣparāgaḥ savajrākhyaḥ pañcaratnavarāḥ smṛtāḥ // VRrs_4.4 //</l>\n</lg>\n\n<lg>\n<l>māṇikyamuktāphalavidrumāṇi tārkṣyaṃ ca puṣpaṃ bhiduraṃ ca nīlam /</l>\n<l>gomedakaṃ cātha vidūrakaṃ ca krameṇa ratnāni navagrahāṇām // VRrs_4.5 //</l>\n</lg>\n\n<lg>\n<l>grahānumaitryā kuruvindapuṣpapravālamuktāphalatārkṣyavajram /</l>\n<l>nīlākhyagomedavidūrakaṃ ca krameṇa mudrādhṛtamiṣṭasiddhyai // VRrs_4.6 //</l>\n</lg>\n\n<lg>\n<l>rase rasāyane dāne dhāraṇe devatārcane /</l>\n<l>surakṣyāṇi sujātīni ratnānyuktāni siddhaye // VRrs_4.7 //</l>\n</lg>\n\n<lg>\n<l>māṇikyaṃ padmarāgākhyaṃ dvitīyaṃ nīlagandhi ca /</l>\n<l>kuśeśayadalacchāyaṃ svacchaṃ snigdhaṃ mahatsphuṭam // VRrs_4.8 //</l>\n</lg>\n\n<l>vṛttāyataṃ samaṃ gātraṃ māṇikyaṃ śreṣṭhamucyate // VRrs_4.9 //</l>\n\n<lg>\n<l>nīlaṃ gaṅgāmbusaṃbhūtaṃ nīlagarbhāruṇacchavi /</l>\n<l>pūrvamāṇikyavacchreṣṭhamāṇikyaṃ nīlagandhi tat // VRrs_4.10 //</l>\n</lg>\n\n<lg>\n<l>randhrakārkaśyamālinyaraukṣyāvaiśadyasaṃyutam /</l>\n<l>cipiṭaṃ laghu vakraṃ ca māṇikyaṃ duṣṭamaṣṭadhā // VRrs_4.11 //</l>\n</lg>\n\n<lg>\n<l>māṇikyaṃ dīpanaṃ vṛṣyaṃ kaphavātakṣayārtinut /</l>\n<l>bhūtavetālapāpaghnaṃ karmajavyādhināśanam // VRrs_4.12 //</l>\n</lg>\n\n<lg>\n<l>atha mauktikam -</l>\n<l>hlādi śvetaṃ laghu snigdhaṃ raśmivannirmalaṃ mahat /</l>\n<l>khyātaṃ toyaprabhaṃ vṛttaṃ mauktikaṃ navadhā śubham // VRrs_4.13 //</l>\n</lg>\n\n<lg>\n<l>muktāphalaṃ laghu himaṃ madhuraṃ ca kānti- dṛṣṭyagnipuṣṭikaraṇaṃ viṣahāri bhedi /</l>\n<l>vīryapradaṃ jalanidherjanitā ca śuktir dīptā ca paktirujamāśu haredavaśyam // VRrs_4.14 //</l>\n</lg>\n\n<lg>\n<l>rūkṣāṅgaṃ nirjalaṃ śyāvaṃ tāmrābhaṃ lavaṇopamam /</l>\n<l>ardhaśubhraṃ ca vikaṭaṃ granthilaṃ mauktikaṃ tyajet // VRrs_4.15 //</l>\n</lg>\n\n<lg>\n<l>kaphapittakṣayadhvaṃsi kāsaśvāsāgnimāndyanut /</l>\n<l>puṣṭidaṃ vṛṣyamāyuṣyaṃ dāhaghnaṃ mauktikaṃ matam // VRrs_4.16 //</l>\n</lg>\n\n<lg>\n<l>atha pravālam -</l>\n<l>pakvabimbīphalacchāyaṃ vṛttāyatamavakrakam /</l>\n<l>snigdhamavraṇakaṃ sthūlaṃ pravālaṃ saptadā śubham // VRrs_4.17 //</l>\n</lg>\n\n<lg>\n<l>pāṇḍuraṃ dhūsaraṃ sūkṣmaṃ savraṇaṃ kaṇḍarānvitam /</l>\n<l>nirbhāraṃ śulbavarṇaṃ ca pravālaṃ neṣyate 'ṣṭadhā // VRrs_4.18 //</l>\n</lg>\n\n<lg>\n<l>kṣayapittāsrakāsaghnaṃ dīpanaṃ pācanaṃ laghu /</l>\n<l>viṣabhūtādiśamanaṃ vidrumaṃ netraroganut // VRrs_4.19 //</l>\n</lg>\n\n<lg>\n<l>atha tārkṣyam -</l>\n<l>haridvarṇaṃ guru snigdhaṃ sphuradraśmicayaṃ śuśam /</l>\n<l>masṛṇaṃ bhāsuraṃ tārkṣyaṃ gātraṃ saptaguṇaṃ matam // VRrs_4.20 //</l>\n</lg>\n\n<lg>\n<l>kapilaṃ karkaśaṃ nīlaṃ pāṇḍu kṛṣṇaṃ ca lāghavam /</l>\n<l>cipiṭaṃ vikaṭaṃ kṛṣṇaṃ rūkṣaṃ tārkṣyaṃ na śasyate // VRrs_4.21 //</l>\n</lg>\n\n<lg>\n<l>jvaracchardiviṣaśvāsasaṃnipātāgnimāndyanut /</l>\n<l>durnāmapāṇḍuśophaghnaṃ tārkṣyamojovivardhanam // VRrs_4.22 //</l>\n</lg>\n\n<lg>\n<l>atha puṣparāgaḥ -</l>\n<l>puṣparāgaṃ guru svacchaṃ snigdhaṃ sthūlaṃ samaṃ mṛdu /</l>\n<l>karṇikāraprasūnābhaṃ masṛṇaṃ śubhamaṣṭadhā // VRrs_4.23 //</l>\n</lg>\n\n<lg>\n<l>niṣprabhaṃ karkaśaṃ rūkṣaṃ pītaṃ śyāmaṃ natonnatam /</l>\n<l>kapiśaṃ kapilaṃ pāṇḍu puṣparāgaṃ parityajet // VRrs_4.24 //</l>\n</lg>\n\n<lg>\n<l>puṣparāgaṃ viṣacchardikaphavātāgnimāndyanut /</l>\n<l>dāhakuṣṭhāsraśamanaṃ dīpanaṃ pācanaṃ laghu // VRrs_4.25 //</l>\n</lg>\n\n<lg>\n<l>atha vajram -</l>\n<l>vajraṃ ca trividhaṃ proktaṃ naro nārī napuṃsakam /</l>\n<l>pūrvaṃ pūrvamiha śreṣṭhaṃ rasavīryavipākataḥ // VRrs_4.26 //</l>\n</lg>\n\n<lg>\n<l>aṣṭāsraṃ vāṣṭaphalakaṃ ṣaṭkoṇamatibhāsuram /</l>\n<l>ambudendradhanurvāritaraṃ puṃvajramucyate // VRrs_4.27 //</l>\n</lg>\n\n<lg>\n<l>tadeva cipiṭākāraṃ strīvajraṃ vartulāyatam /</l>\n<l>vartulaṃ kuṇṭhakoṇāgraṃ kiṃcidguru napuṃsakam // VRrs_4.28 //</l>\n</lg>\n\n<lg>\n<l>strīpuṃnapuṃsakaṃ vajraṃ yojyaṃ strīpuṃnapuṃsake /</l>\n<l>vyatyāsānnaiva phaladaṃ puṃvajreṇa vinā kvacit // VRrs_4.29 //</l>\n</lg>\n\n<lg>\n<l>śvetādivarṇabhedena tadekaikaṃ caturvidham /</l>\n<l>brahmakṣatriyaviṭśūdraṃ svasvavarṇaphalapradam // VRrs_4.30 //</l>\n</lg>\n\n<lg>\n<l>uttamottamavarṇaṃ hi nīcavarṇaphalapradam /</l>\n<l>nyāyo 'yaṃ bhairaveṇoktaḥ padārtheṣvakhileṣvapi // VRrs_4.31 //</l>\n</lg>\n\n<lg>\n<l>āyuḥpradaṃ jhaṭiti sadguṇadaṃ ca vṛṣyaṃ doṣatrayapraśamanam sakalāmayaghnam /</l>\n<l>sūtendrabandhavadhasadguṇakṛtpradīpanaṃ mṛtyuṃjayaṃ tadamṛtopamameva vajram // VRrs_4.32 //</l>\n</lg>\n\n<lg>\n<l>gauratrāsaś ca binduś ca rekhā ca jalagarbhatā /</l>\n<l>sarvaratneṣvamī pañca doṣāḥ sādhāraṇā matāḥ // VRrs_4.33 //</l>\n</lg>\n\n<lg>\n<l>kṣetratoyabhavā doṣā ratneṣu na laganti te /</l>\n<l>kulatthakvāthake svinnaṃ kodravakvathitena vā // VRrs_4.34 //</l>\n</lg>\n\n<lg>\n<l>ekayāmāvadhi svinnaṃ vajraṃ śuddhyati niścitam /</l>\n<l>vajraṃ matkuṇaraktena caturvāraṃ vibhāvitam // VRrs_4.35 //</l>\n</lg>\n\n<lg>\n<l>sugandhimūṣikāmāṃsairvartitairmardya veṣṭayet /</l>\n<l>puṭetpuṭairvarāhākhyaistriṃśadvāraṃ tataḥ param // VRrs_4.36 //</l>\n</lg>\n\n<lg>\n<l>dhmātvā dhmātvā śataṃ vārānkulatthakvāthake kṣipet /</l>\n<l>anyairuktaḥ śataṃ vārānkartavyo 'yaṃ vidhikramaḥ // VRrs_4.37 //</l>\n</lg>\n\n<lg>\n<l>kulatthakvātthasaṃyuktalakucadravapiṣṭayā /</l>\n<l>śilayā liptamūṣāyāṃ vajraṃ kṣiptvā nirudhya ca // VRrs_4.38 //</l>\n</lg>\n\n<lg>\n<l>aṣṭavāraṃ puṭetsamyagviśuṣkaiś ca vanotpalaiḥ /</l>\n<l>śatavāraṃ tato dhmātvā nikṣiptaṃ śuddhapārade /</l>\n<l>niścitaṃ mriyate vajraṃ bhasma vāritaraṃ bhavet // VRrs_4.39 //</l>\n</lg>\n\n<lg>\n<l>satyavāksomasenānīretadvajrasya māraṇam /</l>\n<l>dṛṣṭapratyayasaṃyuktamuktavānrasakautukī // VRrs_4.40 //</l>\n</lg>\n\n<l>viliptaṃ matkuṇasyāsre saptavāraṃ viśoṣitam // VRrs_4.41 //</l>\n\n<lg>\n<l>kāsamardarasāpūrṇe lohapātre niveśitam /</l>\n<l>saptavāraṃ paridhmātaṃ vajrabhasma bhavetkhalu // VRrs_4.42 //</l>\n</lg>\n\n<lg>\n<l>brahmajyotirmunīndreṇa kramo 'yaṃ parikīrtitaḥ /</l>\n<l>nīlajyotirlatākande dhṛṣṭaṃ gharme viśoṣitam // VRrs_4.43 //</l>\n</lg>\n\n<lg>\n<l>vajraṃ bhasmatvamāyāti karmavajjñānavahninā /</l>\n<l>madanasya phalodbhūtarasena kṣoṇināgakaiḥ // VRrs_4.44 //</l>\n</lg>\n\n<lg>\n<l>kṛtakalkena saṃlipya puṭedviṃśativārakam /</l>\n<l>vajracūrṇaṃ bhavedvaryaṃ yojayecca rasādiṣu // VRrs_4.45 //</l>\n</lg>\n\n<lg>\n<l>tadvajraṃ cūrṇayitvātha kiṃciṭṭaṅkaṇasaṃyutam /</l>\n<l>kharabhūnāgasattvena viṃśenāvartate dhruvam /</l>\n<l>tulyasvarṇena taddhmātaṃ yojanīyaṃ rasādiṣu // VRrs_4.46 //</l>\n</lg>\n\n<lg>\n<l>triguṇena rasenaiva saṃmardya guṭikīkṛtam /</l>\n<l>mukhe ghṛtaṃ karotyāśu caladdantavibandhanam // VRrs_4.47 //</l>\n</lg>\n\n<lg>\n<l>triṃśadbhāgamitaṃ hi vajrabhasitaṃ svarṇaṃ kalābhāgikaṃ tāraṃ cāṣṭaguṇaṃ sitāmṛtavaraṃ rudrāṃśakaṃ cābhrakam /</l>\n<l>pādāṃṣaṃ khalu tāpyakaṃ vasuguṇaṃ vaikrāntakaṃ ṣāḍguṇaṃ bhogo 'pyuktarasai raso 'yamuditaḥ ṣāḍguṇyasaṃsiddhaye // VRrs_4.48 //</l>\n</lg>\n\n<lg>\n<l>atha nīlam -</l>\n<l>jalanīlendranīlaṃ ca śakranīlaṃ tayorvaram /</l>\n<l>śvaityagarbhitanīlābhaṃ laghu tajjalanīlakam // VRrs_4.49 //</l>\n</lg>\n\n<l>kāṛṣṇyagarbhitanīlābhaṃ sabhāraṃ śakranīlakam // VRrs_4.50 //</l>\n\n<lg>\n<l>ekacchāyaṃ guru snigdhaṃ svacchaṃ piṇḍitavigraham /</l>\n<l>mṛdu madhye lasajjyotiḥ saptadhā nīlamuttamam // VRrs_4.51 //</l>\n</lg>\n\n<lg>\n<l>komalaṃ vihitaṃ rūksaṃ nirbhāraṃ raktagandhi ca /</l>\n<l>cipiṭābhaṃ sasūkṣmaṃ ca jalanīlaṃ ca saptadhā // VRrs_4.52 //</l>\n</lg>\n\n<lg>\n<l>śvāsakāsaharaṃ vṛṣyaṃ tridoṣaghnaṃ sudīpanam /</l>\n<l>viṣamajvaradurnāmapāpaghnaṃ nīlamīritam // VRrs_4.53 //</l>\n</lg>\n\n<lg>\n<l>atha gomedaḥ -</l>\n<l>gomedaḥ samarāgatvād gomedaṃ ratnam ucyate /</l>\n<l>susvacchagojalacchāyaṃ svacchaṃ snigdhaṃ samaṃ guru /</l>\n<l>nirdalaṃ masṛṇaṃ dīptaṃ gomedaṃ śubhamaṣṭadhā // VRrs_4.54 //</l>\n</lg>\n\n<lg>\n<l>vicchāyaṃ laghu rūkṣāṅgaṃ cipiṭaṃ paṭalānvitam /</l>\n<l>niṣprabhaṃ pītakācābhaṃ gomedaṃ na śubhāvaham // VRrs_4.55 //</l>\n</lg>\n\n<lg>\n<l>gomedaṃ kaphapittaghnaṃ kṣayapāṇḍukṣayaṃkaram /</l>\n<l>dīpanaṃ pācanaṃ rucyaṃ tvacyaṃ buddhiprabodhanam // VRrs_4.56 //</l>\n</lg>\n\n<lg>\n<l>atha vaidūryam -</l>\n<l>vaidūryaṃ śyāmaśubhrābhaṃ samaṃ svacchaṃ guru sphuṭam /</l>\n<l>bhramacchubhrottarīyeṇa garbhitaṃ śubhamīritam // VRrs_4.57 //</l>\n</lg>\n\n<lg>\n<l>śyāmaṃ toyasamacchāyaṃ cipiṭaṃ laghu karkaśam /</l>\n<l>raktagarbhottarīyaṃ ca vaidūryaṃ naiva śasyate // VRrs_4.58 //</l>\n</lg>\n\n<lg>\n<l>vaidūryaṃ raktapittaghnaṃ prajñāyurbalavardhanam /</l>\n<l>pittapradhānarogaghnaṃ dīpanaṃ malamocanam // VRrs_4.59 //</l>\n</lg>\n\n<lg>\n<l>atha ratnaśuddhiḥ -</l>\n<l>śudhyatyamlena māṇikyaṃ jayantyā mauktikaṃ tathā /</l>\n<l>vidrumaṃ kṣāravargeṇa tārkṣyaṃ godugdhakaistathā // VRrs_4.60 //</l>\n</lg>\n\n<lg>\n<l>puṣparāgaṃ ca saṃdhānaiḥ kulatthakvāthasaṃputaiḥ /</l>\n<l>tandulīyajalairvajraṃ nīlaṃ nīlīrasena ca // VRrs_4.61 //</l>\n</lg>\n\n<l>rocanābhiś ca gomedaṃ vaidūryaṃ triphalājalaiḥ // VRrs_4.62 //</l>\n\n<lg>\n<l>atha ratnabhasmakramaḥ -</l>\n<l>lakucadrāvasaṃpiṣṭaiḥ śilāgandhakatālakaiḥ /</l>\n<l>vajraṃ vinānyaratnāni mriyante 'ṣṭapuṭaiḥ khalu // VRrs_4.63 //</l>\n</lg>\n\n<lg>\n<l>rāmaṭhaṃ pañcalavaṇaṃ kṣārāṇāṃ tritayaṃ tathā /</l>\n<l>māṃsadravo 'mlavetaś ca cūlikālavaṇaṃ tathā // VRrs_4.64 //</l>\n</lg>\n\n<lg>\n<l>sthūlaṃ kumbhīphalaṃ pakvaṃ tathā jvālāmukhī śubhā /</l>\n<l>dravantī ca rudantī ca payasyā citramūlakam // VRrs_4.65 //</l>\n</lg>\n\n<lg>\n<l>dugdhaṃ snuhyāstathārkasya sarvaṃ saṃmardya yatnataḥ /</l>\n<l>golaṃ vidhāya tanmadhye prakṣipettadanantaram // VRrs_4.66 //</l>\n</lg>\n\n<lg>\n<l>guṇavannavaratnāni jātimanti śubhāni ca /</l>\n<l>bhūrje taṃ golakaṃ kṛtvā sūtreṇāveṣṭya yatnataḥ // VRrs_4.67 //</l>\n</lg>\n\n<lg>\n<l>punarvastreṇa saṃveṣṭya dolāyantre nidhāya ca /</l>\n<l>sarvāmlayuktasaṃdhānaparipūrṇaghaṭodare // VRrs_4.68 //</l>\n</lg>\n\n<lg>\n<l>ahorātratrayaṃ pāvatsvedayettīvravahninā /</l>\n<l>tasmādāhṛtya saṃkṣālya ratnajāṃ drutimāharet // VRrs_4.69 //</l>\n</lg>\n\n<lg>\n<l>ratnatulyaprabhā laghvī dehalohakarī śubhā /</l>\n<l>muktācūrṇaṃ tu saptāhaṃ vetasāmlena marditam // VRrs_4.70 //</l>\n</lg>\n\n<lg>\n<l>jambīrodaramadhye tu dhānyarāśau vinikṣipet /</l>\n<l>saptāhāduddhṛtaṃ caiva puṭe dhṛtvā drutirbhavet // VRrs_4.71 //</l>\n</lg>\n\n<lg>\n<l>vajravallyantarasthaṃ ca kṛtvā vajraṃ nirodhayet /</l>\n<l>amlabhāṇḍagataṃ svedyaṃ saptāhāddravatām vrajet // VRrs_4.72 //</l>\n</lg>\n\n<lg>\n<l>atha vaikrāntam -</l>\n<l>śvetavarṇaṃ tu vaikrāntamamlavetasabhāvitam /</l>\n<l>saptāhānnātra saṃdehaḥ kharagharme dravatyasau // VRrs_4.73 //</l>\n</lg>\n\n<lg>\n<l>ketakīsvarasaṃ grāhyaṃ saindhavaṃ svarṇapuṣpikā /</l>\n<l>indragopakasaṃyuktaṃ sarvaṃ bhāṇḍe vinikṣipet // VRrs_4.74 //</l>\n</lg>\n\n<lg>\n<l>saptāhaṃ svedayettasminvaikrāntaṃ dravatāṃ vrajet /</l>\n<l>lohāṣṭake tathā vajravāpanātsvedanāddrutiḥ // VRrs_4.75 //</l>\n</lg>\n\n<lg>\n<l>jāyate nātra saṃdeho yogasyāsya prabhāvataḥ /</l>\n<l>kurute yogarājo 'yaṃ ratnānāṃ drāvaṇaṃ param // VRrs_4.76 //</l>\n</lg>\n\n<lg>\n<l>kusumbhatailamadhyetu saṃsthāpyā drutayaḥ pṛthak /</l>\n<l>tiṣṭhanti cirakālaṃ tu prāpte kārye niyojayet // VRrs_4.77 //</l>\n</lg>\n\n<lg>\n<l>sūryādigrahanigrahāpaharaṇaṃ dīrghāyurārogyadaṃ saubhāgyodayabhāgyavaśyavibhavotsāhapradaṃ dhairyakṛt /</l>\n<l>duśchāyācaladhūlisaṃgatibhavālakṣmīharaṃ sarvadā ratnānāṃ paridhāraṇaṃ nigaditaṃ bhūtādinirnāśanam // VRrs_4.78 [496] //</l>\n</lg>\n\n<lg>\n<l>iti śrīvaidyapatisiṃhaguptasya sūnorvāgbhaṭācāryasya kṛtau rasaratnasamuccaye |</l>\n<l>ratnānāṃ śuddhyāadinirūpaṇaṃ nāma caturtho 'dhyāyaḥ || VRrs_4 ||</l>\n</lg>\n\n<p>atha pañcamo 'dhyāyaḥ /</p>\n\n<p>[atha lohāni]</p>\n\n<lg>\n<l>atha hemaguṇāḥ -</l>\n<l>śuddhaṃ lohaṃ kanakarajataṃ bhānulohāśmasāraṃ pūtīlohaṃ dvitayamuditaṃ nāgavaṅgābhidhānam /</l>\n<l>miśraṃ lohaṃ tritayamuditaṃ pittalaṃ kāṃsyavartaṃ dhāturlohe luha iti mataḥ so 'pi karṣārthavācī // VRrs_5.1 //</l>\n</lg>\n\n<lg>\n<l>prākṛtaṃ sahajaṃ vahnisaṃbhūtaṃ svanisaṃbhavam /</l>\n<l>rasendravedhasaṃjātaṃ svarṇaṃ pañcavidhaṃ smṛtam // VRrs_5.2 //</l>\n</lg>\n\n<lg>\n<l>āyurlakṣmīprabhādhīsmṛtikaramakhilavyādhividhvaṃsi puṇyaṃ bhūtāveśapraśāntismarabharasukhadaṃ saukhyapuṣṭiprakāśi /</l>\n<l>gāṅgeyaṃ cātha rūpyaṃ gadaharamajarākāri mehāpahāri kṣīṇānāṃ puṣṭikāri sphuṭamatikaraṇaṃ vīryavṛddhiprakāri // VRrs_5.3 //</l>\n</lg>\n\n<lg>\n<l>brahmāṇḍaṃ saṃvṛtaṃ yena rajoguṇabhuvā khalu /</l>\n<l>tatprākṛtamiti proktaṃ devānāmapi durlabham // VRrs_5.4 //</l>\n</lg>\n\n<lg>\n<l>brahmā yenāvṛto jātaḥ suvarṇena jarāyuṇā /</l>\n<l>tanmerurūpatāṃ yātaṃ suvarṇaṃ sahajaṃ hi tat // VRrs_5.5 //</l>\n</lg>\n\n<lg>\n<l>visṛṣṭamagninā śaiv.am tejaḥ pītaṃ suduḥsaham /</l>\n<l>abhūtsarvaṃ samuddiṣṭaṃ suvarṇaṃ vahnisaṃbhavam // VRrs_5.6 //</l>\n</lg>\n\n<lg>\n<l>etatsvarṇatrayaṃ divyaṃ varṇaiḥ ṣoḍaśabhiryutam /</l>\n<l>dhāraṇādeva tatkuryāccharīramajarāmaram // VRrs_5.7 //</l>\n</lg>\n\n<lg>\n<l>tatra tatra girīṇāṃ hi jātaṃ khaniṣu yadbhavet /</l>\n<l>taccaturdaśavarṇāḍhyaṃ bhakṣitaṃ sarvarogahṛt // VRrs_5.8 //</l>\n</lg>\n\n<lg>\n<l>rasendravedhasaṃbhūtaṃ tadvedhajamudāhrtam /</l>\n<l>rasāyanaṃ mahāśreṣṭhaṃ pavitraṃ vedhajaṃ hi tat // VRrs_5.9 //</l>\n</lg>\n\n<lg>\n<l>snigdhaṃ medhyaṃ viṣagadaharaṃ bṛṃhanaṃ vṛṣyamagryam /</l>\n<l>yakṣonmādapraśamanaparaṃ deharogapramāthi /</l>\n<l>medhābuddhismṛtisukhakaraṃ sarvadoṣāmayaghnaṃ /</l>\n<l>rucyaṃ dīpi praśāmitarujaṃ khādupākaṃ suvarṇam // VRrs_5.10 //</l>\n</lg>\n\n<lg>\n<l>saukhyaṃ vīryaṃ balaṃ hanti rogavargaṃ karoti ca /</l>\n<l>aśuddhaṃ na sṛtam svarṇaṃ tasmācchuddaṃ samācaret // VRrs_5.11 //</l>\n</lg>\n\n<lg>\n<l>karṣapramāṇaṃ tu suvarṇapatraṃ śarāvaruddhaṃ paṭudhātuyuktam /</l>\n<l>aṅgārasaṃ sthaṃ praharārdhamānaṃ dhmānena tatsyānnanu varṇapurṇam // VRrs_5.12 //</l>\n</lg>\n\n<lg>\n<l>lohānāṃ māraṇaṃ śreṣṭhaṃ sarveṣāṃ rasabhasmanā /</l>\n<l>mūlībhirmadhyamaṃ prāhuḥ kaniṣṭhaṃ gandhakādibhiḥ // VRrs_5.13 //</l>\n</lg>\n\n<lg>\n<l>arilohena lohasya māraṇaṃ durguṇapradam /</l>\n<l>kṛtvā kaṇṭakavedhyāni svarṇapatrāṇi lepayet /</l>\n<l>luṅgābubhasmasūtena mriyate daśabhiḥ puṭaiḥ // VRrs_5.14 //</l>\n</lg>\n\n<lg>\n<l>drute vinikṣipetsvarṇe lohamānaṃ mṛtaṃ rasam /</l>\n<l>vicūrṇya luṅgatoyena daradena samanvitam // VRrs_5.15 //</l>\n</lg>\n\n<l>jāyate kuṅkumacchāyaṃ svarṇaṃ dvādaśabhiḥ puṭaiḥ // VRrs_5.16 //</l>\n\n<lg>\n<l>hemnaḥ pādaṃ mṛtaṃ sūtaṃ piṣṭamamlena kenacit /</l>\n<l>patre liptvā puṭaiḥ pacyādaṣṭabhirmriyate dhruvam // VRrs_5.17 //</l>\n</lg>\n\n<lg>\n<l>maṇḍūkāsthivasāṭaṅkahayalālendragopakaiḥ /</l>\n<l>prativāpena kanakaṃ suciraṃ tiṣṭhati drutam // VRrs_5.18 //</l>\n</lg>\n\n<lg>\n<l>cūrṇaṃ surendragopānāṃ devadālīphaladravaiḥ /</l>\n<l>bhāvitaṃ sadṛśaṃ hema karoti jalavaddrutam // VRrs_5.19 //</l>\n</lg>\n\n<lg>\n<l>etadbhasma suvarṇajaṃ kaṭughṛtopetaṃ dviguñjonmitaṃ</l>\n<l>līḍhaṃ hanti nṛṇāṃ kṣayāgnisadanaṃ śvāsaṃ ca kāsārucim /</l>\n<l>ojodhātuvivardhanaṃ balakaraṃ pāṇḍvāmayadhvaṃsanaṃ</l>\n<l>pathyaṃ sarvaviṣāpahaṃ garaharaṃ duṣṭagrahaṇyādinut // VRrs_5.20 //</l>\n</lg>\n\n<lg>\n<l>[kṣepakaḥ] balaṃ ca vīryaṃ harate narāṇāṃ rogavrajaṃ kopayatīva kāye /</l>\n<l>asaukhyakāraṃ ca sadaiva hemāpakvaṃ sadoṣaṃ maraṇaṃ karoti // VRrs_5.21 //</l>\n</lg>\n\n<lg>\n<l>atha rajatam -</l>\n<l>sahajaṃ khanisaṃjātaṃ kṛtrimaṃ trividhaṃ matam /</l>\n<l>rajataṃ pūrvapūrvaṃ hi svaguṇairuttarottaram // VRrs_5.22 //</l>\n</lg>\n\n<lg>\n<l>kailāsādyadrisaṃbhūtaṃ sahajaṃ rajataṃ bhavet /</l>\n<l>tatspṛṣṭhaṃ hi sakṛdvyādhināśanaṃ dehināṃ bhavet // VRrs_5.23 //</l>\n</lg>\n\n<lg>\n<l>rasaśāstrāṇi sarvāṇi samālocya yathākramam /</l>\n<l>sādhakānāṃ hitārthāya prakaṭīkriyate 'dhunā // VRrs_6.1 //</l>\n</lg>\n\n<lg>\n<l>na krameṇa vinā śāstraṃ na śāstreṇa vinā kramaḥ /</l>\n<l>śāstraṃ kramayutaṃ jñātvā yaḥ karoti sa siddhibhāk // VRrs_6.2 //</l>\n</lg>\n\n<lg>\n<l>ācāryo jñānavāndakṣo rasaśāstraviśāradaḥ /</l>\n<l>mantrasiddho mahāvīro niścalaśivavatsalaḥ // VRrs_6.3 //</l>\n</lg>\n\n<lg>\n<l>devībhaktaḥ sadā dhīro devatāyāgatatparaḥ /</l>\n<l>sarvāmnāyaviśeṣajñaḥ kuśalo rasakarmaṇi /</l>\n<l>evaṃ lakṣaṇasaṃyukto rasavidyāgurur bhavet // VRrs_6.4 //</l>\n</lg>\n\n<lg>\n<l>gurubhaktāḥ sadācārāḥ satyavanto dṛḍhavratāḥ /</l>\n<l>nirālasyāḥ svadharmajñāḥ sadājñāparipālakāḥ // VRrs_6.5 //</l>\n</lg>\n\n<lg>\n<l>dambhamātsaryanirmuktāḥ kulācāreṣu dīkṣitāḥ /</l>\n<l>atyantasādhakāḥ śāntā mantrārādhanatatparāḥ /</l>\n<l>ityevaṃ lakṣaṇairyuktāḥ śiṣyāḥ syuḥ sūtasiddhaye // VRrs_6.6 //</l>\n</lg>\n\n<lg>\n<l>sahāyāḥ sodyamāstatra yathā śiṣyāstato 'dhikāḥ /</l>\n<l>kulīnāḥ svāmibhaktāśca kartavyā rasakarmaṇi // VRrs_6.7 //</l>\n</lg>\n\n<lg>\n<l>nāstikā ye durācārāścumbakā guruto 'parāt /</l>\n<l>vidyāṃ grahītumicchati cauryacchadmakhalotsavāt // VRrs_6.8 //</l>\n</lg>\n\n<lg>\n<l>na teṣāṃ sidhyate kiṃcin maṇimantrauṣadhādikam /</l>\n<l>kurvanti yadi mohena nāśayanti svakaṃ dhanam /</l>\n<l>iha loke sukhaṃ nāsti paraloke tathaiva ca // VRrs_6.9 //</l>\n</lg>\n\n<lg>\n<l>tasmād bhaktibalādeva saṃtuṣyati yadā guruḥ /</l>\n<l>tadā śiṣyeṇa sā grāhyā rasavidyātmasiddhaye /</l>\n<l>hastamastakayogena varaṃ labdhvā susādhayet // VRrs_6.10 //</l>\n</lg>\n\n<lg>\n<l>ātaṅkarahite deśe dharmarājye manorame /</l>\n<l>umāmaheśvaropete samṛddhe nagare śubhe // VRrs_6.11 //</l>\n</lg>\n\n<lg>\n<l>kartavyaṃ sādhanaṃ tatra rasarājasya dhīmatā /</l>\n<l>atyantopavane ramye caturdvāropaśobhite // VRrs_6.12 //</l>\n</lg>\n\n<lg>\n<l>tatra śālā prakartavyā suvistīrṇā manoramā /</l>\n<l>samyagvātāyanopetā divyacitrair vicitritā // VRrs_6.13 //</l>\n</lg>\n\n<lg>\n<l>tatsamīpe same dīpte kartavyaṃ rasamaṇḍapam /</l>\n<l>atiguptaṃ suvistīrṇaṃ kapāṭārgalaśobhitam // VRrs_6.14 //</l>\n</lg>\n\n<lg>\n<l>dhvajachattravitānāḍhyaṃ puṣpamālāvilambitam /</l>\n<l>bherīkāhalaghaṇṭādiśṛṅgīnādāvanāditam // VRrs_6.15 //</l>\n</lg>\n\n<lg>\n<l>bhūḥ samā tatra kartavyā sudṛḍhā darpaṇopamā /</l>\n<l>tanmadhye vedikā ramyā kartavyā lakṣaṇānvitā // VRrs_6.16 //</l>\n</lg>\n\n<lg>\n<l>niṣkatrayaṃ hemapattraṃ rasendraṃ navaniṣkakam /</l>\n<l>amlena mardayed yāmaṃ tena liṅgaṃ tu kārayet // VRrs_6.17 //</l>\n</lg>\n\n<lg>\n<l>dolāyantre sāranāle jambīrasthaṃ dinaṃ pacet /</l>\n<l>talliṅgaṃ pūjayettatra suśubhairupacārakaiḥ // VRrs_6.18 //</l>\n</lg>\n\n<lg>\n<l>liṅgakoṭisahasrasya yatphalaṃ samyagarcanāt /</l>\n<l>tatphalaṃ koṭiguṇitaṃ rasaliṅgārcanādbhavet // VRrs_6.19 //</l>\n</lg>\n\n<lg>\n<l>brahmahatyāsahasrāṇi gohatyāścāyutāni hi /</l>\n<l>tatkṣaṇādvilayaṃ yānti rasaliṅgasya darśanāt // VRrs_6.20 //</l>\n</lg>\n\n<lg>\n<l>sparśanātprāpyate muktiriti satyaṃ śivoditam /</l>\n<l>āgneyyāṃ śrīghoreṇa mantrarājena cārcayet // VRrs_6.21 //</l>\n</lg>\n\n<lg>\n<l>aṣṭādaśabhujaṃ śubhraṃ pañcavaktraṃ trilocanam /</l>\n<l>pretārūḍhaṃ nīlakaṇṭhaṃ rasaliṅgaṃ vicintayet // VRrs_6.22 //</l>\n</lg>\n\n<lg>\n<l>tasyotsaṅge mahādevīmekavaktrāṃ caturbhujām /</l>\n<l>akṣamālāṅkuśaṃ dakṣe vāme pāśābhayaṃ śubham /</l>\n<l>dadhatīṃ taptahemābhāṃ pītavastrāṃ vibhāvayet // VRrs_6.23 //</l>\n</lg>\n\n<lg>\n<l>vāṅmayī śrīḥ kāmarājaśaktibījaṃ rasāṅkuśā /</l>\n<l>yaiḥ samā dvādaśāḥ śaivajñeyā vidyā rasāṅkuśā // VRrs_6.24 //</l>\n</lg>\n\n<lg>\n<l>anayā pūjayeddevīṃ gandhapuṣpākṣatādibhiḥ /</l>\n<l>nandībhṛṅgīmahākālakulīrān pūrvadikkramāt /</l>\n<l>pūjayen nāmamantraiś ca praṇavādinamo 'ntakaiḥ // VRrs_6.25 //</l>\n</lg>\n\n<l>eva nityārcanaṃ tatra kartavyaṃ rasasiddhaye // VRrs_6.26 //</l>\n\n<lg>\n<l>rasavidyā śivenoktā dātavyā sādhakāya vai /</l>\n<l>yathoktena vidhānena guruṇā muditātmanā // VRrs_6.27 //</l>\n</lg>\n\n<lg>\n<l>sumuhūrte sunakṣatre candratārābalānvite /</l>\n<l>kalaśaṃ toyasampūrṇaṃ hemaratnaphalairyutam // VRrs_6.28 //</l>\n</lg>\n\n<lg>\n<l>sthāpayed rasaliṅgāgre divyavastreṇa veṣṭitam /</l>\n<l>gandhapuṣpākṣatair dhūpair naivedyaiśca supūjayet // VRrs_6.29 //</l>\n</lg>\n\n<lg>\n<l>pūjānte havanaṃ kuryādyonikuṇḍe sulakṣaṇe /</l>\n<l>tilājyaiḥ pāyasaiḥ puṣpaiḥ śatapuṣpādikaiḥ pṛthak // VRrs_6.30 //</l>\n</lg>\n\n<lg>\n<l>aghoreṇa rasāṅkuśyā homānte śiṣyamāhvayet /</l>\n<l>kālinīśaktisaṃyuktaṃ rasasiddhiparāyaṇam // VRrs_6.31 //</l>\n</lg>\n\n<lg>\n<l>yasyāstu kuñcitāḥ keśāḥ śyāmā yā padmalocanā /</l>\n<l>surūpā taruṇī bhinnā vistīrṇajaghanā śubhā // VRrs_6.32 //</l>\n</lg>\n\n<lg>\n<l>saṃkīrṇahṛdayā pīnastanabhāreṇa namritā /</l>\n<l>cumbanāliṅgasparśakomalā mṛdubhāṣiṇī // VRrs_6.33 //</l>\n</lg>\n\n<lg>\n<l>aśvatthapattrasadṛśayonideśasuśobhitā /</l>\n<l>kṛṣṇapakṣe puṣpavatī sā nārī kālinī smṛtā /</l>\n<l>rasabandhe prayoge ca uttamā sā rasāyane // VRrs_6.34 //</l>\n</lg>\n\n<lg>\n<l>tadabhāve surūpā tu yā kācit taruṇāṅganā /</l>\n<l>tasyā deyaṃ trisaptāhaṃ gandhakaṃ ghṛtasaṃyutam /</l>\n<l>karṣaikaikaṃ prabhāte tu sā bhavetkālinīsamā // VRrs_6.35 //</l>\n</lg>\n\n<lg>\n<l>evaṃ śaktiyuto yo 'sau dīkṣayet taṃ gurūttamaḥ /</l>\n<l>susnātam abhiṣiñceta mantreṇa kalaśodakaiḥ // VRrs_6.36 //</l>\n</lg>\n\n<lg>\n<l>aghorāmaṅkuśīṃ vidyāṃ dadhyācchiṣyāya sadguruḥ /</l>\n<l>yathāśaktyā suśiṣyeṇa dātavyā gurudakṣiṇā /</l>\n<l>athājñayā gurormantraṃ lakṣaṃ lakṣaṃ pṛthagjapet // VRrs_6.37 //</l>\n</lg>\n\n<p>oṃ hrāṃ hrīṃ hrūṃ adyoratara prasphuṭa 2 prakaṭa 2 kaha 2 śamaya 2 jāta 2 daha 2 pātaya 2 oṃ hrīṃ hraiṃ hrauṃ hrūṃ aghorāya phaṭ imam aghoramantraṃ tu auṃ kāmarājaśaktibījarasāṅkuśāyai ājñayā vidyāṃ rasāṅkuśām |</p>\n\n<l>anayā pūjayed devīṃ śaktim aṅkuśavidyayā // VRrs_6.38 //</l>\n\n<lg>\n<l>daśāṃśaṃ juhuyātkuṇḍe trikoṇe hastamātrake /</l>\n<l>jātipuṣpaṃ trimadhvaktaṃ pūrṇānte kanyakārcanam // VRrs_6.39 //</l>\n</lg>\n\n<lg>\n<l>kṛtvātha praviśecchālāṃ śuddhāṃ liptāṃ savedikām /</l>\n<l>ṣaṭkoṇaṃ maṇḍalaṃ tatra sindūreṇa dvihastakam // VRrs_6.40 //</l>\n</lg>\n\n<lg>\n<l>vedikāyāṃ likhetsamyak tadbahiś cāṣṭapattrakam /</l>\n<l>kamalaṃ caturasraṃ ca caturdvāraiḥ suśobhitam // VRrs_6.41 //</l>\n</lg>\n\n<lg>\n<l>karṇikāyāṃ nyaset khallaṃ lohajaṃ svarṇalekhitam /</l>\n<l>tanmadhye rasarājaṃ tu palānāṃ śatamātrakam /</l>\n<l>pañcāśatpañcaviṃśad vā pūjayed rasaliṅgavat // VRrs_6.42 //</l>\n</lg>\n\n<lg>\n<l>vajravaikrāntavajrābhrakāntapāṣāṇaṭaṅkaṇam /</l>\n<l>bhūnāgaḥ śaktayaścaitāḥ ṣaṭkoṇe pūjayet kramāt // VRrs_6.43 //</l>\n</lg>\n\n<lg>\n<l>gandhatālakakāsīsaśilākaṅkuṣṭhabhūṣaṇam /</l>\n<l>rājāvarto gairikaṃ ca khyātā uparasā amī /</l>\n<l>pūjyā aṣṭadaleṣvete pūrvādīśānagaṃ kramāt // VRrs_6.44 //</l>\n</lg>\n\n<lg>\n<l>rasakaṃ vimalā tāpyaṃ capalā tuttham añjanam /</l>\n<l>hiṅgulaṃ sasyakaṃ caiva khyātā ete mahārasāḥ /</l>\n<l>pūrvādīśānaparyantaṃ pattrāgreṣu prapūjayet // VRrs_6.45 //</l>\n</lg>\n\n<lg>\n<l>pūrvadvāre svarṇaraupye dakṣiṇe tāmrasīsake /</l>\n<l>paścime vaṅgakāntau ca uttare muṇḍatīkṣṇake /</l>\n<l>sarvametad aghoreṇa pūjayed aṅkuśānvitam // VRrs_6.46 //</l>\n</lg>\n\n<lg>\n<l>viḍaṃ kāñjikayantrāṇi kṣāramṛllavaṇāni ca /</l>\n<l>koṣṭhī mūṣā vaṅkanālatuṣāṅgāravanopalāḥ // VRrs_6.47 //</l>\n</lg>\n\n<lg>\n<l>bhastrikā daṇḍikānekā śilā khalvānyulūkhalam /</l>\n<l>svarṇakāropakaraṇaṃ samastatulanāni ca // VRrs_6.48 //</l>\n</lg>\n\n<lg>\n<l>mṛtkāṣṭhatāmralohotthapātrāṇi vividhāni ca /</l>\n<l>divyauṣadhīnāṃ vargāśca rañjakasnehanāni ca /</l>\n<l>etāni dvārabāhye tu mūlamantreṇa pūjayet // VRrs_6.49 //</l>\n</lg>\n\n<lg>\n<l>vāṅmāyā hrīṃ tataḥ kṣeṃ ca kṣmaśca pañcākṣaro manuḥ /</l>\n<l>anena mantreṇa bhairavaṃ tatra pūjayet /</l>\n<l>sarveṣāṃ rasasiddhānāṃ nāma saṃkīrtayet tadā // VRrs_6.50 //</l>\n</lg>\n\n<lg>\n<l>vyālācāryaś candrasenaḥ subuddhirnaravāhanaḥ /</l>\n<l>nāgārjuno ratnaghoṣaḥ surānando yaśodhanaḥ // VRrs_6.51 //</l>\n</lg>\n\n<lg>\n<l>indraśca māṇḍavyaścarpaṭī śūrasenakaḥ /</l>\n<l>āgamo nāgabuddhiś ca khaṇḍaḥ kāpāliko mataḥ // VRrs_6.52 //</l>\n</lg>\n\n<lg>\n<l>kāmāris tāntrikaḥ śambhur laṅkālampaṭaśāradau /</l>\n<l>bāṇāsuro muniśreṣṭho govindaḥ kapilo baliḥ // VRrs_6.53 //</l>\n</lg>\n\n<lg>\n<l>ete sarve tu sūtendrā rasasiddhā mahābalāḥ /</l>\n<l>caranti sarvalokeṣu nityā bhogaparāyaṇāḥ // VRrs_6.54 //</l>\n</lg>\n\n<lg>\n<l>saptaviṃśatisaṃkhyākā rasasiddhipradāyakāḥ /</l>\n<l>vaidyāḥ pūjyāḥ prayatnena tataḥ kuryādrasārcanam // VRrs_6.55 //</l>\n</lg>\n\n<lg>\n<l>harṣayandvijadevānāṃ tarpayediṣṭadevatāḥ /</l>\n<l>kumārīyoginīyogīśvarānmelakasādhakān /</l>\n<l>tarpayet pūjayed bhaktyā yathāśaktyanusārataḥ // VRrs_6.56 //</l>\n</lg>\n\n<lg>\n<l>ityevaṃ sarvasambhārayuktaṃ kuryādrasotsavam /</l>\n<l>sarvavighnapraśāntyarthaṃ sarvepsitaphalapradam // VRrs_6.57 //</l>\n</lg>\n\n<lg>\n<l>anyathā yo vimūḍhātmā mantradīkṣākramādvinā /</l>\n<l>kartumicchati sūtasya sādhanaṃ guruvarjitaḥ // VRrs_6.58 //</l>\n</lg>\n\n<lg>\n<l>nāsau siddhimavāpnoti yatnakoṭiśatairapi /</l>\n<l>tasmātsarvaprayatnena śāstroktāṃ kārayetkriyām // VRrs_6.59 //</l>\n</lg>\n\n<lg>\n<l>samyaksādhanasodyamā guruyutā rājājñayālaṃkṛtā nānākarmaparāṅmukhā rasaparāś cāḍhyā janaiścārthitāḥ /</l>\n<l>mātrāyantrasupākakarmakuśalāḥ sarvauṣadhe kovidāḥ teṣāṃ sidhyati nānyathā vidhibalācchrīpāradaḥ pāradaḥ // VRrs_6.60 //</l>\n</lg>\n\n<lg>\n<l>rasaśāstraṃ pradātavyaṃ viprāṇāṃ dharmahetave /</l>\n<l>rājñe vaiśyāya vṛddhyarthaṃ dāsyārtham itarasya ca // VRrs_6.61 //</l>\n</lg>\n\n<lg>\n<l>gurau tuṣṭe śivastuṣyecchive tuṣṭe rasastathā /</l>\n<l>rase tuṣṭe kriyāḥ sarvāḥ sidhyantyeva na saṃśayaḥ // VRrs_6.62 //</l>\n</lg>\n\n<lg>\n<l>rasavidyā dṛḍhaṃ gopyā māturguhyamiva dhruvam /</l>\n<l>bhaved vīryavatī guptā nirvīryā ca prakāśanāt // VRrs_6.63 //</l>\n</lg>\n\n<lg>\n<l>na rogividitaṃ kāryaṃ bahubhirviditaṃ tathā /</l>\n<l>rogiṇāṃ bahubhirjñātaṃ bhavennirvīryam auṣadham // VRrs_6.64 //</l>\n</lg>\n\n<lg>\n<l>rasaśālāṃ prakurvīta sarvabādhāvivarjite /</l>\n<l>sarvauṣadhimaye deśe ramye kūpasamanvite // VRrs_7.1 //</l>\n</lg>\n\n<lg>\n<l>yakṣatryakṣasahasrākṣadigvibhāge suśobhane /</l>\n<l>nānopakaraṇopetāṃ prākāreṇa suśobhitām // VRrs_7.2 //</l>\n</lg>\n\n<lg>\n<l>śālāyāḥ pūrvadigbhāge sthāpayed rasabhairavam /</l>\n<l>vahnikarmāṇi cāgneye yāmye pāṣāṇakarma ca // VRrs_7.3 //</l>\n</lg>\n\n<lg>\n<l>nairṛtye śastrakarmāṇi vāruṇe kṣālanādikam /</l>\n<l>śoṣaṇaṃ vāyukoṇe ca vedhakarmottare tathā /</l>\n<l>sthāpanaṃ siddhavastūnāṃ prakuryād īśakoṇake // VRrs_7.4 //</l>\n</lg>\n\n<lg>\n<l>padārthasaṃgrahaḥ kāryo rasasādhanahetukaḥ /</l>\n<l>sattvapātanakoṣṭhīṃ ca jharatkoṣṭhīṃ suśobhanām // VRrs_7.5 //</l>\n</lg>\n\n<lg>\n<l>bhūmikoṣṭhīṃ calatkoṣṭhīṃ jaladroṇyo 'pyanekaśaḥ /</l>\n<l>bhastrikāyugalaṃ tadvannalike vaṃśalohayoḥ // VRrs_7.6 //</l>\n</lg>\n\n<lg>\n<l>svarṇāyoghoṣaśulvāśmakuṇḍyaś carmakṛtāṃ tathā /</l>\n<l>karaṇāni vicitrāṇi dravyāṇyapi samāharet // VRrs_7.7 //</l>\n</lg>\n\n<lg>\n<l>kaṇḍaṇīpeṣaṇīsvalpādroṇīrūpāśca vartulāḥ /</l>\n<l>āyasāstaptakhallāśca mardakāśca tathāvidhāḥ // VRrs_7.8 //</l>\n</lg>\n\n<lg>\n<l>sūkṣmacchidrasahasrāḍhyā dravyagālanahetave /</l>\n<l>cālanī ca kaṭatrāṇi śalākā hi ca kuṇḍalī // VRrs_7.9 //</l>\n</lg>\n\n<lg>\n<l>cālanī trividhā proktā tatsvarūpaṃ ca kathyate /</l>\n<l>vaiṇavībhiḥ śalākābhirnirmitā grathitā guṇaiḥ /</l>\n<l>kīrtitā sā sadā sthūladravyāṇāṃ gālane hitā // VRrs_7.10 //</l>\n</lg>\n\n<l>cūrṇacālanahetośca cālanyanyāpi vaṃśajā // VRrs_7.11 //</l>\n\n<lg>\n<l>karṇikārasya śālmalyā harijātasya kambayā /</l>\n<l>caturaṅgulavistārayuktayā nirmitā śubhā // VRrs_7.12 //</l>\n</lg>\n\n<lg>\n<l>kuṇḍalyaratnivistārā chāgacarmābhiveṣṭitā /</l>\n<l>vājivālāmbarānaddhatalā cālanikā parā /</l>\n<l>tayā pracālanaṃ kuryāddhartuṃ sūkṣmataraṃ rajaḥ // VRrs_7.13 //</l>\n</lg>\n\n<lg>\n<l>mūṣāmṛttuṣakārpāsavanopalakapiṣṭakam /</l>\n<l>trividhaṃ bheṣajaṃ dhātujīvamūlamayaṃ tathā /</l>\n<l>śikhitrā govaraṃ caiva śarkarā ca sitopalā // VRrs_7.14 //</l>\n</lg>\n\n<l>śikhitrāḥ pāvakocchiṣṭā aṅgārāḥ kokilā matāḥ // VRrs_7.15 //</l>\n\n<l>kokilāś cetitāṅgārā nirvāṇāḥ payasā vinā // VRrs_7.16 //</l>\n\n<lg>\n<l>piṣṭakaṃ chagaṇaṃ chāṇam upalaṃ cotpalaṃ tathā /</l>\n<l>giriṇḍopalasāṭhī ca saṃśuṣkacchagaṇābhidhāḥ // VRrs_7.17 //</l>\n</lg>\n\n<l>kācāyomṛdvarāṭānāṃ kūpikā caṣakāni ca // VRrs_7.18 //</l>\n\n<l>kūpikā kupikā siddhā golā caiva giriṇḍikā // VRrs_7.19 //</l>\n\n<lg>\n<l>caṣakaṃ ca kaṭorī ca vāṭikā khārikā tathā /</l>\n<l>kañcolī grāhikā ceti nāmānyekārthakāni hi // VRrs_7.20 //</l>\n</lg>\n\n<lg>\n<l>śūrpādiveṇupātrāṇi kṣudraśiprāśca śaṅkhikāḥ /</l>\n<l>kṣuraprāśca tathā pākyaḥ yaccānyattatra yujyate /</l>\n<l>pālikā karṇikā caiva śākacchedanaśastrakāḥ // VRrs_7.21 //</l>\n</lg>\n\n<lg>\n<l>śālāsammārjanādyaṃ hi rasapākāntakarma yat /</l>\n<l>tatropayogi yaccānyattatsarvaṃ paravidyayā // VRrs_7.22 //</l>\n</lg>\n\n<lg>\n<l>śrīrasāṅkuśayā sarvaṃ mantrayitvā samarcayet /</l>\n<l>anyathā tadgataṃ tejaḥ parigṛhṇanti bhairavāḥ // VRrs_7.23 //</l>\n</lg>\n\n<lg>\n<l>rasasaṃcintakā vaidyā nighaṇṭujñāśca vārttikāḥ /</l>\n<l>sarvadeśajabhāṣājñāḥ saṃgrāhyāste 'pi sādhakaiḥ // VRrs_7.24 //</l>\n</lg>\n\n<l>rasapākāvasānaṃ hi sadāghoraṃ ca jāpayet // VRrs_7.25 //</l>\n\n<l>sodyamāḥ śucayaḥ śūrā baliṣṭhāḥ paricārakāḥ // VRrs_7.26 //</l>\n\n<lg>\n<l>dharmiṣṭhaḥ satyavāgvidvān śivakeśavapūjakaḥ /</l>\n<l>sadayaḥ padmahastaśca saṃyojyo rasavaidyake // VRrs_7.27 //</l>\n</lg>\n\n<lg>\n<l>patākākumbhapāthojamatsyacāpāṅkapāṇikaḥ /</l>\n<l>anāmādhastharekhāṅkaḥ sa syādamṛtahastavān // VRrs_7.28 //</l>\n</lg>\n\n<lg>\n<l>adeśikaḥ kṛpāmukto lubdho guruvivarjitaḥ /</l>\n<l>kṛṣṇarekhākaro vaidyo dagdhahastaḥ sa ucyate // VRrs_7.29 //</l>\n</lg>\n\n<l>nigrahamantrajñāste yojyā nidhisādhane // VRrs_7.30 //</l>\n\n<lg>\n<l>baliṣṭhāḥ satyavantaśca raktākṣāḥ kṛṣṇavigrahāḥ /</l>\n<l>bhūtatrāsanavidyāśca te yojyā balisādhane // VRrs_7.31 //</l>\n</lg>\n\n<lg>\n<l>nirlobhāḥ satyavaktāro devabrāhmaṇapūjakāḥ /</l>\n<l>yaminaḥ pathyabhoktāro yojanīyā rasāyane // VRrs_7.32 //</l>\n</lg>\n\n<lg>\n<l>dhanavanto vadānyāśca sarvopaskarasaṃyutāḥ /</l>\n<l>guruvākyaratā nityaṃ dhātuvādeṣu te śubhāḥ // VRrs_7.33 //</l>\n</lg>\n\n<lg>\n<l>tattadauṣadhanāmajñāḥ śucayo vañcanojjhitāḥ /</l>\n<l>nānāviṣayabhāṣājñāste matā bheṣajāhṛtau // VRrs_7.34 //</l>\n</lg>\n\n<lg>\n<l>śucīnāṃ satyavākyānāmāstikānāṃ manasvinām /</l>\n<l>saṃdehojjhitacittānāṃ rasaḥ sidhyati sarvadā // VRrs_7.35 //</l>\n</lg>\n\n<lg>\n<l>daśāṣṭakriyayā siddho raso 'sau sādhakottamaḥ /</l>\n<l>hā raso naṣṭamityuktvā sevetānyatra taṃ rasam // VRrs_7.36 //</l>\n</lg>\n\n<lg>\n<l>rasasiddho bhavenmartyo dātā bhoktā na yācakaḥ /</l>\n<l>jarāmukto jagatpūjyo divyakāntiḥ sadā sukhī // VRrs_7.37 //</l>\n</lg>\n\n<lg>\n<l>kathyate somadevena mugdhavaidyaprabuddhaye /</l>\n<l>paribhāṣā rasendrasya śāstraiḥ siddhaiśca bhāṣitā // VRrs_8.1 //</l>\n</lg>\n\n<lg>\n<l>ardhaṃ siddharasasya tailaghṛtayorlehasya bhāgo 'ṣṭamaḥ saṃsiddhākhilalohacūrṇavaṭakādīnāṃ tathā saptamaḥ /</l>\n<l>yo dīyeta bhiṣagvarāya gadibhirnirdiśya dhanvantarim sarvārogyasukhāptaye nigadito bhāgaḥ sa dhanvantareḥ // VRrs_8.2 //</l>\n</lg>\n\n<lg>\n<l>bhaiṣajyakrīṇitadravyabhāgo 'py ekādaśo hi yaḥ /</l>\n<l>vaṇigbhyo gṛhyate vaidyai rudrabhāgaḥ sa ucyate // VRrs_8.3 //</l>\n</lg>\n\n<lg>\n<l>pragṛhyādhikarudrāṃśaṃ yo 'samīcīnam auṣadham /</l>\n<l>dāpayellubdhadhīr vaidyaḥ sa syād viśvāsaghātakaḥ // VRrs_8.4 //</l>\n</lg>\n\n<lg>\n<l>dhātubhir gandhakādyaiśca nirdravair mardito rasaḥ /</l>\n<l>suślakṣṇaḥ kajjalābho 'sau kajjalītyabhidhīyate // VRrs_8.5 //</l>\n</lg>\n\n<l>sadravā marditā saiva rasapaṅka iti smṛtā // VRrs_8.6 //</l>\n\n<lg>\n<l>arkāṃśatulyād rasato 'tha gandhān niṣkārdhatulyāt truṭiśo 'bhikhalle /</l>\n<l>arkātape tīvratare vimardyāt piṣṭī bhavet sā navanītarūpā // VRrs_8.7 //</l>\n</lg>\n\n<lg>\n<l>khalle vimardya gandhena dugdhena saha pāradam /</l>\n<l>peṣaṇāt piṣṭatāṃ yāti sā piṣṭīti matā paraiḥ // VRrs_8.8 //</l>\n</lg>\n\n<lg>\n<l>caturthāṃśasuvarṇena rasena ghṛṣṭiṣaṣṭikā /</l>\n<l>bhavet pātanapiṣṭī sā rasasyottamasiddhidā // VRrs_8.9 //</l>\n</lg>\n\n<lg>\n<l>rūpyaṃ vā jātarūpaṃ vā rasagandhādibhirhatam /</l>\n<l>samutthitaṃ ca bahuśaḥ sā kṛṣṭī hematārayoḥ // VRrs_8.10 //</l>\n</lg>\n\n<l>piṣṭīṃ kṣipet suvarṇātarna varṇo hīyate tayā // VRrs_8.11 //</l>\n\n<l>svarṇakṛṣṭyā kṛtaṃ bījaṃ rasasya parirañjanam // VRrs_8.12 //</l>\n\n<lg>\n<l>tāmraṃ tīkṣṇasamāyuktaṃ drutaṃ nikṣipya bhūriśaḥ /</l>\n<l>sagandhalakucadrāve nirgataṃ varalohakam // VRrs_8.13 //</l>\n</lg>\n\n<l>tena raktīkṛtaṃ svarṇaṃ hemaraktītyudāhṛtam // VRrs_8.14 //</l>\n\n<lg>\n<l>nikṣiptā sā drute svarṇe varṇotkarṣavidhāyinī /</l>\n<l>tārasya rañjanī cāpi bījarāgavidhāyinī // VRrs_8.15 //</l>\n</lg>\n\n<lg>\n<l>evameva prakartavyā tāraraktī manoharā /</l>\n<l>rañjanī khalu rūpyasya bījānāmapi rañjanī // VRrs_8.16 //</l>\n</lg>\n\n<lg>\n<l>mṛtena vā baddharasena vānyallohena vā sādhitamanyaloham /</l>\n<l>sitaṃ ca pītatvamupāgataṃ taddalaṃ hi candrānalayoḥ prasiddham // VRrs_8.17 //</l>\n</lg>\n\n<lg>\n<l>māsakṛtabaddhena rasena saha yojitam /</l>\n<l>sādhitaṃ vānyalohena sitaṃ pītaṃ ca taddalam // VRrs_8.18 //</l>\n</lg>\n\n<lg>\n<l>mākṣikeṇa hataṃ tāmraṃ daśavāraṃ samutthitam /</l>\n<l>tadvadviśuddhanāgaṃ hi dvitayaṃ taccatuṣpalam // VRrs_8.19 //</l>\n</lg>\n\n<lg>\n<l>nīlāñjanahataṃ bhūyaḥ saptavāraṃ samutthitam /</l>\n<l>iti saṃsiddhametaddhi śulvanāgaṃ prakīrtyate // VRrs_8.20 //</l>\n</lg>\n\n<lg>\n<l>sādhitastena sūtendro vadane vidhṛto nṛṇām /</l>\n<l>nihanti māsamātreṇa mehavyūhaṃ viśeṣataḥ // VRrs_8.21 //</l>\n</lg>\n\n<lg>\n<l>pathyāśanasya varṣeṇa palitavalibhiḥ saha /</l>\n<l>gṛdhradṛṣṭirlasatpuṣṭiḥ sarvārogyasamanvitaḥ // VRrs_8.22 //</l>\n</lg>\n\n<lg>\n<l>lohaṃ lohāntare kṣiptaṃ dhmātaṃ nirvāpitaṃ drave /</l>\n<l>pāṇḍupītaprabhaṃ jātaṃ piñjarītyabhidhīyate // VRrs_8.23 //</l>\n</lg>\n\n<lg>\n<l>bhāgāḥ ṣoḍaśa tārasya tathā dvādaśa bhāsvataḥ /</l>\n<l>ekatrāvartitāstena candrārkamiti kathyate // VRrs_8.24 //</l>\n</lg>\n\n<lg>\n<l>sādhyalohe 'nyalohaṃ cetprakṣiptaṃ vaṅkanālataḥ /</l>\n<l>nirvāpaṇaṃ tu tatproktaṃ vaidyairnirvāhaṇaṃ khalu // VRrs_8.25 //</l>\n</lg>\n\n<lg>\n<l>kṣipennirvāpaṇaṃ dravyaṃ nirvāhye samabhāgikam /</l>\n<l>āvāhya vāpanīye ca bhāge dṛṣṭe ca dṛṣṭavat // VRrs_8.26 //</l>\n</lg>\n\n<l>mṛtaṃ tarati yattoye lohaṃ vāritaraṃ hi tat // VRrs_8.27 //</l>\n\n<lg>\n<l>aṅguṣṭhatarjanīghṛṣṭaṃ yat tad rekhāntare viśet /</l>\n<l>mṛtalohaṃ taduddiṣṭaṃ rekhāpūrvābhidhānataḥ // VRrs_8.28 //</l>\n</lg>\n\n<lg>\n<l>guḍaguñjāsukhasparśaṃ madhvājyaiḥ saha yojitam /</l>\n<l>nāyāti prakṛtiṃ dhmātād apunarbhavam ucyate // VRrs_8.29 //</l>\n</lg>\n\n<lg>\n<l>tasyopari guru dravyaṃ dhānyaṃ copanayeddhruvam /</l>\n<l>haṃsavat tīryate vāriṇyuttamaṃ parikīrtitam // VRrs_8.30 //</l>\n</lg>\n\n<lg>\n<l>raupyeṇa saha saṃyuktaṃ dhmātaṃ raupyeṇa cel laget /</l>\n<l>tadā nirutthamityuktaṃ lohaṃ tad apunarbhavam // VRrs_8.31 //</l>\n</lg>\n\n<lg>\n<l>nirvāpaṇaviśeṣeṇa tattadvarṇaṃ bhavedyadā /</l>\n<l>mṛdulaṃ citrasaṃskāraṃ tadbījamiti kathyate // VRrs_8.32 //</l>\n</lg>\n\n<lg>\n<l>idameva vinirdiṣṭaṃ vaidyairuttaraṇaṃ khalu /</l>\n<l>saṃspṛṣṭalohayorekalohasya parināśanam // VRrs_8.33 //</l>\n</lg>\n\n<l>pradhmātaṃ vaṅkanālena tattāḍanamudāhṛtam // VRrs_8.34 //</l>\n\n<lg>\n<l>cūrṇābhraṃ śālisaṃyuktaṃ vastrabaddhaṃ hi kāñjike /</l>\n<l>niryātaṃ mardanādvastrāddhānyābhramiti kathyate // VRrs_8.35 //</l>\n</lg>\n\n<lg>\n<l>kṣārāmladrāvakairyuktaṃ dhmātamākarakoṣṭhake /</l>\n<l>yastato nirgataḥ sāraḥ sattvamityabhidhīyate // VRrs_8.36 //</l>\n</lg>\n\n<lg>\n<l>koṣṭhikā śikharāpūrṇaiḥ kokilair dhmānayogataḥ /</l>\n<l>ākaṇṭhamanuprāpyair ekakolīsako mataḥ // VRrs_8.37 //</l>\n</lg>\n\n<lg>\n<l>drāvaṇe sattvapāte ca mādhukāḥ khādirāḥ śubhāḥ /</l>\n<l>durdrāve vaṃśajāste tu svedane bādarāḥ śubhāḥ // VRrs_8.38 //</l>\n</lg>\n\n<lg>\n<l>vidyādharākhyayantrasthād ārdrakadrāvamarditāt /</l>\n<l>samākṛṣṭo raso yo 'sau hiṅgulākṛṣṭa ucyate // VRrs_8.39 //</l>\n</lg>\n\n<lg>\n<l>svalpatālayutaṃ kāṃsyaṃ vaṅkanālena tāḍitam /</l>\n<l>muktaraṅgaṃ hi tattāmraṃ ghoṣākṛṣṭam udāhṛtam // VRrs_8.40 //</l>\n</lg>\n\n<lg>\n<l>tīkṣṇanīlāñjanopetaṃ dhmātaṃ hi bahuśo dṛḍham /</l>\n<l>kṛṣṇaṃ drutadrāvaṃ varanāgaṃ taducyate // VRrs_8.41 //</l>\n</lg>\n\n<l>mṛtasya punarudbhūtiḥ samproktotthāpanākhyayā // VRrs_8.42 //</l>\n\n<l>drutadravasya nikṣepo drave tad ḍhālanaṃ matam // VRrs_8.43 //</l>\n\n<lg>\n<l>triṃśatpalamitaṃ nāgaṃ bhānudugdhena marditam /</l>\n<l>vimardya puṭayettāvadyāvatkarṣāvaśeṣitam // VRrs_8.44 //</l>\n</lg>\n\n<lg>\n<l>na tatpuṭasahasreṇa kṣayamāyāti sarvathā /</l>\n<l>capalo 'yaṃ samādiṣṭo vārttikair nāgasambhavaḥ // VRrs_8.45 //</l>\n</lg>\n\n<l>itthaṃ hi capalaḥ kāryo vaṅgasyāpi na saṃśayaḥ // VRrs_8.46 //</l>\n\n<l>tatspṛṣṭahastasaṃspṛṣṭaḥ kevalo badhyate rasaḥ // VRrs_8.47 //</l>\n\n<lg>\n<l>sa raso dhātuvādeṣu śasyate na rasāyane /</l>\n<l>ayaṃ hi kharvaṇākhyena lokanāthena kīrtitaḥ // VRrs_8.48 //</l>\n</lg>\n\n<lg>\n<l>bhūbhujaṃgaśakṛttoyaiḥ prakṣālyāpahṛtaṃ rajaḥ /</l>\n<l>kṛṣṇavarṇaṃ hi tatproktaṃ dhautākhyaṃ rasavādibhiḥ // VRrs_8.49 //</l>\n</lg>\n\n<l>dravyayormardanādhmānād dvaṃdvānaṃ parikīrtitam // VRrs_8.50 //</l>\n\n<lg>\n<l>bhāgādyādhike kṣepam anuvarṇasuvarṇake /</l>\n<l>dravairvā vahnikāgrāso bhañjanī vādibhirmatā // VRrs_8.51 //</l>\n</lg>\n\n<lg>\n<l>pataṅgīkalkato jātā lohe tāre ca hematā /</l>\n<l>dināni katicitsthitvā yātyasau cullakā matā // VRrs_8.52 //</l>\n</lg>\n\n<lg>\n<l>rañjitāddhi cirāllohāddhmānādvā cirakālataḥ /</l>\n<l>viniryāsaḥ sa nirdiṣṭaḥ pataṅgīrāgasaṃjñakaḥ // VRrs_8.53 //</l>\n</lg>\n\n<lg>\n<l>dravyāntarakṣepo lohādye kriyate hi yaḥ /</l>\n<l>sa āvāpaḥ pratīvāpas tadevācchādanaṃ matam // VRrs_8.54 //</l>\n</lg>\n\n<lg>\n<l>vahnisthite lohe viramyāṣṭanimeṣakam /</l>\n<l>salilasya parikṣepaḥ so 'bhiṣeka iti smṛtaḥ // VRrs_8.55 //</l>\n</lg>\n\n<l>taptasyāpsu vinikṣepo nirvāpaḥ snapanaṃ ca tat // VRrs_8.56 //</l>\n\n<l>pratīvāpādikaṃ kāryaṃ drute lohe sunirmale // VRrs_8.57 //</l>\n\n<lg>\n<l>yadā hutāśo dīptārciḥ śulkotthānasamanvitaḥ /</l>\n<l>śuddhāvartas tadā jñeyaḥ sa kālaḥ sattvanirgame // VRrs_8.58 //</l>\n</lg>\n\n<lg>\n<l>drāvyadravyanibhā jvālā dṛśyate dhamane yadā /</l>\n<l>drāvasyonmukhatā seyaṃ bījāvartaḥ sa ucyate // VRrs_8.59 //</l>\n</lg>\n\n<l>vahnistham eva śītaṃ yattaduktaṃ svāṅgaśītalam // VRrs_8.60 //</l>\n\n<l>agnerākṛṣya śītaṃ yattadbahiḥ śītamucyate // VRrs_8.61 //</l>\n\n<lg>\n<l>kṣārāmlair auṣadhairvāpi dolāyantre sthitasya hi /</l>\n<l>pacanaṃ svedanākhyaṃ syānmalaśaithilyakārakam // VRrs_8.62 //</l>\n</lg>\n\n<lg>\n<l>uditairauṣadhaiḥ sārdhaṃ sarvāmlaiḥ kāñjikairapi /</l>\n<l>peṣaṇaṃ mardanākhyaṃ syādbahirmalavināśanam // VRrs_8.63 //</l>\n</lg>\n\n<lg>\n<l>mardanādiṣṭabhaiṣajyair naṣṭapiṣṭatvakārakam /</l>\n<l>tanmūrchanaṃ hi vaṅgāhibhujakañcukanāśanam // VRrs_8.64 //</l>\n</lg>\n\n<lg>\n<l>svedātapādiyogena svarūpāpādanaṃ hi yat /</l>\n<l>tadutthāpanam ityuktaṃ mūrchāvyāpattināśanam // VRrs_8.65 //</l>\n</lg>\n\n<lg>\n<l>svarūpasya vināśena piṣṭatvād bandhanaṃ hi tat /</l>\n<l>vidvadbhirnirjitaḥ sūto naṣṭapiṣṭiḥ sa ucyate // VRrs_8.66 //</l>\n</lg>\n\n<lg>\n<l>uktauṣadhairmarditapāradasya yantrasthitasyordhvam adhaś ca tiryak /</l>\n<l>niryātanaṃ pātanasaṃjñam uktaṃ vaṅgāhisamparkajakañcukaghnam // VRrs_8.67 //</l>\n</lg>\n\n<lg>\n<l>jalasaindhavayuktasya rasasya divasatrayam /</l>\n<l>sthitir āsthāpanī kumbhe yāsau rodhanamucyate // VRrs_8.68 //</l>\n</lg>\n\n<lg>\n<l>rodhanāllabdhavīryasya capalatvanivṛttaye /</l>\n<l>kriyate pārade svedaḥ proktaṃ niyamanaṃ hi tat // VRrs_8.69 //</l>\n</lg>\n\n<lg>\n<l>dhātupāṣāṇamūlādyaiḥ saṃyukto ghaṭamadhyagaḥ /</l>\n<l>grāsārthaṃ tridinaṃ svedo dīpanaṃ tanmataṃ budhaiḥ // VRrs_8.70 //</l>\n</lg>\n\n<lg>\n<l>iyanmānasya sūtasya bhojyadravyātmikā mitiḥ /</l>\n<l>iyatītyucyate yāsau grāsamānaṃ samīritam // VRrs_8.71 //</l>\n</lg>\n\n<lg>\n<l>grāsasya cāraṇaṃ garbhe drāvaṇaṃ jāraṇaṃ tathā /</l>\n<l>iti trirūpā nirdiṣṭā jāraṇā varavārttikaiḥ // VRrs_8.72 //</l>\n</lg>\n\n<l>grāsaḥ piṇḍaḥ pariṇāmastisraścākhyāḥ parā punaḥ // VRrs_8.73 //</l>\n\n<l>samukhā nirmukhā ceti jāraṇā dvividhā punaḥ // VRrs_8.74 //</l>\n\n<l>nirmukhā jāraṇā proktā bījādānena bhāgataḥ // VRrs_8.75 //</l>\n\n<l>śuddhaṃ svarṇaṃ ca rūpyaṃ ca bījam ityabhidhīyate // VRrs_8.76 //</l>\n\n<l>catuḥṣaṣṭyaṃśato bījaprakṣepo mukhamucyate // VRrs_8.77 //</l>\n\n<lg>\n<l>evaṃ kṛte raso grāsalolupo mukhavān bhavet /</l>\n<l>kaṭhinānyapi lohāni kṣamo bhavati bhakṣitum /</l>\n<l>iyaṃ hi samukhā proktā jāraṇā mṛgacāriṇā // VRrs_8.78 //</l>\n</lg>\n\n<lg>\n<l>divyauṣadhisamāyogāt sthitaḥ prakaṭakoṣṭhīṣu /</l>\n<l>bhuṃjītākhilalohādyaṃ yo 'sau rākṣasavaktravān // VRrs_8.79 //</l>\n</lg>\n\n<l>rasasya jaṭhare grāsakṣapaṇaṃ cāraṇā matā // VRrs_8.80 //</l>\n\n<l>grastasya drāvaṇaṃ garbhe garbhadrutir udāhṛtā // VRrs_8.81 //</l>\n\n<lg>\n<l>bahirevaṃ drutiṃ kṛtvā ghanasattvādikaṃ khalu /</l>\n<l>jāraṇāya rasendrasya sā bāhyadrutir ucyate // VRrs_8.82 //</l>\n</lg>\n\n<lg>\n<l>nirlepatvaṃ drutatvaṃ ca tejastvaṃ laghutā tathā /</l>\n<l>asaṃyogaśca sūtena pañcadhā drutilakṣaṇam // VRrs_8.83 //</l>\n</lg>\n\n<lg>\n<l>auṣadhādhmānayogena lohadhātvādikaṃ tathā /</l>\n<l>saṃtiṣṭhate dravākāraṃ sā drutiḥ parikīrtitā // VRrs_8.84 //</l>\n</lg>\n\n<lg>\n<l>drutagrāsaparīṇāmo viḍayantrādiyogataḥ /</l>\n<l>jāraṇetyucyate tasyāḥ prakārāḥ santi koṭiśaḥ // VRrs_8.85 //</l>\n</lg>\n\n<lg>\n<l>kṣārairamlaiśca gandhādyair mūtraiśca paṭubhis tathā /</l>\n<l>rasagrāsasya jīrṇārthaṃ tadviḍaṃ parikīrtitam // VRrs_8.86 //</l>\n</lg>\n\n<lg>\n<l>susiddhabījadhātvādi jāraṇena rasasya hi /</l>\n<l>pītādirāgajananaṃ rañjanaṃ parikīrtitam // VRrs_8.87 //</l>\n</lg>\n\n<lg>\n<l>sūte satailayantrasthe svarṇādikṣepaṇaṃ hi yat /</l>\n<l>vedhādhikyakaraṃ lohe sāraṇā sā prakīrttitā // VRrs_8.88 //</l>\n</lg>\n\n<lg>\n<l>vyavāyibheṣajopeto dravye kṣipto rasaḥ khalu /</l>\n<l>vedha ityucyate tajjñaiḥ sa cānekavidhaḥ smṛtaḥ // VRrs_8.89 //</l>\n</lg>\n\n<l>lepaḥ kṣepaśca kuntaśca dhūmākhyaḥ śabdasaṃjñakaḥ // VRrs_8.90 //</l>\n\n<lg>\n<l>lepanaṃ kurute lohaṃ svarṇaṃ vā rajataṃ tathā /</l>\n<l>lepavedhaḥ sa vijñeyaḥ puṭamatra ca saurakam // VRrs_8.91 //</l>\n</lg>\n\n<l>prakṣepaṇaṃ drute lohe vedhaḥ syātkṣepasaṃjñitaḥ // VRrs_8.92 //</l>\n\n<lg>\n<l>saṃdaṃśadhṛtasūtena drutadravyāhṛtiśca yā /</l>\n<l>suvarṇatvādikaraṇaṃ kuntavedhaḥ sa ucyate // VRrs_8.93 //</l>\n</lg>\n\n<lg>\n<l>vahnau dhūmāyamāne 'ntaḥ prakṣiptarasadhūmataḥ /</l>\n<l>svarṇādyāpādanaṃ lohe vedhaḥ sa ucyate // VRrs_8.94 //</l>\n</lg>\n\n<lg>\n<l>mukhasthitarasenālpalohasya dhamanātkhalu /</l>\n<l>svarṇarūpyatvajananaṃ śabdavedhaḥ sa kīrtitaḥ // VRrs_8.95 //</l>\n</lg>\n\n<lg>\n<l>siddhadravyasya sūtena kāluṣyādinivāraṇam /</l>\n<l>prakāśanaṃ ca varṇasya tadudghāṭanam īritam // VRrs_8.96 //</l>\n</lg>\n\n<lg>\n<l>kṣārāmlairauṣadhaiḥ sārddhaṃ bhāṇḍaṃ ruddhvā'tiyatnataḥ /</l>\n<l>bhūmau nikhanyate yatnātsvedanaṃ saṃprakīrtitam // VRrs_8.97 //</l>\n</lg>\n\n<lg>\n<l>rasasyauṣadhayuktasya bhāṇḍaruddhasya yatnataḥ /</l>\n<l>mandāgniyutacullyantaḥ kṣepaḥ saṃnyāsa ucyate // VRrs_8.98 //</l>\n</lg>\n\n<lg>\n<l>dvāvetau svedasaṃnyāsau rasarājasya niścitam /</l>\n<l>guṇaprabhāvajanakau śīghravyāptikarau tathā // VRrs_8.99 //</l>\n</lg>\n\n<lg>\n<l>rasanigamamahābdheḥ somadevaḥ samantāt sphuṭataraparibhāṣānāmaratnāni hṛtvā /</l>\n<l>vyaracayadatiyatnāttairimāṃ kaṇṭhamālāṃ kalayatu bhiṣagagryo maṇḍanārthaṃ sabhāyām // VRrs_8.100 //</l>\n</lg>\n\n<lg>\n<l>bhavetpaṭhitavāro 'yamadhyāyo rasavādinām /</l>\n<l>rasakarmāṇi kurvāṇo na sa muhyati kutracit // VRrs_8.101 //</l>\n</lg>\n\n<lg>\n<l>atha yantrāṇi vacyante rasatantrāṇyaśeṣataḥ /</l>\n<l>samālocya samāsena somadevena sāmpratam // VRrs_9.1 //</l>\n</lg>\n\n<lg>\n<l>svedādikarma nirmātuṃ vārttikendraiḥ prayatnataḥ /</l>\n<l>yantryate pārado yasmāttasmādyantramiti smṛtam // VRrs_9.2 //</l>\n</lg>\n\n<lg>\n<l>dravadravyeṇa bhāṇḍasya pūritārdhodakasya ca /</l>\n<l>mukhasyobhayato dvāradvayaṃ kṛtvā prayatnataḥ // VRrs_9.3 //</l>\n</lg>\n\n<lg>\n<l>tayostu nikṣiped daṇḍaṃ tanmadhye rasapoṭalīm /</l>\n<l>baddhvā tu svedayedetaddolāyantramiti smṛtam // VRrs_9.4 //</l>\n</lg>\n\n<lg>\n<l>sāmbusthālīmukhe baddhavastre pākyaṃ niveśayet /</l>\n<l>pidhāya pacyate yatra svedanīyantramucyate // VRrs_9.5 //</l>\n</lg>\n\n<lg>\n<l>aṣṭāṅgulaparīṇāhamānāhena daśāṅgulam /</l>\n<l>caturaṅgulakotsedhaṃ toyādhāraṃ galādadhaḥ // VRrs_9.6 //</l>\n</lg>\n\n<lg>\n<l>adhobhāṇḍe mukhaṃ tasya bhāṇḍasyopari vartinaḥ /</l>\n<l>ṣoḍaśāṅgulavistīrṇapṛṣṭhasyāsye praveśayet // VRrs_9.7 //</l>\n</lg>\n\n<lg>\n<l>pārśvayor mahiṣīkṣīracūrṇamaṇḍūraphāṇitaiḥ /</l>\n<l>liptvā viśoṣayetsaṃdhiṃ jalādhāre jalaṃ kṣipet /</l>\n<l>cullyām āropayed etat pātanāyantramucyate // VRrs_9.8 //</l>\n</lg>\n\n<lg>\n<l>athordhvabhājane liptasthāpitasya jale sudhīḥ /</l>\n<l>dīptair vanopalaḥ kuryādadhaḥ pātaṃ prayatnataḥ // VRrs_9.9 //</l>\n</lg>\n\n<lg>\n<l>jalapūrṇapātramadhye dattvā ghaṭakharparaṃ suvistīrṇam /</l>\n<l>tadupari viḍamadhyagataḥ sthāpyaḥ sūtaḥ kṛtaḥ koṣṭhyām // VRrs_9.10 //</l>\n</lg>\n\n<lg>\n<l>laghulohakaṭorikayā kṛtaṣaṇmṛtsaṃdhilepayācchādya /</l>\n<l>pūrvoktaghaṭakharparamadhye 'ṅgāraiḥ khadirakolabhavaiḥ // VRrs_9.11 //</l>\n</lg>\n\n<lg>\n<l>svedanato mardanataḥ kacchapayantrasthito raso jarati /</l>\n<l>agnibalenaiva tato garbhe dravanti sarvasattvāni // VRrs_9.12 //</l>\n</lg>\n\n<lg>\n<l>kacchapayantrāntargatamṛnmayapīṭhasthadīpikāsaṃsthaḥ /</l>\n<l>yasminnipatati sūtaḥ proktaṃ taddīpikāyantram // VRrs_9.13 //</l>\n</lg>\n\n<lg>\n<l>bhāṇḍakaṇṭhādadhaś chidre veṇunālaṃ vinikṣipet /</l>\n<l>kāṃsyapātradvayaṃ kṛtvā sampuṭaṃ jalagarbhitam // VRrs_9.14 //</l>\n</lg>\n\n<lg>\n<l>nalikāsya tatra yojyaṃ dṛḍhaṃ taccāpi kārayet /</l>\n<l>yuktadravyairvinikṣiptaḥ pūrvaṃ tatra ghaṭe rasaḥ // VRrs_9.15 //</l>\n</lg>\n\n<lg>\n<l>agninā tāpito nālāttoye tasminpatatyadhaḥ /</l>\n<l>yāvaduṣṇaṃ bhavet sarvaṃ bhājanaṃ tāvadeva hi /</l>\n<l>jāyate rasasaṃdhānaṃ ḍekīyantramitīritam // VRrs_9.16 //</l>\n</lg>\n\n<lg>\n<l>lohamūṣādvayaṃ kṛtvā dvādaśāṅgulamānataḥ /</l>\n<l>īṣacchidrānvitāmekāṃ tatra gandhakasaṃyutām // VRrs_9.17 //</l>\n</lg>\n\n<lg>\n<l>mūṣāyāṃ rasayuktāyām anyasyāṃ tāṃ praveśayet /</l>\n<l>toyaṃ syātsūtakasyādha ūrdhvādho vahnidīpanam // VRrs_9.18 //</l>\n</lg>\n\n<lg>\n<l>rasonakarasaṃ bhadre yatnato vastragālitam /</l>\n<l>dāpayetpracuraṃ yatnādāplāvya rasagandhakau // VRrs_9.19 //</l>\n</lg>\n\n<lg>\n<l>sthālīkāyāṃ pidhāyordhvaṃ sthālīmanyāṃ dṛḍhāṃ kuru /</l>\n<l>saṃdhiṃ vilepayedyatnānmṛdā vastreṇa caiva hi // VRrs_9.20 //</l>\n</lg>\n\n<lg>\n<l>sthālyantare kapotākhyaṃ puṭaṃ karṣāgninā sadā /</l>\n<l>yantrasyādhaḥ karīṣāgniṃ dadyāttīvrāgnimeva vā // VRrs_9.21 //</l>\n</lg>\n\n<lg>\n<l>evaṃ tu tridinaṃ kuryāttato yantraṃ vimocayet /</l>\n<l>taptodake taptacullyāṃ na kuryācchītalāṃ kriyām // VRrs_9.22 //</l>\n</lg>\n\n<lg>\n<l>na tatra kṣīyate sūto na ca gacchati kutracit /</l>\n<l>anena ca krameṇaiva kuryādgandhakajāraṇam // VRrs_9.23 //</l>\n</lg>\n\n<lg>\n<l>yantraṃ vidyādharaṃ jñeyaṃ sthālīdvitayasampuṭāt /</l>\n<l>cullīṃ caturmukhīṃ kṛtvā yantrabhāṇḍaṃ niveśayet // VRrs_9.24 //</l>\n</lg>\n\n<lg>\n<l>tatrauṣadhaṃ vinikṣipya nirundhyādbhāṇḍakānanam /</l>\n<l>yantraṃ vidyādharaṃ nāma tantrajñaiḥ parikīrtitam // VRrs_9.25 //</l>\n</lg>\n\n<lg>\n<l>ūrdhvaṃ vahniradhaścāpo madhye tu rasasaṃgrahaḥ /</l>\n<l>somānalam idaṃ proktaṃ jārayedgaganādikam // VRrs_9.26 //</l>\n</lg>\n\n<lg>\n<l>garbhayantraṃ pravakṣyāmi piṣṭikābhasmakārakam /</l>\n<l>caturaṅguladīrghāṃ ca tryaṅgulonmitavistarām // VRrs_9.27 //</l>\n</lg>\n\n<lg>\n<l>mṛnmayīṃ sudṛḍhāṃ mūṣāṃ vartulaṃ kārayenmukham /</l>\n<l>loṇasya viṃśatirbhāgā bhāga ekastu gugguloḥ // VRrs_9.28 //</l>\n</lg>\n\n<lg>\n<l>suślakṣṇaṃ peṣayitvā tu vāraṃ vāraṃ punaḥ punaḥ /</l>\n<l>mūṣālepaṃ dṛḍhaṃ kṛtvā lavaṇārdhamṛdambubhiḥ // VRrs_9.29 //</l>\n</lg>\n\n<lg>\n<l>karṣettuṣāgninā bhūmau svedayenmṛdu mānavit /</l>\n<l>ahorātraṃ trirātraṃ vā rasendro bhasmatāṃ vrajet // VRrs_9.30 //</l>\n</lg>\n\n<lg>\n<l>kharparaṃ sikatāpūrṇaṃ kṛtvā tasyopari nyaset /</l>\n<l>aparaṃ kharparaṃ tatra śanairmṛdvagninā pacet // VRrs_9.31 //</l>\n</lg>\n\n<lg>\n<l>pañcakṣāraistathā mūtrairlavaṇaṃ ca viḍaṃ tataḥ /</l>\n<l>haṃsapākaṃ samākhyātaṃ yantraṃ tad vārttikottamaiḥ // VRrs_9.32 //</l>\n</lg>\n\n<lg>\n<l>sarasāṃ gūḍhavaktrāṃ mṛdvastrāṅgulaghanāvṛtām /</l>\n<l>śoṣitāṃ kācakalaśīṃ triṣu bhāgeṣu pūrayet // VRrs_9.33 //</l>\n</lg>\n\n<lg>\n<l>bhāṇḍe vitastigambhīre vālukāsupratiṣṭhitā /</l>\n<l>tadbhāṇḍaṃ pūrayettribhiranyābhiravaguṇṭhayet // VRrs_9.34 //</l>\n</lg>\n\n<lg>\n<l>bhāṇḍavaktraṃ maṇikayā saṃdhiṃ limpen mṛdā pacet /</l>\n<l>cullyāṃ tṛṣṇasya cādāhān maṇikāpṛṣṭhavartinaḥ /</l>\n<l>etaddhi vālukāyantraṃ tadyantraṃ lavaṇāśrayam // VRrs_9.35 //</l>\n</lg>\n\n<lg>\n<l>pañcāḍhavālukāpūrṇabhāṇḍe nikṣipya yatnataḥ /</l>\n<l>pacyate rasagolādyaṃ vālukāyantram īritam // VRrs_9.36 //</l>\n</lg>\n\n<l>evaṃ lavaṇanikṣepātproktaṃ lavaṇayantrakam // VRrs_9.37 //</l>\n\n<lg>\n<l>antaḥkṛtarasālepatāmrapātramukhasya ca /</l>\n<l>liptvā mṛllavaṇenaiva saṃdhiṃ bhāṇḍatalasya ca // VRrs_9.38 //</l>\n</lg>\n\n<lg>\n<l>tadbhāṇḍaṃ paṭunāpūrya kṣārairvā pūrvavatpacet /</l>\n<l>eva lavaṇayantraṃ syād rasakarmaṇi śasyate // VRrs_9.39 //</l>\n</lg>\n\n<lg>\n<l>lohanālagataṃ sūtaṃ bhāṇḍe lavaṇapūrite /</l>\n<l>niruddhaṃ vipacetprāgvan nālikāyantram īritam // VRrs_9.40 //</l>\n</lg>\n\n<lg>\n<l>vālukāgūḍhasarvāṅgāṃ garte mūṣāṃ rasānvitām /</l>\n<l>dīptopalaiḥ saṃvṛṇuyād yantraṃ tad bhūdharāhvayam // VRrs_9.41 //</l>\n</lg>\n\n<lg>\n<l>śarāvasampuṭāntasthaṃ karīṣeṣv agnimānavit /</l>\n<l>paceccullyāṃ dviyāmaṃ vā rasaṃ tat puṭayantrakam // VRrs_9.42 //</l>\n</lg>\n\n<lg>\n<l>ṣoḍaśāṅgulavistīrṇaṃ hastamātrāyataṃ samam /</l>\n<l>dhātusattvanipātārthaṃ koṣṭhīyantram iti smṛtam // VRrs_9.43 //</l>\n</lg>\n\n<lg>\n<l>yatra lohamaye pātre pārśvayorvalayadvayam /</l>\n<l>tādṛk svalpataraṃ pātraṃ valayaprotakoṣṭhakam // VRrs_9.44 //</l>\n</lg>\n\n<lg>\n<l>pūrvapātropari nyasya svalpapātre parikṣipet /</l>\n<l>rasaṃ saṃmūrchitaṃ sthūlapātram āpūrya kāñjikaiḥ // VRrs_9.45 //</l>\n</lg>\n\n<lg>\n<l>dviyāmaṃ svedayedeva rasotthāpanahetave /</l>\n<l>etatsyād valabhīyantraṃ rase ṣāḍguṇyakārakam /</l>\n<l>sūkṣmakāntamaye pātre rasaḥ syādguṇavattaraḥ // VRrs_9.46 //</l>\n</lg>\n\n<lg>\n<l>kṣipedrasaṃ ghaṭe dīrghanatādhonālasaṃyute /</l>\n<l>tannālaṃ nikṣipedanyaghaṭakukṣyantare khalu // VRrs_9.47 //</l>\n</lg>\n\n<lg>\n<l>tatra ruddhvā mṛdā samyagvadane ghaṭayoratha /</l>\n<l>adhastādrasakumbhasya jvālayettīvrapāvakam // VRrs_9.48 //</l>\n</lg>\n\n<lg>\n<l>itarasminghaṭe toyaṃ prakṣipetsvādu śītalam /</l>\n<l>tiryakpātanam etaddhi vārttikair abhidhīyate // VRrs_9.49 //</l>\n</lg>\n\n<lg>\n<l>caṣakaṃ vartulaṃ lauhaṃ vinatāgrordhvadaṇḍakam /</l>\n<l>etaddhi pālikāyantraṃ balijāraṇahetave // VRrs_9.50 //</l>\n</lg>\n\n<lg>\n<l>catuṣprasthajalādhāraś caturaṅgulikānanaḥ /</l>\n<l>ghaṭayantram idaṃ proktaṃ tadāpyāyanakaṃ smṛtam // VRrs_9.51 //</l>\n</lg>\n\n<lg>\n<l>vidhāya vartulaṃ gartaṃ mallamatra nidhāya ca /</l>\n<l>vinidhāyeṣṭakāṃ tatra madhyagartavatīṃ śubhām // VRrs_9.52 //</l>\n</lg>\n\n<lg>\n<l>gartasya paritaḥ kuryātpālikām aṅgulocchrayām /</l>\n<l>garte sūtaṃ vinikṣipya gartāsye vasanaṃ kṣipet // VRrs_9.53 //</l>\n</lg>\n\n<lg>\n<l>nikṣipedgandhakaṃ tatra mallenāsyaṃ nirudhya ca /</l>\n<l>mallapālikayormadhye mṛdā samyaṅ nirudhya ca // VRrs_9.54 //</l>\n</lg>\n\n<lg>\n<l>vanopalaiḥ puṭaṃ deyaṃ kapotākhyaṃ na cādhikam /</l>\n<l>iṣṭikāyantram etat syād gandhakaṃ tena jārayet // VRrs_9.55 //</l>\n</lg>\n\n<lg>\n<l>sthālikopari vinyasya sthālīṃ samyaṅ nirudhya ca /</l>\n<l>ūrdhvasthālyāṃ jalaṃ kṣiptvā vahniṃ prajvālayed adhaḥ /</l>\n<l>etad vidyādharaṃ yantraṃ hiṅgulākṛṣṭihetave // VRrs_9.56 //</l>\n</lg>\n\n<lg>\n<l>yantrasthālyupari sthālīṃ nyubjāṃ dattvā nirundhayet /</l>\n<l>yantraṃ ḍamarukākhyaṃ tadrasabhasmakṛte hitam // VRrs_9.57 //</l>\n</lg>\n\n<lg>\n<l>mallamadhye caredgartaṃ tatra sūtaṃ sagandhakam /</l>\n<l>gartasya paritaḥ kuḍyaṃ prakuryādaṅgulocchritam // VRrs_9.58 //</l>\n</lg>\n\n<lg>\n<l>tataś cācchādayet samyag gostanākāramūṣayā /</l>\n<l>samyak toyamṛdā ruddhvā samyagatrocyamānayā // VRrs_9.59 //</l>\n</lg>\n\n<lg>\n<l>lehavat kṛtababbūlakvāthena parimarditam /</l>\n<l>jīrṇakiṭṭarajaḥ sūkṣmaṃ guḍacūrṇasamanvitam /</l>\n<l>iyaṃ hi jalamṛt proktā durbhedyā salilaiḥ khalu // VRrs_9.60 //</l>\n</lg>\n\n<lg>\n<l>khaṭikāpaṭukiṭṭaiśca mahiṣīdugdhamaditaiḥ /</l>\n<l>vahnimṛtsnā bhaved ghoravahnitāpasahā khalu // VRrs_9.61 //</l>\n</lg>\n\n<lg>\n<l>etayā mṛtsnayā ruddho na gantuṃ kṣamate rasaḥ /</l>\n<l>vidagdhavanitāprauḍhapremṇā ruddhaḥ pumāniva // VRrs_9.62 //</l>\n</lg>\n\n<lg>\n<l>nandī nāgārjunaścaiva brahmajyotir munīśvaraḥ /</l>\n<l>vetti śrīsomadevaśca nāparaḥ pṛthivītale // VRrs_9.63 //</l>\n</lg>\n\n<lg>\n<l>tato jalaṃ vinikṣipya vahniṃ prajvālayedadhaḥ /</l>\n<l>nābhiyantramidaṃ proktaṃ nandinā sarvavedinā /</l>\n<l>anena jīryate sūto nirdhūmaḥ śuddhagandhakaḥ // VRrs_9.64 //</l>\n</lg>\n\n<lg>\n<l>mūṣāṃ mūṣodarāviṣṭhāmādyantaḥsamavartulām /</l>\n<l>cipiṭāṃ ca tale proktaṃ grastayantraṃ manīṣibhiḥ /</l>\n<l>sūtendrarandhanārthaṃ hi rasavidbhir udīritam // VRrs_9.65 //</l>\n</lg>\n\n<lg>\n<l>sthālyāṃ tāmrādi nikṣipya mallenāsya nirudhya ca /</l>\n<l>pacyate sthālikādhastāt sthālīyantram idaṃ smṛtam // VRrs_9.66 //</l>\n</lg>\n\n<lg>\n<l>vidhāyāṣṭāṅgulaṃ pātraṃ lauhamaṣṭāṅgulocchrayam /</l>\n<l>kaṇṭhādho hy aṅgule deśe galādhāre hi tatra ca // VRrs_9.67 //</l>\n</lg>\n\n<lg>\n<l>tiryaglohaśalākāśca tanvīstiryag vinikṣipet /</l>\n<l>tanūni svarṇapattrāṇi tāsāmupari vinyaset // VRrs_9.68 //</l>\n</lg>\n\n<lg>\n<l>pattrādho nikṣiped vakṣyamāṇam ihaiva hi /</l>\n<l>tatpātraṃ nyubjapātreṇa chādayedapareṇa hi // VRrs_9.69 //</l>\n</lg>\n\n<lg>\n<l>mṛdā vilipya saṃdhiṃ ca vahniṃ prajvālayed adhaḥ /</l>\n<l>tena pattrāṇi kṛtsnāni hatāny uktavidhānataḥ // VRrs_9.70 //</l>\n</lg>\n\n<lg>\n<l>rasaścarati vegena drutaṃ garbhe dravanti ca /</l>\n<l>gandhālakaśilānāṃ hi kajjalyā vā mṛtāhinā // VRrs_9.71 //</l>\n</lg>\n\n<lg>\n<l>dhūpanaṃ svarṇapattrāṇāṃ prathamaṃ parikīrtitam /</l>\n<l>tārārthaṃ tārapattrāṇi mṛtavaṅgena dhūpayet // VRrs_9.72 //</l>\n</lg>\n\n<lg>\n<l>dhūpayecca yathāyogyairanyairuparasairapi /</l>\n<l>dhūpayantramidaṃ proktaṃ jāraṇādravyasādhane // VRrs_9.73 //</l>\n</lg>\n\n<lg>\n<l>sthūlasthālyāṃ jalaṃ kṣiptvā vāso baddhvā muke dṛḍham /</l>\n<l>tatra svedyaṃ vinikṣipya tanmukhaṃ prapidhāya ca // VRrs_9.74 //</l>\n</lg>\n\n<lg>\n<l>adhastājjvālayedagniṃ yantraṃ tatkandukābhidham /</l>\n<l>svedanīyantramityanye prāhuścedaṃ manīṣiṇaḥ // VRrs_9.75 //</l>\n</lg>\n\n<lg>\n<l>yadvā sthālyāṃ jalaṃ kṣiptvā tṛṇaṃ kṣiptvā mukhopari /</l>\n<l>svedyadravyaṃ parikṣipya pidhānaṃ pravidhāya ca /</l>\n<l>adhastājjvālayedagniṃ yantraṃ tat kandukaṃ smṛtam // VRrs_9.76 //</l>\n</lg>\n\n<lg>\n<l>khallayogyā śilā nīlā śyāmā snigdhā dṛḍhā guruḥ /</l>\n<l>ṣoḍaśāṅgulakotsedhā navāṅgulakavistarā // VRrs_9.77 //</l>\n</lg>\n\n<lg>\n<l>caturviṃśāṅgulā dīrghā gharṣaṇī dvādaśāṅgulā /</l>\n<l>viṃśatyaṅguladīrghā vā syādutsedhe daśāṅgulā /</l>\n<l>khallapramāṇaṃ tajjñeyaṃ śreṣṭhaṃ syādrasakarmaṇi // VRrs_9.78 //</l>\n</lg>\n\n<l>khallayantraṃ tridhā proktaṃ rasādisukhamardane // VRrs_9.79 //</l>\n\n<l>nirudgārau sumasṛṇau kāryau putrikayā yutau // VRrs_9.80 //</l>\n\n<lg>\n<l>utsedhe sa daśāṅgulaḥ khalu kalātulyāṅgulāyāmavān vistāreṇa daśāṅgulo munimitairnimnas tayaivāṅgulaiḥ /</l>\n<l>pālyāṃ dvyaṅgulivistaraśca masṛṇo 'tīvārdhacandropamo gharṣo dvādaśakāṅgulaśca tadayaṃ khallo mataḥ siddhaye // VRrs_9.81 //</l>\n</lg>\n\n<lg>\n<l>asminpañcapalaḥ sūto mardanīyo viśuddhaye /</l>\n<l>tattadaucityayogena khalleṣvanyeṣu yojayet // VRrs_9.82 //</l>\n</lg>\n\n<lg>\n<l>dvādaśāṅgulavistāraḥ khallo 'timasṛṇopalaḥ /</l>\n<l>caturaṅgulanimnaśca madhye 'timasṛṇīkṛtaḥ // VRrs_9.83 //</l>\n</lg>\n\n<lg>\n<l>mardakaś cipiṭo 'dhastāt sugrāhaśca śikhopari /</l>\n<l>ayaṃ tu vartulaḥ khallo mardane 'tisukhapradaḥ // VRrs_9.84 //</l>\n</lg>\n\n<lg>\n<l>lauho navāṅgulaḥ khallo nimnatve ca ṣaḍaṅgulaḥ /</l>\n<l>mardako 'ṣṭāṅgulaścaiva taptakhallābhidho 'pyayam // VRrs_9.85 //</l>\n</lg>\n\n<lg>\n<l>kṛtvā khallākṛtiṃ cullīm aṅgāraiḥ paripūritām /</l>\n<l>tasyāṃ niveśya taṃ khallaṃ pārśve bhastrikayā dhamet // VRrs_9.86 //</l>\n</lg>\n\n<lg>\n<l>tadantarmarditā piṣṭiḥ kṣārairamlaiśca saṃyutā /</l>\n<l>pradravatyativegena sveditā nātra saṃśayaḥ /</l>\n<l>kṛtaḥ kāntāyasā so 'yaṃ bhavet koṭiguṇo rasaḥ // VRrs_9.87 //</l>\n</lg>\n\n<lg>\n<l>mūṣā hi krauñcikā proktā kumudī karahāṭikā /</l>\n<l>pācanī vahnimitrā ca rasavādibhirīryate // VRrs_10.1 //</l>\n</lg>\n\n<l>muṣṇāti doṣān mūṣā yā sā mūṣeti nigadyate // VRrs_10.2 //</l>\n\n<l>upādānaṃ bhavettasyā mṛttikā lohameva ca // VRrs_10.3 //</l>\n\n<lg>\n<l>mūṣā mukhaviniṣkrāntā varamekāpi kākiṇī /</l>\n<l>durjanapraṇipātena dhiglakṣam api māninām // VRrs_10.4 //</l>\n</lg>\n\n<lg>\n<l>mūṣāpidhānayorbandhe bandhanaṃ saṃdhilepanam /</l>\n<l>andhraṇaṃ randhraṇaṃ caiva saṃśliṣṭaṃ saṃdhibandhanam // VRrs_10.5 //</l>\n</lg>\n\n<lg>\n<l>mṛttikā pāṇḍurasthūlā śarkarā śoṇapāṇḍurā /</l>\n<l>cirādhmānasahā sā hi mūṣārtham atiśasyate /</l>\n<l>tadabhāve ca vālmīkī kaulālī vā samīryate // VRrs_10.6 //</l>\n</lg>\n\n<lg>\n<l>yā mṛttikā dugdhatuṣaiḥ śaṇena śikhitrakair vā hayaladdinā ca /</l>\n<l>lauhena daṇḍena ca kuṭṭitā sā sādhāraṇā syāt khalu mūṣikārthe // VRrs_10.7 //</l>\n</lg>\n\n<lg>\n<l>śvetāśmānastuṣā dagdhāḥ śikhitrāḥ śaṇakharpare /</l>\n<l>laddiḥ kiṭṭaṃ kṛṣṇamṛtsnā saṃyojyā mūṣikāmṛdi // VRrs_10.8 //</l>\n</lg>\n\n<lg>\n<l>mṛdastribhāgāḥ śaṇaladdibhāgau bhāgaśca nirdagdhatuṣopalādeḥ /</l>\n<l>kiṭṭārdhabhāgaṃ parikhaṇḍya vajramūṣāṃ vidadhyātkhalu sattvapāte // VRrs_10.9 //</l>\n</lg>\n\n<lg>\n<l>dagdhāṅgāratuṣopetā mṛtsnā valmīkamṛttikā /</l>\n<l>tattadviḍasamāyuktā tattadviḍavilepitā // VRrs_10.10 //</l>\n</lg>\n\n<lg>\n<l>tayā yā vihitā mūṣā yogamūṣeti kathyate /</l>\n<l>anayā sādhitaḥ sūto jāyate guṇavattaraḥ // VRrs_10.11 //</l>\n</lg>\n\n<lg>\n<l>gārabhūnāgadhautābhyāṃ śaṇairdagdhatuṣairapi /</l>\n<l>samaiḥ samā ca mūṣā mṛnmahiṣīdugdhamarditā // VRrs_10.12 //</l>\n</lg>\n\n<lg>\n<l>krauñcikā yantramātraṃ hi bahudhā parikīrtitā /</l>\n<l>tayā viracitā mūṣā vajradrāvaṇikocitā // VRrs_10.13 //</l>\n</lg>\n\n<lg>\n<l>dugdhaṣaḍguṇāgārāṣṭakiṭṭāṅgāraśaṇānvitā /</l>\n<l>kṛṣṇamṛdbhiḥ kṛtā mūṣā gāramūṣetyudāhṛtā /</l>\n<l>yāmayugmaparidhmānān nāsau dravati vahninā // VRrs_10.14 //</l>\n</lg>\n\n<lg>\n<l>vajrāṅgāratuṣāstulyās taccaturguṇamṛttikā /</l>\n<l>gārā ca mṛttikātulyā sarvair etair vinirmitā /</l>\n<l>varamūṣeti nirdiṣṭā yāmamagniṃ saheta sā // VRrs_10.15 //</l>\n</lg>\n\n<lg>\n<l>pāṣāṇarahitā raktā raktavargānusādhitā /</l>\n<l>mṛttayā sādhitā mūṣā kṣitikhecaralepitā /</l>\n<l>varṇamūṣeti sā proktā varṇotkarṣe niyujyate // VRrs_10.16 //</l>\n</lg>\n\n<lg>\n<l>pāṣāṇarahitā śvetā śvetavargānusādhitā /</l>\n<l>mṛttayā sādhitā mūṣā kṣitikhecaralepitā /</l>\n<l>raupyamūṣeti sā proktā varṇotkarṣe niyujyate // VRrs_10.17 //</l>\n</lg>\n\n<lg>\n<l>tattadbhedamṛdodbhūtā tattadviḍavilepitā /</l>\n<l>dehalohārthayogārthaṃ viḍamūṣetyudāhṛtā // VRrs_10.18 //</l>\n</lg>\n\n<lg>\n<l>gārabhūnāgadhautābhyāṃ tuṣamṛṣṭaśaṇena ca /</l>\n<l>samaiḥ samā ca mūṣā mṛnmahiṣīdugdhamarditā // VRrs_10.19 //</l>\n</lg>\n\n<lg>\n<l>krauñcikā yantramātre hi bahudhā parikīrtitā /</l>\n<l>tayā viracitā mūṣā liptā matkuṇaśoṇitaiḥ // VRrs_10.20 //</l>\n</lg>\n\n<lg>\n<l>bālābdadhvanimūlaiśca vajradrāvaṇakrauñcikā /</l>\n<l>sahate 'gniṃ caturyāmaṃ draveṇa vyādhitā satī // VRrs_10.21 //</l>\n</lg>\n\n<lg>\n<l>drave dravībhāvamukhe mūṣāyā dhmānayogataḥ /</l>\n<l>kṣaṇamuddharaṇaṃ yattanmūṣāpyāyanam ucyate // VRrs_10.22 //</l>\n</lg>\n\n<lg>\n<l>vṛntākākāramūṣāyāṃ nālaṃ dvādaśakāṅgulam /</l>\n<l>dhattūrapuṣpavac cordhvaṃ sudṛḍhaṃ śliṣṭapuṣpavat // VRrs_10.23 //</l>\n</lg>\n\n<lg>\n<l>aṣṭāṅgulaṃ ca sacchidraṃ sā syād vṛntākamūṣikā /</l>\n<l>anayā kharparādīnāṃ mṛdūnāṃ sattvamāharet // VRrs_10.24 //</l>\n</lg>\n\n<lg>\n<l>mūṣā yā gostanākārā śikhāyuktapidhānakā /</l>\n<l>sattvānāṃ drāvaṇe śuddhau mūṣā sā gostanī bhavet // VRrs_10.25 //</l>\n</lg>\n\n<lg>\n<l>nirdiṣṭā mallamūṣā yā malladvitayasampuṭāt /</l>\n<l>parpaṭyādirasādīnāṃ svedanāya prakīrtitā // VRrs_10.26 //</l>\n</lg>\n\n<lg>\n<l>kulālabhāṇḍarūpā yā dṛḍhā ca paripācitā /</l>\n<l>pakvamūṣeti sā proktā poṭalyādivipācane // VRrs_10.27 //</l>\n</lg>\n\n<lg>\n<l>nirvakragolakākārā puṭanadravyagarbhiṇī /</l>\n<l>golamūṣeti sā proktā satvaradravarodhinī // VRrs_10.28 //</l>\n</lg>\n\n<lg>\n<l>tale yā kūrparākārā kramādupari vistṛtā /</l>\n<l>sthūlavṛntākavat sthūlā mahāmūṣetyasau smṛtā /</l>\n<l>sā cāyo 'bhrakasattvādeḥ puṭāya drāvaṇāya ca // VRrs_10.29 //</l>\n</lg>\n\n<lg>\n<l>maṇḍūkākārā yā nimnatāyāmavistarā /</l>\n<l>ṣaḍaṅgulapramāṇena mūṣā maṇḍūkasaṃjñikā /</l>\n<l>bhūmau nikhanya tāṃ mūṣāṃ dadyātpuṭamathopari // VRrs_10.30 //</l>\n</lg>\n\n<lg>\n<l>mūṣā yā cipiṭā mūle vartulāṣṭāṅgulocchrayā /</l>\n<l>mūṣā sā mūsalākhyā syāccakribaddharase hitā // VRrs_10.31 //</l>\n</lg>\n\n<lg>\n<l>sattvānāṃ pātanārthāya pātitānāṃ viśuddhaye /</l>\n<l>koṣṭhikā vividhākārāstāsāṃ lakṣaṇam ucyate // VRrs_10.32 //</l>\n</lg>\n\n<lg>\n<l>rājahastasamutsedhā tadardhāyāmavistarā /</l>\n<l>caturasrā ca kuḍyena veṣṭitā mṛnmayena ca // VRrs_10.33 //</l>\n</lg>\n\n<lg>\n<l>ekabhittau careddvāraṃ vitastyābhogasaṃyutam /</l>\n<l>dvāraṃ sārdhavitastyā ca saṃmitaṃ sudṛḍhaṃ śubham // VRrs_10.34 //</l>\n</lg>\n\n<lg>\n<l>dehalyadho vidhātavyaṃ dhamanāya yathocitam /</l>\n<l>prādeśapramitā bhittir uttaraṅgasya cordhvataḥ // VRrs_10.35 //</l>\n</lg>\n\n<lg>\n<l>dvāraṃ copari kartavyaṃ prādeśapramitaṃ khalu /</l>\n<l>tataśceṣṭikayā ruddhvā dvārasaṃdhiṃ vilipya ca // VRrs_10.36 //</l>\n</lg>\n\n<lg>\n<l>śikhitraistāṃ samāpūrya dhamedbhastrādvayena ca /</l>\n<l>śikhitrān dhamanadravyam ūrdhvadvāreṇa nikṣipet // VRrs_10.37 //</l>\n</lg>\n\n<lg>\n<l>sattvapātanagolāṃśca pañca pañca punaḥ punaḥ /</l>\n<l>bhaved aṅgārakoṣṭhīyaṃ kharāṇāṃ sattvapātinī // VRrs_10.38 //</l>\n</lg>\n\n<lg>\n<l>dṛḍhabhūmau caredgartaṃ vitastyā saṃmitaṃ śubham /</l>\n<l>vartulaṃ cātha tanmadhye gartamanyaṃ prakalpayet // VRrs_10.39 //</l>\n</lg>\n\n<lg>\n<l>caturaṅgulavistāranimnatvena samanvitam /</l>\n<l>gartāddharaṇiparyantaṃ tiryaṅnālasamanvitam // VRrs_10.40 //</l>\n</lg>\n\n<lg>\n<l>kiṃcit samunnataṃ bāhyagartābhimukhanimnagam /</l>\n<l>mṛccakrīṃ pañcarandhrāḍhyāṃ garbhagartodare kṣipet // VRrs_10.41 //</l>\n</lg>\n\n<lg>\n<l>āpūrya kokilaiḥ koṣṭhīṃ pradhamed ekabhastrayā /</l>\n<l>pātālakoṣṭhikā hy eṣā mṛdūnāṃ sattvapātinī /</l>\n<l>dhmānasādhyapadārthānāṃ nandinā parikīrtitā // VRrs_10.42 //</l>\n</lg>\n\n<lg>\n<l>dvādaśāṅgulanimnā yā prādeśapramitā tathā /</l>\n<l>caturaṅgulataścordhvaṃ valayena samanvitā // VRrs_10.43 //</l>\n</lg>\n\n<lg>\n<l>bhūricchidravatī cakrīṃ valayopari nikṣipet /</l>\n<l>śikhitrāṃstatra nikṣipya pradhamed vaṅkanālataḥ /</l>\n<l>gārakoṣṭhīyam ākhyātā mṛṣṭalohavināśinī // VRrs_10.44 //</l>\n</lg>\n\n<lg>\n<l>mūṣāmṛdbhir vidhātavyam aratnipramitaṃ dṛḍham /</l>\n<l>adhomukhaṃ ca tadvaktre nālaṃ pañcāṅgulaṃ khalu /</l>\n<l>vaṅkanālam idaṃ proktaṃ dṛḍhadhmānāya kīrtitam // VRrs_10.45 //</l>\n</lg>\n\n<lg>\n<l>koṣṭhī siddharasādīnāṃ vidhānāya vidhīyate /</l>\n<l>dvādaśāṅgulakotsedhā sā budhne caturaṅgulā /</l>\n<l>tiryakpradhamanāsyā ca mṛdudravyaviśodhinī // VRrs_10.46 //</l>\n</lg>\n\n<lg>\n<l>rasādidravyapākānāṃ pramāṇajñāpanaṃ puṭam /</l>\n<l>neṣṭo nyūnādhikaḥ pākaḥ supākaṃ hitam auṣadham // VRrs_10.47 //</l>\n</lg>\n\n<lg>\n<l>lohāderapunarbhāvo guṇādhikyaṃ tato 'gratā /</l>\n<l>anapsu majjanaṃ rekhāpūrṇatā puṭato bhavet // VRrs_10.48 //</l>\n</lg>\n\n<lg>\n<l>puṭād grāvṇo laghutvaṃ ca śīghravyāptiśca dīpanam /</l>\n<l>jāritādapi sūtendrāllohānām adhiko guṇaḥ // VRrs_10.49 //</l>\n</lg>\n\n<lg>\n<l>yathāśmani viśed vahnir bahisthapuṭayogataḥ /</l>\n<l>cūrṇatvāddhi guṇāvāptistathā loheṣu niścitam // VRrs_10.50 //</l>\n</lg>\n\n<lg>\n<l>nimnavistarataḥ kuṇḍe dvihaste caturasrake /</l>\n<l>vanotpalasahasreṇa pūrite puṭanauṣadham // VRrs_10.51 //</l>\n</lg>\n\n<lg>\n<l>krauñcyāṃ ruddhaṃ prayatnena piṣṭikopari nikṣipet /</l>\n<l>vanotpalasahasrārdhaṃ krauñcikopari vinyaset /</l>\n<l>vahniṃ prajvālayettatra mahāpuṭamidaṃ smṛtam // VRrs_10.52 //</l>\n</lg>\n\n<lg>\n<l>rājahastapramāṇena caturasraṃ ca nimnakam /</l>\n<l>pūrṇaṃ copalasāṭhībhiḥ kaṇṭhāvadhyatha vinyaset // VRrs_10.53 //</l>\n</lg>\n\n<lg>\n<l>vinyasetkumudīṃ tatra puṭanadravyapūritām /</l>\n<l>pūrṇacchagaṇato 'rdhāni giriṇḍāni vinikṣipet /</l>\n<l>etadgajapuṭaṃ proktaṃ mahāguṇavidhāyakam // VRrs_10.54 //</l>\n</lg>\n\n<l>itthaṃ cāratnike kuṇḍe puṭaṃ vārāhamucyate // VRrs_10.55 //</l>\n\n<lg>\n<l>puṭaṃ bhūmitale tattadvitastidvitayocchreyam /</l>\n<l>tāvacca talavistīrṇaṃ tatsyātkukkuṭakaṃ puṭam // VRrs_10.56 //</l>\n</lg>\n\n<lg>\n<l>yatpuṭaṃ dīyate bhūmāvaṣṭasaṃkhyair vanopalaiḥ /</l>\n<l>baddhvā sūtārkabhasmārthaṃ kapotapuṭamucyate // VRrs_10.57 //</l>\n</lg>\n\n<lg>\n<l>goṣṭhāntargokṣuraṇaṃ śuṣkaṃ cūrṇitagomayam /</l>\n<l>govaraṃ tatsamādiṣṭaṃ variṣṭhaṃ rasasādhane // VRrs_10.58 //</l>\n</lg>\n\n<lg>\n<l>govarairvā tuṣairvāpi puṭaṃ yatra pradīyate /</l>\n<l>tadgovarapuṭaṃ proktaṃ rasabhasmaprasiddhaye // VRrs_10.59 //</l>\n</lg>\n\n<lg>\n<l>sthūlabhāṇḍe tuṣāpūrṇe madhye mūṣāsamanvite /</l>\n<l>vahninā vihite pāke tadbhāṇḍapuṭamucyate // VRrs_10.60 //</l>\n</lg>\n\n<lg>\n<l>adhastādupariṣṭācca krauñcikācchādyate khalu /</l>\n<l>vālukābhiḥ prataptābhiryatra tadvālukāpuṭam // VRrs_10.61 //</l>\n</lg>\n\n<lg>\n<l>vahnimitrāḥ kṣitau samyaṅnikhanyāddvayaṃgulādadhaḥ /</l>\n<l>upariṣṭātpuṭaṃ yatra puṭaṃ tad bhūdharāhvayam // VRrs_10.62 //</l>\n</lg>\n\n<lg>\n<l>ūrdhvaṃ ṣoḍaśikāmūtraistuṣairvā govaraiḥ puṭam /</l>\n<l>yatra tallāvakākhyaṃ syātsumṛdudravyasādhane // VRrs_10.63 //</l>\n</lg>\n\n<lg>\n<l>anuktapuṭamāne tu sādhyadravyabalābalāt /</l>\n<l>puṭaṃ vijñāya dātavyam ūhāpohavicakṣaṇaiḥ // VRrs_10.64 //</l>\n</lg>\n\n<lg>\n<l>piṣṭakaṃ chagaṇaṃ chāṇam utpalaṃ copalaṃ tathā /</l>\n<l>giriṇḍopalasāṭhī ca varāṭī chagaṇābhidhāḥ // VRrs_10.65 //</l>\n</lg>\n\n<lg>\n<l>suvarṇaṃ rajataṃ tāmraṃ trapu sīsakam āyasam /</l>\n<l>ṣaḍetāni ca lohāni kṛtrimau kāṃsyapittalau // VRrs_10.66 //</l>\n</lg>\n\n<lg>\n<l>lavaṇāni ṣaḍ ucyante sāmudraṃ saindhavaṃ viḍam /</l>\n<l>sauvarcalaṃ romakaṃ ca cūllikālavaṇaṃ tathā // VRrs_10.67 //</l>\n</lg>\n\n<l>kṣāratrayaṃ samākhyātaṃ yavasarjikaṭaṅkaṇam // VRrs_10.68 //</l>\n\n<lg>\n<l>palāśamuṣkakakṣārau yavakṣāraḥ suvarcikā /</l>\n<l>tilanālodbhavaḥ kṣāraḥ saṃyuktaṃ kṣārapañcakam // VRrs_10.69 //</l>\n</lg>\n\n<l>ghṛtaṃ guḍo mākṣikaṃ ca vijñeyaṃ madhuratrayam // VRrs_10.70 //</l>\n\n<lg>\n<l>kaṅguṇī tumbinī ghoṣā karīraśrīphalodbhavam /</l>\n<l>kaṭuvārttākasiddhārthasomarājīvibhītajam // VRrs_10.71 //</l>\n</lg>\n\n<lg>\n<l>atasījaṃ mahākālīnimbajaṃ tilajaṃ tathā /</l>\n<l>apāmārgāddevadālīdantītumburuvigrahāt // VRrs_10.72 //</l>\n</lg>\n\n<lg>\n<l>aṅkolonmattabhallātapalāśebhyas tathaiva ca /</l>\n<l>etebhyastailamādāya rasakarmaṇi yojayet // VRrs_10.73 //</l>\n</lg>\n\n<lg>\n<l>jambūkamaṇḍūkavasā vasā kacchapasambhavā /</l>\n<l>karkaṭīśiśumārī ca gośūkaranarodbhavā /</l>\n<l>ajoṣṭrakharameṣāṇāṃ mahiṣasya vasā tathā // VRrs_10.74 //</l>\n</lg>\n\n<lg>\n<l>mūtrāṇi hastikarabhamahiṣīkharavājinām /</l>\n<l>go 'jāvīnāṃ striyaḥ puṃsāṃ puṣpaṃ bījaṃ tu yojayet // VRrs_10.75 //</l>\n</lg>\n\n<lg>\n<l>māhiṣāmbu dadhi kṣīraṃ sābhighāraṃ śakṛdrasaḥ /</l>\n<l>tatpañcamāhiṣaṃ jñeyaṃ tadvacchāgalapañcakam // VRrs_10.76 //</l>\n</lg>\n\n<lg>\n<l>amlavetasajambīranimbukaṃ bījapūrakam /</l>\n<l>cāṅgerī caṇakāmlaṃ ca amlīkaṃ koladāḍimam // VRrs_10.77 //</l>\n</lg>\n\n<lg>\n<l>ambaṣṭhā tintiḍīkaṃ ca nāgaraṃ rasapattrikā /</l>\n<l>karavandaṃ tathā cānyadamlavargaḥ prakīrtitaḥ // VRrs_10.78 //</l>\n</lg>\n\n<lg>\n<l>caṇakāmlaśca sarveṣāmeka eva praśasyate /</l>\n<l>amlavetasamekaṃ vā sarveṣāmuttamottamam /</l>\n<l>rasādīnāṃ viśuddhyarthaṃ drāvaṇe jāraṇe hitam // VRrs_10.79 //</l>\n</lg>\n\n<lg>\n<l>koladāḍimavṛkṣāmlacullikācukrikārasaḥ /</l>\n<l>pañcāmlakaṃ samuddiṣṭaṃ taccoktaṃ cāmlapañcakam // VRrs_10.80 //</l>\n</lg>\n\n<lg>\n<l>iṣṭikā gairikā loṇaṃ bhasma valmīkamṛttikā /</l>\n<l>rasaprayogakuśalaiḥ kīrtitāḥ pañcamṛttikāḥ // VRrs_10.81 //</l>\n</lg>\n\n<lg>\n<l>śṛṅgīkaṃ kālakuṭaṃ ca vatsanābhaṃ sakṛtrimam /</l>\n<l>pittaṃ ca viṣavargo 'yaṃ sa varaḥ parikīrtitaḥ // VRrs_10.82 //</l>\n</lg>\n\n<lg>\n<l>rasakarmaṇi śasto 'yaṃ tadbhedanavidhāv api /</l>\n<l>ayuktyā sevitaścāyaṃ mārayatyeva niścitam // VRrs_10.83 //</l>\n</lg>\n\n<lg>\n<l>lāṅgalī viṣamuṣṭiśca karavīraṃ jayā tathā /</l>\n<l>nīlakaḥ kanako 'rkaśca vargo hy upaviṣātmakaḥ // VRrs_10.84 //</l>\n</lg>\n\n<lg>\n<l>hastyaśvavanitā dhenurgardabhī chāgikāvikā /</l>\n<l>uṣṭrikodumbarāśvatthabhānunyagrodhatilvakam // VRrs_10.85 //</l>\n</lg>\n\n<lg>\n<l>dugdhikā snugguṇaś caiva tathaivottamakaṇṭikā /</l>\n<l>eṣāṃ dugdhair vinirdiṣṭo dugdhavargo rasādiṣu // VRrs_10.86 //</l>\n</lg>\n\n<lg>\n<l>pārāvatasya cāṣasya kapotasya kalāpinaḥ /</l>\n<l>gṛdhrasya kukkuṭasyāpi vinirdiṣṭo hi viṃgaṇaḥ /</l>\n<l>śodhanaṃ sarvalohānāṃ puṭanāllepanāt khalu // VRrs_10.87 //</l>\n</lg>\n\n<lg>\n<l>kusumbhaṃ khadiro lākṣā mañjiṣṭhā raktacandanam /</l>\n<l>akṣī ca bandhujīvaśca tathā karpūragandhinī /</l>\n<l>mākṣikaṃ ceti vijñeyo raktavargo 'tirañjanaḥ // VRrs_10.88 //</l>\n</lg>\n\n<lg>\n<l>kiṃśukaḥ karṇikāraśca haridrādvitayaṃ tathā /</l>\n<l>pītavargo 'yamādiṣṭo rasarājasya karmaṇi // VRrs_10.89 //</l>\n</lg>\n\n<lg>\n<l>tagaraḥ kuṭajaḥ kundo guñjā jīvantikā tathā /</l>\n<l>sitāmbhoruhakandaśca śvetavarga udāhṛtaḥ // VRrs_10.90 //</l>\n</lg>\n\n<lg>\n<l>kadalī kāravellī ca triphalā nīlikā nalaḥ /</l>\n<l>paṅkaḥ kāsīsabālāmraṃ kṛṣṇavarga udāhṛtaḥ // VRrs_10.91 //</l>\n</lg>\n\n<lg>\n<l>raktavargādivargaiśca dravyaṃ yajjāraṇātmakam /</l>\n<l>bhāvanīyaṃ prayatnena tādṛgrāgāptaye khalu // VRrs_10.92 //</l>\n</lg>\n\n<l>kācaṭaṅkaṇakṣiprābhiḥ śodhanīyo gaṇo mataḥ // VRrs_10.93 //</l>\n\n<lg>\n<l>sattvānāṃ baddhasūtasya lohānāṃ malanāśanaḥ /</l>\n<l>kāpālīkaṅguṇadhvaṃsī rasavādibhirucyate // VRrs_10.94 //</l>\n</lg>\n\n<lg>\n<l>mahiṣī meṣaśṛṅgī ca kaliṅgo dhavabījayuk /</l>\n<l>śaśāsthīni ca yogo 'yaṃ lohakāṭhinyanāśanaḥ // VRrs_10.95 //</l>\n</lg>\n\n<lg>\n<l>guḍagugguluguñjājyasāraghaiṣ ṭaṅgaṇānvitaiḥ /</l>\n<l>durdrāvākhilalohāder drāvaṇāya gaṇo mataḥ // VRrs_10.96 //</l>\n</lg>\n\n<lg>\n<l>kṣārāḥ sarve malaṃ hanyuramlaṃ śodhanajāraṇam /</l>\n<l>māndyaṃ viṣāṇi nighnanti snaigdhyaṃ snehāḥ prakurvate // VRrs_10.97 //</l>\n</lg>\n\n<lg>\n<l>ṣaṭ truṭyaś caikalikṣā syāt ṣaḍ likṣā yūkam ucyate /</l>\n<l>ṣaḍyūkāstu rajaḥsaṃjñaṃ kathitaṃ tava suvrate // VRrs_11.1 //</l>\n</lg>\n\n<lg>\n<l>ṣaḍrajaḥ sarṣapaḥ sākṣātsiddhārthaḥ sa ca kīrtitaḥ /</l>\n<l>ṣaṭsiddhārthena deveśi yavastvekaḥ prakīrtitaḥ // VRrs_11.2 //</l>\n</lg>\n\n<lg>\n<l>ṣaḍyavair ekaguñjā syāttriguñjo valla ucyate /</l>\n<l>ṣaḍbhireva tu guñjābhirmāṣa ekaḥ prakīrtitaḥ /</l>\n<l>māṣā dvādaśa tolaḥ syādaṣṭau tolāḥ palaṃ bhavet // VRrs_11.3 //</l>\n</lg>\n\n<lg>\n<l>truṭiḥ syādaṇubhiḥ ṣaḍbhistairlikṣā ṣaḍbhirīritā /</l>\n<l>tābhiḥ ṣaḍbhirbhaved yūkā ṣaḍyūkās tad rajaḥ smṛtam // VRrs_11.4 //</l>\n</lg>\n\n<lg>\n<l>ṣaḍrajaḥ sarṣapaḥ proktastaiḥ ṣaḍbhiryava īritaḥ /</l>\n<l>ekā guñjā yavaiḥ ṣaḍbhirniṣpāvastu dviguñjakaḥ // VRrs_11.5 //</l>\n</lg>\n\n<lg>\n<l>syādguñjātritayaṃ vallo dvau vallau māṣa ucyate /</l>\n<l>dvau māṣau dharaṇaṃ te dve śāṇaniṣkakalāḥ smṛtāḥ // VRrs_11.6 //</l>\n</lg>\n\n<lg>\n<l>niṣkadvayaṃ tu vaṭakaḥ sa ca kola itīritaḥ /</l>\n<l>syātkolatritayaṃ tolaḥ karṣo niṣkacatuṣṭayam // VRrs_11.7 //</l>\n</lg>\n\n<lg>\n<l>udumbaraṃ pāṇitalaṃ suvarṇaṃ kavalagrahaḥ /</l>\n<l>akṣaṃ biḍālapadakaṃ śuktiḥ pāṇitaladvayam // VRrs_11.8 //</l>\n</lg>\n\n<lg>\n<l>śuktidvayaṃ palaṃ kecidanye śuktitrayaṃ viduḥ /</l>\n<l>tadeva kathitaṃ muṣṭiḥ prakuñco bilvamityapi // VRrs_11.9 //</l>\n</lg>\n\n<lg>\n<l>paladvayaṃ tu prasṛtaṃ taddvayaṃ kuḍavo 'ñjaliḥ /</l>\n<l>kuḍavau mānikā tau syātprastho dve mānike smṛtaḥ // VRrs_11.10 //</l>\n</lg>\n\n<lg>\n<l>prasthadvayaṃ śubhaṃ tau dvau pātrakaṃ dvayamāḍhakam /</l>\n<l>taiś caturbhir ghaṭonmānanalvanārmaṇaśūrpakāḥ // VRrs_11.11 //</l>\n</lg>\n\n<lg>\n<l>droṇasya śabdāḥ paryāyāḥ palānāṃ śatakaṃ tulā /</l>\n<l>catvāriṃśatpalaśatatulā bhāraḥ prakīrtitaḥ // VRrs_11.12 //</l>\n</lg>\n\n<lg>\n<l>rasārṇavādiśāstrāṇi nirīkṣya kathitaṃ mayā /</l>\n<l>rasopayogi yat kiṃcid diṅmātraṃ tatpradarśitam // VRrs_11.13 //</l>\n</lg>\n\n<l>adhunā rasarājasya saṃskārān sampracakṣmahe // VRrs_11.14 //</l>\n\n<lg>\n<l>syātsvedanaṃ tadanu mardanamūrchane ca utthāpanaṃ patanarodhaniyāmanāni /</l>\n<l>saṃdīpanaṃ gaganabhakṣaṇamānamatra saṃcāraṇā tadanu garbhagatā drutiśca // VRrs_11.15 //</l>\n</lg>\n\n<lg>\n<l>bāhyā drutiḥ sūtakajāraṇā syād grāsastathā sāraṇakarma paścāt /</l>\n<l>saṃkrāmaṇaṃ vedhavidhiḥ śarīre yogas tathāṣṭādaśadhātra karma // VRrs_11.16 //</l>\n</lg>\n\n<l>na yojyo marmaṇi chinne na ca kṣārāgnidagdhayoḥ // VRrs_11.17 //</l>\n\n<l>śuddhaḥ sa mṛdvagnisaho mūrchito vyādhināśanaḥ // VRrs_11.18 //</l>\n\n<lg>\n<l>niṣkampavegas tīvrāgnāv āyurārogyado mṛtaḥ /</l>\n<l>viṣaṃ vahnirmalaśceti doṣā naisargikāstrayaḥ // VRrs_11.19 //</l>\n</lg>\n\n<l>rase maraṇasaṃtāpamūrchānāṃ hetavaḥ kramāt // VRrs_11.20 //</l>\n\n<l>yogikau nāgavaṅgau dvau tau jāḍyādhmānakuṣṭhadau // VRrs_11.21 //</l>\n\n<lg>\n<l>aupādhikāḥ punaścānye kīrtitāḥ saptakañcukāḥ /</l>\n<l>bhūmijā girijā vārjās te ca dve nāgavaṅgajau // VRrs_11.22 //</l>\n</lg>\n\n<l>dvādaśaite rase doṣāḥ proktā rasaviśāradaiḥ // VRrs_11.23 //</l>\n\n<lg>\n<l>bhūmijāḥ kurvate kuṣṭhaṃ girijā jāḍyameva ca /</l>\n<l>vārijā vātasaṃghātaṃ doṣāḍhyaṃ nāgavaṅgayoḥ // VRrs_11.24 //</l>\n</lg>\n\n<lg>\n<l>parpaṭī pāṭinī bhedī drāvī malakarī tathā /</l>\n<l>andhakārī tathā dhvāṅkṣī vijñeyāḥ sapta kañcukāḥ // VRrs_11.25 //</l>\n</lg>\n\n<lg>\n<l>tasmāt sūtavidhānārthaṃ sahāyairnipuṇairyutaḥ /</l>\n<l>sarvopaskaramādāya rasakarma samārabhet // VRrs_11.26 //</l>\n</lg>\n\n<lg>\n<l>dve sahasre palānāṃ tu sahasraṃ śatameva vā /</l>\n<l>aṣṭāviṃśat palānyeva daśa pañcaikameva vā // VRrs_11.27 //</l>\n</lg>\n\n<lg>\n<l>palārdhenaiva kartavyaḥ saṃskāraḥ sūtakasya ca /</l>\n<l>sudine śubhanakṣatre rasaśodhanamārabhet // VRrs_11.28 //</l>\n</lg>\n\n<lg>\n<l>tryūṣaṇaṃ lavaṇāsūryau citrakārdrakamūlakam /</l>\n<l>kṣiptvā sūto muhuḥ svedyaḥ kāñjikena dinatrayam // VRrs_11.29 //</l>\n</lg>\n\n<lg>\n<l>gṛhadhūmeṣṭikācūrṇaṃ tathā dadhi guḍānvitam /</l>\n<l>lavaṇāsurīsaṃyuktaṃ kṣiptvā sūtaṃ vimardayet // VRrs_11.30 //</l>\n</lg>\n\n<lg>\n<l>ṣoḍaśāṃśaṃ tu tad dravyaṃ sūtamānān niyojayet /</l>\n<l>sūtaṃ kṣiptvā samaṃ tena dināni trīṇi mardayet // VRrs_11.31 //</l>\n</lg>\n\n<lg>\n<l>jīrṇābhrakaṃ tathā bījaṃ jīrṇasūtaṃ tathaiva ca /</l>\n<l>nairmalyārthaṃ hi sūtasya khalle dhṛtvā vimardayet // VRrs_11.32 //</l>\n</lg>\n\n<lg>\n<l>gṛhṇāti nirmalo rāgān grāse grāse vimarditaḥ /</l>\n<l>mardanākhyaṃ hi yatkarma tatsūtaguṇakṛd bhavet // VRrs_11.33 //</l>\n</lg>\n\n<lg>\n<l>gṛhakanyā malaṃ hanyāttriphalā vahnināśinī /</l>\n<l>citramūlaṃ viṣaṃ hanti tasmād ebhiḥ prayatnataḥ // VRrs_11.34 //</l>\n</lg>\n\n<lg>\n<l>miśritaṃ sūtakaṃ dravyaiḥ saptavārāṇi mūrchayet /</l>\n<l>itthaṃ saṃmūrchitaḥ sūto doṣaśūnyaḥ prajāyate // VRrs_11.35 //</l>\n</lg>\n\n<lg>\n<l>asmādvirekāt saṃśuddho rasaḥ pātyastataḥ param /</l>\n<l>uddhṛtaḥ kāñjikakvāthāt pūtidoṣanivṛttaye // VRrs_11.36 //</l>\n</lg>\n\n<lg>\n<l>tāmreṇa piṣṭikāṃ kṛtvā pātayedūrdhvabhājane /</l>\n<l>vaṅganāgau parityajya śuddho bhavati sūtakaḥ // VRrs_11.37 //</l>\n</lg>\n\n<l>śullena pātayet piṣṭīṃ tridhordhvaṃ saptadhā tv adhaḥ // VRrs_11.38 //</l>\n\n<lg>\n<l>triphalāśigruśikhibhir lavaṇāsurīsaṃyutaiḥ /</l>\n<l>naṣṭapiṣṭaṃ rasaṃ kṛtvā lepayeccordhvabhājane /</l>\n<l>tato dīptairadhaḥ pātamutpalaistatra kārayet // VRrs_11.39 //</l>\n</lg>\n\n<lg>\n<l>haridrāṅkolaśampākakumārītriphalāgnibhiḥ /</l>\n<l>taṇḍulīyakavarṣābhūhiṅgusaindhavamākṣikaiḥ // VRrs_11.40 //</l>\n</lg>\n\n<lg>\n<l>piṣṭaṃ rasaṃ salavaṇaiḥ sarpākṣyādibhireva vā /</l>\n<l>pātayed athavā devi vraṇaghno yakṣalocanaiḥ // VRrs_11.41 //</l>\n</lg>\n\n<lg>\n<l>itthaṃ hy adhaūrdhvapātena pātito 'sau yadā bhavet /</l>\n<l>tadā rasāyane yogyo bhaved dravyaviśeṣataḥ // VRrs_11.42 //</l>\n</lg>\n\n<l>athavā dīpakayantre nipātitaḥ sarvadoṣanirmuktaḥ // VRrs_11.43 //</l>\n\n<lg>\n<l>tiryakpātanavidhinā nipātitaḥ sūtarājastu /</l>\n<l>ślakṣṇīkṛtam abhradalaṃ rasendrayuktaṃ tathāranālena // VRrs_11.44 //</l>\n</lg>\n\n<lg>\n<l>khale dattvā mṛditaṃ yāvat tan naṣṭapiṣṭatām eti /</l>\n<l>kuryāt tiryakpātanapātitasūtaṃ krameṇa dṛḍhavahnim // VRrs_11.45 //</l>\n</lg>\n\n<lg>\n<l>saṃsvedyaḥ pātyo 'sau na patati yāvad dṛḍhaś cāgnau /</l>\n<l>tadāsau śudhyate sūtaḥ karmakārī bhaveddhruvam // VRrs_11.46 //</l>\n</lg>\n\n<l>mardanair mūrchanaiḥ pātairmandaḥ śānto bhaved rasaḥ // VRrs_11.47 //</l>\n\n<lg>\n<l>sṛṣṭyambujair nirodhena tato mukhakaro rasaḥ /</l>\n<l>svedanādivaśātsūto vīryaṃ prāpnotyanuttamam // VRrs_11.48 //</l>\n</lg>\n\n<lg>\n<l>niyamyo 'sau tataḥ samyak capalatvanivṛttaye /</l>\n<l>karkoṭī phaṇinetrābhyāṃ vṛścikāmbujamārkavaiḥ /</l>\n<l>samaṃ kṛtvāranālena svedayecca dinatrayam // VRrs_11.49 //</l>\n</lg>\n\n<lg>\n<l>maricair bhūkhagayuktair lavaṇāsurīśigruṭaṅkaṇopetaiḥ /</l>\n<l>kāñjikayuktaistridinaṃ grāsārthī jāyate svedāt // VRrs_11.50 //</l>\n</lg>\n\n<lg>\n<l>trikṣārasindhukhagabhūśikhiśigrurājītīkṣṇāmlavetasamukhair lavaṇoṣaṇāmlaiḥ /</l>\n<l>nepālatāmradalaśoṣitamāranāle sāmlāsavāmlapuṭitaṃ rasadīpanaṃ tat // VRrs_11.51 //</l>\n</lg>\n\n<lg>\n<l>svedayedāsavāmlena vīryatejaḥpravṛddhaye /</l>\n<l>yathopayogaṃ svedyaḥ syān mūlikānāṃ raseṣu ca // VRrs_11.52 //</l>\n</lg>\n\n<lg>\n<l>sarpākṣī kṣīriṇī vandhyā matsyākṣī śaṅkhapuṣpikā /</l>\n<l>kākajaṅghā śikhiśikhā brahmadaṇḍyākhukarṇikā // VRrs_11.53 //</l>\n</lg>\n\n<lg>\n<l>varṣābhūḥ kambukī dūrvā sairyakotpalaśimbikāḥ /</l>\n<l>śatāvarī vajralatā vajrakandāgnikarṇikā // VRrs_11.54 //</l>\n</lg>\n\n<lg>\n<l>śvetārkaśigrudhattūramṛgadūrvārasāṅkuśāḥ /</l>\n<l>rambhā raktābhanirguṇḍī lajjāluḥ suradālikā // VRrs_11.55 //</l>\n</lg>\n\n<lg>\n<l>maṇḍūkaparṇī pātālī citrakaṃ grīṣmasundarā /</l>\n<l>kākamācī mahārāṣṭrī haridrā tilaparṇikā // VRrs_11.56 //</l>\n</lg>\n\n<lg>\n<l>jātī jayantī śrīdevī bhūkadambaḥ kusumbhakaḥ /</l>\n<l>kośātakī nīraṃ kaṇā lāṅgalī kaṭutumbikā // VRrs_11.57 //</l>\n</lg>\n\n<lg>\n<l>cakramardo 'mṛtā kandaḥ sūryāvarteṣu puṅkhikā /</l>\n<l>vārāhī hastiśuṇḍī ca prāyeṇa rasamūlikāḥ // VRrs_11.58 //</l>\n</lg>\n\n<lg>\n<l>rasasya bhāvane svede mṛṣālepe ca pūjitāḥ /</l>\n<l>ityaṣṭau sūtasaṃskārāḥ samā dravye rasāyane /</l>\n<l>kāryāste prathamaṃ śeṣā noktā dravyopayoginaḥ // VRrs_11.59 //</l>\n</lg>\n\n<lg>\n<l>pañcaviṃśatisaṃkhyākānrasabandhān pracakṣmahe /</l>\n<l>yena yena hi cāñcalyaṃ durgrahatvaṃ ca naśyati /</l>\n<l>rasarājasya samprokto bandhanārtho hi vārttikaiḥ // VRrs_11.60 //</l>\n</lg>\n\n<lg>\n<l>haṭhāroṭau tathābhāsaḥ kriyāhīnaśca piṣṭikā /</l>\n<l>kṣāraḥ khoṭaśca poṭaśca kalkabandhaśca kajjaliḥ // VRrs_11.61 //</l>\n</lg>\n\n<lg>\n<l>sajīvaścaiva nirjīvo nirbījaśca sabījakaḥ /</l>\n<l>śṛṅkhalādrutibandhau ca bālakaśca kumārakaḥ // VRrs_11.62 //</l>\n</lg>\n\n<lg>\n<l>taruṇaś ca tathā vṛddho mūrtibaddhas tathāparaḥ /</l>\n<l>jalabandho 'gnibandhaśca susaṃskṛtakṛtābhidhaḥ /</l>\n<l>mahābandhābhidhaśceti pañcaviṃśatirīritāḥ // VRrs_11.63 //</l>\n</lg>\n\n<lg>\n<l>kecidvadanti ṣaḍviṃśo jalūkābandhasaṃjñakaḥ /</l>\n<l>sa tāvanneṣyate dehe strīṇāṃ drāve 'tiśasyate // VRrs_11.64 //</l>\n</lg>\n\n<lg>\n<l>haṭho rasaḥ sa vijñeyaḥ samyak śuddhivivarjitaḥ /</l>\n<l>sa sevito nṛṇāṃ kuryān mṛtyuṃ vā vyādhimuddhatam // VRrs_11.65 //</l>\n</lg>\n\n<lg>\n<l>suśodhito rasaḥ samyagāroṭa iti kathyate /</l>\n<l>sa kṣetrīkaraṇe śreṣṭhaḥ śanairvyādhivināśanaḥ // VRrs_11.66 //</l>\n</lg>\n\n<lg>\n<l>puṭito yo raso yāti yogaṃ muktvā svabhāvatām /</l>\n<l>bhāvito dhātumūlādyair ābhāso guṇavaikṛteḥ // VRrs_11.67 //</l>\n</lg>\n\n<lg>\n<l>asaṃśodhitalohādyaiḥ sādhito yo rasottamaḥ /</l>\n<l>kriyāhīnaḥ sa vijñeyo vikriyāṃ yātyapathyataḥ // VRrs_11.68 //</l>\n</lg>\n\n<lg>\n<l>tīvrātape gāḍhatarāvamardātpiṣṭī bhavetsā navanītarūpā /</l>\n<l>sa rasaḥ piṣṭikābandho dīpanaḥ pācanastarām // VRrs_11.69 //</l>\n</lg>\n\n<lg>\n<l>śaṅkhaśuktivarāṭādyair yo 'sau saṃsādhito rasaḥ /</l>\n<l>kṣārabandhaḥ paraṃ dīptipuṣṭikṛcchūlanāśanaḥ // VRrs_11.70 //</l>\n</lg>\n\n<lg>\n<l>bandho yaḥ khoṭatāṃ yāti dhmāto dhmātaḥ kṣayaṃ vrajet /</l>\n<l>khoṭabandhaḥ sa vijñeyaḥ śīghraṃ sarvagadāpahaḥ // VRrs_11.71 //</l>\n</lg>\n\n<lg>\n<l>drutakajjalikā mocāpattrake cipiṭīkṛtā /</l>\n<l>sa poṭaḥ parpaṭī saiva bālādyakhilaroganut // VRrs_11.72 //</l>\n</lg>\n\n<lg>\n<l>svedādyaiḥ sādhitaḥ sūtaḥ paṅkatvaṃ samupāgataḥ /</l>\n<l>kalkabaddhaḥ sa vijñeyo yogoktaphaladāyakaḥ // VRrs_11.73 //</l>\n</lg>\n\n<lg>\n<l>kajjalī rasagandhotthā suślakṣṇā kajjalopamā /</l>\n<l>tattadyogena saṃyuktā kajjalībandha ucyate // VRrs_11.74 //</l>\n</lg>\n\n<lg>\n<l>bhasmīkṛto gacchati vahniyogād rasaḥ sajīvaḥ sa khalu pradiṣṭaḥ /</l>\n<l>saṃsevito 'sau na karoti bhasmakāryaṃ javād rogavināśanaṃ ca // VRrs_11.75 //</l>\n</lg>\n\n<lg>\n<l>jīrṇābhrako vā parijīrṇagandho bhasmīkṛtaścākhilalohamauliḥ /</l>\n<l>nirjīvanāmā hi sa bhasmasūto niḥśeṣarogān vinihanti sadyaḥ // VRrs_11.76 //</l>\n</lg>\n\n<lg>\n<l>rasastu pādāṃśavarṇajīrṇaḥ piṣṭīkṛto gandhakayogataśca /</l>\n<l>tulyāṃśagandhaiḥ puṭitaḥ krameṇa nirbījanāmā sakalāmayaghnaḥ // VRrs_11.77 //</l>\n</lg>\n\n<lg>\n<l>piṣṭīkṛtair abhrakasattvahematārārkakāntaiḥ parijārito yaḥ /</l>\n<l>hatastataḥ ṣaḍguṇagandhakena sabījabaddho vipulaprabhāvaḥ // VRrs_11.78 //</l>\n</lg>\n\n<lg>\n<l>vajrādinihataḥ sūto hataḥ sūtaḥ samo 'paraḥ /</l>\n<l>śṛṅkhalābaddhasūtastu dehalohavidhāyakaḥ /</l>\n<l>citraprabhāvāṃ vegena vyāptiṃ jānāti śaṃkaraḥ // VRrs_11.79 //</l>\n</lg>\n\n<lg>\n<l>yukto 'pi bāhyadrutibhiśca sūto bandhaṃgato vā bhasitasva paḥ /</l>\n<l>sa rājikāpādamito nihanti duḥsādhyarogān drutibaddhanāmā // VRrs_11.80 //</l>\n</lg>\n\n<lg>\n<l>samābhrajīrṇaḥ śivajastu bālaḥ saṃsevito yogayuto javena /</l>\n<l>rasāyano bhāvigadāpahaśca sopadravāriṣṭagadānnihanti // VRrs_11.81 //</l>\n</lg>\n\n<lg>\n<l>harodbhavo yo dviguṇābhrajīrṇaḥ sa syātkumāro mitataṇḍulo 'sau /</l>\n<l>triḥ saptarātraiḥ khalu pāparogasaṃghātaghātī ca rasāyanaṃ ca // VRrs_11.82 //</l>\n</lg>\n\n<lg>\n<l>caturguṇavyomakṛtāśano 'sau rasāyanāgryas taruṇābhidhānaḥ /</l>\n<l>sa saptarātrātsakalāmayaghno rasāyano vīryabalapradātā // VRrs_11.83 //</l>\n</lg>\n\n<lg>\n<l>yasyābhrakaḥ ṣaḍguṇito hi jīrṇaḥ prāptāgnisakhyaḥ sa hi vṛddhanāmā /</l>\n<l>dehe ca lohe ca niyojanīyaḥ śivādṛte ko 'sya guṇān pravakti // VRrs_11.84 //</l>\n</lg>\n\n<lg>\n<l>yo divyamūlikābhiśca kṛto 'tyagnisaho rasaḥ /</l>\n<l>vinābhrajāraṇātsa syānmūrtibandho mahārasaḥ // VRrs_11.85 //</l>\n</lg>\n\n<lg>\n<l>ayaṃ hi jāryamāṇastu nāgninā kṣīyate rasaḥ /</l>\n<l>yojitaḥ sarvayogeṣu niraupamyaphalapradaḥ // VRrs_11.86 //</l>\n</lg>\n\n<lg>\n<l>śilātoyamukhaistoyair baddho 'sau jalabandhavān /</l>\n<l>sa jarārogamṛtyughnaḥ kalpoktaphaladāyakaḥ // VRrs_11.87 //</l>\n</lg>\n\n<lg>\n<l>kevalo yogeṣu vā dhmātaḥ syādguṭikākṛtiḥ /</l>\n<l>akṣīṇaścāgnibaddho 'sau khecaratvādikṛt sa hi // VRrs_11.88 //</l>\n</lg>\n\n<lg>\n<l>viṣṇukrāntāśaśilatākumbhīkanakamūlakaiḥ /</l>\n<l>viśālānāginīkandavyāghrapādīkuruṇṭakaiḥ // VRrs_11.89 //</l>\n</lg>\n\n<lg>\n<l>vṛścikālībhaśuṇḍībhyāṃ haṃsapādā sahāsuraiḥ /</l>\n<l>aprasūtagavāṃ mūtraiḥ piṣṭaṃ vā kulake pacet // VRrs_11.90 //</l>\n</lg>\n\n<lg>\n<l>pakvamevaṃ mṛtair lohairmarditaṃ vipaced rasam /</l>\n<l>yantreṣu mūrchā sūtānāmeṣa kalpaḥ samāsataḥ // VRrs_11.91 //</l>\n</lg>\n\n<lg>\n<l>hemnā vā rajatena vā sahacaro dhmāto vrajatyekatām akṣīṇo nibiḍo guruśca guṭikākāro 'tidīrghojjvalaḥ /</l>\n<l>cūrṇatvaṃ paṭuvat prayāti nihato ghṛṣṭo na muñcenmalaṃ nirgandho dravati kṣaṇātsa hi mahābandhābhidhāno rasaḥ // VRrs_11.92 //</l>\n</lg>\n\n<lg>\n<l>sūte garbhaniyojitārdhakanake pādāṃśanāge 'thavā pañcāṅguṣṭhakaśālmalīkṛtamadāśleṣmātabījais tathā /</l>\n<l>tadvat tejinīkolakākhyaphalajaiś cūrṇaṃ tilaṃ pattrakaṃ tapte khallatale nidhāya mṛdite jātā jalūkā varā // VRrs_11.93 //</l>\n</lg>\n\n<lg>\n<l>saiṣā syātkapikacchūromapaṭale candrāvatī tailake candre ṭaṅkaṇakāmapippalījale svinnā bhavet tejinī /</l>\n<l>tapte khallatale vimardya vidhivadyatnādvaṭī yā kṛtā sā strīṇāṃ madadarpanāśanakarī khyātā jalūkā varā // VRrs_11.94 //</l>\n</lg>\n\n<lg>\n<l>bālye cāṣṭāṅgulā yojyā yauvane ca daśāṅgulā /</l>\n<l>dvādaśaiva pragalbhānāṃ jalaukā trividhā matā // VRrs_11.95 //</l>\n</lg>\n\n<lg>\n<l>dhṛtvā sūtamukhe pātraṃ meṣīkṣīraṃ pradāpayet /</l>\n<l>sthāpayedātape tīvre vāsarāṇyekaviṃśatiḥ // VRrs_11.96 //</l>\n</lg>\n\n<lg>\n<l>dvitīyātra mayā proktā jalaukā drāvaṇe hitā /</l>\n<l>puruṣāṇāṃ sthitā mūrdhni drāvayedbījam adbhutam // VRrs_11.97 //</l>\n</lg>\n\n<lg>\n<l>munipattrarasaṃ caiva śālmalīvṛntavāri ca /</l>\n<l>jātīmūlasya toyaṃ ca śiṃśapātoyasaṃyutam // VRrs_11.98 //</l>\n</lg>\n\n<lg>\n<l>śleṣmātakaphalaṃ caiva triphalācūrṇam eva ca /</l>\n<l>kokilākṣasya cūrṇaṃ ca pāradaṃ mardayed budhaḥ // VRrs_11.99 //</l>\n</lg>\n\n<lg>\n<l>jalūkā jāyate divyā rāmājanamanoharā /</l>\n<l>sā yojyā kāmakāle tu kāmayetkāminī svayam // VRrs_11.100 //</l>\n</lg>\n\n<lg>\n<l>triphalābhṛṅgamahauṣadhamadhusarpiśchāgadugdhagomūtre /</l>\n<l>nāgaṃ saptaniṣiktaṃ samarasajāritaṃ jalūkā syāt // VRrs_11.101 //</l>\n</lg>\n\n<lg>\n<l>bhānusvaradinasaṃkhyāpramāṇasūtaṃ gṛhī tadīnāram /</l>\n<l>aṅkolarājavṛkṣakakanyārasataśca śodhanaṃ kuryāt // VRrs_11.102 //</l>\n</lg>\n\n<lg>\n<l>śaśirekhāvaravarṇinīsakokilākṣāpāmārgakanakānām /</l>\n<l>cūrṇaiḥ sahaikaviṃśatidināni saṃmardayet samyak // VRrs_11.103 //</l>\n</lg>\n\n<lg>\n<l>niśāyāḥ kāñjikaṃ yūṣaṃ dattvā yonau praveśayet /</l>\n<l>bālamadhyamavṛddhāsu yojyā vijñāya tatkramāt /</l>\n<l>nīrasānāmapi nṝṇāṃ yoṣā syātsaṃgamotsukā // VRrs_11.104 //</l>\n</lg>\n\n<lg>\n<l>rasabhāgaṃ catuṣkaṃ ca vaṅgabhāgaṃ ca pañcamam /</l>\n<l>surasārasamaṃ yuktaṃ ṭaṅkaṇena samanvitam // VRrs_11.105 //</l>\n</lg>\n\n<lg>\n<l>tridinaṃ mardayitvā ca golakaṃ taṃ rasodbhavam /</l>\n<l>liṅgāgre yoninikṣiptaṃ yāvad āyurvaśaṃkaram // VRrs_11.106 //</l>\n</lg>\n\n<lg>\n<l>karpūrasūraṇasubhṛṅgasumeghanādair nāgaṃ niṣicya tu mitho valayed rasena /</l>\n<l>liṅgasthitena valayena nitambinīnāṃ svāmī bhavatyanudinaṃ sa tu jīvahetuḥ // VRrs_11.107 //</l>\n</lg>\n\n<lg>\n<l>ṭaṅkaṇapippalikābhiḥ sūraṇakarpūramātuluṅgarasaiḥ /</l>\n<l>kṛtvā svaliṅgalepaṃ yoniṃ vidrāvayet strīṇām // VRrs_11.108 //</l>\n</lg>\n\n<lg>\n<l>agnyāvartitanāge harabījaṃ nikṣipettato dviguṇam /</l>\n<l>munikanakanāgasarpair dantyātha siñyāc ca tanmadhyam // VRrs_11.109 //</l>\n</lg>\n\n<lg>\n<l>takreṇa mardayitvā gaṇena madanavalayaṃ kuryāt /</l>\n<l>ratisamaye vanitānāṃ ratigarvavināśanaṃ kurute // VRrs_11.110 //</l>\n</lg>\n\n<lg>\n<l>vyāghrībṛhatīphalarasasūraṇakandaṃ ca caṇakapattrāmlam /</l>\n<l>kapikacchuvajravallīpippalikāmlikācūrṇam // VRrs_11.111 //</l>\n</lg>\n\n<lg>\n<l>agnyāvartitanāgaṃ navavāraṃ mardayeddhimairdravyaiḥ /</l>\n<l>smaravalayaṃ kṛtvaitadvanitānāṃ drāvaṇaṃ kurute // VRrs_11.112 //</l>\n</lg>\n\n<lg>\n<l>palāśabījakaṃ raktajambīrāmlena sūtakam /</l>\n<l>sajīvaṃ marditaṃ yantre pācitaṃ mriyate dhruvam // VRrs_11.113 //</l>\n</lg>\n\n<lg>\n<l>kharamañjari bījānvitapuṣkarabījaiḥ sucūrṇitaiḥ kalkam /</l>\n<l>kṛtvā sūtaṃ puṭayed dṛḍhamūṣāyāṃ bhavedbhasma // VRrs_11.114 //</l>\n</lg>\n\n<lg>\n<l>kākodumbarikāyā dugdhena subhāvito hiṅguḥ /</l>\n<l>mardanapuṭanavidhānātsūtaṃ bhasmīkarotyeva // VRrs_11.115 //</l>\n</lg>\n\n<lg>\n<l>devadālīṃ harikrāntāmāranālena peṣayet /</l>\n<l>taddravaiḥ saptadhā sūtaṃ kuryānmarditamūrchitam // VRrs_11.116 //</l>\n</lg>\n\n<lg>\n<l>tatsūtaṃ kharpare dadyāddattvā dattvā tu taddravam /</l>\n<l>cullyopari pacec cāhni bhasma syāllavaṇopamam // VRrs_11.117 //</l>\n</lg>\n\n<lg>\n<l>apāmārgasya bījāni tathairaṇḍasya cūrṇayet /</l>\n<l>taccūrṇaṃ pārade deyaṃ mūṣāyām adharottaram /</l>\n<l>ruddhvā laghupuṭaiḥ pacyāc caturbhir bhasmatāṃ nayet // VRrs_11.118 //</l>\n</lg>\n\n<lg>\n<l>kaṭutumbyudbhave kande garbhe nārīpayaḥplute /</l>\n<l>saptadhā sveditaḥ sūto mriyate gomayāgninā // VRrs_11.119 //</l>\n</lg>\n\n<lg>\n<l>aṅkolasya śiphāvāripiṣṭaṃ khalle vimardayet /</l>\n<l>sūtaṃ gandhakasaṃyuktaṃ dinānte taṃ nirodhayet /</l>\n<l>puṭayedbhūdhare yantre dinānte sa mṛto bhavet // VRrs_11.120 //</l>\n</lg>\n\n<lg>\n<l>vaṭakṣīreṇa sūtābhrau mardayetpraharatrayam /</l>\n<l>pācayettena kāṣṭhena bhasmībhavati tadrasaḥ // VRrs_11.121 //</l>\n</lg>\n\n<lg>\n<l>athāturo rasācāryaṃ sākṣāddevaṃ maheśvaram /</l>\n<l>sādhitaṃ ca rasaṃ śṛṅgadantaveṇvādidhāritam // VRrs_11.122 //</l>\n</lg>\n\n<lg>\n<l>arcayitvā yathāśakti devagobrāhmaṇānapi /</l>\n<l>parṇakhaṇḍe dhṛtaṃ sūtaṃ jagdhvā syādanupānataḥ // VRrs_11.123 //</l>\n</lg>\n\n<lg>\n<l>ghṛtasaindhavadhānyakajīrakārdrakasaṃskṛtam /</l>\n<l>taṇḍulīyakadhānyakapaṭolālambuṣādikam // VRrs_11.124 //</l>\n</lg>\n\n<lg>\n<l>gojīrṇaśālyannaṃ gavyaṃ kṣīraṃ ghṛtaṃ dadhi /</l>\n<l>haṃsodakaṃ mudgarasaḥ pathyavargaḥ samāsataḥ // VRrs_11.125 //</l>\n</lg>\n\n<lg>\n<l>bṛhatī bilvakūṣmāṇḍaṃ vetrāgraṃ kāravellakam /</l>\n<l>māṣaṃ masūraṃ niṣpāvaṃ kulatthaṃ sarṣapaṃ tilam // VRrs_11.126 //</l>\n</lg>\n\n<lg>\n<l>laṅghanodvartanasnānatāmrasurāsavān /</l>\n<l>ānūpamāṃsaṃ dhānyāmlaṃ bhojanaṃ kadalīdale /</l>\n<l>kāṃsye ca guruviṣṭambhi tīkṣṇoṣṇaṃ ca bhṛśaṃ tyajet // VRrs_11.127 //</l>\n</lg>\n\n<lg>\n<l>kaṇṭārīphalakāñjikaṃ ca kamaṭhastailaṃ tathā rājikām nimbūkaṃ katakaṃ kaliṅgakaphalaṃ kūṣmāṇḍakaṃ karkaṭī /</l>\n<l>kārī kukkuṭakāravellakaphalaṃ karkoṭikāyāḥ phalam vṛntākaṃ ca kapitthakaṃ khalu gaṇaḥ proktaḥ kakārādikaḥ // VRrs_11.128 //</l>\n</lg>\n\n<lg>\n<l>devīśāstroditaḥ so 'yaṃ kakārādigaṇo mataḥ /</l>\n<l>śāstrāntaravinirdiṣṭaḥ kathyate 'nyaprakārataḥ // VRrs_11.129 //</l>\n</lg>\n\n<lg>\n<l>kaṅguḥ kandukakolakukkuṭakalakroḍāḥ kulatthāstathā kaṇṭārī kaṭutailakṛṣṇagalakaḥ kūrmaḥ kalāyaḥ kaṇā /</l>\n<l>karkāruśca kaṭhillakaṃ ca katakaṃ karkoṭakaṃ karkaṭī kālī kāñjikameṣakādikagaṇaḥ śrīkṛṣṇadevoditaḥ // VRrs_11.130 //</l>\n</lg>\n\n<lg>\n<l>yasminrase ca kaṇṭhoktyā kakārādirniṣedhitaḥ /</l>\n<l>tatra tatra niṣeddhavyaṃ tadaucityamato 'nyataḥ // VRrs_11.131 //</l>\n</lg>\n\n<lg>\n<l>udgāre sati dadhyannaṃ kṛṣṇamīnaṃ sajīrakam /</l>\n<l>abhyaṅgam anilakṣobhe tailair nārāyaṇādibhiḥ // VRrs_11.132 //</l>\n</lg>\n\n<lg>\n<l>aratau śītatoyena mastakopari secanam /</l>\n<l>tṛṣṇāyāṃ nārikelāmbu mudgaṃ saśarkaram // VRrs_11.133 //</l>\n</lg>\n\n<lg>\n<l>drākṣādāḍimakharjūrakadalīnāṃ phalaṃ bhajet /</l>\n<l>rasavīryavivṛddhyarthaṃ dadhikṣīrekṣuśarkarāḥ /</l>\n<l>śītopacāram anyaṃ ca rasatyāgavidhau punaḥ // VRrs_11.134 //</l>\n</lg>\n\n<l>bhakṣayed bṛhatīṃ bilvaṃ sakṛtsādhāraṇo vidhiḥ // VRrs_11.135 //</l>\n\n<lg>\n<l>jvarasya raktapittasya kāsasya śvāsahidhmayoḥ /</l>\n<l>vaisvaryasya kṣayasyāpi tathārocaprasekayoḥ // VRrs_12.1 //</l>\n</lg>\n\n<lg>\n<l>chardihṛdrogayoś caiva tṛṣṇāmadyodbhavārśasām /</l>\n<l>udāvartātisārāṇāṃ grahaṇyartipravāhiṇoḥ // VRrs_12.2 //</l>\n</lg>\n\n<lg>\n<l>visūcyā vahnimāndyasya mūtrakṛcchrāśmarujām /</l>\n<l>mehasya somarogasya piṭikānāṃ ca vidradheḥ // VRrs_12.3 //</l>\n</lg>\n\n<lg>\n<l>vṛddhigulmādirogāṇāṃ śūlānāmudarasya ca /</l>\n<l>pāṇḍuśophavisarpāṇāṃ kuṣṭhaśvitranabhasvatām // VRrs_12.4 //</l>\n</lg>\n\n<lg>\n<l>vātāsrasyāvṛtānāṃ ca vandhyānāṃ garbhiṇīrujām /</l>\n<l>sūtikābālarogāṇām unmāde 'pasmṛtāv api // VRrs_12.5 //</l>\n</lg>\n\n<lg>\n<l>netraroge karṇaroge nāsārogāsyarogayoḥ /</l>\n<l>śiraḥsaṃjātarogeṣu vraṇe bhaṅge bhagaṃdare // VRrs_12.6 //</l>\n</lg>\n\n<lg>\n<l>granthyādau kṣudrarogeṣu guhyaroge viṣeṣu ca /</l>\n<l>jarāyāstvanapatyānāṃ bījapoṣaṇahetave // VRrs_12.7 //</l>\n</lg>\n\n<lg>\n<l>paripāṭyānayā sarvaṃ rogāṇāṃ hi cikitsanam /</l>\n<l>rasalohaviṣair atra yogairvakṣye yathāgamam // VRrs_12.8 //</l>\n</lg>\n\n<lg>\n<l>romāñcakampau vadane madhutvamujjṛmbhaṇaṃ mastakatodadāhau /</l>\n<l>vātajvarasyoktam idaṃ hi lakṣma bhuktottaraṃ syādyadi śaśvadeva // VRrs_12.9 //</l>\n</lg>\n\n<lg>\n<l>virekaśoṣāsyakaṭutvatīvratāpapralāpabhramamūrchanāni /</l>\n<l>etāni pittajvaralakṣaṇāni vamiḥ satṛṣṇāṅgavidāhitā ca // VRrs_12.10 //</l>\n</lg>\n\n<lg>\n<l>kāsaśvāsau mukhe jāḍyaṃ mādhuryaṃ bahunidratā /</l>\n<l>prasvedaḥ svalpadāhaśca śleṣmajajvaralakṣaṇam // VRrs_12.11 //</l>\n</lg>\n\n<l>miśritaṃ lakṣaṇaṃ yattu dvayos triṣu bhavecca tat // VRrs_12.12 //</l>\n\n<lg>\n<l>vimarditābhyāṃ rasagandhakābhyāṃ nīreṇa kuryādiha golakaṃ tam /</l>\n<l>bhāṇḍe navīne viniveśya paścāttadgolakasyopari tāmrapātram // VRrs_12.13 //</l>\n</lg>\n\n<lg>\n<l>sārdhaṃ muhūrtaṃ vinirudhya dhīmān uddīpayed dīptakṛśānunāsya /</l>\n<l>adhastataḥ sidhyati parpaṭīyaṃ navajvarāraṇyakṛśānumeghaḥ // VRrs_12.14 //</l>\n</lg>\n\n<lg>\n<l>vilipya pūrvaṃ rasanāṃ ca tāludeśaṃ ca sindhūdbhavajīrakārdraiḥ /</l>\n<l>vallonmitāṃ cārdrakatoyamiśrām enāṃ niyojya sthagayet paṭena // VRrs_12.15 //</l>\n</lg>\n\n<lg>\n<l>gharmodgamo yāvadataḥ paraṃ ca takraudanaṃ pathyamiha prayojyam /</l>\n<l>kuryāddinānāṃ tritayaṃ yadītthaṃ jvarasya śaṅkāpi tadā bhavetkim // VRrs_12.16 //</l>\n</lg>\n\n<lg>\n<l>sūtārkagandhacapalājayapālatiktāpathyātrivṛcca viṣatindukajān samāṃśān /</l>\n<l>saṃbhāvya vajripayasā madhunā trivallas trailokyaḍambararaso 'bhinavajvaraghnaḥ // VRrs_12.17 //</l>\n</lg>\n\n<lg>\n<l>pādāṃśakaṃ sāraraviḥ samāṃśagandho vipakvaḥ svakaṣāyapiṣṭaḥ /</l>\n<l>rasaḥ kramānmāṣamito 'nilādijvareṣu nāmnā kila meghanādaḥ // VRrs_12.18 //</l>\n</lg>\n\n<lg>\n<l>daradajaladayuktaṃ śuddhasūtaṃ ca gandhaṃ praharamatha supiṣṭaṃ vallayugmaṃ ca dadyāt /</l>\n<l>jvaragajaharisaṃjñaṃ śṛṅgaverodakena prathamajanitadāhī kṣīrabhaktena bhojyaḥ // VRrs_12.19 //</l>\n</lg>\n\n<lg>\n<l>saṃtaptasīsabhāgaṃ ca pāradaṃ gandhakaṃ kaṇām /</l>\n<l>samabhāgaṃ pṛthak tatra melayecca yathāvidhi // VRrs_12.20 //</l>\n</lg>\n\n<lg>\n<l>jambīrasya rase sarvaṃ mardayecca dinatrayam /</l>\n<l>meghanādakumāryośca rase cāpi dinatrayam // VRrs_12.21 //</l>\n</lg>\n\n<lg>\n<l>dinadvayamajāmūtre gavāṃ mūtre dinatrayam /</l>\n<l>bhāvayecca yathāyogyaṃ tasminnetāni dāpayet // VRrs_12.22 //</l>\n</lg>\n\n<lg>\n<l>saindhavaṃ citrakaṃ bhāgaṃ sauvarcalalavaṇaṃ tathā /</l>\n<l>tena sammelanaṃ kṛtvā bhāvayecca punaḥ punaḥ // VRrs_12.23 //</l>\n</lg>\n\n<lg>\n<l>anena vidhinā samyak siddho bhavati tadrasaḥ /</l>\n<l>śarkarāghṛtasaṃyuktaṃ dadyādvallatrayaṃ rasam // VRrs_12.24 //</l>\n</lg>\n\n<lg>\n<l>godhūmasyaudanaṃ pathyaṃ māṣasūpaṃ ca vāstukam /</l>\n<l>dhātrīphalasamāyuktaṃ sarvajvaravināśanam /</l>\n<l>dīpikārasa ityeṣa tantrajñaiḥ parikīrtitaḥ // VRrs_12.25 //</l>\n</lg>\n\n<lg>\n<l>pāradaṃ rasakaṃ tālaṃ tutthaṃ gandhakaṭaṅkaṇam /</l>\n<l>sarvametatsamaṃ śuddhaṃ kāravallyā dravairdinam // VRrs_12.26 //</l>\n</lg>\n\n<lg>\n<l>mardayettena kalkena tāmrapātrodaraṃ limpet /</l>\n<l>aṅgulārdhārdhamānena taṃ pacetsikatāhvaye // VRrs_12.27 //</l>\n</lg>\n\n<lg>\n<l>yantre yāvatsphuṭantyevaṃ vrīhayastasya pṛṣṭhataḥ /</l>\n<l>tataḥ suśītalaṃ grāhyaṃ tāmrapātrodarād bhiṣak // VRrs_12.28 //</l>\n</lg>\n\n<lg>\n<l>śītabhañjī raso nāma cūrṇayenmaricaiḥ samam /</l>\n<l>māṣaikaṃ parṇakhaṇḍena bhakṣayennāśayejjvaram /</l>\n<l>tridinair viṣamaṃ tīvramekadvitricaturthakam // VRrs_12.29 //</l>\n</lg>\n\n<lg>\n<l>sūtatālaśilāstulyā mardayetkarkaṭīrase /</l>\n<l>tāmrapātre vinikṣipya tatkalkaṃ kajjalīkṛtam // VRrs_12.30 //</l>\n</lg>\n\n<lg>\n<l>vipacedvālukāyantre yathoktavidhinā tataḥ /</l>\n<l>dadyānmaricacūrṇena māṣamātraṃ bhiṣagvaraḥ // VRrs_12.31 //</l>\n</lg>\n\n<lg>\n<l>prapibeduṣṇatoyasya culukaṃ śītakajvare /</l>\n<l>śītabhañjī rasaḥ so 'yaṃ śītajvaranivāraṇaḥ // VRrs_12.32 //</l>\n</lg>\n\n<lg>\n<l>kūṣmāṇḍacūrṇatilajaiḥ praviśuddhatālaṃ gāḍhaṃ vimardya suṣavīsalilena tulyam /</l>\n<l>sūtena hiṅgulabhuvā sikatākhyayantre golaṃ vidhāya parivṛttakapālamadhye // VRrs_12.33 //</l>\n</lg>\n\n<lg>\n<l>pattreṇa taṃ dinapateśca pidhāya ruddhvā saṃdhiṃ tayorguḍasudhākhaṭikāśivābhiḥ /</l>\n<l>vahnau pacenmṛduni pātraśiraḥsthaśālīvaivarṇyamātram avadhiṃ pravidhāya dhīmān // VRrs_12.34 //</l>\n</lg>\n\n<lg>\n<l>vallaṃ tataḥ surasamiśramamuṣya dadyāt sarpiḥ sitākaṇapayomadhu cānupeyam /</l>\n<l>jetuṃ jvarān praviṣamān iha vāntiśāntyai maulau suśītalajalasya dadīta dhārām // VRrs_12.35 //</l>\n</lg>\n\n<lg>\n<l>athāmayāntaṃ rasarājamaulibhūṣāmaṇiṃ taṃ mṛtajīvanākhyam /</l>\n<l>sudhāraseneva rasena yena saṃjīvanaṃ syāt sahasāturāṇām // VRrs_12.36 //</l>\n</lg>\n\n<lg>\n<l>rasahiṅgulajepālair vṛddhyā dantyambumarditaiḥ /</l>\n<l>dinārdhena jvaraṃ hanyādguñjaikaṃ sitayā saha // VRrs_12.37 //</l>\n</lg>\n\n<lg>\n<l>śuddhaṃ sūtaṃ viṣaṃ gandhaṃ dhūrtabījaṃ tribhiḥ samam /</l>\n<l>caturbhiśca samaṃ vyoṣaṃ cūrṇīkṛtya nidhāpayet // VRrs_12.38 //</l>\n</lg>\n\n<lg>\n<l>dantabhāṇḍe 'tha vā śārṅge kāṣṭhe naiva kadācana /</l>\n<l>vātaśleṣmajvare deyaṃ dvaṃdvaje vā tridoṣaje // VRrs_12.39 //</l>\n</lg>\n\n<lg>\n<l>rasena śṛṅgaverasya jambīrasyāthavā punaḥ /</l>\n<l>guñjādvayaṃ ca jīrṇe 'smindadhibhaktaṃ prayojayet // VRrs_12.40 //</l>\n</lg>\n\n<lg>\n<l>ekadvitridinairhanyāj jvarān doṣakrameṇa tu /</l>\n<l>mahājvarāṅkuśo nāma raso 'yaṃ śambhunoditaḥ // VRrs_12.41 //</l>\n</lg>\n\n<lg>\n<l>tālaṃ tāmrarajo rasaśca gaganaṃ gandhaśca nepālakaṃ dīnārapramitaṃ tadardhamuditaṃ ṭaṅkaṃ śilāmākṣikam /</l>\n<l>dīnāradvitayaṃ viṣasya śikhinaḥ piṣṭvā rasaiḥ pācito yaścintāmaṇivajjvaraughavijayī nāmnā tu mṛtyuṃjayaḥ // VRrs_12.42 //</l>\n</lg>\n\n<lg>\n<l>tālaṃ tāmram ayorajaśca capalā tutthābhrakaṃ kāntakaṃ nāgaṃ syācca samāṃśakaṃ sumṛditaṃ mūlaṃ ca paunarnavam /</l>\n<l>bhṛṅgīkāsaharīpunarnavāmahāmandārapattrodbhavaiḥ kalkaṃ vālukayantrapācitam idaṃ sarvajvarasyāntakṛt // VRrs_12.43 //</l>\n</lg>\n\n<lg>\n<l>tutthena tulyaḥ śivajaśca gandho jambīranīreṇa vimardanīyaḥ /</l>\n<l>dinatrayaṃ melaya tena tulyaṃ vyoṣaṃ tataḥ sidhyati candrasūryaḥ // VRrs_12.44 //</l>\n</lg>\n\n<lg>\n<l>vallo vijetuṃ viṣamāvalambi dalena deyo bhujagākhyavallyāḥ /</l>\n<l>dugdhaṃ hitaṃ syādiha śṛṅgaverarasena śaityeṣu niṣevaṇīyaḥ // VRrs_12.45 //</l>\n</lg>\n\n<lg>\n<l>takraṃ sagarbhājvaraśūlayostu drākṣāmbunā pathyamanantaroktam /</l>\n<l>rodhaṃ varāyāḥ salilena śūlaṃ jambīranīreṇa varājalena // VRrs_12.46 //</l>\n</lg>\n\n<lg>\n<l>apasmṛtāv atra niyojanīyamabhyañjanaṃ bimbapayobhavābhyām /</l>\n<l>ghṛtaudanaṃ syādiha bhojanāya jambīranīreṇa nihanti gulmam // VRrs_12.47 //</l>\n</lg>\n\n<lg>\n<l>hiṅgvamlikānimburasena deyaṃ plīhodare syādiha takrabhaktaḥ /</l>\n<l>stambhārthamasminsasitaṃ payaḥ syād guḍo niyojyo vamanapraśāntyai // VRrs_12.48 //</l>\n</lg>\n\n<lg>\n<l>aśītir yasya varṣāṇi vasuvarṣāṇi yasya vā /</l>\n<l>viṣaṃ tasya na dātavyaṃ dattaṃ ced doṣakārakam // VRrs_12.49 //</l>\n</lg>\n\n<lg>\n<l>meghapāradagandhāśmaviṣavyoṣapaṭūni ca /</l>\n<l>jīrakadvayametāni samabhāgāni kārayet // VRrs_12.50 //</l>\n</lg>\n\n<lg>\n<l>sinduvārarasenāpi laśunasya rasena ca /</l>\n<l>apāmārgarasenāpi saptarātraṃ vimardayet // VRrs_12.51 //</l>\n</lg>\n\n<lg>\n<l>tatpakvaṃ vālukāyantre guñjāmātraṃ prayojayet /</l>\n<l>sanāgavallīmaricaṃ tataḥ śītāmbu pāyayet // VRrs_12.52 //</l>\n</lg>\n\n<lg>\n<l>umāprasādano nāma rasaḥ śītajvarāpahaḥ /</l>\n<l>cāturthikaṃ trirātraṃ vā nāśayet kimutāparān // VRrs_12.53 //</l>\n</lg>\n\n<lg>\n<l>ṭaṅkaṇaṃ rasagandhau ca samabhāgānprakalpayet /</l>\n<l>nepālaṃ dviguṇaṃ dattvā mardayet khallamadhyataḥ // VRrs_12.54 //</l>\n</lg>\n\n<lg>\n<l>ślakṣṇatāṃ yāti tadyāvattāvattanmardayecchanaiḥ /</l>\n<l>saindhavaṃ maricaṃ śaṅkhaṃ ciñcākṣāraṃ samākṣikam // VRrs_12.55 //</l>\n</lg>\n\n<lg>\n<l>tattulyam etat kṛtvātha nimbūtoyena mardayet /</l>\n<l>caṇapramāṇavaṭikām bhakṣayeddivasatrayam // VRrs_12.56 //</l>\n</lg>\n\n<lg>\n<l>aikāhikaṃ dvyāhikaṃ ca tryāhikaṃ ca caturthakam /</l>\n<l>sarvajvaravināśāya jvarāṅkuśa iti smṛtaḥ // VRrs_12.57 //</l>\n</lg>\n\n<lg>\n<l>abhrakaṃ gandhakaṃ sūtaṃ tolakaikaṃ pṛthakpṛthak /</l>\n<l>gṛhītvā viṣatolārdhaṃ tolārdhaṃ tintiḍīphalam // VRrs_12.58 //</l>\n</lg>\n\n<lg>\n<l>etatsarvaṃ samaṃ kṛtvā mardayet khallamadhyataḥ /</l>\n<l>ślakṣṇatāṃ yāti tadyāvat tāvat saṃmardayecchanaiḥ // VRrs_12.59 //</l>\n</lg>\n\n<lg>\n<l>vistāre pariṇāhe ca gartāṃ kṛtvā ṣaḍaṅgulām /</l>\n<l>phaṇivallīdalānyantargartāyāṃ prakṣipennaraḥ // VRrs_12.60 //</l>\n</lg>\n\n<lg>\n<l>parṇeṣu sūtakalkaṃ taṃ gartāyāṃ sthāpayed dṛḍham /</l>\n<l>kalkād upari tatparṇair gartāvaktraṃ prapūrayet // VRrs_12.61 //</l>\n</lg>\n\n<lg>\n<l>gartāyāṃ tu tato deyaṃ puṭamāraṇyakotpalaiḥ /</l>\n<l>svāṅgaśītalatāṃ jñātvā samākarṣettataḥ param // VRrs_12.62 //</l>\n</lg>\n\n<lg>\n<l>sūtaliptadalaiḥ sārdhaṃ kalkaṃ khalle vimardayet /</l>\n<l>tolārdhamamṛtaṃ kṣiptvā tolārdhaṃ tintiḍīphalam // VRrs_12.63 //</l>\n</lg>\n\n<lg>\n<l>sthāpayetkhallitaṃ kalkaṃ yojayed guñjamātrayā /</l>\n<l>śṛṅgaverāmbhasā yuktaṃ tīkṣṇacitrakasaindhavaiḥ // VRrs_12.64 //</l>\n</lg>\n\n<lg>\n<l>saṃnipāte tathā vāte tridoṣe viṣamajvare /</l>\n<l>agnimāndye grahiṇyāṃ ca tathā deyo 'tisāriṇi // VRrs_12.65 //</l>\n</lg>\n\n<lg>\n<l>bhojanaṃ dadhibhaktaṃ ca rase 'smin saṃprayojayet /</l>\n<l>vyādhyādikaṃ yathā kuryādudakaṃ ḍhālayet tataḥ // VRrs_12.66 //</l>\n</lg>\n\n<lg>\n<l>eṣa yogavaraḥ śrīmānprāṇināṃ prāṇadāyakaḥ /</l>\n<l>cintāmaṇiritikhyāto rasaḥ sarvāṅgasundaraḥ // VRrs_12.67 //</l>\n</lg>\n\n<lg>\n<l>sūtendraṃ parimardya pañcapaṭubhiḥ kṣārais tribhis taṃ tataḥ piṇḍe hiṅgumahauṣadhāsurīmaye saṃsvedya dhānyodake /</l>\n<l>nirguṇḍyambuhutāśamanthatilaparṇyunmattabhṛṅgārdrakaṃ kāmātāgirikarṇikāplavadalāpañcāṅgulotthair jalaiḥ // VRrs_12.68 //</l>\n</lg>\n\n<lg>\n<l>sūtendreṇa samair vimardya sahajaiḥ pittaistato bhāvayed daṃṣṭricchāgalulāyamatsyaśikhināṃ sā saṃnipātāñjayet /</l>\n<l>vikhyātā bhuvi lokanāthaguṭikā mārīcamātrā hitā syādasyāḥ sahitaṃ dadhīkṣuśakalaṃ vīryaṃ bhavecchītalam // VRrs_12.69 //</l>\n</lg>\n\n<lg>\n<l>vajravaikrāntayor bhasma pratyekaṃ niṣkasammitam /</l>\n<l>śṛṅgīviṣaṃ dviniṣkaṃ ca triniṣkaṃ cūlikāpaṭu // VRrs_12.70 //</l>\n</lg>\n\n<lg>\n<l>pañcaniṣko 'gnijāraśca sarvamekatra melayet /</l>\n<l>tāvadbhasma rasaṃ yāvanmardayed divasatrayam // VRrs_12.71 //</l>\n</lg>\n\n<lg>\n<l>śārṅgaṣṭādikavargasya kṣāranīreṇa bhāvayet /</l>\n<l>trayoviṃśativārāṇi vimardya ca viśoṣya ca // VRrs_12.72 //</l>\n</lg>\n\n<lg>\n<l>tato vimardya divasaṃ kṣiped dantakaraṇḍake /</l>\n<l>mṛtasaṃjīvanākhyo 'yaṃ sūcikābharaṇo rasaḥ // VRrs_12.73 //</l>\n</lg>\n\n<lg>\n<l>saṃnipātena tīvreṇa mumurṣor bhūgatasya ca /</l>\n<l>tāluni vṛścayitvātha rasamenaṃ vinikṣipet // VRrs_12.74 //</l>\n</lg>\n\n<lg>\n<l>sūcyātisūkṣmayā toyabhinnayātiprayatnataḥ /</l>\n<l>tatastailena taṃ liptvā nirvāte saṃniveśayet // VRrs_12.75 //</l>\n</lg>\n\n<lg>\n<l>tato 'rdhapraharād ūrdhvaṃ muktamūtrapurīṣakam /</l>\n<l>labdhasaṃjñaṃ pratāpāḍhyaṃ dolayantaṃ śiro muhuḥ // VRrs_12.76 //</l>\n</lg>\n\n<lg>\n<l>āyuṣmantaṃ vijānīyādanyathā cānyathā khalu /</l>\n<l>tataḥ śītāmbusampūrṇe kaṭāhe taṃ niveśayet // VRrs_12.77 //</l>\n</lg>\n\n<lg>\n<l>tatra cotkvathitaṃ toyam apanīyāparaṃ kṣipet /</l>\n<l>yācamānam amuṃ paścāt pāyayet sasitaṃ payaḥ // VRrs_12.78 //</l>\n</lg>\n\n<lg>\n<l>dadhi vā sitayopetaṃ nārikelajalaṃ tathā /</l>\n<l>rambhāphalāni dadyācca mriyate so 'nyathā khalu // VRrs_12.79 //</l>\n</lg>\n\n<lg>\n<l>labdhasaṃjñaṃ prabhāṣantaṃ yācamānaṃ phalādikam /</l>\n<l>tasmādākṛṣya tailāktaṃ tailaṃ piṣṭvāpanīya ca // VRrs_12.80 //</l>\n</lg>\n\n<lg>\n<l>lepayedgandhakarpūrair ā pādatalamastakam /</l>\n<l>ityādiśiśirair dravyaiḥ saptarātram upācaret // VRrs_12.81 //</l>\n</lg>\n\n<lg>\n<l>karṇākṣināsikāvaktre kṣipet potāśrayaṃ muhuḥ /</l>\n<l>aṣṭame 'hani samprāpte dardurīmūlajaṃ rasam // VRrs_12.82 //</l>\n</lg>\n\n<lg>\n<l>sasitaṃ pāyayed vegam avatārayituṃ rasam /</l>\n<l>rase 'vatārite paścād yatheṣṭaṃ bhojanaṃ dadhi // VRrs_12.83 //</l>\n</lg>\n\n<lg>\n<l>śvāsocchvāsayutaṃ cānyair muktajīvanalakṣaṇaiḥ /</l>\n<l>kaṭāhe jalasampūrṇe nikṣiped bodhalabdhaye // VRrs_12.84 //</l>\n</lg>\n\n<lg>\n<l>labdhabodhaṃ tamākṛṣya pūrvavat samupācaret /</l>\n<l>jīvitvā yāvad āyuṣyaṃ mriyate tadanantaram // VRrs_12.85 //</l>\n</lg>\n\n<lg>\n<l>saṃnipāte mahāghore majjantaṃ mṛtyusāgare /</l>\n<l>uddharettasya dharmasya brahmāpyantaṃ na vindati // VRrs_12.86 //</l>\n</lg>\n\n<lg>\n<l>saṃnipātamahāmṛtyubhayanirmuktamānavaḥ /</l>\n<l>api sarvasvadānena prāṇācāryaṃ prapūjayet // VRrs_12.87 //</l>\n</lg>\n\n<lg>\n<l>anyathā narake tāvad yāvat kalpavikalpanā /</l>\n<l>ityājñā śāṃkarī jñeyā śambhunā parikīrtitā // VRrs_12.88 //</l>\n</lg>\n\n<lg>\n<l>prakāśā naiva kartavyā rasottaraṇamūlikā /</l>\n<l>śāstraṃ vinā prayacchante mandā vittābhikāṅkṣayā /</l>\n<l>guruprasādam āsādya saṃnipāte prayujyatām // VRrs_12.89 //</l>\n</lg>\n\n<lg>\n<l>śārṅgaṣṭā ca tathā vyāghrī karīras tilaparṇikā /</l>\n<l>indravāruṇikā mustā haridrāṅkolamūlikā // VRrs_12.90 //</l>\n</lg>\n\n<lg>\n<l>apāmārgaḥ kaṇā svarṇaṃ kaṭutumbī ca tintiḍī /</l>\n<l>śārṅgaṣṭādikavargo 'yaṃ saṃnipātaharaḥ param // VRrs_12.91 //</l>\n</lg>\n\n<lg>\n<l>sūtaṃ gandhakatālakaṃ maṇiśilāṃ tāpyaṃ lavaṃ tutthakaṃ jepālaṃ viṣaṭaṅkaṇaṃ madhuphalaṃ kṛtvā samāṃśaṃ dṛḍham /</l>\n<l>kṛtvā kajjalikāṃ viṣolbaṇaphaṇeḥ pittaiśca saṃbhāvayet kṣiptvā sīsakakūpike rasavaraṃ sūcīmukhaṃ nāmataḥ // VRrs_12.92 //</l>\n</lg>\n\n<lg>\n<l>brahmadvāri vikīrṇalohitalave guñjaikamātraṃ daded dattvā sampuṭabaddhatandrikadhanurvāte saśākhāhime /</l>\n<l>kāsaṃ śvāsamarocakaṃ pralapanaṃ kampaṃ ca hikkāturaṃ mūkatvaṃ badhiratvam unmadam apasmāraṃ jayet tatkṣaṇāt // VRrs_12.93 //</l>\n</lg>\n\n<lg>\n<l>rasagandhakatāmrābhraṃ lāṅgalīvahnirāmaṭham /</l>\n<l>vandhyāpaṭolanirguṇḍīsugandhānimbapallavāḥ // VRrs_12.94 //</l>\n</lg>\n\n<lg>\n<l>pāṭhākṣāratrayaṃ kṣveḍaboladhattūrataṇḍulaiḥ /</l>\n<l>śṛṅgīmadhukasāraṃ ca jambīrāmlena mardayet // VRrs_12.95 //</l>\n</lg>\n\n<lg>\n<l>kuryāddhi niṣkamānena vaṭikā sā niyacchati /</l>\n<l>sasvedadāhābhinyāsaṃ saṃnipātagajāṃkuśaḥ // VRrs_12.96 //</l>\n</lg>\n\n<lg>\n<l>sasārā vaiṣṇavī senā acalā kādi kaṅkaṇā /</l>\n<l>rāgarudropamopetā prauḍhā mastakaśālinī // VRrs_12.97 //</l>\n</lg>\n\n<lg>\n<l>tribhāgaṃ tālakaṃ vidyād ekabhāgaṃ tu pāradam /</l>\n<l>tadardhaṃ gandhakaṃ caiva tadardhaṃ tu manaḥśilā // VRrs_12.98 //</l>\n</lg>\n\n<lg>\n<l>kāravallīdalarasair mardayet tatpraharatrayam /</l>\n<l>pācito vālukāyantre cāturthikaharo rasaḥ // VRrs_12.99 //</l>\n</lg>\n\n<lg>\n<l>syād rasena samāyukto gandhakaḥ sumanoharaḥ /</l>\n<l>hiyāvallitriguṇito nirguṇḍīrasamarditaḥ // VRrs_12.100 //</l>\n</lg>\n\n<lg>\n<l>saptavārāṇi tad yojyam ārdrakasvarasena tu /</l>\n<l>saṃtatādijvaraṃ hanyāccāturthikagajāṃkuśaḥ // VRrs_12.101 //</l>\n</lg>\n\n<lg>\n<l>tāpyatālakajepālavatsanābhamanaḥśilāḥ /</l>\n<l>tāmragandhakasūtaṃ ca musalīrasamarditaḥ /</l>\n<l>mṛtyuṃjaya iti khyātaḥ kukkuṭīpuṭapācitaḥ // VRrs_12.102 //</l>\n</lg>\n\n<lg>\n<l>valladvayaṃ prayuñjīta yatheṣṭaṃ dadhibhojanam /</l>\n<l>navajvaraṃ saṃnipātaṃ hanyādeṣa mahārasaḥ // VRrs_12.103 //</l>\n</lg>\n\n<lg>\n<l>śuddhaṃ sūtaṃ viṣaṃ gandhaṃ maricaṃ ṭaṅkaṇaṃ kaṇām /</l>\n<l>mardayed dhūrtajadrāvair dinam ekaṃ tu śoṣayet // VRrs_12.104 //</l>\n</lg>\n\n<lg>\n<l>pañcavaktro raso nāma dviguñjaḥ saṃnipātajit /</l>\n<l>arkamūlakaṣāyaṃ ca satryūṣam anupāyayet /</l>\n<l>dadhyodanaṃ hitaṃ tatra jalayogaṃ ca kārayet // VRrs_12.105 //</l>\n</lg>\n\n<lg>\n<l>rasagandhakatulyāṃśaṃ dhattūraphalajadravaiḥ /</l>\n<l>mardayed dinamekaṃ tu tattulyaṃ trikaṭu kṣipet /</l>\n<l>unmattākhyo raso nāmnā nasye syātsaṃnipātajit // VRrs_12.106 //</l>\n</lg>\n\n<lg>\n<l>nistvagjepālajaṃ bījaṃ daśaniṣkaṃ pracūrṇayet /</l>\n<l>maricaṃ pippalīṃ sūtaṃ pratiniṣkaṃ vimiśrayet // VRrs_12.107 //</l>\n</lg>\n\n<lg>\n<l>bhāvyaṃ jambīrajairdrāvaiḥ saptāhaṃ tat prayatnataḥ /</l>\n<l>saṃnipātaṃ nihantyāśu añjane yaḥ śivaḥ smṛtaḥ // VRrs_12.108 //</l>\n</lg>\n\n<lg>\n<l>madanaphalaṃ viḍalavaṇaṃ sarṣapāḥ pratiniṣkadvayam /</l>\n<l>cūrṇayitvā triphalākvāthena saṭaṅkaṇaṃ pibet // VRrs_12.109 //</l>\n</lg>\n\n<lg>\n<l>kuṣṭhe jvare kāmalāyāṃ kaṇṭharoge hy ajīrṇake /</l>\n<l>nasye ca girikarṇyutthabījaikaṃ śītavāriṇā // VRrs_12.110 //</l>\n</lg>\n\n<lg>\n<l>pratyekaṃ rasagandhayor dvipalayoḥ kṛtvā maṣīṃ śuddhayor ramyāṃ mlecchalulāyalocanamanodhātrīprakuñcatrayam /</l>\n<l>pathyāyā badaratrikaṃ trikaṭu ṣaṭśāṇaṃ vacā dharmiṇī vellāmbhodharapattrakadviradakiñjalkāśvagandhāhvayam // VRrs_12.111 //</l>\n</lg>\n\n<lg>\n<l>piṣṭvaitat samasāram akhilaṃ karṣonmitaṃ nyasya tat pronmardyārdhakarañjakāmṛtayutaṃ sāgastikatryūṣaṇaiḥ /</l>\n<l>bhūdhātrīvijayāsaritpatiphalaṃ jvālāmukhīmārkavaiḥ pratyekaṃ vidadhīta niścalamatiḥ sapta kramādbhāvanāḥ // VRrs_12.112 //</l>\n</lg>\n\n<lg>\n<l>pittairatho pañca vidhāya pañcabhiḥ karañjapattrāmṛtadhūpanaṃ tataḥ /</l>\n<l>dattvārdrakasya svarasena taṇḍulākṛtiṃ vidadhyādguṭikāṃ bhiṣagvaraḥ // VRrs_12.113 //</l>\n</lg>\n\n<lg>\n<l>deyaikā saṃnipāte pratihataviṣaye mohanetraprasuptyoḥ syādgulme sājamodā pavanavikṛtiṣu tryūṣaṇena grahaṇyām /</l>\n<l>dātavyā jīrakeṇa dvipaturaganṛṇāṃ prāṇasaṃrakṣaṇāya kāyāmbhodhir etaṃ rasakasamarasaṃ vaidyanātho 'bhyadhatta // VRrs_12.114 //</l>\n</lg>\n\n<lg>\n<l>gandhakābhrasamaḥ sūto vārāhīrasamarditaḥ /</l>\n<l>pācito vālukāyantre triphalāvyoṣacitrakaiḥ // VRrs_12.115 //</l>\n</lg>\n\n<lg>\n<l>trikṣāraṃ pañcalavaṇahiṅgugugguludīpyakaiḥ /</l>\n<l>sajīrakaiḥ sendrayavaiḥ pṛthagrasasamairyutaḥ // VRrs_12.116 //</l>\n</lg>\n\n<lg>\n<l>māṣamātro 'nupānena dvipalasyoṣṇavāriṇaḥ /</l>\n<l>abhinyāsānalabhraṃśagrahaṇīpāṇḍugulminām // VRrs_12.117 //</l>\n</lg>\n\n<lg>\n<l>kuryātprāṇaparitrāṇamataḥ prāṇeśvaraḥ smṛtaḥ /</l>\n<l>vyādhivṛddhau prayogo 'sya dvau vārau vaidyasaṃmataḥ // VRrs_12.118 //</l>\n</lg>\n\n<lg>\n<l>rasāyovyoṣakaṅkuṣṭhaśilātālābhrahiṅgulān /</l>\n<l>kumbhyagnibhṛṅgamārītaṇḍulīyakamākṣikān // VRrs_12.119 //</l>\n</lg>\n\n<lg>\n<l>hastiśuṇḍīyutāṃs tulyāṃs tadardhaśivagandhakān /</l>\n<l>tryaham ārdrāmbunā piṣṭvā kūpīsthaṃ vālukāgninā // VRrs_12.120 //</l>\n</lg>\n\n<lg>\n<l>jayājambīranirguṇḍīcāṅgerīvāri nikṣipet /</l>\n<l>paktvā caturdaśāhāni piṣṭvārdrāktaṃ viśoṣayet // VRrs_12.121 //</l>\n</lg>\n\n<lg>\n<l>mṛtasaṃjīvanākhyo 'yaṃ raso vallamito 'śitaḥ /</l>\n<l>drāg jayedauṣadhaṃ saṃnipātādīn sakalān gadān // VRrs_12.122 //</l>\n</lg>\n\n<lg>\n<l>rasabhāgo bhavedeko gandhako dviguṇo mataḥ /</l>\n<l>viṣatālakakaṅkuṣṭhaśilāhiṅgulalohakam // VRrs_12.123 //</l>\n</lg>\n\n<lg>\n<l>vahnitrikaṭubhṛṅgāhvahemamākṣikamabhrakam /</l>\n<l>hastiśuṇḍī viṣaṃ kumbhī taṇḍulīyakatāmrakau // VRrs_12.124 //</l>\n</lg>\n\n<lg>\n<l>eṣāṃ pratyekamekaikaṃ bhāgamādāya cūrṇayet /</l>\n<l>ārdrakasya draveṇaiva mardayecca dinatrayam // VRrs_12.125 //</l>\n</lg>\n\n<lg>\n<l>jambīrasya raso grāhyaḥ palatrayaparīkṣitaḥ /</l>\n<l>triphalāyāśca nirguṇḍyāḥ pratyekaṃ ca palatrayam // VRrs_12.126 //</l>\n</lg>\n\n<lg>\n<l>rasasya palamātraṃ tu cāṅgeryāḥ parikīrtitam /</l>\n<l>kācakūpyāṃ vinikṣipya yantre kṣiptvā prayatnavān // VRrs_12.127 //</l>\n</lg>\n\n<lg>\n<l>uddhṛtyārdrakaniryāsair mardayitvā viśoṣayet /</l>\n<l>mṛtasaṃjīvano nāma raso 'yaṃvidito bhuvi /</l>\n<l>guñjādvayaṃ dadītāsya saṃnipātāpanuttaye // VRrs_12.128 //</l>\n</lg>\n\n<lg>\n<l>vaṅgaṃ nāgaṃ ca sūtaṃ ca nepālaṃ gandhakaṃ tathā /</l>\n<l>śulbaṃ viṣaṃ samāṃśena rasenārdreṇa mardayet // VRrs_12.129 //</l>\n</lg>\n\n<lg>\n<l>punar mardyeta nirguṇḍyāś cāṅgeryā rasamarditaḥ /</l>\n<l>vallaprayogeṇa raso 'yaṃ saṃnipātanut // VRrs_12.130 //</l>\n</lg>\n\n<lg>\n<l>gandhakaṃ ca rasaṃ śuddhaṃ pratyekaṃ karṣasammitam /</l>\n<l>ekatra kajjalīṃ kṛtvā tataḥ kurvīta golakam // VRrs_12.131 //</l>\n</lg>\n\n<lg>\n<l>navabhāṇḍe vinikṣipya tāmrapātreṇa gopayet /</l>\n<l>dṛḍhaṃ nirudhya tat pātramagnāvāropayet tataḥ // VRrs_12.132 //</l>\n</lg>\n\n<lg>\n<l>vrīhisphuṭanamātreṇa svāṅgaśītaṃ samuddharet /</l>\n<l>navajvare prayuñjīta rasaṃ parpaṭikāhvayam // VRrs_12.133 //</l>\n</lg>\n\n<lg>\n<l>ārdrakasya rasenaiva trivallaṃ tridinaṃ bhiṣak /</l>\n<l>jvaritaṃ chādayedgāḍhaṃ yāvatsvedaḥ samudbhavet // VRrs_12.134 //</l>\n</lg>\n\n<lg>\n<l>takrabhaktaṃ bhavetpathyaṃ jvaramuktasya dehinaḥ /</l>\n<l>navajvarārir ityeṣa rasaḥ paramadurlabhaḥ /</l>\n<l>vātajvare viśeṣeṇa rasaḥ sādhāraṇo mataḥ // VRrs_12.135 //</l>\n</lg>\n\n<lg>\n<l>ṭaṅkaṇaṃ rasagandhau ca maricāni samāṃśakam /</l>\n<l>sarvaṃ jambīranīreṇa dināni trīṇi mardayet // VRrs_12.136 //</l>\n</lg>\n\n<lg>\n<l>saṃśoṣya śarkarāyuktaṃ matsyapittena bhāvayet /</l>\n<l>bhāvitaṃ tadrasaṃ siddhamārdrakasvarasaistryaham // VRrs_12.137 //</l>\n</lg>\n\n<lg>\n<l>vallaṃ vāratrayaṃ deyaṃ pānārthaṃ vāri śītalam /</l>\n<l>takrabhaktaṃ bhavetpathyaṃ vṛntākaphalasaṃyutam /</l>\n<l>sarvān navajvarān hanti raso 'yaṃ jalamañjarī // VRrs_12.138 //</l>\n</lg>\n\n<lg>\n<l>kāntasya kaṇṭavedhyānāṃ pātrāṇāṃ bhasma kārayet /</l>\n<l>tatsamaśca raso gandhaṣṭaṅkaṇo nimbavāriṇā /</l>\n<l>tataḥ saṃpeṣya tatkalkaṃ mardayettridinaṃ punaḥ // VRrs_12.139 //</l>\n</lg>\n\n<lg>\n<l>rasatulyena matsyasya pittena paribhāvayet /</l>\n<l>siddhaḥ kāntaraso hy eṣa prayojyo 'bhinavajvare /</l>\n<l>śṛṅgaverānupānena mātrayā bhiṣaguttamaiḥ // VRrs_12.140 //</l>\n</lg>\n\n<lg>\n<l>rasagandhau tathā vaṅgam abhrakaṃ samabhāgataḥ /</l>\n<l>melayitvātha vaṅgena samaṃ sūtaṃ vimardayet // VRrs_12.141 //</l>\n</lg>\n\n<lg>\n<l>tatraikīkṛtya gandhābhre peṣyaṃ jambīravāriṇā /</l>\n<l>sāmānyaṃ puṭam ādadyāt saptadhā sādhitaṃ rasam // VRrs_12.142 //</l>\n</lg>\n\n<lg>\n<l>kumāryā citrakeṇāpi bhāvayitvātha saptadhā /</l>\n<l>guḍena jīrakeṇāpi jvare jīrṇe prayojayet // VRrs_12.143 //</l>\n</lg>\n\n<lg>\n<l>kāse śvāse kumāryā ca triphalākvāthayogataḥ /</l>\n<l>unmādaṃ ca dhanurvātam amṛtākvāthayogataḥ /</l>\n<l>ityevaṃ rogatāpaghno rasaś candrodayābhidhaḥ // VRrs_12.144 //</l>\n</lg>\n\n<lg>\n<l>nāgaṃ vaṅgaṃ rasaṃ tāmraṃ gandhakaṃ ṭaṅkaṇaṃ tathā /</l>\n<l>viṣaṃ ca nepālaṃ haritālaṃ samaṃ tathā // VRrs_12.145 //</l>\n</lg>\n\n<lg>\n<l>vaṭakṣīreṇa saṃmardya sarvaṃ kuryāttu golakam /</l>\n<l>taṃ golakaṃ bhāṇḍamadhye pācayeddīpavahninā // VRrs_12.146 //</l>\n</lg>\n\n<lg>\n<l>taṃ golaṃ śītalaṃ kṛtvā bhṛṅgarājena mardayet /</l>\n<l>ārdrakasya rasenāpi mardayecca punaḥ punaḥ // VRrs_12.147 //</l>\n</lg>\n\n<lg>\n<l>caṇapramāṇavaṭakān rasenārdrasya dāpayet /</l>\n<l>guñjādvayapramāṇena jvaraṃ jīrṇaṃ haratyasau // VRrs_12.148 //</l>\n</lg>\n\n<lg>\n<l>haraśca gandhakaṃ caiva kunaṭī ca samaṃ samam /</l>\n<l>mardyaṃ karkoṭikāyāśca rasena viniyojayet // VRrs_12.149 //</l>\n</lg>\n\n<lg>\n<l>navajvaramurāriḥ syādvallaṃ śarkarayā saha /</l>\n<l>taṇḍulīyarasenānupānaṃ śarkarayāpi vā /</l>\n<l>guñjādvayapramāṇena jvarānhanti navānhaṭhāt // VRrs_12.150 //</l>\n</lg>\n\n  </body>\n\n"
}