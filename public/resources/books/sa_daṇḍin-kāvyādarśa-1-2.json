{
  "file_title": "daṇḍin-kāvyādarśa-1-2",
  "file_title_normal": "dandin-kavyadarsa-1-2",
  "metadata": {
    "original_title": "Kāvyādarśa 1-2",
    "author": "Daṇḍin",
    "contributors": [
      {
        "role": "data entry",
        "name": "Somadeva Vasudeva",
        "when": ""
      },
      {
        "role": "contribution to GRETIL",
        "name": "Somadeva Vasudeva",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "Rangacharya Raddi Shastri, Poona : BORI 1938 (Government Oriental Series, A.4)"
  },
  "body": [
    {
      "tag": "p",
      "attributes": {},
      "text": "ācāryadaṇḍinaḥ kāvyādarśaḥ"
    },
    {
      "tag": "p",
      "attributes": {},
      "text": "caturmukhamukhāmbhoja- vanahaṃsavadhūr mama &",
      "children": [
        {
          "tag": "l",
          "attributes": {},
          "text": "manase ramatāṃ nityaṃ sarvaśuklā sarasvatī // DKd_1.1 //"
        }
      ]
    },
    {
      "tag": "p",
      "attributes": {},
      "text": "pūrvaśāstrāṇi saṃhṛtya prayogān upalakṣya ca &",
      "children": [
        {
          "tag": "l",
          "attributes": {},
          "text": "yathāsāmarthyam asmābhiḥ kriyate kāvyalakṣaṇam // DKd_1.2 //"
        }
      ]
    },
    {
      "tag": "p",
      "attributes": {},
      "text": "iha śiṣṭānuśiṣṭānāṃ śiṣṭānām api sarvathā &",
      "children": [
        {
          "tag": "l",
          "attributes": {},
          "text": "vācām eva prasādena lokayātrā pravartate // DKd_1.3 //"
        }
      ]
    },
    {
      "tag": "p",
      "attributes": {},
      "text": "idam andhatamaḥ kṛtsnaṃ jāyeta bhuvanatrayam &",
      "children": [
        {
          "tag": "l",
          "attributes": {},
          "text": "yadi śabdāhavayaṃ jyotir āsaṃsārān na dīpyate // DKd_1.4 //"
        }
      ]
    },
    {
      "tag": "p",
      "attributes": {},
      "text": "ādirājayaśobimbam ādarśaṃ prāpya vāṅmayam &",
      "children": [
        {
          "tag": "l",
          "attributes": {},
          "text": "teṣām asaṃnidhāne 'pi na svayaṃ paśya naśyati // DKd_1.5 //"
        }
      ]
    },
    {
      "tag": "p",
      "attributes": {},
      "text": "gaur gauḥ kāmadughā samyak prayuktā smaryate budhaiḥ &",
      "children": [
        {
          "tag": "l",
          "attributes": {},
          "text": "duṣprayuktā punār gotvaṃ prayoktuḥ saiva śaṃsati // DKd_1.6 //"
        }
      ]
    },
    {
      "tag": "p",
      "attributes": {},
      "text": "tad alpam api nopekṣyaṃ kāvye duṣṭaṃ kathaṃ cana &",
      "children": [
        {
          "tag": "l",
          "attributes": {},
          "text": "syād vapuḥ sundaram api śvitreṇaikena durbhagam // DKd_1.7 //"
        }
      ]
    },
    {
      "tag": "p",
      "attributes": {},
      "text": "guṇadoṣān aśāstrajñaḥ kathaṃ vibhajate janaḥ &",
      "children": [
        {
          "tag": "l",
          "attributes": {},
          "text": "kim andhasyādhikāro 'sti rūpabhedopalabdhiṣu // DKd_1.8 //"
        }
      ]
    },
    {
      "tag": "p",
      "attributes": {},
      "text": "ataḥ prajānāṃ (vl. padānāṃ) vyutpattim abhisaṃdhāya sūrayaḥ &",
      "children": [
        {
          "tag": "l",
          "attributes": {},
          "text": "vācāṃ vicitramārgāṇāṃ nibabandhuḥ kriyāvidhiṃ // DKd_1.9 //"
        }
      ]
    },
    {
      "tag": "p",
      "attributes": {},
      "text": "taiḥ śarīraṃ ca kāvyānām alaṃkārāś ca darśitāḥ &",
      "children": [
        {
          "tag": "l",
          "attributes": {},
          "text": "śarīraṃ tāvad iṣṭārthavyavacchinnā padāvalī // DKd_1.10 //"
        }
      ]
    },
    {
      "tag": "p",
      "attributes": {},
      "text": "padyaṃ gadyaṃ ca miśraṃ ca tat tridhaiva vyavasthitam &",
      "children": [
        {
          "tag": "l",
          "attributes": {},
          "text": "padyaṃ catuṣpadī tac ca vṛttaṃ jātir iti dvidhā // DKd_1.11 //"
        }
      ]
    },
    {
      "tag": "p",
      "attributes": {},
      "text": "chandovicityāṃ sakalas taprapañco nidarśitaḥ &",
      "children": [
        {
          "tag": "l",
          "attributes": {},
          "text": "sā vidyā naur vivikṣūṇāṃ gambhīraṃ kāvyasāgaram // DKd_1.12 //"
        }
      ]
    },
    {
      "tag": "p",
      "attributes": {},
      "text": "muktakaṃ kulakaṃ koṣaḥ saṃghāta iti tādṛśaḥ &",
      "children": [
        {
          "tag": "l",
          "attributes": {},
          "text": "sargabandhāṃśarūpatvād anuktaḥ padyavistaraḥ // DKd_1.13 //"
        }
      ]
    },
    {
      "tag": "p",
      "attributes": {},
      "text": "sargabandho mahākavyam ucyate tasya lakṣaṇam &",
      "children": [
        {
          "tag": "l",
          "attributes": {},
          "text": "āśīrnamaskriyā vastunirdeśo vāpi tanmukham // DKd_1.14 //"
        }
      ]
    },
    {
      "tag": "p",
      "attributes": {},
      "text": "itihāsakathodbhūtam itarad vā sadāśrayam &",
      "children": [
        {
          "tag": "l",
          "attributes": {},
          "text": "caturvargaphalāyattaṃ caturudāttanāyakam // DKd_1.15 //"
        }
      ]
    },
    {
      "tag": "p",
      "attributes": {},
      "text": "nagarārṇavaśailārtucandrārkodayavarṇanaiḥ &",
      "children": [
        {
          "tag": "l",
          "attributes": {},
          "text": "udyānasalilakṛīḍāmadhupānaratotsavaiḥ // DKd_1.16 //"
        }
      ]
    },
    {
      "tag": "p",
      "attributes": {},
      "text": "vipralambhair vivāhaiś ca kumārodayavarṇanaiḥ &",
      "children": [
        {
          "tag": "l",
          "attributes": {},
          "text": "mantradūtaprayāṇājināyakābhyudayair api // DKd_1.17 //"
        }
      ]
    },
    {
      "tag": "p",
      "attributes": {},
      "text": "alaṃkṛtam asaṃkṣiptaṃ rasabhāvanirantaram &",
      "children": [
        {
          "tag": "l",
          "attributes": {},
          "text": "sargair anativistīrṇaiḥ śravyavṛttaiḥ susaṃdhibhiḥ // DKd_1.18 //"
        }
      ]
    },
    {
      "tag": "p",
      "attributes": {},
      "text": "sarvatra bhinnavṛttāntair upetaṃ lokarañjanam &",
      "children": [
        {
          "tag": "l",
          "attributes": {},
          "text": "kāvyaṃ kalpāntarasthāyi jāyate sad alaṃkṛti // DKd_1.19 //"
        }
      ]
    },
    {
      "tag": "p",
      "attributes": {},
      "text": "nyūnam apy atra yaiḥ kaiś cid aṅgaiḥ kāvyaṃ na duṣyati &",
      "children": [
        {
          "tag": "l",
          "attributes": {},
          "text": "yady upātteṣu saṃpattir ārādhayati tadvidhaḥ // DKd_1.20 //"
        }
      ]
    },
    {
      "tag": "p",
      "attributes": {},
      "text": "guṇataḥ prāg upanyasya nāyakaṃ tena vidviṣām &",
      "children": [
        {
          "tag": "l",
          "attributes": {},
          "text": "nirākaraṇam ity eṣa mārgaḥ prakṛtisundaraḥ // DKd_1.21 //"
        }
      ]
    },
    {
      "tag": "p",
      "attributes": {},
      "text": "vaṃśavīryaśrutādīni varṇayitvā ripor api &",
      "children": [
        {
          "tag": "l",
          "attributes": {},
          "text": "tajjayān nāyakotkarṣakathanaṃ ca dhinoti naḥ // DKd_1.22 //"
        }
      ]
    },
    {
      "tag": "p",
      "attributes": {},
      "text": "apādaḥ padasaṃtāno gadyam ākhyāyikā kathā &",
      "children": [
        {
          "tag": "l",
          "attributes": {},
          "text": "iti tasya prabhedau dvau tayor ākhyāyikā kila // DKd_1.23 //"
        }
      ]
    },
    {
      "tag": "p",
      "attributes": {},
      "text": "nāyakenaiva vācyānyā nāyakenetareṇa vā &",
      "children": [
        {
          "tag": "l",
          "attributes": {},
          "text": "svaguṇāviṣkriyādoṣo nātrā bhūrtārthaśaṃsinaḥ // DKd_1.24 //"
        }
      ]
    },
    {
      "tag": "p",
      "attributes": {},
      "text": "api tv aniyamo dṛṣṭas tatrāpy anyair udīraṇāt &",
      "children": [
        {
          "tag": "l",
          "attributes": {},
          "text": "anyo vaktā svayaṃ veti kīdṛg vā bhedakāraṇam (vl. lakṣaṇam) // DKd_1.25 //"
        }
      ]
    },
    {
      "tag": "p",
      "attributes": {},
      "text": "vaktraṃ cāparavaktraṃ ca socchvāsatvaṃ ca bhedakam &",
      "children": [
        {
          "tag": "l",
          "attributes": {},
          "text": "cihnam ākhyāyikāyāś cet prasaṅgena kathāsv api // DKd_1.26 //"
        }
      ]
    },
    {
      "tag": "p",
      "attributes": {},
      "text": "āryādivat praveśaḥ kiṃ na vaktrāparavaktrayoḥ &",
      "children": [
        {
          "tag": "l",
          "attributes": {},
          "text": "bhedaś ca dṛṣṭo lambhādir ucchvāso vastu kiṃ tataḥ // DKd_1.27 //"
        }
      ]
    },
    {
      "tag": "p",
      "attributes": {},
      "text": "tat kathākhyāyiketyuktā jātiḥ saṃjñādvayāṅkitā &",
      "children": [
        {
          "tag": "l",
          "attributes": {},
          "text": "atraivāntarbhaviṣyanti śeṣāś cākhyānajātayaḥ // DKd_1.28 //"
        }
      ]
    },
    {
      "tag": "p",
      "attributes": {},
      "text": "kanyāharaṇasaṃgrāmavipralambhodayādayaḥ &",
      "children": [
        {
          "tag": "l",
          "attributes": {},
          "text": "sargabandhasamā eva naite vaiśeṣikā guṇāḥ // DKd_1.29 //"
        }
      ]
    },
    {
      "tag": "p",
      "attributes": {},
      "text": "kavibhāvakṛtaṃ cihnam anyatrāpi na duṣyati &",
      "children": [
        {
          "tag": "l",
          "attributes": {},
          "text": "mukham iṣṭāsrthasaṃsiddhau kiṃ hi na syāt kṛtātmanām // DKd_1.30 //"
        }
      ]
    },
    {
      "tag": "p",
      "attributes": {},
      "text": "miśrāṇi nāṭakādīni teṣām anyatra vistaraḥ &",
      "children": [
        {
          "tag": "l",
          "attributes": {},
          "text": "gadyapadyamayī kā cic campūr ity abhidhīyate // DKd_1.31 //"
        }
      ]
    },
    {
      "tag": "p",
      "attributes": {},
      "text": "tad etad vāṅmayaṃ bhūyaḥ saṃskṛtaṃ prākṛtaṃ tathā &",
      "children": [
        {
          "tag": "l",
          "attributes": {},
          "text": "apabhraṃśāś ca miśraṃ cety āhur āryāś caturvidhaṃ // DKd_1.32 //"
        }
      ]
    },
    {
      "tag": "p",
      "attributes": {},
      "text": "saṃskṛtaṃ nāma daivī vāg anvākhyātā maharṣibhiḥ &",
      "children": [
        {
          "tag": "l",
          "attributes": {},
          "text": "tadbhavas tatsamo deśīty anekaḥ prākṛtakramaḥ // DKd_1.33 //"
        }
      ]
    },
    {
      "tag": "p",
      "attributes": {},
      "text": "mahārāṣṭrāśrayāṃ bhāṣāṃ prakṛṣṭaṃ prākṛtaṃ viduḥ &",
      "children": [
        {
          "tag": "l",
          "attributes": {},
          "text": "sāgaraḥ sūktiratnānāṃ setubandhādi yanmayaṃ // DKd_1.34 //"
        }
      ]
    },
    {
      "tag": "p",
      "attributes": {},
      "text": "śaurasenī ca gauḍī ca lāṭī cānyā ca tādṛśī &",
      "children": [
        {
          "tag": "l",
          "attributes": {},
          "text": "yāti prākṛtam ity evaṃ vyavahāreṣu saṃnidhim // DKd_1.35 //"
        }
      ]
    },
    {
      "tag": "p",
      "attributes": {},
      "text": "ābhīrādigiraḥ kāvyeṣv apabhraṃśa iti smṛtāḥ &",
      "children": [
        {
          "tag": "l",
          "attributes": {},
          "text": "śāstreṣu saṃskṛtād anyad apabhraṃśatayoditam // DKd_1.36 //"
        }
      ]
    },
    {
      "tag": "p",
      "attributes": {},
      "text": "saṃskṛtaṃ sargabandhādi prākṛtaṃ skandhakādi yat &",
      "children": [
        {
          "tag": "l",
          "attributes": {},
          "text": "osarādir apabhraṃśo nāṭakādi tu miśrakam // DKd_1.37 //"
        }
      ]
    },
    {
      "tag": "p",
      "attributes": {},
      "text": "kathā hi sarvabhāṣābhiḥ saṃskṛtena ca badhyate &",
      "children": [
        {
          "tag": "l",
          "attributes": {},
          "text": "bhūtabhāṣāmayīṃ prāhur adbhutārthāṃ bṛhatkathām // DKd_1.38 //"
        }
      ]
    },
    {
      "tag": "p",
      "attributes": {},
      "text": "lāsyacchalitaśampādi prekṣārtham itarat punaḥ &",
      "children": [
        {
          "tag": "l",
          "attributes": {},
          "text": "śravyam eveti saiṣāpi dvayī gatir udāhṛtā // DKd_1.39 //"
        }
      ]
    },
    {
      "tag": "p",
      "attributes": {},
      "text": "asty aneko girāṃ mārgaḥ sūkṣmabhedaḥ parasparam &",
      "children": [
        {
          "tag": "l",
          "attributes": {},
          "text": "tatra vaidarbhagauḍīyau varṇyete prasphuṭāntarau // DKd_1.40 //"
        }
      ]
    },
    {
      "tag": "p",
      "attributes": {},
      "text": "śleṣaḥ prasādaḥ samatā mādhuryaṃ sukumāratā &",
      "children": [
        {
          "tag": "l",
          "attributes": {},
          "text": "arthavyaktir udāratvam ojaḥkāntisamādhayaḥ // DKd_1.41 //"
        }
      ]
    },
    {
      "tag": "p",
      "attributes": {},
      "text": "iti vaidarbhamārgasya prāṇā daśa guṇāḥ smṛtāḥ &",
      "children": [
        {
          "tag": "l",
          "attributes": {},
          "text": "eṣāṃ viparyayaḥ prāyo dṛśyate gauḍavartmani // DKd_1.42 //"
        }
      ]
    },
    {
      "tag": "p",
      "attributes": {},
      "text": "śliṣṭam aspṛṣṭaśaithilyam alpaprāṇākṣarottaram &",
      "children": [
        {
          "tag": "l",
          "attributes": {},
          "text": "śithilaṃ mālatīmālā lolālikalilā yathā // DKd_1.43 //"
        }
      ]
    },
    {
      "tag": "p",
      "attributes": {},
      "text": "anuprāsadhiyā gauḍais tad iṣṭaṃ bandhagauravāt &",
      "children": [
        {
          "tag": "l",
          "attributes": {},
          "text": "vaidarbhamālatīdāma laṅghitaṃ bhramarair iti // DKd_1.44 //"
        }
      ]
    },
    {
      "tag": "p",
      "attributes": {},
      "text": "prasādavat prasiddhārtham indor indīvaradyuti &",
      "children": [
        {
          "tag": "l",
          "attributes": {},
          "text": "lakṣma lakṣmīṃ tanotīti pratītisubhagaṃ vacaḥ // DKd_1.45 //"
        }
      ]
    },
    {
      "tag": "p",
      "attributes": {},
      "text": "vyutpannam iti gauḍīyair nātirūḍham apīṣyate &",
      "children": [
        {
          "tag": "l",
          "attributes": {},
          "text": "yathānatyarjunābjanmasadṛkṣāṅko valakṣaguḥ // DKd_1.46 //"
        }
      ]
    },
    {
      "tag": "p",
      "attributes": {},
      "text": "samaṃ bandheṣv aviṣamaṃ te mṛdusphuṭamadhyamāḥ &",
      "children": [
        {
          "tag": "l",
          "attributes": {},
          "text": "bandhā mṛdusphuṭonmiśravarṇavinyāsayonayaḥ // DKd_1.47 //"
        }
      ]
    },
    {
      "tag": "p",
      "attributes": {},
      "text": "kokilālāpavācālo mamaiti malayānilaḥ &",
      "children": [
        {
          "tag": "l",
          "attributes": {},
          "text": "ucchalacchīkarācchācchanirjharāmbhaḥkaṇokṣitaḥ // DKd_1.48 //"
        }
      ]
    },
    {
      "tag": "p",
      "attributes": {},
      "text": "candanapraṇayodgandhir mando malayamārutaḥ &",
      "children": [
        {
          "tag": "l",
          "attributes": {},
          "text": "spardhate ruddhamaddhairyo vararāmāmukhānilaiḥ // DKd_1.49 //"
        }
      ]
    },
    {
      "tag": "p",
      "attributes": {},
      "text": "ity anālocya vaiṣamyam arthālaṃkāraḍamabarau &",
      "children": [
        {
          "tag": "l",
          "attributes": {},
          "text": "avekṣamāṇā vavṛdhe paurastyā kāvyapaddhatiḥ // DKd_1.50 //"
        }
      ]
    },
    {
      "tag": "p",
      "attributes": {},
      "text": "madhuraṃ rasavad vāci vastuny api rasasthitiḥ &",
      "children": [
        {
          "tag": "l",
          "attributes": {},
          "text": "yena mādyanti dhīmanto madhuneva madhuvratāḥ // DKd_1.51 //"
        }
      ]
    },
    {
      "tag": "p",
      "attributes": {},
      "text": "yayā kayā cic chrutyā yat samānam anubhūyate &",
      "children": [
        {
          "tag": "l",
          "attributes": {},
          "text": "tadrūpā hi padāsattiḥ sānuprāsā rasāvahā // DKd_1.52 //"
        }
      ]
    },
    {
      "tag": "p",
      "attributes": {},
      "text": "eṣa rājā yadā lakṣmīṃ prāptavān brāhmaṇapriyaḥ &",
      "children": [
        {
          "tag": "l",
          "attributes": {},
          "text": "tadā prabhṛti dharmasya loke 'sminn utsavo 'bhavat // DKd_1.53 //"
        }
      ]
    },
    {
      "tag": "p",
      "attributes": {},
      "text": "itīdaṃ nādṛtaṃ gauḍair anuprāsas tu tatpriyaḥ &",
      "children": [
        {
          "tag": "l",
          "attributes": {},
          "text": "anuprāsād api prāyo vaidarbhair idam īpsitam // DKd_1.54 //"
        }
      ]
    },
    {
      "tag": "p",
      "attributes": {},
      "text": "varṇāvṛttir anuprāsaḥ pādeṣu ca padeṣu ca &",
      "children": [
        {
          "tag": "l",
          "attributes": {},
          "text": "pūrvānubhavasaṃskārabodhinī yady adūratā // DKd_1.55 //"
        }
      ]
    },
    {
      "tag": "p",
      "attributes": {},
      "text": "candre śaranniśottaṃse kundastabakavibhrame &",
      "children": [
        {
          "tag": "l",
          "attributes": {},
          "text": "indranīlanibhaṃ lakṣma saṃdadhāty alinaḥ śriyam // DKd_1.56 //"
        }
      ]
    },
    {
      "tag": "p",
      "attributes": {},
      "text": "cāru cāndramasaṃ bhīru bimbaṃ paśyaitad ambare &",
      "children": [
        {
          "tag": "l",
          "attributes": {},
          "text": "manmano manmathākrāntaṃ nirdayaṃ hantum udyataṃ // DKd_1.57 //"
        }
      ]
    },
    {
      "tag": "p",
      "attributes": {},
      "text": "ity anuprāsam icchanti nātidūrāntaraśrutim &",
      "children": [
        {
          "tag": "l",
          "attributes": {},
          "text": "na tu rāmāmukhāmbhojasadṛśaś candramā iti // DKd_1.58 //"
        }
      ]
    },
    {
      "tag": "p",
      "attributes": {},
      "text": "smaraḥ kharaḥ khalaḥ kāntaḥ kāyaḥ kopaś ca naḥ kṛśaḥ &",
      "children": [
        {
          "tag": "l",
          "attributes": {},
          "text": "cyuto mānodhiko rāgo moho jātosavo gatāḥ // DKd_1.59 //"
        }
      ]
    },
    {
      "tag": "p",
      "attributes": {},
      "text": "ityādi bandhapāruṣyaṃ śaithilyaṃ ca niyacchati &",
      "children": [
        {
          "tag": "l",
          "attributes": {},
          "text": "ato naivam anuprāsaṃ dākṣiṇātyāḥ prayuñjate // DKd_1.60 //"
        }
      ]
    },
    {
      "tag": "p",
      "attributes": {},
      "text": "āvṛttiṃ varṇasaṃghātagocarāṃ yamakaṃ viduḥ &",
      "children": [
        {
          "tag": "l",
          "attributes": {},
          "text": "tat tu naikāntamadhuramataḥ paścād vidhāsyate // DKd_1.61 //"
        }
      ]
    },
    {
      "tag": "p",
      "attributes": {},
      "text": "kāmaṃ sarvo 'py alaṃkāro rasam arthe niṣiñcati &",
      "children": [
        {
          "tag": "l",
          "attributes": {},
          "text": "tathāpy agrāmyataivainaṃ bhāraṃ vahati bhūyasā // DKd_1.62 //"
        }
      ]
    },
    {
      "tag": "p",
      "attributes": {},
      "text": "kanye kāmayamānaṃ māṃ na tvaṃ kāmayase katham &",
      "children": [
        {
          "tag": "l",
          "attributes": {},
          "text": "iti grāmyo 'yam arthātmā vairasyāya prakalpate // DKd_1.63 //"
        }
      ]
    },
    {
      "tag": "p",
      "attributes": {},
      "text": "kāmaṃ kandarpacāṇḍālo mayi vāmākṣi nirdayaḥ &",
      "children": [
        {
          "tag": "l",
          "attributes": {},
          "text": "tvayi nirmatsaro diṣṭyety agrāmo 'rtho rasāvahaḥ // DKd_1.64 //"
        }
      ]
    },
    {
      "tag": "p",
      "attributes": {},
      "text": "śabde 'pi grāmyatāsty eva sā sabhyetarakīrtanāt &",
      "children": [
        {
          "tag": "l",
          "attributes": {},
          "text": "yathā yakārādipadaṃ ratyutsavanirūpaṇe // DKd_1.65 //"
        }
      ]
    },
    {
      "tag": "p",
      "attributes": {},
      "text": "padasaṃdhānavṛttyā vā vākyārthatvena vā punaḥ &",
      "children": [
        {
          "tag": "l",
          "attributes": {},
          "text": "duṣpratītikaraṃ grāmyaṃ yathā yā bhavataḥ priyā // DKd_1.66 //"
        }
      ]
    },
    {
      "tag": "p",
      "attributes": {},
      "text": "kharaṃ prahatya viśrāntaḥ puruṣo vīryavān iti &",
      "children": [
        {
          "tag": "l",
          "attributes": {},
          "text": "evamādi na śaṃsanti mārgayor ubhayor api // DKd_1.67 //"
        }
      ]
    },
    {
      "tag": "p",
      "attributes": {},
      "text": "bhaginībhagavatyādi sarvatraivānumanyate &",
      "children": [
        {
          "tag": "l",
          "attributes": {},
          "text": "vibhaktam iti mādhuryam ucyate sukumāratā // DKd_1.68 //"
        }
      ]
    },
    {
      "tag": "p",
      "attributes": {},
      "text": "aniṣṭhurākṣaraprāyaṃ sukumāram iheṣyate &",
      "children": [
        {
          "tag": "l",
          "attributes": {},
          "text": "bandhaśaithilyadoṣo 'pi darśitaḥ sarvakomale // DKd_1.69 //"
        }
      ]
    },
    {
      "tag": "p",
      "attributes": {},
      "text": "maṇḍalīkṛtya barhāṇi kaṇṭhair madhuragītibhiḥ &",
      "children": [
        {
          "tag": "l",
          "attributes": {},
          "text": "kalāpinaḥ pranṛtyanti kāle jīmūtamālini // DKd_1.70 //"
        }
      ]
    },
    {
      "tag": "p",
      "attributes": {},
      "text": "ity anūrjita evārtho nālaṃkāro 'pi tādṛśaḥ &",
      "children": [
        {
          "tag": "l",
          "attributes": {},
          "text": "sukumāratayaivaitad ārohati satāṃ manaḥ // DKd_1.71 //"
        }
      ]
    },
    {
      "tag": "p",
      "attributes": {},
      "text": "dīptam ity aparair bhūmnā kṛcchrodyam api badhyate &",
      "children": [
        {
          "tag": "l",
          "attributes": {},
          "text": "nyakṣeṇa kṣapitaḥ pakṣaḥ kṣatriyāṇāṃ kṣaṇād iti // DKd_1.72 //"
        }
      ]
    },
    {
      "tag": "p",
      "attributes": {},
      "text": "arthavyaktir aneyatvam arthasya hariṇoddhṛtā &",
      "children": [
        {
          "tag": "l",
          "attributes": {},
          "text": "bhūḥ khurakṣuṇṇanāgāsṛglohitād udadher iti // DKd_1.73 //"
        }
      ]
    },
    {
      "tag": "p",
      "attributes": {},
      "text": "mahī mahāvarāheṇa lohitād uddhṛtodadheḥ &",
      "children": [
        {
          "tag": "l",
          "attributes": {},
          "text": "itīyaty eva nirdiṣṭe neyatvam uragāsṛjaḥ // DKd_1.74 //"
        }
      ]
    },
    {
      "tag": "p",
      "attributes": {},
      "text": "nedṛśaṃ bahu manyatne mārgayor ubhayor api &",
      "children": [
        {
          "tag": "l",
          "attributes": {},
          "text": "na hi pratītiḥ subhagā śabdanyāyavilaṅghinī // DKd_1.75 //"
        }
      ]
    },
    {
      "tag": "p",
      "attributes": {},
      "text": "utkarṣavān guṇaḥ kaś cid yasminn ukte pratīyate &",
      "children": [
        {
          "tag": "l",
          "attributes": {},
          "text": "tadudārāhvayaṃ tena sanāthā kāvyapaddhatiḥ // DKd_1.76 //"
        }
      ]
    },
    {
      "tag": "p",
      "attributes": {},
      "text": "arthiṇāṃ kṛpaṇā dṛṣṭis tvanmukhe patitā sakṛt &",
      "children": [
        {
          "tag": "l",
          "attributes": {},
          "text": "tadavasthā punar deva nānyasya mukham īkṣate // DKd_1.77 //"
        }
      ]
    },
    {
      "tag": "p",
      "attributes": {},
      "text": "iti tyāgasya vākye 'sminn utkarṣaḥ sādhu lakṣyate &",
      "children": [
        {
          "tag": "l",
          "attributes": {},
          "text": "anenaiva pathānyac ca samānanyāyam ūhyatām // DKd_1.78 //"
        }
      ]
    },
    {
      "tag": "p",
      "attributes": {},
      "text": "ślāghyair viśeṣaṇair yuktam udāraṃ kaiś cid iṣyate &",
      "children": [
        {
          "tag": "l",
          "attributes": {},
          "text": "yathā līlāmbujakrīḍāsarohemāṅgadādayaḥ // DKd_1.79 //"
        }
      ]
    },
    {
      "tag": "p",
      "attributes": {},
      "text": "ojaḥ samāsabhūyastvam etad gadyasya jīvitam &",
      "children": [
        {
          "tag": "l",
          "attributes": {},
          "text": "padye 'py adakṣiṇātyānām idam ekaṃ parāyaṇam // DKd_1.80 //"
        }
      ]
    },
    {
      "tag": "p",
      "attributes": {},
      "text": "tadgurūṇāṃ laghūnāṃ ca bāhulyālpatvamiśraṇaiḥ &",
      "children": [
        {
          "tag": "l",
          "attributes": {},
          "text": "uccāvacaprakāraṃ tad dṛśyam ākhyāyikādiṣu // DKd_1.81 //"
        }
      ]
    },
    {
      "tag": "p",
      "attributes": {},
      "text": "astamastakaparyastasamastārkāṃśusaṃstarā &",
      "children": [
        {
          "tag": "l",
          "attributes": {},
          "text": "pīnastanasthitātāṃrakamravastreva vāruṇī // DKd_1.82 //"
        }
      ]
    },
    {
      "tag": "p",
      "attributes": {},
      "text": "iti padye 'pi paurastyā badhnanty ojasvinīgiraḥ &",
      "children": [
        {
          "tag": "l",
          "attributes": {},
          "text": "anye tv anākulaṃ hṛdyam icchanty ojo girāṃ yathā // DKd_1.83 //"
        }
      ]
    },
    {
      "tag": "p",
      "attributes": {},
      "text": "payodharataṭotsaṅgalagnasaṃdhyātapāṃśukā &",
      "children": [
        {
          "tag": "l",
          "attributes": {},
          "text": "kasya kāmāturaṃ ceto vāruṇī na kariṣyati // DKd_1.84 //"
        }
      ]
    },
    {
      "tag": "p",
      "attributes": {},
      "text": "kāntaṃ sarvajagatkāntaṃ laukikārthān atikramāt &",
      "children": [
        {
          "tag": "l",
          "attributes": {},
          "text": "tac ca vārtābhidhāneṣu varṇanāsv api dṛśyate // DKd_1.85 //"
        }
      ]
    },
    {
      "tag": "p",
      "attributes": {},
      "text": "gṛhāṇi nāma tāny eva taporāśir bhavādṛśaḥ &",
      "children": [
        {
          "tag": "l",
          "attributes": {},
          "text": "saṃbhāvayati yāny eva pāvanaiḥ pādapāṃsubhiḥ // DKd_1.86 //"
        }
      ]
    },
    {
      "tag": "p",
      "attributes": {},
      "text": "anayor anavadyāṅgi stanayor jṛmbhamāṇayoḥ &",
      "children": [
        {
          "tag": "l",
          "attributes": {},
          "text": "avakāśo na paryāptas tava bāhulatāntare // DKd_1.87 //"
        }
      ]
    },
    {
      "tag": "p",
      "attributes": {},
      "text": "iti sambhāvyam evaitad viśeṣākhyānasaṃskṛtam &",
      "children": [
        {
          "tag": "l",
          "attributes": {},
          "text": "kāntaṃ bhavati sarvasya lokayātrānuvartinaḥ // DKd_1.88 //"
        }
      ]
    },
    {
      "tag": "p",
      "attributes": {},
      "text": "lokātīta ivātyartham adhyāropya vivakṣitaḥ &",
      "children": [
        {
          "tag": "l",
          "attributes": {},
          "text": "yo 'rthas tenātituṣyanti vidagdhā netare janāḥ // DKd_1.89 //"
        }
      ]
    },
    {
      "tag": "p",
      "attributes": {},
      "text": "devādhiṣṇyam ivārādhyam adyaprabhṛti no gṛham &",
      "children": [
        {
          "tag": "l",
          "attributes": {},
          "text": "yuṣmatpādarajaḥpātadhautaniḥśeṣakilbiṣam // DKd_1.90 //"
        }
      ]
    },
    {
      "tag": "p",
      "attributes": {},
      "text": "alpaṃ nirmitam ākāśam anālocyaiva vedhasā &",
      "children": [
        {
          "tag": "l",
          "attributes": {},
          "text": "idam evaṃvidhiṃ bhāvi bhavatyāḥ stanajṛmbhaṇam // DKd_1.91 //"
        }
      ]
    },
    {
      "tag": "p",
      "attributes": {},
      "text": "idam atyuktir ity uktam etad gauḍopalālitam &",
      "children": [
        {
          "tag": "l",
          "attributes": {},
          "text": "prasthānaṃ prākpraṇītaṃ tu sāram anyasya vartmanaḥ // DKd_1.92 //"
        }
      ]
    },
    {
      "tag": "p",
      "attributes": {},
      "text": "anyadharmas tato 'nyatra lokasīmānurodhinā &",
      "children": [
        {
          "tag": "l",
          "attributes": {},
          "text": "samyag ādhīyate yatra sa samādhiḥ smṛto yathā // DKd_1.93 //"
        }
      ]
    },
    {
      "tag": "p",
      "attributes": {},
      "text": "kumudāni nimīlanti kamalāny unmiṣanti ca &",
      "children": [
        {
          "tag": "l",
          "attributes": {},
          "text": "iti netrakriyādhyāsāl labdhā tadvācinī śrutiḥ // DKd_1.94 //"
        }
      ]
    },
    {
      "tag": "p",
      "attributes": {},
      "text": "niṣṭḥyūtodgīrṇavāntādi gauṇavṛttivyapāśrayam &",
      "children": [
        {
          "tag": "l",
          "attributes": {},
          "text": "atisundaram anyatra grāmyakakṣāṃ vigāhate // DKd_1.95 //"
        }
      ]
    },
    {
      "tag": "p",
      "attributes": {},
      "text": "padmāny arkāṃśuniṣṭhyūtāḥ pītvā pāvakavipruṣaḥ &",
      "children": [
        {
          "tag": "l",
          "attributes": {},
          "text": "bhūyo vamantīva mukhair udgīrṇāruṇareṇubhiḥ // DKd_1.96 //"
        }
      ]
    },
    {
      "tag": "p",
      "attributes": {},
      "text": "iti hṛdamahṛdyaṃ tu niṣṭhīvati vadhūr iti &",
      "children": [
        {
          "tag": "l",
          "attributes": {},
          "text": "yugapan naikadharmāṇām adhyāsaś ca smṛto yathā // DKd_1.97 //"
        }
      ]
    },
    {
      "tag": "p",
      "attributes": {},
      "text": "gurugarbhabharaklāntāḥ stanantyo meghapaṅktayaḥ &",
      "children": [
        {
          "tag": "l",
          "attributes": {},
          "text": "acalādhityakotsaṅgam imāḥ samadhiśerate // DKd_1.98 //"
        }
      ]
    },
    {
      "tag": "p",
      "attributes": {},
      "text": "utsaṅgaśayanaṃ sakhyāḥ stananaṃ gauravaṃ klamaḥ &",
      "children": [
        {
          "tag": "l",
          "attributes": {},
          "text": "itīme garbhiṇīdharmā bahavo 'py atra darśitāḥ // DKd_1.99 //"
        }
      ]
    },
    {
      "tag": "p",
      "attributes": {},
      "text": "tad etat kāvyasarvasvaṃ samādhir nāma yo guṇaḥ &",
      "children": [
        {
          "tag": "l",
          "attributes": {},
          "text": "kavisārthaḥ samagro 'pi tam enam anugacchati // DKd_1.100 //"
        }
      ]
    },
    {
      "tag": "p",
      "attributes": {},
      "text": "iti mārgadvayaṃ bhinnaṃ tatsvarūpanirūpaṇāt &",
      "children": [
        {
          "tag": "l",
          "attributes": {},
          "text": "tadbhedās tu na śakyante vaktuṃ pratikavisthitāḥ // DKd_1.101 //"
        }
      ]
    },
    {
      "tag": "p",
      "attributes": {},
      "text": "ikṣukṣīraguḍādīnāṃ mādhuryasyāntaraṃ mahat &",
      "children": [
        {
          "tag": "l",
          "attributes": {},
          "text": "tathāpi na tad ākhyātuṃ sarasvatyāpi śakyate // DKd_1.102 //"
        }
      ]
    },
    {
      "tag": "p",
      "attributes": {},
      "text": "naisargikī ca pratibhā śrutaṃ ca bahunirmalam &",
      "children": [
        {
          "tag": "l",
          "attributes": {},
          "text": "amandaś cābhiyogo 'syāḥ kāraṇaṃ kāvyasaṃpadaḥ // DKd_1.103 //"
        }
      ]
    },
    {
      "tag": "p",
      "attributes": {},
      "text": "na vidyate yady api pūrvavāsanāguṇānubandhi pratibhānam adbhutam &",
      "children": [
        {
          "tag": "l",
          "attributes": {},
          "text": "śrutena yatnena ca vāgupāsitā dhruvaṃ karoty eva kam apy anugraham // DKd_1.104 //"
        }
      ]
    },
    {
      "tag": "p",
      "attributes": {},
      "text": "tadastatandrair aniśaṃ sarasvatī śramād upāsyā khalu kīrtim īpsubhiḥ &",
      "children": [
        {
          "tag": "l",
          "attributes": {},
          "text": "kṛśe kavitve 'pi janāḥ kṛtaśramā vidagdhagoṣṭhīṣu vihartum īśate // DKd_1.105 //"
        }
      ]
    },
    {
      "tag": "p",
      "attributes": {},
      "text": "ity ācāryadaṇḍinaḥ kṛtau kāvyādarśe mārgavibhāgo nāma prathamaḥ paricchedaḥ"
    },
    {
      "tag": "p",
      "attributes": {},
      "text": "kāvyaśobhākārān dharmān alaṃkārān pracakṣate &",
      "children": [
        {
          "tag": "l",
          "attributes": {},
          "text": "te cādyāpi vikalpyante kas tān kārtsnyena vakṣyati // DKd_2.1 //"
        }
      ]
    },
    {
      "tag": "p",
      "attributes": {},
      "text": "kiṃ tu bījaṃ vikalpānāṃ pūrvācāryaiḥ pradarśitam &",
      "children": [
        {
          "tag": "l",
          "attributes": {},
          "text": "tad eva parisaṃskartum ayam asmatpariśramaḥ // DKd_2.2 //"
        }
      ]
    },
    {
      "tag": "p",
      "attributes": {},
      "text": "kāś cin mārgavibhāgārtham uktāḥ prāg apy alaṃkriyāḥ &",
      "children": [
        {
          "tag": "l",
          "attributes": {},
          "text": "sādhāraṇam alaṃkārajātam anyat pradarśyate // DKd_2.3 //"
        }
      ]
    },
    {
      "tag": "p",
      "attributes": {},
      "text": "svabhāvākhyānam upamā rūpakaṃ dīpakāvṛttī &",
      "children": [
        {
          "tag": "l",
          "attributes": {},
          "text": "ākṣepo 'rthāntanyāso vyatireko vibhāvanā // DKd_2.4 //"
        }
      ]
    },
    {
      "tag": "p",
      "attributes": {},
      "text": "samāsātiśayotprekṣā hetuḥ sūkṣmo lavaḥ kramaḥ &",
      "children": [
        {
          "tag": "l",
          "attributes": {},
          "text": "preyo rasavad ūrjasvi paryāyoktaṃ samāhitam // DKd_2.5 //"
        }
      ]
    },
    {
      "tag": "p",
      "attributes": {},
      "text": "udāttāpahnutiśleṣaviśeṣās tulyayogitā &",
      "children": [
        {
          "tag": "l",
          "attributes": {},
          "text": "virodhāprastutastotre vyājastutinidarśane // DKd_2.6 //"
        }
      ]
    },
    {
      "tag": "p",
      "attributes": {},
      "text": "sahoktiḥ parivṛttyāśīḥ saṃkīrṇam atha bhāvikam &",
      "children": [
        {
          "tag": "l",
          "attributes": {},
          "text": "iti vācām alaṃkārā darśitāḥ pūrvasūribhiḥ // DKd_2.7 //"
        }
      ]
    },
    {
      "tag": "p",
      "attributes": {},
      "text": "nānāvasthaṃ padārthānāṃ rūpaṃ sākṣād vivṛṇvatī &",
      "children": [
        {
          "tag": "l",
          "attributes": {},
          "text": "svabhāvoktiś ca jātiś cetyādyā sālaṃkṛtir yathā // DKd_2.8 //"
        }
      ]
    },
    {
      "tag": "p",
      "attributes": {},
      "text": "tuṇḍair ātāmrakuṭilaiḥ pakṣair haritakomalaiḥ &",
      "children": [
        {
          "tag": "l",
          "attributes": {},
          "text": "trivarṇarājibhiḥ kaṇṭhair ete mañjugiraḥ śukāḥ // DKd_2.9 //"
        }
      ]
    },
    {
      "tag": "p",
      "attributes": {},
      "text": "kalakvaṇitagarbheṇa kaṇṭhenāghūrṇitekṣaṇaḥ &",
      "children": [
        {
          "tag": "l",
          "attributes": {},
          "text": "pārāvataḥ paribhramya riraṃsuś cumbati priyām // DKd_2.10 //"
        }
      ]
    },
    {
      "tag": "p",
      "attributes": {},
      "text": "badhnann aṅgeṣu romāñcaṃ kurvan manasi nirvṛtim &",
      "children": [
        {
          "tag": "l",
          "attributes": {},
          "text": "netre cāmīlayann eṣa priyāsparśaḥ pravartate // DKd_2.11 //"
        }
      ]
    },
    {
      "tag": "p",
      "attributes": {},
      "text": "kaṇṭhekālaḥ karasthena kapālenenduśekharaḥ &",
      "children": [
        {
          "tag": "l",
          "attributes": {},
          "text": "jaṭābhiḥ snigdhatāmrābhir āvir āsīd vṛṣadhvajaḥ // DKd_2.12 //"
        }
      ]
    },
    {
      "tag": "p",
      "attributes": {},
      "text": "jātikriyāguṇadravyasvabhāvākhyānam īdṛśam &",
      "children": [
        {
          "tag": "l",
          "attributes": {},
          "text": "śāstreṣv asyaiva sāmrājyaṃ kāvyeṣv apy etad īpsitam // DKd_2.13 //"
        }
      ]
    },
    {
      "tag": "p",
      "attributes": {},
      "text": "yathākathaṃcit sādṛśyaṃ yatrodbhūtaṃ pratīyate &",
      "children": [
        {
          "tag": "l",
          "attributes": {},
          "text": "upamā nāma tasyāḥ prapañcodayaṃ pradarśyate // DKd_2.14 //"
        }
      ]
    },
    {
      "tag": "p",
      "attributes": {},
      "text": "ambhoruham ivātāmraṃ mugdhe karatalaṃ tava &",
      "children": [
        {
          "tag": "l",
          "attributes": {},
          "text": "iti dharmopamā sākṣāt tulyadharmapradarśanāt // DKd_2.15 //"
        }
      ]
    },
    {
      "tag": "p",
      "attributes": {},
      "text": "rājīvam iva te vaktraṃ netre nīlotpale iva &",
      "children": [
        {
          "tag": "l",
          "attributes": {},
          "text": "iyaṃ pratīyamānaikadharmā vastūpamaiva sā // DKd_2.16 //"
        }
      ]
    },
    {
      "tag": "p",
      "attributes": {},
      "text": "tvadānanam ivonnidram aravindam abhūd iti &",
      "children": [
        {
          "tag": "l",
          "attributes": {},
          "text": "sā prasiddhiviparyāsād viparyāsopameṣyate // DKd_2.17 //"
        }
      ]
    },
    {
      "tag": "p",
      "attributes": {},
      "text": "tavānanam ivāmbhojam ambhojam iva te mukham &",
      "children": [
        {
          "tag": "l",
          "attributes": {},
          "text": "ity anyonyopamā seyam anyonyotkarṣaśaṃsinī // DKd_2.18 //"
        }
      ]
    },
    {
      "tag": "p",
      "attributes": {},
      "text": "tvanmukhaṃ kamalenaiva tulyaṃ nānyena kena cit &",
      "children": [
        {
          "tag": "l",
          "attributes": {},
          "text": "ity anyasāmyavyāvṛtter iyaṃ sā niyamopamā // DKd_2.19 //"
        }
      ]
    },
    {
      "tag": "p",
      "attributes": {},
      "text": "padmaṃ tāvat tavānveti mukham anyac ca tādṛśam &",
      "children": [
        {
          "tag": "l",
          "attributes": {},
          "text": "asti ced astu tatkārīty asāv aniyamopamā // DKd_2.20 //"
        }
      ]
    },
    {
      "tag": "p",
      "attributes": {},
      "text": "samuccayopamāpy asti na kāntyaiva mukhaṃ tava &",
      "children": [
        {
          "tag": "l",
          "attributes": {},
          "text": "hlādanākhyena cānveti karmaṇendum itīdṛśī // DKd_2.21 //"
        }
      ]
    },
    {
      "tag": "p",
      "attributes": {},
      "text": "tvayy eva tvanmukhaṃ dṛṣṭaṃ dṛśyate divi candramāḥ &",
      "children": [
        {
          "tag": "l",
          "attributes": {},
          "text": "iyaty eva bhidā nānyety asāv atiśayopamā // DKd_2.22 //"
        }
      ]
    },
    {
      "tag": "p",
      "attributes": {},
      "text": "mayy evāsyā mukahśrīr ity alam indor vikatthanaiḥ &",
      "children": [
        {
          "tag": "l",
          "attributes": {},
          "text": "padme 'pi sā yad asty evety asāv utprekṣitopamā // DKd_2.23 //"
        }
      ]
    },
    {
      "tag": "p",
      "attributes": {},
      "text": "yadi kiṃ cid bhavet padmaṃ subhru vibhrāntalocanam &",
      "children": [
        {
          "tag": "l",
          "attributes": {},
          "text": "tat te mukhaśriyaṃ dhattām ity asāv adbhutopamā // DKd_2.24 //"
        }
      ]
    },
    {
      "tag": "p",
      "attributes": {},
      "text": "śaśīty utprekṣya tanvaṅgi tvanmukhaṃ tvanmukhāśayā &",
      "children": [
        {
          "tag": "l",
          "attributes": {},
          "text": "indum apy anudhāvāmīty eṣā mohopamā smṛtā // DKd_2.25 //"
        }
      ]
    },
    {
      "tag": "p",
      "attributes": {},
      "text": "kiṃ padmam antarbhrāntāli kiṃ te lolekṣaṇaṃ mukham &",
      "children": [
        {
          "tag": "l",
          "attributes": {},
          "text": "mama dolāyate cittam itīyaṃ saṃśayopamā // DKd_2.26 //"
        }
      ]
    },
    {
      "tag": "p",
      "attributes": {},
      "text": "na padmasyendunigrāhyasyendulajjākarī dyutiḥ &",
      "children": [
        {
          "tag": "l",
          "attributes": {},
          "text": "atas tvanmukham evedam ity asau nirṇayopamā // DKd_2.27 //"
        }
      ]
    },
    {
      "tag": "p",
      "attributes": {},
      "text": "śiśirāṃśupratspardhi śrīmat surabhigandhi ca &",
      "children": [
        {
          "tag": "l",
          "attributes": {},
          "text": "ambhojam iva te vaktram iti śleṣopamā smṛtā // DKd_2.28 //"
        }
      ]
    },
    {
      "tag": "p",
      "attributes": {},
      "text": "sarūpaśabdavācyatvāt sā samānopamā yathā &",
      "children": [
        {
          "tag": "l",
          "attributes": {},
          "text": "bālevodyānamāleyaṃ sālakānanaśobhinī // DKd_2.29 //"
        }
      ]
    },
    {
      "tag": "p",
      "attributes": {},
      "text": "padmaṃ bahurajaś candraḥ kṣayī tābhyāṃ tavānanam &",
      "children": [
        {
          "tag": "l",
          "attributes": {},
          "text": "samānam api sotsekam iti nindopamā smṛtā // DKd_2.30 //"
        }
      ]
    },
    {
      "tag": "p",
      "attributes": {},
      "text": "brahmaṇo 'py udbhavaḥ padmaś candraḥ śaṃbhuśirodhṛtaḥ &",
      "children": [
        {
          "tag": "l",
          "attributes": {},
          "text": "tau tulyau tvanmukheneti sā praśaṃsopamocyate // DKd_2.31 //"
        }
      ]
    },
    {
      "tag": "p",
      "attributes": {},
      "text": "candreṇa tvanmukhaṃ tulyam ity ācikhyāsu me manaḥ &",
      "children": [
        {
          "tag": "l",
          "attributes": {},
          "text": "sa guṇo vāstu doṣo vety ācikhyāsopamāṃ viduḥ // DKd_2.32 //"
        }
      ]
    },
    {
      "tag": "p",
      "attributes": {},
      "text": "śatapatraṃ śaraccandras tvadānanam iti trayam &",
      "children": [
        {
          "tag": "l",
          "attributes": {},
          "text": "parasparavirodhīti sā virodhopamā matā // DKd_2.33 //"
        }
      ]
    },
    {
      "tag": "p",
      "attributes": {},
      "text": "na jātu śaktir indos te mukhena pratigarjitum &",
      "children": [
        {
          "tag": "l",
          "attributes": {},
          "text": "kalaṅkino jaḍasyeti pratiṣedhopamaiva sā // DKd_2.34 //"
        }
      ]
    },
    {
      "tag": "p",
      "attributes": {},
      "text": "mṛgekṣaṇāṅkaṃ te vaktraṃ mṛgeṇaivāṅkitaḥ śaśī &",
      "children": [
        {
          "tag": "l",
          "attributes": {},
          "text": "tathāpi sama evāsau notkarṣīti caṭūpamā // DKd_2.35 //"
        }
      ]
    },
    {
      "tag": "p",
      "attributes": {},
      "text": "na padmaṃ mukham evedaṃ na bhṛṅgau cakṣuṣī ime &",
      "children": [
        {
          "tag": "l",
          "attributes": {},
          "text": "iti vispaṣṭasādṛśyāt tattvākhyānopamaiva sā // DKd_2.36 //"
        }
      ]
    },
    {
      "tag": "p",
      "attributes": {},
      "text": "candrāravindayoḥ kāntim atikramya mukhaṃ tava &",
      "children": [
        {
          "tag": "l",
          "attributes": {},
          "text": "ātmanaivābhavat tulyam ity asādhāraṇopamā // DKd_2.37 //"
        }
      ]
    },
    {
      "tag": "p",
      "attributes": {},
      "text": "sarvapadmaprabhāsāraḥ samāhṛta iva kvacit &",
      "children": [
        {
          "tag": "l",
          "attributes": {},
          "text": "tvadānanaṃ vibhātīti tām abhūtopamāṃ viduḥ // DKd_2.38 //"
        }
      ]
    },
    {
      "tag": "p",
      "attributes": {},
      "text": "candrabimbād iva viṣaṃ candanād iva pāvakaḥ &",
      "children": [
        {
          "tag": "l",
          "attributes": {},
          "text": "paruṣā vāg ito vaktrād ity asaṃbhāvitopamā // DKd_2.39 //"
        }
      ]
    },
    {
      "tag": "p",
      "attributes": {},
      "text": "candanodakacandrāṃśucandrakāntādiśītalaḥ &",
      "children": [
        {
          "tag": "l",
          "attributes": {},
          "text": "sparśas tavety atiśayaṃ bodhayanti bahūpamā // DKd_2.40 //"
        }
      ]
    },
    {
      "tag": "p",
      "attributes": {},
      "text": "candrabimbād ivotkīrṇaṃ padmagarbhādivoddhṛtam &",
      "children": [
        {
          "tag": "l",
          "attributes": {},
          "text": "tava tanvaṅgi vadanam ity asau vikriyopamā // DKd_2.41 //"
        }
      ]
    },
    {
      "tag": "p",
      "attributes": {},
      "text": "pūṣṇyātapa ivāhṇīva pūṣā vyomnīva vāsaraḥ &",
      "children": [
        {
          "tag": "l",
          "attributes": {},
          "text": "vikramas tvayy adhāl lakṣmīm iti mālopamā matā // DKd_2.42 //"
        }
      ]
    },
    {
      "tag": "p",
      "attributes": {},
      "text": "vākyarthenaiva vākyārthaḥ ko 'pi yady upamīyate &",
      "children": [
        {
          "tag": "l",
          "attributes": {},
          "text": "ekānekevaśabdatvāt sā vākyārthopamā dvidhā // DKd_2.43 //"
        }
      ]
    },
    {
      "tag": "p",
      "attributes": {},
      "text": "tvadānanam adhīrākṣam āvir daśanadīdhitiḥ &",
      "children": [
        {
          "tag": "l",
          "attributes": {},
          "text": "bhramadbhṛṅgam ivālakṣyakesaraṃ bhāti paṅkajam // DKd_2.44 //"
        }
      ]
    },
    {
      "tag": "p",
      "attributes": {},
      "text": "nalinyā iva tanvaṅgyās tasyāḥ padmam ivānanam &",
      "children": [
        {
          "tag": "l",
          "attributes": {},
          "text": "mayā madhuvrateneva pāyaṃ pāyam aramyata // DKd_2.45 //"
        }
      ]
    },
    {
      "tag": "p",
      "attributes": {},
      "text": "vastu kiṃcid upanyasya nyasanāt tatsadharmaṇaḥ &",
      "children": [
        {
          "tag": "l",
          "attributes": {},
          "text": "sāmyapratītir astīti prativastūpamā yathā // DKd_2.46 //"
        }
      ]
    },
    {
      "tag": "p",
      "attributes": {},
      "text": "naiko 'pi tvādṛśo 'dyāpi jāyamāneṣu rājasu &",
      "children": [
        {
          "tag": "l",
          "attributes": {},
          "text": "nanu dvitīyo nāsty eva pārijātasya pādapaḥ // DKd_2.47 //"
        }
      ]
    },
    {
      "tag": "p",
      "attributes": {},
      "text": "adhikena samīkṛtya hīnam ekakriyāvidhau &",
      "children": [
        {
          "tag": "l",
          "attributes": {},
          "text": "yad bruvanti smṛtā seyaṃ tulyayogopamā yathā // DKd_2.48 //"
        }
      ]
    },
    {
      "tag": "p",
      "attributes": {},
      "text": "divo jagarti rakṣāyai pulomārir bhuvo bhavān &",
      "children": [
        {
          "tag": "l",
          "attributes": {},
          "text": "asurās tena hanyante sāvalepās tvayā nṛpāḥ // DKd_2.49 //"
        }
      ]
    },
    {
      "tag": "p",
      "attributes": {},
      "text": "kāntyā candramasaṃ dhāmnā sūryaṃ dhairyeṇa cārṇavam &",
      "children": [
        {
          "tag": "l",
          "attributes": {},
          "text": "rājann anukaroṣīti saiṣā hetūpamā matā // DKd_2.50 //"
        }
      ]
    },
    {
      "tag": "p",
      "attributes": {},
      "text": "na liṅgavacane bhinne na hīnādhikatāpi vā &",
      "children": [
        {
          "tag": "l",
          "attributes": {},
          "text": "upamādūṣaṇāyālaṃ yatrodvego na dhīmatām // DKd_2.51 //"
        }
      ]
    },
    {
      "tag": "p",
      "attributes": {},
      "text": "strīva gacchati ṣaṇḍho 'yaṃ vakty eṣā strī pumān iva &",
      "children": [
        {
          "tag": "l",
          "attributes": {},
          "text": "prāṇā iva priyo 'yaṃ me vidyā dhanam ivārjitā // DKd_2.52 //"
        }
      ]
    },
    {
      "tag": "p",
      "attributes": {},
      "text": "bhavān iva mahīpāla devarājo virājate &",
      "children": [
        {
          "tag": "l",
          "attributes": {},
          "text": "alam aṃśumataḥ kakṣām āroḍhuṃ tejasā nṛpah // DKd_2.53 //"
        }
      ]
    },
    {
      "tag": "p",
      "attributes": {},
      "text": "ityevamādau saubhāgyaṃ na jahāty eva jātu cit &",
      "children": [
        {
          "tag": "l",
          "attributes": {},
          "text": "asty eva kva cid udvegaḥ prayoge vāgvidāṃ yathā // DKd_2.54 //"
        }
      ]
    },
    {
      "tag": "p",
      "attributes": {},
      "text": "haṃsīva dhavalaś candraḥ sarāṃsīvāmalaṃ nabhaḥ &",
      "children": [
        {
          "tag": "l",
          "attributes": {},
          "text": "bhartṛbhakto bhaṭaḥ śveva khadyoto bhāti bhānuvat // DKd_2.55 //"
        }
      ]
    },
    {
      "tag": "p",
      "attributes": {},
      "text": "īdṛśaṃ varjyate sadbhiḥ kāraṇaṃ tatra cintyatāṃ &",
      "children": [
        {
          "tag": "l",
          "attributes": {},
          "text": "guṇadoṣavicārāya svayam eva manīṣibhiḥ // DKd_2.56 //"
        }
      ]
    },
    {
      "tag": "p",
      "attributes": {},
      "text": "ivavadvāyathāśabdāḥ samānanibhasaṃnibhāḥ &",
      "children": [
        {
          "tag": "l",
          "attributes": {},
          "text": "tulyasaṃkāśanīkāśaprakāśapratirūpakāḥ // DKd_2.57 //"
        }
      ]
    },
    {
      "tag": "p",
      "attributes": {},
      "text": "pratipakṣapratidvandvipratyanīkavirodhinaḥ &",
      "children": [
        {
          "tag": "l",
          "attributes": {},
          "text": "sadṛksadṛśasaṃvādisajātīyānuvādinaḥ // DKd_2.58 //"
        }
      ]
    },
    {
      "tag": "p",
      "attributes": {},
      "text": "pratibimbapraticchandasarūpasamasaṃmitāḥ &",
      "children": [
        {
          "tag": "l",
          "attributes": {},
          "text": "salakṣaṇasadṛkṣābhasapakṣopamitopamāḥ // DKd_2.59 //"
        }
      ]
    },
    {
      "tag": "p",
      "attributes": {},
      "text": "kalpadeśīyadeśyādiḥ prakhyapratinidhī api &",
      "children": [
        {
          "tag": "l",
          "attributes": {},
          "text": "savarṇatulitau śabdau ye cānyūnārthavādinaḥ // DKd_2.60 //"
        }
      ]
    },
    {
      "tag": "p",
      "attributes": {},
      "text": "samāsaś ca bahuvrīhiḥ śaśāṅkavadanādiṣu &",
      "children": [
        {
          "tag": "l",
          "attributes": {},
          "text": "spardhate jayati dveṣṭi druhyati pratigarjati // DKd_2.61 //"
        }
      ]
    },
    {
      "tag": "p",
      "attributes": {},
      "text": "ākrośaty avajānāti kadarthayati nindati &",
      "children": [
        {
          "tag": "l",
          "attributes": {},
          "text": "viḍambayati saṃdhatte hasatīrṣyaty asūyati // DKd_2.62 //"
        }
      ]
    },
    {
      "tag": "p",
      "attributes": {},
      "text": "tasya muṣṇāti saubhāgyaṃ tasya kāntiṃ vilumpati &",
      "children": [
        {
          "tag": "l",
          "attributes": {},
          "text": "tena sārdhaṃ vigṛhṇāti tulāṃ tenādhirohati // DKd_2.63 //"
        }
      ]
    },
    {
      "tag": "p",
      "attributes": {},
      "text": "tatpadavyāṃ padaṃ dhatte tasya kakṣāṃ vigāhate &",
      "children": [
        {
          "tag": "l",
          "attributes": {},
          "text": "tam anvety anubadhnāti tacchīlaṃ tan niṣedhati // DKd_2.64 //"
        }
      ]
    },
    {
      "tag": "p",
      "attributes": {},
      "text": "tasya cānukarotīti śabdāḥ sādṛśyasūcakāḥ &\n upamāyām ime proktāḥ kavīnāṃ buddhisaukhyadāḥ //ity upamācakram// // DKd_2.65 //"
    },
    {
      "tag": "p",
      "attributes": {},
      "text": "upamaiva tirobhūtabhedā rūpakam ucyate &",
      "children": [
        {
          "tag": "l",
          "attributes": {},
          "text": "yathā bāhulatā pāṇipadmaṃ caraṇapallavaḥ // DKd_2.66 //"
        }
      ]
    },
    {
      "tag": "p",
      "attributes": {},
      "text": "aṅgulyaḥ pallavāny āsan kusumāni nakhārciṣaḥ &",
      "children": [
        {
          "tag": "l",
          "attributes": {},
          "text": "bāhū late vasantaśrīs tvaṃ naḥ pratyakṣacāriṇī // DKd_2.67 //"
        }
      ]
    },
    {
      "tag": "p",
      "attributes": {},
      "text": "ity etad asamastākhyaṃ samastaṃ pūrvarūpakam &",
      "children": [
        {
          "tag": "l",
          "attributes": {},
          "text": "smitaṃ mukhendor jyotsneti samastavyastarūpakam // DKd_2.68 //"
        }
      ]
    },
    {
      "tag": "p",
      "attributes": {},
      "text": "tāmrāṅgulidalaśreṇi nakhadīdhitikesaram &",
      "children": [
        {
          "tag": "l",
          "attributes": {},
          "text": "dhriyate mūrdhni bhūpālair bhavaccaraṇapaṅkajam // DKd_2.69 //"
        }
      ]
    },
    {
      "tag": "p",
      "attributes": {},
      "text": "aṅgulyādau dalāditvaṃ pāde cāropya padmatām &",
      "children": [
        {
          "tag": "l",
          "attributes": {},
          "text": "tadyogyasthānavinyāsād etat sakalarūpakam // DKd_2.70 //"
        }
      ]
    },
    {
      "tag": "p",
      "attributes": {},
      "text": "akasmād eva te caṇḍi sphuritādharapallavam &",
      "children": [
        {
          "tag": "l",
          "attributes": {},
          "text": "mukhaṃ muktāruco dhatte dharmāmbhaḥkaṇamañjarīḥ // DKd_2.71 //"
        }
      ]
    },
    {
      "tag": "p",
      "attributes": {},
      "text": "mañjarīkṛtyadharmāmbhaḥ pallavīkṛtya cādharam &",
      "children": [
        {
          "tag": "l",
          "attributes": {},
          "text": "nānyathā kṛtam atrāsyam ato 'vayavarūpakam // DKd_2.72 //"
        }
      ]
    },
    {
      "tag": "p",
      "attributes": {},
      "text": "valgitabhru galaddharmajalam ālohitekṣaṇam &",
      "children": [
        {
          "tag": "l",
          "attributes": {},
          "text": "vivṛṇoti madāvasthām idaṃ vadanapaṅkajam // DKd_2.73 //"
        }
      ]
    },
    {
      "tag": "p",
      "attributes": {},
      "text": "avikṛtya mukhāṅgāni mukham evāravindatām &",
      "children": [
        {
          "tag": "l",
          "attributes": {},
          "text": "āsīd gamitam atredam ato 'vayavirūpakam // DKd_2.74 //"
        }
      ]
    },
    {
      "tag": "p",
      "attributes": {},
      "text": "madapāṭalagaṇḍena raktanetrotpalena te &",
      "children": [
        {
          "tag": "l",
          "attributes": {},
          "text": "mukhena mugdhaḥ so 'py eṣa jano rāgamayaḥ krtaḥ // DKd_2.75 //"
        }
      ]
    },
    {
      "tag": "p",
      "attributes": {},
      "text": "ekāṅgarūpakaṃ caitad evaṃ dviprabhṛtīny api &",
      "children": [
        {
          "tag": "l",
          "attributes": {},
          "text": "aṅgāni rūpayanty atra yogāyogau bhidākarau // DKd_2.76 //"
        }
      ]
    },
    {
      "tag": "p",
      "attributes": {},
      "text": "smitapuṣpojjvalaṃ lolanetrabhṛṅgam idaṃ mukham &",
      "children": [
        {
          "tag": "l",
          "attributes": {},
          "text": "iti puṣpadvirephāṇāṃ saṃgatyā yuktarūpakam // DKd_2.77 //"
        }
      ]
    },
    {
      "tag": "p",
      "attributes": {},
      "text": "idam ārdrasmitajyotsnaṃ snigdhanetrotpalaṃ mukham &",
      "children": [
        {
          "tag": "l",
          "attributes": {},
          "text": "iti jyotsnotpalāyogād ayuktaṃ nāma rūpakam // DKd_2.78 //"
        }
      ]
    },
    {
      "tag": "p",
      "attributes": {},
      "text": "rūpaṇād aṅgino 'ṅgānāṃ rūpaṇārūpaṇāśrayāt &",
      "children": [
        {
          "tag": "l",
          "attributes": {},
          "text": "rūpakaṃ viṣamaṃ nāma lalitaṃ jāyate yathā // DKd_2.79 //"
        }
      ]
    },
    {
      "tag": "p",
      "attributes": {},
      "text": "madaraktakapolena manmathas tvan mukhendunā &",
      "children": [
        {
          "tag": "l",
          "attributes": {},
          "text": "nartitabhrūlatenālaṃ mardituṃ bhuvanatrayam // DKd_2.80 //"
        }
      ]
    },
    {
      "tag": "p",
      "attributes": {},
      "text": "haripādaḥ śirolagnajahnukanyājalāṃśukaḥ &",
      "children": [
        {
          "tag": "l",
          "attributes": {},
          "text": "jayaty asuraniḥśaṅkasurānandotsavadhvajaḥ // DKd_2.81 //"
        }
      ]
    },
    {
      "tag": "p",
      "attributes": {},
      "text": "viśeṣaṇasamagrasya rūpaṃ ketor yadīdṛśam &",
      "children": [
        {
          "tag": "l",
          "attributes": {},
          "text": "pāde tadarpaṇād etat saviśeṣaṇarūpakam // DKd_2.82 //"
        }
      ]
    },
    {
      "tag": "p",
      "attributes": {},
      "text": "na mīlayati padmāni na nabho 'py avagāhate &",
      "children": [
        {
          "tag": "l",
          "attributes": {},
          "text": "tvanmukhendur mamāsūnāṃ haraṇāyaiva kalpate // DKd_2.83 //"
        }
      ]
    },
    {
      "tag": "p",
      "attributes": {},
      "text": "akriyā candrakāryāṇām anyakāryasya ca kriyā &",
      "children": [
        {
          "tag": "l",
          "attributes": {},
          "text": "atra saṃdarśyate yasmād viruddhaṃ nāma rūpakam // DKd_2.84 //"
        }
      ]
    },
    {
      "tag": "p",
      "attributes": {},
      "text": "gāmbhīryeṇa samudro 'si gauraveṇāsi parvataḥ &",
      "children": [
        {
          "tag": "l",
          "attributes": {},
          "text": "kāmadatvāc ca lokānām asi tvaṃ kalpapādapaḥ // DKd_2.85 //"
        }
      ]
    },
    {
      "tag": "p",
      "attributes": {},
      "text": "gāmbhīryapramukhair atra hetubhiḥ sāgaro giriḥ &",
      "children": [
        {
          "tag": "l",
          "attributes": {},
          "text": "kalpadrumaś ca kriyate tad idaṃ heturūpakam // DKd_2.86 //"
        }
      ]
    },
    {
      "tag": "p",
      "attributes": {},
      "text": "rājahaṃsopabhogārhaṃ bhramaraprārthyasaurabham &",
      "children": [
        {
          "tag": "l",
          "attributes": {},
          "text": "sakhi vaktrāmbujam idaṃ taveti śliṣṭarūpakam // DKd_2.87 //"
        }
      ]
    },
    {
      "tag": "p",
      "attributes": {},
      "text": "iṣṭaṃ sādharmyavaidharmyadarśanād gauṇamukhyayoḥ &",
      "children": [
        {
          "tag": "l",
          "attributes": {},
          "text": "upamāvyatirekākhyaṃ rūpakādvitayaṃ yathā // DKd_2.88 //"
        }
      ]
    },
    {
      "tag": "p",
      "attributes": {},
      "text": "ayam ālohitacchāyo madena mukhacandramāḥ &",
      "children": [
        {
          "tag": "l",
          "attributes": {},
          "text": "saṃnaddhodayarāgasya candrasya pratigarjati // DKd_2.89 //"
        }
      ]
    },
    {
      "tag": "p",
      "attributes": {},
      "text": "candramāḥ pīyate devair mayā tvanmukhacandramāḥ &",
      "children": [
        {
          "tag": "l",
          "attributes": {},
          "text": "asamagro 'py asau śaśvadāpūrṇamaṇḍalaḥ // DKd_2.90 //"
        }
      ]
    },
    {
      "tag": "p",
      "attributes": {},
      "text": "mukhacandrasya candratvam ittham anyopatāpinaḥ &",
      "children": [
        {
          "tag": "l",
          "attributes": {},
          "text": "na te sundari saṃvādīty etad ākṣeparūpakam // DKd_2.91 //"
        }
      ]
    },
    {
      "tag": "p",
      "attributes": {},
      "text": "mukhendur api te caṇḍi māṃ nirdahati nirdayam &",
      "children": [
        {
          "tag": "l",
          "attributes": {},
          "text": "bhāgyadoṣān mamaiveti tat samādhānarūpakam // DKd_2.92 //"
        }
      ]
    },
    {
      "tag": "p",
      "attributes": {},
      "text": "mukhapaṅkajaraṅge 'smin bhrūlatānartakī tava &",
      "children": [
        {
          "tag": "l",
          "attributes": {},
          "text": "līlānṛtyaṃ karotīti ramyaṃ rūpakarūpakam // DKd_2.93 //"
        }
      ]
    },
    {
      "tag": "p",
      "attributes": {},
      "text": "naitan mukham idaṃ padmaṃ ta netre bhramarāv imau &",
      "children": [
        {
          "tag": "l",
          "attributes": {},
          "text": "etāni kesarāṇy eva naitā dantārciṣas tava // DKd_2.94 //"
        }
      ]
    },
    {
      "tag": "p",
      "attributes": {},
      "text": "mukhāditvaṃ nivartyaiva padmāditvena rūpaṇāt &",
      "children": [
        {
          "tag": "l",
          "attributes": {},
          "text": "udbhāvitaguṇotkarṣaṃ tattvāpahnavarūpakam // DKd_2.95 //"
        }
      ]
    },
    {
      "tag": "p",
      "attributes": {},
      "text": "na paryanto vikalpānāṃ rūpakopamayor ataḥ &\n diṅmātraṃ darśitaṃ dhīrair anuktam anumīyatām //iti rūpakacakram// // DKd_2.96 //"
    },
    {
      "tag": "p",
      "attributes": {},
      "text": "jātikriyāguṇadravyavācinaikatra vartinā &",
      "children": [
        {
          "tag": "l",
          "attributes": {},
          "text": "sarvavākyopakāraś cet tam āhur dīpakaṃ yathā // DKd_2.97 //"
        }
      ]
    },
    {
      "tag": "p",
      "attributes": {},
      "text": "pavano dakṣiṇaḥ pārṇaṃ jīrṇaṃ harati vīrudhām &",
      "children": [
        {
          "tag": "l",
          "attributes": {},
          "text": "sa evāvanatāṅgīnāṃ mānabhaṅgāya kalpate // DKd_2.98 //"
        }
      ]
    },
    {
      "tag": "p",
      "attributes": {},
      "text": "caranti caturambhodhivelodyāneṣu dantinaḥ &",
      "children": [
        {
          "tag": "l",
          "attributes": {},
          "text": "cakravālādrikuñjeṣu kundabhāso guṇāś ca te // DKd_2.99 //"
        }
      ]
    },
    {
      "tag": "p",
      "attributes": {},
      "text": "śyāmalāḥ prāvṛṣeṇyābhir diśo jīmūtapaṅktibhiḥ &",
      "children": [
        {
          "tag": "l",
          "attributes": {},
          "text": "bhuvaś ca sukumārābhir navaśādvalarājibhiḥ // DKd_2.100 //"
        }
      ]
    },
    {
      "tag": "p",
      "attributes": {},
      "text": "viṣṇunā vikramasthena dānavānāṃ vibhūtayaḥ &",
      "children": [
        {
          "tag": "l",
          "attributes": {},
          "text": "kvāpi nītāḥ kuto 'py āsann ānītā devetarddhayaḥ // DKd_2.101 //"
        }
      ]
    },
    {
      "tag": "p",
      "attributes": {},
      "text": "ityādidīpakāny uktāny evaṃ madhyāntayor api &",
      "children": [
        {
          "tag": "l",
          "attributes": {},
          "text": "vākyayor darśayiṣyāmaḥ kāni cit tāni tad yathā // DKd_2.102 //"
        }
      ]
    },
    {
      "tag": "p",
      "attributes": {},
      "text": "nṛtyanti niculotsaṅge gāyanti ca kalāpinaḥ &",
      "children": [
        {
          "tag": "l",
          "attributes": {},
          "text": "badhnanti ca payodeṣu dṛśo harṣāśrugarbhiṇīḥ // DKd_2.103 //"
        }
      ]
    },
    {
      "tag": "p",
      "attributes": {},
      "text": "mando gandhavahaḥ kṣāro vahnir induś ca jāyate &",
      "children": [
        {
          "tag": "l",
          "attributes": {},
          "text": "carcācandanapātaś ca śastrapātaḥ pravāsinām // DKd_2.104 //"
        }
      ]
    },
    {
      "tag": "p",
      "attributes": {},
      "text": "jalaṃ jaladharodgīrṇaṃ kulaṃ gṛhaśikhaṇḍinām &",
      "children": [
        {
          "tag": "l",
          "attributes": {},
          "text": "calaṃ ca taḍitāṃ dāma balaṃ kusumadhanvanaḥ // DKd_2.105 //"
        }
      ]
    },
    {
      "tag": "p",
      "attributes": {},
      "text": "tvayā nīlotpalaṃ karṇe smareṇāstraṃ śarāsane &",
      "children": [
        {
          "tag": "l",
          "attributes": {},
          "text": "mayāpi maraṇe cetas trayam etat samaṃ kṛtam // DKd_2.106 //"
        }
      ]
    },
    {
      "tag": "p",
      "attributes": {},
      "text": "śuklaḥ śvetārciṣo vṛddhyai pakṣaḥ pañcaśarasya saḥ &",
      "children": [
        {
          "tag": "l",
          "attributes": {},
          "text": "sa ca rāgasya rāgo 'pi yūnāṃ ratyutsavaśriyaḥ // DKd_2.107 //"
        }
      ]
    },
    {
      "tag": "p",
      "attributes": {},
      "text": "ityādidīpakatve 'pi pūrvapūrvavyapekṣiṇī &",
      "children": [
        {
          "tag": "l",
          "attributes": {},
          "text": "vākyamālā prayukteti tan mālādīpakaṃ matam // DKd_2.108 //"
        }
      ]
    },
    {
      "tag": "p",
      "attributes": {},
      "text": "avalepam anaṅgasya vardhayanti balāhakāḥ &",
      "children": [
        {
          "tag": "l",
          "attributes": {},
          "text": "karśayanti tu dharmasya mārutoddhūtaśīkarāḥ // DKd_2.109 //"
        }
      ]
    },
    {
      "tag": "p",
      "attributes": {},
      "text": "avalepapadenātra balāhakapadena ca &",
      "children": [
        {
          "tag": "l",
          "attributes": {},
          "text": "kriye viruddhe saṃyukte tadviruddhārthadīpakam // DKd_2.110 //"
        }
      ]
    },
    {
      "tag": "p",
      "attributes": {},
      "text": "haraty ābhogam āśānāṃ gṛhṇāti jyotiṣāṃ gaṇam &",
      "children": [
        {
          "tag": "l",
          "attributes": {},
          "text": "ādatte cādya me prāṇān asau jaladharāvalī // DKd_2.111 //"
        }
      ]
    },
    {
      "tag": "p",
      "attributes": {},
      "text": "anekaśābdopādānāt kriyaikavātra dīpyate &",
      "children": [
        {
          "tag": "l",
          "attributes": {},
          "text": "yato jaladharāvalyā tasmād ekārthadīpakam // DKd_2.112 //"
        }
      ]
    },
    {
      "tag": "p",
      "attributes": {},
      "text": "hṛdyagandhavahās tuṅgās tamālaśyāmalatviṣaḥ &",
      "children": [
        {
          "tag": "l",
          "attributes": {},
          "text": "divi bhramanti jīmūtā bhuvi caite mataṅgajāḥ // DKd_2.113 //"
        }
      ]
    },
    {
      "tag": "p",
      "attributes": {},
      "text": "atra dharmair abhinnānām abhrāṇāṃ dantināṃ tathā &",
      "children": [
        {
          "tag": "l",
          "attributes": {},
          "text": "bhramaṇenaiva saṃbandha iti śliṣṭārthadīpakam // DKd_2.114 //"
        }
      ]
    },
    {
      "tag": "p",
      "attributes": {},
      "text": "anenaiva prakāreṇa śeṣāṇām api dīpake &\nvikalpānām avagatir vidhātavyā vicakṣaṇaiḥ //iti dīpakacakram// // DKd_2.115 //"
    },
    {
      "tag": "p",
      "attributes": {},
      "text": "arthāvṛttiḥ padāvṛttir ubhayāvṛttir eva ca &",
      "children": [
        {
          "tag": "l",
          "attributes": {},
          "text": "dīpakasthāna eveṣṭam alaṃkāratrayaṃ yathā // DKd_2.116 //"
        }
      ]
    },
    {
      "tag": "p",
      "attributes": {},
      "text": "vikasanti kadambāni sphuṭanti kuṭajadrumāḥ &",
      "children": [
        {
          "tag": "l",
          "attributes": {},
          "text": "unmīlanti ca kandalyo dalanti kakubhāni ca // DKd_2.117 //"
        }
      ]
    },
    {
      "tag": "p",
      "attributes": {},
      "text": "utkaṇṭhayati meghānāṃ mālā vṛndaṃ kalāpinām &",
      "children": [
        {
          "tag": "l",
          "attributes": {},
          "text": "yūnāṃ cotkaṇṭhayaty eṣa mānasaṃ makaradhvajaḥ // DKd_2.118 //"
        }
      ]
    },
    {
      "tag": "p",
      "attributes": {},
      "text": "jitvā viśvaṃ bhavān atra viharaty avarodhanaiḥ &\nviharatv apsarobhis te ripuvargo divaṃ gataḥ //ity āvṛtticakram// // DKd_2.119 //"
    },
    {
      "tag": "p",
      "attributes": {},
      "text": "pratiṣedhoktir ākṣepas traikālyāpekṣayā tridhā &",
      "children": [
        {
          "tag": "l",
          "attributes": {},
          "text": "athāsya punar ākṣepyabhedānantyād anantatā // DKd_2.120 //"
        }
      ]
    },
    {
      "tag": "p",
      "attributes": {},
      "text": "anaṅgaḥ pañcabhiḥ puṣpair viśvaṃ vyajayateṣubhiḥ &",
      "children": [
        {
          "tag": "l",
          "attributes": {},
          "text": "ityasaṃbhāvyam athavā vicitrā vastuśaktayaḥ // DKd_2.121 //"
        }
      ]
    },
    {
      "tag": "p",
      "attributes": {},
      "text": "ityanaṅgajayāyogabuddhir hetubalād iha &",
      "children": [
        {
          "tag": "l",
          "attributes": {},
          "text": "pravṛttaiva yad ākṣiptā vṛttākṣepaḥ sa īdṛśaḥ // DKd_2.122 //"
        }
      ]
    },
    {
      "tag": "p",
      "attributes": {},
      "text": "kutaḥ kuvalayaṃ karṇe karoṣi kalabhāṣiṇi &",
      "children": [
        {
          "tag": "l",
          "attributes": {},
          "text": "kim apāṅgam aparyāptam asmin karmaṇi manyase // DKd_2.123 //"
        }
      ]
    },
    {
      "tag": "p",
      "attributes": {},
      "text": "sa vartamānākṣepo 'yaṃ kurvaty evāsitotpalam &",
      "children": [
        {
          "tag": "l",
          "attributes": {},
          "text": "karṇe kā cit priyeṇaivaṃ cāṭukāreṇa rudhyate // DKd_2.124 //"
        }
      ]
    },
    {
      "tag": "p",
      "attributes": {},
      "text": "satyaṃ bravīmi na tvaṃ māṃ draṣṭuṃ vallabha lapsyase &",
      "children": [
        {
          "tag": "l",
          "attributes": {},
          "text": "anyacumbanasaṃkrāntalākṣāraktena cakṣuṣa // DKd_2.125 //"
        }
      ]
    },
    {
      "tag": "p",
      "attributes": {},
      "text": "so 'yaṃ bhaviṣyad ākṣepaḥ prāg evātimanasvinī &",
      "children": [
        {
          "tag": "l",
          "attributes": {},
          "text": "kadācid aparādho 'sya bhāvīty evam arunddha yat // DKd_2.126 //"
        }
      ]
    },
    {
      "tag": "p",
      "attributes": {},
      "text": "tava tanvaṅgi mithyaiva rūḍham aṅgeṣu mārdavam &",
      "children": [
        {
          "tag": "l",
          "attributes": {},
          "text": "yadi satyaṃ mṛdūny eva kim akāṇḍe rujanti mām // DKd_2.127 //"
        }
      ]
    },
    {
      "tag": "p",
      "attributes": {},
      "text": "dharmākṣepo 'yam ākṣiptam aṅganāgātramārdavam &",
      "children": [
        {
          "tag": "l",
          "attributes": {},
          "text": "kāmukena yad atraivaṃ karmaṇā tadvirodhinā // DKd_2.128 //"
        }
      ]
    },
    {
      "tag": "p",
      "attributes": {},
      "text": "sundarī sā na vety eṣa vivekaḥ kena jāyate &",
      "children": [
        {
          "tag": "l",
          "attributes": {},
          "text": "prabhāmātraṃ hi taralaṃ dṛśyate na tadāśrayaḥ // DKd_2.129 //"
        }
      ]
    },
    {
      "tag": "p",
      "attributes": {},
      "text": "dharmyākṣepo 'yam ākṣipto dharmī dharmaṃ prabhāhvayam &",
      "children": [
        {
          "tag": "l",
          "attributes": {},
          "text": "anujñāyaiva yadrūpam atyāścaryaṃ vivakṣatā // DKd_2.130 //"
        }
      ]
    },
    {
      "tag": "p",
      "attributes": {},
      "text": "cakṣuṣī tava rajyete sphuraty adharapallavaḥ &",
      "children": [
        {
          "tag": "l",
          "attributes": {},
          "text": "bhruvau ca bhugne na tathāpy aduṣṭasyāsti me bhayam // DKd_2.131 //"
        }
      ]
    },
    {
      "tag": "p",
      "attributes": {},
      "text": "sa eṣa kāraṇākṣepaḥ pradhānaṃ kāraṇaṃ bhiyaḥ &",
      "children": [
        {
          "tag": "l",
          "attributes": {},
          "text": "svāparādho niṣiddho 'tra yat priyeṇa paṭīyasā // DKd_2.132 //"
        }
      ]
    },
    {
      "tag": "p",
      "attributes": {},
      "text": "dūre priyatamaḥ so 'yam āgato jaladāgamaḥ &",
      "children": [
        {
          "tag": "l",
          "attributes": {},
          "text": "dṛṣṭaś ca phullā niculā na mṛtā cāsmi kiṃ nv idam // DKd_2.133 //"
        }
      ]
    },
    {
      "tag": "p",
      "attributes": {},
      "text": "kāryākṣepaḥ sa kāryasya maraṇasya nivartanāt &",
      "children": [
        {
          "tag": "l",
          "attributes": {},
          "text": "tatkāraṇam upanyasya dāruṇaṃ jaladāgamam // DKd_2.134 //"
        }
      ]
    },
    {
      "tag": "p",
      "attributes": {},
      "text": "na ciraṃ mama tāpāya tava yātrā bhaviṣyati &",
      "children": [
        {
          "tag": "l",
          "attributes": {},
          "text": "yadi yāsyasi yātavyam alam āśaṅkayātra te // DKd_2.135 //"
        }
      ]
    },
    {
      "tag": "p",
      "attributes": {},
      "text": "ity anujñāmukhenaiva kantasyākṣipyate gatiḥ &",
      "children": [
        {
          "tag": "l",
          "attributes": {},
          "text": "maraṇaṃ sūcayantyaiva so 'nujñākṣepa ucyate // DKd_2.136 //"
        }
      ]
    },
    {
      "tag": "p",
      "attributes": {},
      "text": "dhanaṃ ca bahu labhyaṃ te sukhaṃ kṣemaṃ ca vartmani &",
      "children": [
        {
          "tag": "l",
          "attributes": {},
          "text": "na ca me prāṇasaṃdehas tathāpi priya mā sma gāḥ // DKd_2.137 //"
        }
      ]
    },
    {
      "tag": "p",
      "attributes": {},
      "text": "ity ācakṣāṇayā hetūn priyayātrānubandhinaḥ &",
      "children": [
        {
          "tag": "l",
          "attributes": {},
          "text": "prabhutvenaiva ruddhas tat prabhutvākṣepa ucyate // DKd_2.138 //"
        }
      ]
    },
    {
      "tag": "p",
      "attributes": {},
      "text": "jīvitāśā balavatī dhanāśā durbalā mama &",
      "children": [
        {
          "tag": "l",
          "attributes": {},
          "text": "gaccha tiṣṭha vā kānta svāvasthā tu niveditā // DKd_2.139 //"
        }
      ]
    },
    {
      "tag": "p",
      "attributes": {},
      "text": "asāv anādarākṣepo yad anādaravad vacaḥ &",
      "children": [
        {
          "tag": "l",
          "attributes": {},
          "text": "priyaprayāṇaṃ rundhatyā prayuktam iha raktayā // DKd_2.140 //"
        }
      ]
    },
    {
      "tag": "p",
      "attributes": {},
      "text": "gaccha gacchasi cet kānta panthānaḥ santu te śivāḥ &",
      "children": [
        {
          "tag": "l",
          "attributes": {},
          "text": "mamāpi janma tatraiva bhūyād yatra gato bhavān // DKd_2.141 //"
        }
      ]
    },
    {
      "tag": "p",
      "attributes": {},
      "text": "ity āśīrvacanākṣepo yad āśīrvādavartmanā &",
      "children": [
        {
          "tag": "l",
          "attributes": {},
          "text": "svāvasthāṃ sūcayantyaiva kāntayātrā niṣidhyate // DKd_2.142 //"
        }
      ]
    },
    {
      "tag": "p",
      "attributes": {},
      "text": "yadi satyaiva yātrā te kāpy anyā mṛgyatāṃ tvayā &",
      "children": [
        {
          "tag": "l",
          "attributes": {},
          "text": "aham adyaiva ruddhāsmi randhrāpekṣeṇa mṛtyunā // DKd_2.143 //"
        }
      ]
    },
    {
      "tag": "p",
      "attributes": {},
      "text": "ity eṣa paruṣākṣepaḥ paruṣākṣarapūrvakam &",
      "children": [
        {
          "tag": "l",
          "attributes": {},
          "text": "kāntasyākṣipyate yasmāt prasthānaṃ premanighnayā // DKd_2.144 //"
        }
      ]
    },
    {
      "tag": "p",
      "attributes": {},
      "text": "gantā ced gaccha tūrṇaṃ te karṇau yānti purā ravāḥ &",
      "children": [
        {
          "tag": "l",
          "attributes": {},
          "text": "ārtabandhumukhodgīrṇāḥ prayāṇaparipanthinaḥ // DKd_2.145 //"
        }
      ]
    },
    {
      "tag": "p",
      "attributes": {},
      "text": "sācivyvākṣepa evaiṣa yad atra pratiṣidhyate &",
      "children": [
        {
          "tag": "l",
          "attributes": {},
          "text": "priyaprayāṇaṃ sācivyaṃ kurvaty evātiraktayā // DKd_2.146 //"
        }
      ]
    },
    {
      "tag": "p",
      "attributes": {},
      "text": "gaccheti vaktum icchāmi matpriya tvatpriyaiṣiṇī &",
      "children": [
        {
          "tag": "l",
          "attributes": {},
          "text": "nirgacchati mukhād vāṇī mā gā iti karomi kim // DKd_2.147 //"
        }
      ]
    },
    {
      "tag": "p",
      "attributes": {},
      "text": "yatnākṣepaḥ sa yatnasya kṛtasyāniṣṭavastuni &",
      "children": [
        {
          "tag": "l",
          "attributes": {},
          "text": "viparītaphalotpatter ānarthakyopadarśanāt // DKd_2.148 //"
        }
      ]
    },
    {
      "tag": "p",
      "attributes": {},
      "text": "kṣaṇaṃ darśanavighnāya pakṣmaspandāya kupyataḥ &",
      "children": [
        {
          "tag": "l",
          "attributes": {},
          "text": "premṇaḥ prayāṇaṃ tvaṃ brūhi mayā tasyeṣṭam iṣyate // DKd_2.149 //"
        }
      ]
    },
    {
      "tag": "p",
      "attributes": {},
      "text": "so 'yaṃ paravaśākṣepo yat premaparatantrayā &",
      "children": [
        {
          "tag": "l",
          "attributes": {},
          "text": "tayā niṣidhyate yātrānyasyārthasopasūcanat // DKd_2.150 //"
        }
      ]
    },
    {
      "tag": "p",
      "attributes": {},
      "text": "sahiṣye virahaṃ nātha dehy adṛśyāñjanaṃ mama &",
      "children": [
        {
          "tag": "l",
          "attributes": {},
          "text": "yad aktanetrāṃ kandarpaḥ prahartā māṃ na paśyati // DKd_2.151 //"
        }
      ]
    },
    {
      "tag": "p",
      "attributes": {},
      "text": "duṣkaraṃ jīvanopāyam upanyasyoparudhyate &",
      "children": [
        {
          "tag": "l",
          "attributes": {},
          "text": "patyuḥ prasthānam ity āhur upāyākṣepam īdṛśam // DKd_2.152 //"
        }
      ]
    },
    {
      "tag": "p",
      "attributes": {},
      "text": "pravṛttaiva prayāmīti vāṇī vallabha te mukhāt &",
      "children": [
        {
          "tag": "l",
          "attributes": {},
          "text": "ayatāpi tvayedānīṃ mandapremṇā mamāsti kim // DKd_2.153 //"
        }
      ]
    },
    {
      "tag": "p",
      "attributes": {},
      "text": "roṣākṣepo 'yam udriktasnehaniryantritātmanā &",
      "children": [
        {
          "tag": "l",
          "attributes": {},
          "text": "saṃrabdhayā priyārabdhaṃ prayāṇaṃ yan niṣidhyate // DKd_2.154 //"
        }
      ]
    },
    {
      "tag": "p",
      "attributes": {},
      "text": "mugdhā kāntasya yātroktiśravaṇād eva mūrchitā &",
      "children": [
        {
          "tag": "l",
          "attributes": {},
          "text": "buddhvā vakti priyaṃ dṛṣṭvā kiṃ cireṇāgato bhavān // DKd_2.155 //"
        }
      ]
    },
    {
      "tag": "p",
      "attributes": {},
      "text": "iti tatkālasaṃbhūtamūrchayākṣipyate gatiḥ &",
      "children": [
        {
          "tag": "l",
          "attributes": {},
          "text": "kāntasya kātarākṣyā yan mūrchākṣepa sa īdṛśaḥ // DKd_2.156 //"
        }
      ]
    },
    {
      "tag": "p",
      "attributes": {},
      "text": "nāghrātaṃ na kṛtaṃ karṇe strībhir madhuni nārpitam &",
      "children": [
        {
          "tag": "l",
          "attributes": {},
          "text": "tvaddviṣāṃ dīrghikāsyeva viśīrṇaṃ nīlam utpalam // DKd_2.157 //"
        }
      ]
    },
    {
      "tag": "p",
      "attributes": {},
      "text": "asāv anukrośākṣepaḥ sānukrośam ivotpale &",
      "children": [
        {
          "tag": "l",
          "attributes": {},
          "text": "vyāvartya karma tadyogyaṃ śocyāvasthopadarśanāt // DKd_2.158 //"
        }
      ]
    },
    {
      "tag": "p",
      "attributes": {},
      "text": "amṛtātmani padmānāṃ dveṣṭari snigdhatārake &",
      "children": [
        {
          "tag": "l",
          "attributes": {},
          "text": "mukhendau tava satyasminn apareṇa kim indunā // DKd_2.159 //"
        }
      ]
    },
    {
      "tag": "p",
      "attributes": {},
      "text": "iti mukhyendur ākṣipto guṇān gauṇenduvartinaḥ &",
      "children": [
        {
          "tag": "l",
          "attributes": {},
          "text": "tatsamān darśayitveha śliṣṭākṣepas tathāvidhaḥ // DKd_2.160 //"
        }
      ]
    },
    {
      "tag": "p",
      "attributes": {},
      "text": "artho na saṃbhṛtaḥ kaś cin na vidyā kā cid arcitā &",
      "children": [
        {
          "tag": "l",
          "attributes": {},
          "text": "na tapaḥ saṃcintaṃ kiṃ cid gataṃ ca sakalaṃ vayaḥ // DKd_2.161 //"
        }
      ]
    },
    {
      "tag": "p",
      "attributes": {},
      "text": "asāv anuśayākṣepo yasmād anuśayottaram &",
      "children": [
        {
          "tag": "l",
          "attributes": {},
          "text": "arthārjanāder vyāvṛttir darśiteha gatāyuṣā // DKd_2.162 //"
        }
      ]
    },
    {
      "tag": "p",
      "attributes": {},
      "text": "kim ayaṃ śaradambhodaḥ kiṃ vā haṃsakadambakam &",
      "children": [
        {
          "tag": "l",
          "attributes": {},
          "text": "rutaṃ nūpurasaṃvādi śrūyate tan na toyadaḥ // DKd_2.163 //"
        }
      ]
    },
    {
      "tag": "p",
      "attributes": {},
      "text": "ity ayaṃ saṃśayākṣepaḥ saṃśayo yan nivartyate &",
      "children": [
        {
          "tag": "l",
          "attributes": {},
          "text": "dharmeṇa haṃsasulabhenāspṛṣṭaghanajānitā // DKd_2.164 //"
        }
      ]
    },
    {
      "tag": "p",
      "attributes": {},
      "text": "citram ākrāntaviśvo 'pi vikramas te na tṛpyati &",
      "children": [
        {
          "tag": "l",
          "attributes": {},
          "text": "kadā vā dṛśyate tṛptir udīrṇasya havir bhujaḥ // DKd_2.165 //"
        }
      ]
    },
    {
      "tag": "p",
      "attributes": {},
      "text": "ayam arthāntarākṣepaḥ prakrānto yan nivāryate &",
      "children": [
        {
          "tag": "l",
          "attributes": {},
          "text": "vismayo 'rthantarasyeha darśanāt tatsadharmaṇaḥ // DKd_2.166 //"
        }
      ]
    },
    {
      "tag": "p",
      "attributes": {},
      "text": "na stūyase narendra tvaṃ dadāsīti kadā cana &",
      "children": [
        {
          "tag": "l",
          "attributes": {},
          "text": "svam eva matvā gṛhṇanti yatas tvad dhanam arthinaḥ // DKd_2.167 //"
        }
      ]
    },
    {
      "tag": "p",
      "attributes": {},
      "text": "ityevamādir ākṣepo hetvākṣepa iti smṛtaḥ &\nanenaiva diśānye 'pi vikalpāḥ śakyam ūhitum // ity ākṣepacakram// // DKd_2.168 //"
    },
    {
      "tag": "p",
      "attributes": {},
      "text": "jñeyah so 'rthāntaranyāso vastu prastutya kiṃ cana &",
      "children": [
        {
          "tag": "l",
          "attributes": {},
          "text": "tatsādhanasamarthasya nyāso yo 'nyasya vastunaḥ // DKd_2.169 //"
        }
      ]
    },
    {
      "tag": "p",
      "attributes": {},
      "text": "viśvavyāpī viśeṣasthaḥ śleṣāviddho virodhavān &",
      "children": [
        {
          "tag": "l",
          "attributes": {},
          "text": "ayuktakārī yuktātmā yuktāyukto viparyayaḥ // DKd_2.170 //"
        }
      ]
    },
    {
      "tag": "p",
      "attributes": {},
      "text": "ityevamādayo bhedāḥ prayogeṣv asya lakṣitāḥ &",
      "children": [
        {
          "tag": "l",
          "attributes": {},
          "text": "udāharaṇamālaiṣāṃ rūpavyaktyai nidarśyate // DKd_2.171 //"
        }
      ]
    },
    {
      "tag": "p",
      "attributes": {},
      "text": "bhagavantau jagannetre sūryācandramasāv api &",
      "children": [
        {
          "tag": "l",
          "attributes": {},
          "text": "paśya gacchata evāstaṃ niyatiḥ kena laṅghyate // DKd_2.172 //"
        }
      ]
    },
    {
      "tag": "p",
      "attributes": {},
      "text": "payomucaḥ parītāpaṃ haranty eva śarīriṇām &",
      "children": [
        {
          "tag": "l",
          "attributes": {},
          "text": "nav ātmalābho mahatāṃ paraduḥkhopaśāntaye // DKd_2.173 //"
        }
      ]
    },
    {
      "tag": "p",
      "attributes": {},
      "text": "utpādayati lokasya prītiṃ malayamārutaḥ &",
      "children": [
        {
          "tag": "l",
          "attributes": {},
          "text": "nanu dākṣiṇyasaṃpannaḥ sarvasya bhavati priyaḥ // DKd_2.174 //"
        }
      ]
    },
    {
      "tag": "p",
      "attributes": {},
      "text": "jagad ānandayaty eṣa malino 'pi niśākaraḥ &",
      "children": [
        {
          "tag": "l",
          "attributes": {},
          "text": "anugṛhṇāti hi parān sadoṣo 'pi dvijeśvaraḥ // DKd_2.175 //"
        }
      ]
    },
    {
      "tag": "p",
      "attributes": {},
      "text": "madhupānakalāt kaṇṭhān nirgato 'py alināṃ dhvaniḥ &",
      "children": [
        {
          "tag": "l",
          "attributes": {},
          "text": "kaṭur bhavati karṇasya kāmināṃ pāpam īdṛśam // DKd_2.176 //"
        }
      ]
    },
    {
      "tag": "p",
      "attributes": {},
      "text": "ayaṃ mama dahaty aṅgam ambhojadalasaṃstaraḥ &",
      "children": [
        {
          "tag": "l",
          "attributes": {},
          "text": "hutāśanapratinidhir dāhātmā nanu yujyate // DKd_2.177 //"
        }
      ]
    },
    {
      "tag": "p",
      "attributes": {},
      "text": "kṣiṇotu kāmaṃ śītāṃśuḥ kiṃ vasanto dunoti mām &",
      "children": [
        {
          "tag": "l",
          "attributes": {},
          "text": "malinācaritaṃ karma surabher nanv asāṃpratam // DKd_2.178 //"
        }
      ]
    },
    {
      "tag": "p",
      "attributes": {},
      "text": "kumudāny api dāhāya kim ayaṃ kamalākaraḥ &\nna hīndugṛhyeṣūgreṣu sūryagṛhyo madhur bhavet //ity arthāntaranyāsacakram// // DKd_2.179 //"
    },
    {
      "tag": "p",
      "attributes": {},
      "text": "śabdopātte prātīte vā sādṛśye vastunor dvayoḥ &",
      "children": [
        {
          "tag": "l",
          "attributes": {},
          "text": "tatra yad bhedakathanaṃ vyatirekaḥ sa kathyate // DKd_2.180 //"
        }
      ]
    },
    {
      "tag": "p",
      "attributes": {},
      "text": "dhairyalāvaṇyagāmbhīryapramukhais tvam udanvataḥ &",
      "children": [
        {
          "tag": "l",
          "attributes": {},
          "text": "guṇais tulyo 'si bhedas tu vapuṣaivedṛśena te // DKd_2.181 //"
        }
      ]
    },
    {
      "tag": "p",
      "attributes": {},
      "text": "ity ekavyatireko 'yaṃ dharmeṇaikatravartinā &",
      "children": [
        {
          "tag": "l",
          "attributes": {},
          "text": "pratītiviṣayaprāpter bhedasyobhayavartinaḥ // DKd_2.182 //"
        }
      ]
    },
    {
      "tag": "p",
      "attributes": {},
      "text": "abhinnavelau gambhīrāv amburāśir bhavān api &",
      "children": [
        {
          "tag": "l",
          "attributes": {},
          "text": "asāv añjanasaṃkāśas tvaṃ tu cāmīkaradyutiḥ // DKd_2.183 //"
        }
      ]
    },
    {
      "tag": "p",
      "attributes": {},
      "text": "ubhayavyatireko 'yam ubhayor bhedakau guṇau &",
      "children": [
        {
          "tag": "l",
          "attributes": {},
          "text": "kārṣṇyaṃ piśaṅgatā cobhau yat pṛthag darśitāv iha // DKd_2.184 //"
        }
      ]
    },
    {
      "tag": "p",
      "attributes": {},
      "text": "tvaṃ samudraś ca durvārau mahāsattvau satejasau &",
      "children": [
        {
          "tag": "l",
          "attributes": {},
          "text": "ayaṃ tu yuvayor bhedaḥ sa jaḍātmā paṭur bhavān // DKd_2.185 //"
        }
      ]
    },
    {
      "tag": "p",
      "attributes": {},
      "text": "sa eṣa śleṣarūpatvāt saśleṣa iti gṛhyatām &",
      "children": [
        {
          "tag": "l",
          "attributes": {},
          "text": "sākṣepaś ca sahetuś ca darśyate tad api dvayam // DKd_2.186 //"
        }
      ]
    },
    {
      "tag": "p",
      "attributes": {},
      "text": "sthitimān api dhīro 'pi ratnānām ākaro 'pi san &",
      "children": [
        {
          "tag": "l",
          "attributes": {},
          "text": "tava kakṣāṃ na yāty eva malino makarālayaḥ // DKd_2.187 //"
        }
      ]
    },
    {
      "tag": "p",
      "attributes": {},
      "text": "vahann api mahīṃ kṛtsnāṃ saśailadvīpasāgarām &",
      "children": [
        {
          "tag": "l",
          "attributes": {},
          "text": "bhartṛbhāvād bhujaṅgānāṃ śeṣas tvatto nikṛṣyate // DKd_2.188 //"
        }
      ]
    },
    {
      "tag": "p",
      "attributes": {},
      "text": "śabdopādānasādṛśyavyatireko 'yam īdṛśaḥ &",
      "children": [
        {
          "tag": "l",
          "attributes": {},
          "text": "pratīyamānasādṛśyo 'py asti so 'py abhidhīyate // DKd_2.189 //"
        }
      ]
    },
    {
      "tag": "p",
      "attributes": {},
      "text": "tvanmukhaṃ kamalaṃ ceti dvayor apy anayor bhidā &",
      "children": [
        {
          "tag": "l",
          "attributes": {},
          "text": "kamalaṃ jalasaṃrohi tvanmukhaṃ tvadupāśrayam // DKd_2.190 //"
        }
      ]
    },
    {
      "tag": "p",
      "attributes": {},
      "text": "abhrūvilāsam aspṛṣtamadarāgaṃ mṛgekṣaṇam &",
      "children": [
        {
          "tag": "l",
          "attributes": {},
          "text": "idaṃ tu nayanadvandvaṃ tava taguṇabhūṣitam // DKd_2.191 //"
        }
      ]
    },
    {
      "tag": "p",
      "attributes": {},
      "text": "pūrvasmin bhedamātroktir asminn ādhikyadarśanam &",
      "children": [
        {
          "tag": "l",
          "attributes": {},
          "text": "sadṛśavyatirekaś ca punar anyaḥ pradarśyate // DKd_2.192 //"
        }
      ]
    },
    {
      "tag": "p",
      "attributes": {},
      "text": "tvanmukhaṃ puṇḍarīkaṃ ca phulle surabhigandhinī &",
      "children": [
        {
          "tag": "l",
          "attributes": {},
          "text": "bhramadbhramaram ambhojaṃ lolanetraṃ mukhaṃ tu te // DKd_2.193 //"
        }
      ]
    },
    {
      "tag": "p",
      "attributes": {},
      "text": "candro 'yam ambarottaṃso haṃso 'yaṃ toyabhūṣaṇam &",
      "children": [
        {
          "tag": "l",
          "attributes": {},
          "text": "nabho nakṣatramālīdam utphullakumudaṃ payaḥ // DKd_2.194 //"
        }
      ]
    },
    {
      "tag": "p",
      "attributes": {},
      "text": "pratīymānaśauklyādisāmyayor viyadambhasoḥ &",
      "children": [
        {
          "tag": "l",
          "attributes": {},
          "text": "kṛtaḥ pratītaśuddhyoś ca bhedo 'smiṃś candrahaṃsayoḥ // DKd_2.195 //"
        }
      ]
    },
    {
      "tag": "p",
      "attributes": {},
      "text": "pūrvatra śābdavat sāmyam ubhayatrāpi bhedakam &",
      "children": [
        {
          "tag": "l",
          "attributes": {},
          "text": "bhṛṅganetrādi tulyaṃ tat sadṛśavyatirekatā // DKd_2.196 //"
        }
      ]
    },
    {
      "tag": "p",
      "attributes": {},
      "text": "aratnālokasaṃhāryam ahāryaṃ sūryaraśmibhiḥ &",
      "children": [
        {
          "tag": "l",
          "attributes": {},
          "text": "dṛṣṭirodhakaraṃ yūnāṃ yauvanaprabhavaṃ tamaḥ // DKd_2.197 //"
        }
      ]
    },
    {
      "tag": "p",
      "attributes": {},
      "text": "sajātīvyatireko 'yaṃ tamojāter idaṃ tamaḥ &\ndṛṣṭirodhitayā tulyaṃ bhinnam anyair adarśi tat //iti vyatirekacakram// // DKd_2.198 //"
    },
    {
      "tag": "p",
      "attributes": {},
      "text": "prasiddhahetuvyāvṛttyā yat kiṃciṭ kāraṇāntaram &",
      "children": [
        {
          "tag": "l",
          "attributes": {},
          "text": "yatra svābhāvikatvaṃ vā vibhāvyaṃ sā vibhāvanā // DKd_2.199 //"
        }
      ]
    },
    {
      "tag": "p",
      "attributes": {},
      "text": "apītakṣībakādambam asaṃmṛṣṭābhalāmbaram &",
      "children": [
        {
          "tag": "l",
          "attributes": {},
          "text": "aprasāditaśuddhāmbu jagad āsīn manoharam // DKd_2.200 //"
        }
      ]
    },
    {
      "tag": "p",
      "attributes": {},
      "text": "anañjitāsitā dṛṣṭir bhrūr anāvarjitā natā &",
      "children": [
        {
          "tag": "l",
          "attributes": {},
          "text": "arañjito 'ruṇaś cāyam adharas tava sundari // DKd_2.201 //"
        }
      ]
    },
    {
      "tag": "p",
      "attributes": {},
      "text": "yad apītādijanyaṃ syāt kṣībatvādyanyahetujam &",
      "children": [
        {
          "tag": "l",
          "attributes": {},
          "text": "ahetukaṃ ca tasyeha vivakṣety aviruddhatā // DKd_2.202 //"
        }
      ]
    },
    {
      "tag": "p",
      "attributes": {},
      "text": "vaktraṃ nisargasurabhi vapur avyājasundaram &",
      "children": [
        {
          "tag": "l",
          "attributes": {},
          "text": "akāraṇaripuś candro nirnimittāsuhṛt smaraḥ // DKd_2.203 //"
        }
      ]
    },
    {
      "tag": "p",
      "attributes": {},
      "text": "nisargādipadair atra hetuḥ sākṣān nivartitaḥ &\nuktaṃ ca surabhitvādi phalaṃ tat sā vibhāvanā //iti vibhāvanācakram// // DKd_2.204 //"
    },
    {
      "tag": "p",
      "attributes": {},
      "text": "vastu kiṃcid abhipretya tattulyasyānyavastunaḥ &",
      "children": [
        {
          "tag": "l",
          "attributes": {},
          "text": "uktiḥ saṃkṣeparūpatvāt sā samāsoktir iṣyate // DKd_2.205 //"
        }
      ]
    },
    {
      "tag": "p",
      "attributes": {},
      "text": "piban madhu yathākāmaṃ bhramaraḥ phullapaṅkaje &",
      "children": [
        {
          "tag": "l",
          "attributes": {},
          "text": "apy asaṃnaddhasaurabhyaṃ paśya cumbati kuḍmalam // DKd_2.206 //"
        }
      ]
    },
    {
      "tag": "p",
      "attributes": {},
      "text": "iti prauḍhāṅganābaddharatilīlasya rāgiṇaḥ &",
      "children": [
        {
          "tag": "l",
          "attributes": {},
          "text": "kasyāṃ cid iha bālāyām icchāvṛttir vibhāvyate // DKd_2.207 //"
        }
      ]
    },
    {
      "tag": "p",
      "attributes": {},
      "text": "viśeṣyamātrabhinnāpi tulyākāraviśeṣaṇā &",
      "children": [
        {
          "tag": "l",
          "attributes": {},
          "text": "asty asāv aparāpy asti bhinnābhinnaviśeṣaṇā // DKd_2.208 //"
        }
      ]
    },
    {
      "tag": "p",
      "attributes": {},
      "text": "rūḍhamūlaḥ phalabharaiḥ puṣṇann aniśam arthinaḥ &",
      "children": [
        {
          "tag": "l",
          "attributes": {},
          "text": "sāndracchāyo mahāvṛkṣaḥ so 'yam āsādito mayā // DKd_2.209 //"
        }
      ]
    },
    {
      "tag": "p",
      "attributes": {},
      "text": "analpaviṭapābhogaḥ phalapuṣpasamṛddhimān &",
      "children": [
        {
          "tag": "l",
          "attributes": {},
          "text": "socchrayaḥ sthairyavān daivād eṣa labdho mayā drumaḥ // DKd_2.210 //"
        }
      ]
    },
    {
      "tag": "p",
      "attributes": {},
      "text": "ubhayatra pumān kaś cid vṛkṣatvenovarṇitaḥ &",
      "children": [
        {
          "tag": "l",
          "attributes": {},
          "text": "sarve sādhāraṇā dharmāḥ pūrvatrānyatra tu dvayam // DKd_2.211 //"
        }
      ]
    },
    {
      "tag": "p",
      "attributes": {},
      "text": "nivṛttavyālasaṃsargo nisargamadhurāśayaḥ &",
      "children": [
        {
          "tag": "l",
          "attributes": {},
          "text": "ayam ambhonidhiḥ kaṣṭaṃ kālena pariśuṣyati // DKd_2.212 //"
        }
      ]
    },
    {
      "tag": "p",
      "attributes": {},
      "text": "ity āpūrvasamāsoktiḥ pūrvadharmanivartanāt &\nsamudreṇa samānasya puṃso vyāpattisūcanāt //iti samāsokticakram// // DKd_2.213 //"
    },
    {
      "tag": "p",
      "attributes": {},
      "text": "vivakṣā yā viśeṣasya lokasīmātivartinī &",
      "children": [
        {
          "tag": "l",
          "attributes": {},
          "text": "asāv atiśayoktiḥ syād alaṃkārottamā yathā // DKd_2.214 //"
        }
      ]
    },
    {
      "tag": "p",
      "attributes": {},
      "text": "mallikāmālabhāriṇyaḥ sarvāṅgīṇārdracandanāḥ [[com: sarvāṅgaṃ vyāpnotīti sarvāṅgīṇam]] &",
      "children": [
        {
          "tag": "l",
          "attributes": {},
          "text": "kṣaumavatyo na lakṣyante jyotsnāyām abhisārikāḥ // DKd_2.215 //"
        }
      ]
    },
    {
      "tag": "p",
      "attributes": {},
      "text": "candrātapasya bāhulyam uktam utkarṣavattayā &",
      "children": [
        {
          "tag": "l",
          "attributes": {},
          "text": "saṃśayātiśayādīnāṃ vyaktyai kiṃ cin nidarśyate // DKd_2.216 //"
        }
      ]
    },
    {
      "tag": "p",
      "attributes": {},
      "text": "stanayor jaghanasyāpi madhye madhyaṃ priye tava &",
      "children": [
        {
          "tag": "l",
          "attributes": {},
          "text": "asti nāstīti saṃdeho na me 'dyāpi nivartate // DKd_2.217 //"
        }
      ]
    },
    {
      "tag": "p",
      "attributes": {},
      "text": "nirṇetuṃ śakyam astīti madhyaṃ tava nitambini &",
      "children": [
        {
          "tag": "l",
          "attributes": {},
          "text": "anyathānupapattyaiva payodharabharasthiteḥ // DKd_2.218 //"
        }
      ]
    },
    {
      "tag": "p",
      "attributes": {},
      "text": "aho viśālaṃ bhūpāla bhuvanatritayodaram &",
      "children": [
        {
          "tag": "l",
          "attributes": {},
          "text": "māti mātum aśakyo 'pi yaśorāśir yad atra te // DKd_2.219 //"
        }
      ]
    },
    {
      "tag": "p",
      "attributes": {},
      "text": "alaṃkārāntarāṇām apy ekam āhuḥ parāyaṇam &\nvāgīśamahitām uktim imām atiśayāhvayam //ity atiśayokticakram// // DKd_2.220 //"
    },
    {
      "tag": "p",
      "attributes": {},
      "text": "anyathaiva sthitā vṛttiś cetanasyetarasya vā &",
      "children": [
        {
          "tag": "l",
          "attributes": {},
          "text": "anyathotprekṣyate yatra tām utprekṣāṃ vidur yathā // DKd_2.221 //"
        }
      ]
    },
    {
      "tag": "p",
      "attributes": {},
      "text": "mādhyaṃdinārkasaṃtaptaḥ sarasīṃ gāhate gajaḥ &",
      "children": [
        {
          "tag": "l",
          "attributes": {},
          "text": "manye mārtaṇḍagṛhyāṇi padmāny uddhartum udyataḥ // DKd_2.222 //"
        }
      ]
    },
    {
      "tag": "p",
      "attributes": {},
      "text": "snātuṃ pātuṃ bisāny attuṃ kariṇo jalagāhanam &",
      "children": [
        {
          "tag": "l",
          "attributes": {},
          "text": "tadvairaniṣkrayāyeti kavinotprekṣya varṇyate // DKd_2.223 //"
        }
      ]
    },
    {
      "tag": "p",
      "attributes": {},
      "text": "karṇasya bhūṣaṇam idaṃ mamāyātivirodhinaḥ &",
      "children": [
        {
          "tag": "l",
          "attributes": {},
          "text": "iti karṇotpalaṃ prāyas tava dṛṣṭyā vilaṅghyate // DKd_2.224 //"
        }
      ]
    },
    {
      "tag": "p",
      "attributes": {},
      "text": "apāṅgabhāgapātinyā dṛṣṭer aṃśubhir utpalam &",
      "children": [
        {
          "tag": "l",
          "attributes": {},
          "text": "spṛśyate vā na vety evaṃ kavinotprekṣya varṇyate // DKd_2.225 //"
        }
      ]
    },
    {
      "tag": "p",
      "attributes": {},
      "text": "limpatīva tamo 'ṅgāni varṣatīvāñjanaṃ nabhaḥ &",
      "children": [
        {
          "tag": "l",
          "attributes": {},
          "text": "itīdam api bhūyiṣṭham utprekṣālakṣaṇānanvitam // DKd_2.226 //"
        }
      ]
    },
    {
      "tag": "p",
      "attributes": {},
      "text": "keṣāṃ cid upamābhrāntir ivaśrutyeha jāyate &",
      "children": [
        {
          "tag": "l",
          "attributes": {},
          "text": "nopamānaṃ tiṅantenety atikramyāptabhāṣitam // DKd_2.227 //"
        }
      ]
    },
    {
      "tag": "p",
      "attributes": {},
      "text": "upamānopameyatvaṃ tulyadharmavyapekṣayā &",
      "children": [
        {
          "tag": "l",
          "attributes": {},
          "text": "limpates tamasaś cāsau dharmaḥ ko 'tra samīkṣyate // DKd_2.228 //"
        }
      ]
    },
    {
      "tag": "p",
      "attributes": {},
      "text": "yadi lepanam eveṣṭaṃ limpatir nāma ko 'paraḥ &",
      "children": [
        {
          "tag": "l",
          "attributes": {},
          "text": "sa eva dharmo dharmī cety anunmatto na bhāṣate // DKd_2.229 //"
        }
      ]
    },
    {
      "tag": "p",
      "attributes": {},
      "text": "kartā yady upamānaṃ syān nyagbhūto 'sau kriyāpade &",
      "children": [
        {
          "tag": "l",
          "attributes": {},
          "text": "svakriyāsādhanavyagro nālam anyad apekṣitum // DKd_2.230 //"
        }
      ]
    },
    {
      "tag": "p",
      "attributes": {},
      "text": "yo limpaty amunā tulyaṃ tama ity api śaṃsataḥ &",
      "children": [
        {
          "tag": "l",
          "attributes": {},
          "text": "aṅgānīti na saṃbaddhaṃ so 'pi mṛgyaḥ samo guṇaḥ // DKd_2.231 //"
        }
      ]
    },
    {
      "tag": "p",
      "attributes": {},
      "text": "yathendur iva te vaktram iti kāntiḥ pratīyate &",
      "children": [
        {
          "tag": "l",
          "attributes": {},
          "text": "na tathā limpater lepād anyad atra pratīyate // DKd_2.232 //"
        }
      ]
    },
    {
      "tag": "p",
      "attributes": {},
      "text": "tad upaśleṣaṇārtho 'yaṃ limpatir dhvāntakartṛkaḥ &",
      "children": [
        {
          "tag": "l",
          "attributes": {},
          "text": "aṅgakarmā ca puṃsaivam utprekṣyata itīṣyatām // DKd_2.233 //"
        }
      ]
    },
    {
      "tag": "p",
      "attributes": {},
      "text": "manye śaṅke dhruvaṃ prāyo nūnam ityevamādibhiḥ &\nutprekṣā vyajyate śabdair ivaśabdo 'pi tādṛśaḥ // ity utprekṣācakram// // DKd_2.234 //"
    },
    {
      "tag": "p",
      "attributes": {},
      "text": "hetuś ca sūkṣmaleśau ca vācām uttamabhūṣaṇam &",
      "children": [
        {
          "tag": "l",
          "attributes": {},
          "text": "kārakajñāpakau hetū tau cānekavidhau yathā // DKd_2.235 //"
        }
      ]
    },
    {
      "tag": "p",
      "attributes": {},
      "text": "ayam āndolitaprauḍhacandanadrumapallavaḥ &",
      "children": [
        {
          "tag": "l",
          "attributes": {},
          "text": "utpādayati sarvasya prītiṃ malayamārutaḥ // DKd_2.236 //"
        }
      ]
    },
    {
      "tag": "p",
      "attributes": {},
      "text": "prītyutpādanayogyasya rūpasyātropabṛṃhaṇam &",
      "children": [
        {
          "tag": "l",
          "attributes": {},
          "text": "alaṃkāratayoddiṣṭaṃ nivṛttāv api tat samam // DKd_2.237 //"
        }
      ]
    },
    {
      "tag": "p",
      "attributes": {},
      "text": "candanāraṇyam ādhūya spṛṣṭvā malayanirjharān &",
      "children": [
        {
          "tag": "l",
          "attributes": {},
          "text": "pathikānām abhāvāya pavano 'yam upasthitaḥ // DKd_2.238 //"
        }
      ]
    },
    {
      "tag": "p",
      "attributes": {},
      "text": "abhāvasādhanāyālam evaṃbhūto hi mārutaḥ &",
      "children": [
        {
          "tag": "l",
          "attributes": {},
          "text": "virahajvarasaṃbhūtamanojñārocake jane // DKd_2.239 //"
        }
      ]
    },
    {
      "tag": "p",
      "attributes": {},
      "text": "nivartye ca vikārye ca hetutvaṃ tadapekṣayā &",
      "children": [
        {
          "tag": "l",
          "attributes": {},
          "text": "prāpye tu karmaṇi prāyaḥ kriyāpekṣaiva hetutā // DKd_2.240 //"
        }
      ]
    },
    {
      "tag": "p",
      "attributes": {},
      "text": "hetur nirvartanīyasya darśitaḥ śeṣayor dvayoḥ &",
      "children": [
        {
          "tag": "l",
          "attributes": {},
          "text": "dattvodāharaṇadvandvaṃ jñāpako varṇayiṣyate // DKd_2.241 //"
        }
      ]
    },
    {
      "tag": "p",
      "attributes": {},
      "text": "utpravālāṇy araṇyāni vāpyaḥ saṃphullapaṅkajāḥ &",
      "children": [
        {
          "tag": "l",
          "attributes": {},
          "text": "candraḥ pūrṇaś ca kāmena pānthadṛṣṭer viṣaṃ kṛtam // DKd_2.242 //"
        }
      ]
    },
    {
      "tag": "p",
      "attributes": {},
      "text": "mānayogyāṃ karomīti priyasthānasthitāṃ sakhīm &",
      "children": [
        {
          "tag": "l",
          "attributes": {},
          "text": "bālā bhrūbhaṅgajihmākṣī paśyati sphuritādharā // DKd_2.243 //"
        }
      ]
    },
    {
      "tag": "p",
      "attributes": {},
      "text": "gato 'stam arko bhātīndur yānti vāsāya pakṣiṇaḥ &",
      "children": [
        {
          "tag": "l",
          "attributes": {},
          "text": "itīdam api sādhv eva kālāvasthānivedane // DKd_2.244 //"
        }
      ]
    },
    {
      "tag": "p",
      "attributes": {},
      "text": "avadhyair indupādānām asādhyaiś candanāmbhasām &",
      "children": [
        {
          "tag": "l",
          "attributes": {},
          "text": "dehoṣmabhiḥ subodhaṃ te sakhi kāmāturaṃ manaḥ // DKd_2.245 //"
        }
      ]
    },
    {
      "tag": "p",
      "attributes": {},
      "text": "iti lakṣyāḥ prayogeṣu ramyā jñāpakahetavaḥ &",
      "children": [
        {
          "tag": "l",
          "attributes": {},
          "text": "abhāvahetavaḥ ke cid vyāhriyante manoharāḥ // DKd_2.246 //"
        }
      ]
    },
    {
      "tag": "p",
      "attributes": {},
      "text": "anabhyāsena vidyānām asaṃsargeṇa dhīmatām &",
      "children": [
        {
          "tag": "l",
          "attributes": {},
          "text": "anigraheṇa cākṣāṇāṃjāyate vyasanaṃ nṛṇām // DKd_2.247 //"
        }
      ]
    },
    {
      "tag": "p",
      "attributes": {},
      "text": "gataḥ kāmakathonmādo galito yauvanajvaraḥ &",
      "children": [
        {
          "tag": "l",
          "attributes": {},
          "text": "kṣato mohaś cyutā tṛṣṇā kṛtaṃ puṇyāśrame manaḥ // DKd_2.248 //"
        }
      ]
    },
    {
      "tag": "p",
      "attributes": {},
      "text": "vanāny amūni na gṛhāṇy etā nadyo na yoṣitaḥ &",
      "children": [
        {
          "tag": "l",
          "attributes": {},
          "text": "mṛgā ime na dāyādās tan me nandati mānasam // DKd_2.249 //"
        }
      ]
    },
    {
      "tag": "p",
      "attributes": {},
      "text": "atyantam asad āryāṇāṃ analocitaceṣṭitam &",
      "children": [
        {
          "tag": "l",
          "attributes": {},
          "text": "atas teṣāṃ vivardhante satataṃ sarvasaṃpadaḥ // DKd_2.250 //"
        }
      ]
    },
    {
      "tag": "p",
      "attributes": {},
      "text": "udyānasahakārāṇām anudbhinnā na mañjarī &",
      "children": [
        {
          "tag": "l",
          "attributes": {},
          "text": "deyaḥ pathikanārīṇāṃ satilaḥ salilāñjaliḥ // DKd_2.251 //"
        }
      ]
    },
    {
      "tag": "p",
      "attributes": {},
      "text": "prāgabhāvādirūpasya hetutvam iha vastunaḥ &",
      "children": [
        {
          "tag": "l",
          "attributes": {},
          "text": "bhāvābhāvasvarūpasya kāryasyotpādanaṃ prati // DKd_2.252 //"
        }
      ]
    },
    {
      "tag": "p",
      "attributes": {},
      "text": "dūrakāryas tatsahajaḥ kāryānantarajas tathā &",
      "children": [
        {
          "tag": "l",
          "attributes": {},
          "text": "ayuktayuktakāryau cety asaṃkhyāś citrahetavaḥ // DKd_2.253 //"
        }
      ]
    },
    {
      "tag": "p",
      "attributes": {},
      "text": "te 'mī prayogamārgeṣu gauṇavṛttivyapāśrayāḥ &",
      "children": [
        {
          "tag": "l",
          "attributes": {},
          "text": "atyantasundarā dṛṣṭās tadudāhṛtayo yathā // DKd_2.254 //"
        }
      ]
    },
    {
      "tag": "p",
      "attributes": {},
      "text": "tvadapāṅgāhvayaṃ jaitram anaṅgāstraṃ yad aṅgane &",
      "children": [
        {
          "tag": "l",
          "attributes": {},
          "text": "muktaṃ tad anyatas tena so 'py ahaṃ manasi kṣataḥ // DKd_2.255 //"
        }
      ]
    },
    {
      "tag": "p",
      "attributes": {},
      "text": "āvirbhavati nārīṇāṃ vayaḥ paryastaśaiśavaṃ &",
      "children": [
        {
          "tag": "l",
          "attributes": {},
          "text": "sahaiva vividhaiḥ puṃsām aṅgajonmādavibhramaiḥ // DKd_2.256 //"
        }
      ]
    },
    {
      "tag": "p",
      "attributes": {},
      "text": "paścāt paryasya kiraṇānudīrṇaṃ candramaṇḍalam &",
      "children": [
        {
          "tag": "l",
          "attributes": {},
          "text": "prāg eva hariṇākṣīṇām udīrṇo rāgasāgaraḥ // DKd_2.257 //"
        }
      ]
    },
    {
      "tag": "p",
      "attributes": {},
      "text": "rājñāṃ hastāravindāni kuḍmalīkurute kutaḥ &",
      "children": [
        {
          "tag": "l",
          "attributes": {},
          "text": "deva tvaccaraṇadvandvarāgabālātapaḥ spṛśan // DKd_2.258 //"
        }
      ]
    },
    {
      "tag": "p",
      "attributes": {},
      "text": "pāṇipadmāni bhūpānāṃ saṃkocayitum īśate &",
      "children": [
        {
          "tag": "l",
          "attributes": {},
          "text": "tvatpādanakhacandrāṇām arciṣaḥ kundanirmalāḥ // DKd_2.259 //"
        }
      ]
    },
    {
      "tag": "p",
      "attributes": {},
      "text": "iti hetuvikalpānāṃ darśitā gatir īdṛśī // iti hetucakram// &",
      "children": [
        {
          "tag": "l",
          "attributes": {},
          "text": "iṅgitākāralakṣyo 'rthaḥ saukṣmyāt sūkṣma iti smṛtaḥ // DKd_2.260 //"
        }
      ]
    },
    {
      "tag": "p",
      "attributes": {},
      "text": "kadā nau saṃgamo bhāvīty ākīrṇe vaktum akṣamam &",
      "children": [
        {
          "tag": "l",
          "attributes": {},
          "text": "avetya kāntam abalā līlāpadmaṃ nyamīlayat // DKd_2.261 //"
        }
      ]
    },
    {
      "tag": "p",
      "attributes": {},
      "text": "padmasaṃmīlanād atra sūcito niśi saṃgamaḥ &",
      "children": [
        {
          "tag": "l",
          "attributes": {},
          "text": "āśvāsayitum icchantyā priyam aṅgajapīḍitam // DKd_2.262 //"
        }
      ]
    },
    {
      "tag": "p",
      "attributes": {},
      "text": "madarpitadṛśas tasyā gītagoṣṭhyām avardhata &",
      "children": [
        {
          "tag": "l",
          "attributes": {},
          "text": "uddāmarāgataralā chāyā kāpi mukhāmbuje // DKd_2.263 //"
        }
      ]
    },
    {
      "tag": "p",
      "attributes": {},
      "text": "ity anudbhinnarūpatvād ratyutsavamanorathah &\nanullaṅhgyaiva sūkṣmatvam abhūd atra vyavasthitaḥ //iti sūkṣmacakram// // DKd_2.264 //"
    },
    {
      "tag": "p",
      "attributes": {},
      "text": "leśo leśena nirbhinnavasturūpanigūhanam &",
      "children": [
        {
          "tag": "l",
          "attributes": {},
          "text": "udāharaṇa evāsya rūpam āvirbhaviṣyati // DKd_2.265 //"
        }
      ]
    },
    {
      "tag": "p",
      "attributes": {},
      "text": "rājakanyānuraktaṃ māṃ romodbhedena rakṣakaḥ &",
      "children": [
        {
          "tag": "l",
          "attributes": {},
          "text": "avagaccheyur ā jñātam aho śītānilaṃ vanam // DKd_2.266 //"
        }
      ]
    },
    {
      "tag": "p",
      "attributes": {},
      "text": "ānandāśru pravṛttaṃ me kathaṃ dṛṣṭvaiva kanyakām &",
      "children": [
        {
          "tag": "l",
          "attributes": {},
          "text": "akṣi me puṣparajasā vātoddhūtena dūṣitam // DKd_2.267 //"
        }
      ]
    },
    {
      "tag": "p",
      "attributes": {},
      "text": "ity evam ādisthāne 'yam alaṃkāro 'tiśobhate &",
      "children": [
        {
          "tag": "l",
          "attributes": {},
          "text": "leśam eke vidur nindāṃ stutiṃ vā leśataḥ kṛtām // DKd_2.268 //"
        }
      ]
    },
    {
      "tag": "p",
      "attributes": {},
      "text": "yuvaiṣa guṇavān rājā yogyas te patir ūrjitaḥ &",
      "children": [
        {
          "tag": "l",
          "attributes": {},
          "text": "raṇotsave manaḥ saktaṃ yasya kāmotsavād api // DKd_2.269 //"
        }
      ]
    },
    {
      "tag": "p",
      "attributes": {},
      "text": "vīryotkarṣastutir nindaivāsmin bhāvanivṛttaye &",
      "children": [
        {
          "tag": "l",
          "attributes": {},
          "text": "kanyāyāḥ kalpate bhogān nirvivikṣor nirantaram // DKd_2.270 //"
        }
      ]
    },
    {
      "tag": "p",
      "attributes": {},
      "text": "capalo nirdayaś cāsau janaḥ kiṃ tena me sakhi &",
      "children": [
        {
          "tag": "l",
          "attributes": {},
          "text": "āgaḥpramārjanāyaiva cāṭavo yena śikṣitāḥ // DKd_2.271 //"
        }
      ]
    },
    {
      "tag": "p",
      "attributes": {},
      "text": "doṣābhāso guṇaḥ ko 'pi darśitaś cāṭukāritā &\nmānaṃ sakhijanoddiṣṭaṃ kartuṃ rāgād aśaktayā // iti leśacakram// // DKd_2.272 //"
    },
    {
      "tag": "p",
      "attributes": {},
      "text": "uddiṣṭānāṃ padārthānām anūddeśo yathākramam &",
      "children": [
        {
          "tag": "l",
          "attributes": {},
          "text": "yathāsaṃkhyam iti proktaṃ saṃkhyānaṃ krama ity api // DKd_2.273 //"
        }
      ]
    },
    {
      "tag": "p",
      "attributes": {},
      "text": "dhruvaṃ te coritā tanvi smitekṣaṇamukhadyutiḥ &\nsnātum ambhaḥpraviṣṭāyāḥ kumudotpalapaṅkajaiḥ // iti kramaḥ// // DKd_2.274 //"
    },
    {
      "tag": "p",
      "attributes": {},
      "text": "preyaḥ priyatarākhyānaṃ rasavad rasapeśalam &",
      "children": [
        {
          "tag": "l",
          "attributes": {},
          "text": "ūrjasvi rūḍhāhaṃkāraṃ yuktotkarṣaṃ ca tat trayam // DKd_2.275 //"
        }
      ]
    },
    {
      "tag": "p",
      "attributes": {},
      "text": "adya yā mama govinda jātā tvayi gṛhāgate &",
      "children": [
        {
          "tag": "l",
          "attributes": {},
          "text": "kālenaiṣā bhavet prītis tavaivāgamanāt punaḥ // DKd_2.276 //"
        }
      ]
    },
    {
      "tag": "p",
      "attributes": {},
      "text": "ity āha yuktaṃ viduro nānyatas tādṛśī dhṛtiḥ &",
      "children": [
        {
          "tag": "l",
          "attributes": {},
          "text": "bhaktimātrasamārādhyaḥ suprītaś ca tato hariḥ // DKd_2.277 //"
        }
      ]
    },
    {
      "tag": "p",
      "attributes": {},
      "text": "somaḥ sūryo marudbhūmir vyoma hotānalo jalam &",
      "children": [
        {
          "tag": "l",
          "attributes": {},
          "text": "iti rūpāṇy atikramya tvāṃ draṣṭuṃ deva ke vayam // DKd_2.278 //"
        }
      ]
    },
    {
      "tag": "p",
      "attributes": {},
      "text": "iti sākṣātkṛte deve rājño yad rātavarmaṇaḥ &",
      "children": [
        {
          "tag": "l",
          "attributes": {},
          "text": "prītiprakāśanaṃ tac ca preya ity avagamyatām // DKd_2.279 //"
        }
      ]
    },
    {
      "tag": "p",
      "attributes": {},
      "text": "mṛte 'ti pretya saṃgantuṃ yayā me maraṇaṃ matam &",
      "children": [
        {
          "tag": "l",
          "attributes": {},
          "text": "saivāvantī mayā labdhā katham atraiva janmani // DKd_2.280 //"
        }
      ]
    },
    {
      "tag": "p",
      "attributes": {},
      "text": "prāk prītir darśitā seyaṃ ratiḥ śṛṅgāratāṃ gatā &",
      "children": [
        {
          "tag": "l",
          "attributes": {},
          "text": "rūpabāhulyayogena tad idaṃ rasavadvacaḥ // DKd_2.281 //"
        }
      ]
    },
    {
      "tag": "p",
      "attributes": {},
      "text": "nigṛhya keśeṣv ākṛṣṭā kṛṣṇā yenāgrato mama &",
      "children": [
        {
          "tag": "l",
          "attributes": {},
          "text": "so 'yaṃ duḥśāsanaḥ pāpo labdhaḥ kiṃ jīvati kṣaṇam // DKd_2.282 //"
        }
      ]
    },
    {
      "tag": "p",
      "attributes": {},
      "text": "ity āruhya parāṃ koṭiṃ krodho raudrātmatāṃ gataḥ &",
      "children": [
        {
          "tag": "l",
          "attributes": {},
          "text": "bhīmasya paśyataḥ śatrum ity etad rasavadvacaḥ // DKd_2.283 //"
        }
      ]
    },
    {
      "tag": "p",
      "attributes": {},
      "text": "ajitvā sārṇavām urvīm aniṣṭvā vividhair makhaiḥ &",
      "children": [
        {
          "tag": "l",
          "attributes": {},
          "text": "adatvā cārtham arthibhyo bhaveyaḥ pārthivaḥ katham // DKd_2.284 //"
        }
      ]
    },
    {
      "tag": "p",
      "attributes": {},
      "text": "ity utsāhaḥ prakṛṣṭātmā tiṣṭhan vīrarasātmanā &",
      "children": [
        {
          "tag": "l",
          "attributes": {},
          "text": "rasavattvaṃ girām āsāṃ samarthayitum īśvaraḥ // DKd_2.285 //"
        }
      ]
    },
    {
      "tag": "p",
      "attributes": {},
      "text": "yasyāḥ kusumaśayyāpi komalāṅgyā rujākarī &",
      "children": [
        {
          "tag": "l",
          "attributes": {},
          "text": "sādhiśete kathaṃ tanvī hutāśanavatīṃ citām // DKd_2.286 //"
        }
      ]
    },
    {
      "tag": "p",
      "attributes": {},
      "text": "iti kāruṇyam udriktam alaṃkāratayā smṛtam &",
      "children": [
        {
          "tag": "l",
          "attributes": {},
          "text": "tathāpare 'pi bībhatsahāsyādbhutabhayānakāḥ // DKd_2.287 //"
        }
      ]
    },
    {
      "tag": "p",
      "attributes": {},
      "text": "pāyaṃ pāyaṃ tavārīṇāṃ śoṇitaṃ pāṇisaṃpuṭaiḥ &",
      "children": [
        {
          "tag": "l",
          "attributes": {},
          "text": "kauṇapāḥ saha nṛtyanti kabandhair antrabhūṣaṇāḥ // DKd_2.288 //"
        }
      ]
    },
    {
      "tag": "p",
      "attributes": {},
      "text": "idam amlānamānāyā lagnaṃ stanataṭe tava &",
      "children": [
        {
          "tag": "l",
          "attributes": {},
          "text": "chādyatām uttarīyeṇa navaṃ nakhapadaṃ sakhi // DKd_2.289 //"
        }
      ]
    },
    {
      "tag": "p",
      "attributes": {},
      "text": "aṃśukāni pravālāni puṣpaṃ hārādibhūṣaṇam &",
      "children": [
        {
          "tag": "l",
          "attributes": {},
          "text": "śākhāś ca mandirāṇy eṣāṃ citraṃ nandanaśākhinām // DKd_2.290 //"
        }
      ]
    },
    {
      "tag": "p",
      "attributes": {},
      "text": "idaṃ maghonaḥ kuliśaṃ dhārāsaṃnihitānalam &",
      "children": [
        {
          "tag": "l",
          "attributes": {},
          "text": "smaraṇaṃ yasya daityastrīgarbhapātāya kalpate // DKd_2.291 //"
        }
      ]
    },
    {
      "tag": "p",
      "attributes": {},
      "text": "vākyasyāgrāmyatāyonir mādhurye darśito rasaḥ &\niha tv aṣṭarasāyattā rasavattā smṛtā girām //iti rasavaccakram// // DKd_2.292 //"
    },
    {
      "tag": "p",
      "attributes": {},
      "text": "apakartāham asmīti hṛdi te mā sma bhūd bhayam &",
      "children": [
        {
          "tag": "l",
          "attributes": {},
          "text": "vimukheṣu na me khaḍgaḥ prahartuṃ jātu vāñchati // DKd_2.293 //"
        }
      ]
    },
    {
      "tag": "p",
      "attributes": {},
      "text": "iti muktaḥ paro yuddhe niruddho darpaśalinā &\npuṃsā kenāpi taj jñeyam ūrjasvītyevamādikam //ity ūrjasvi// // DKd_2.294 //"
    },
    {
      "tag": "p",
      "attributes": {},
      "text": "artham iṣṭam anākhyāya sākṣāt tasyaiva siddhaye &",
      "children": [
        {
          "tag": "l",
          "attributes": {},
          "text": "yat prakārāntarākhyānaṃ paryāyoktaṃ tad iṣyate // DKd_2.295 //"
        }
      ]
    },
    {
      "tag": "p",
      "attributes": {},
      "text": "daśaty asau parabhṛtah sahakārasya mañjarīm &",
      "children": [
        {
          "tag": "l",
          "attributes": {},
          "text": "tam ahaṃ vārayiṣyāmi yuvābhyāṃ svairam āsyatām // DKd_2.296 //"
        }
      ]
    },
    {
      "tag": "p",
      "attributes": {},
      "text": "saṃgamayya sakhīṃ yūnā saṃkete tadratotsavaṃ &\nnirvartayitum icchantyā kayāpy apasṛtaṃ tataḥ //iti paryāyoktam// // DKd_2.297 //"
    },
    {
      "tag": "p",
      "attributes": {},
      "text": "kiṃcidārabhamāṇasya kāryaṃ daivavaśāt punaḥ &",
      "children": [
        {
          "tag": "l",
          "attributes": {},
          "text": "tatsādhanasamāpattir yā tad āhuḥ samāhitam // DKd_2.298 //"
        }
      ]
    },
    {
      "tag": "p",
      "attributes": {},
      "text": "mānam asyā nirākartuṃ pādayor me patiṣyataḥ &\nupakārāya diṣṭyaitad udīrṇaṃ ghanagarjitam // iti samāhitam// // DKd_2.299 //"
    },
    {
      "tag": "p",
      "attributes": {},
      "text": "āśayasya vibhūter vā yan mahatvam anuttamam &",
      "children": [
        {
          "tag": "l",
          "attributes": {},
          "text": "udāttaṃ nāma taṃ prāhur alaṃkāraṃ manīṣibhiḥ // DKd_2.300 //"
        }
      ]
    },
    {
      "tag": "p",
      "attributes": {},
      "text": "guroḥ śasanam atyetuṃ na śaśāka sa rāghavaḥ &",
      "children": [
        {
          "tag": "l",
          "attributes": {},
          "text": "yo rāvaṇaśiraśchedakāryabhāre 'py aviklavaḥ // DKd_2.301 //"
        }
      ]
    },
    {
      "tag": "p",
      "attributes": {},
      "text": "ratnabhittiṣu saṃkrāntaiḥ pratibimbaśatair vṛtaḥ &",
      "children": [
        {
          "tag": "l",
          "attributes": {},
          "text": "jñāto laṅkeśvaraḥ kṛcchrād āñjaneyena tattvataḥ // DKd_2.302 //"
        }
      ]
    },
    {
      "tag": "p",
      "attributes": {},
      "text": "pūrvatrāśayamāhātmyam atrābhyudayagauravam &\nsuvyañjitam iti proktaṃ udāttadvayam apy adaḥ // ity udāttam// // DKd_2.303 //"
    },
    {
      "tag": "p",
      "attributes": {},
      "text": "apahnutir apahnutya kiṃcid anyārthadarśanam &",
      "children": [
        {
          "tag": "l",
          "attributes": {},
          "text": "na pañceṣu smaras tasya sahasraṃ patriṇām iti // DKd_2.304 //"
        }
      ]
    },
    {
      "tag": "p",
      "attributes": {},
      "text": "candanaṃ candrikā mando gandhavāhaś ca dakṣiṇaḥ &",
      "children": [
        {
          "tag": "l",
          "attributes": {},
          "text": "seyam agnimayī sṛṣṭir mayi śītā parān prati // DKd_2.305 //"
        }
      ]
    },
    {
      "tag": "p",
      "attributes": {},
      "text": "śaiśiryam abhyupetyaiva pareṣvātmani kāminā &",
      "children": [
        {
          "tag": "l",
          "attributes": {},
          "text": "auṣṇyaprakāśanāt tasya seyaṃ viṣayaniḥnutiḥ // DKd_2.306 //"
        }
      ]
    },
    {
      "tag": "p",
      "attributes": {},
      "text": "amṛtasyandikiraṇaś candramā nāmato mataḥ &",
      "children": [
        {
          "tag": "l",
          "attributes": {},
          "text": "anya evāyam arthātmā viṣaniṣyandidīdhitiḥ // DKd_2.307 //"
        }
      ]
    },
    {
      "tag": "p",
      "attributes": {},
      "text": "iti candratvam evendau nivartyārthāntarātmatā &",
      "children": [
        {
          "tag": "l",
          "attributes": {},
          "text": "uktā smarārtenety eṣā svarūpāpahnutir matā // DKd_2.308 //"
        }
      ]
    },
    {
      "tag": "p",
      "attributes": {},
      "text": "upamāpahnutiḥ pūrvam upamāsv eva darśitā &\nity apahnutibhedānāṃ lakṣyo lakṣyeṣu vistaraḥ //ity apahanutiḥ// // DKd_2.309 //"
    },
    {
      "tag": "p",
      "attributes": {},
      "text": "śliṣṭam iṣṭam anekārtham ekarūpānvitaṃ vacaḥ &",
      "children": [
        {
          "tag": "l",
          "attributes": {},
          "text": "tad abhinnapadaṃ bhinnapadaprāyam iti dvidhā // DKd_2.310 //"
        }
      ]
    },
    {
      "tag": "p",
      "attributes": {},
      "text": "asāv udayam ārūḍhaḥ kāntimān raktamaṇḍalaḥ &",
      "children": [
        {
          "tag": "l",
          "attributes": {},
          "text": "rājā harati lokasya hṛdayaṃ mṛdubhiḥ karaiḥ // DKd_2.311 //"
        }
      ]
    },
    {
      "tag": "p",
      "attributes": {},
      "text": "doṣākareṇa saṃbadhnannakṣatrapathavartinā &",
      "children": [
        {
          "tag": "l",
          "attributes": {},
          "text": "rājñā pradoṣo mām ittham apriyaṃ kiṃ na bādhate // DKd_2.312 //"
        }
      ]
    },
    {
      "tag": "p",
      "attributes": {},
      "text": "upamārūpakākṣepavyatirekādigocarāḥ &",
      "children": [
        {
          "tag": "l",
          "attributes": {},
          "text": "prāg eva darśitāḥ śleṣā darśyante ke canāpare // DKd_2.313 //"
        }
      ]
    },
    {
      "tag": "p",
      "attributes": {},
      "text": "asty abhinnakriyaḥ kaś cid aviruddhakriyo 'paraḥ &",
      "children": [
        {
          "tag": "l",
          "attributes": {},
          "text": "viruddhakarmā cāsty anyaḥ śleṣo niyamavān api // DKd_2.314 //"
        }
      ]
    },
    {
      "tag": "p",
      "attributes": {},
      "text": "niyamākṣeparūpoktir avirodhī virodhy api &",
      "children": [
        {
          "tag": "l",
          "attributes": {},
          "text": "teṣāṃ nidarśaneṣv eva rūpam āvirbhaviṣyati // DKd_2.315 //"
        }
      ]
    },
    {
      "tag": "p",
      "attributes": {},
      "text": "vakrāḥ svabhāvamadhurāḥ śaṃsantyo rāgam ulbaṇam &",
      "children": [
        {
          "tag": "l",
          "attributes": {},
          "text": "dṛśo dūtyaś ca karṣanti kāntābhiḥ preṣitāḥ priyān // DKd_2.316 //"
        }
      ]
    },
    {
      "tag": "p",
      "attributes": {},
      "text": "madhurā rāgavardhinyaḥ komalāḥ kokilāgiraḥ &",
      "children": [
        {
          "tag": "l",
          "attributes": {},
          "text": "ākarṇyante madakalāh śliṣyante cāsitekṣanāḥ // DKd_2.317 //"
        }
      ]
    },
    {
      "tag": "p",
      "attributes": {},
      "text": "rāgam ādarśayann eṣa vāruṇīyogavardhitam &",
      "children": [
        {
          "tag": "l",
          "attributes": {},
          "text": "tirobhavati dharmāṃśur aṅgajas tu vijṛṃbhate // DKd_2.318 //"
        }
      ]
    },
    {
      "tag": "p",
      "attributes": {},
      "text": "nistriṃśatvam asāv eva dhanuṣy evāsya vakratā &",
      "children": [
        {
          "tag": "l",
          "attributes": {},
          "text": "śareṣv eva narendrasya mārgaṇatvaṃ ca vartate // DKd_2.319 //"
        }
      ]
    },
    {
      "tag": "p",
      "attributes": {},
      "text": "padmānām eva daṇḍeṣu kaṇṭakas tvayi rakṣati &",
      "children": [
        {
          "tag": "l",
          "attributes": {},
          "text": "athavā dṛśyate rāgimithunāliṅganeṣv api // DKd_2.320 //"
        }
      ]
    },
    {
      "tag": "p",
      "attributes": {},
      "text": "mahībhṛdbhūrikaṭakas tejasvī niyatodayaḥ &",
      "children": [
        {
          "tag": "l",
          "attributes": {},
          "text": "dakṣaḥ prajāpatiś cāsīt svāmī śaktidharaś ca saḥ // DKd_2.321 //"
        }
      ]
    },
    {
      "tag": "p",
      "attributes": {},
      "text": "acyuto 'py avṛṣacchedī rājāpy aviditakṣayaḥ &\ndevo 'py avibudho jajñe śaṃkaro 'py abhujaṅgavān //iti śleṣacakram// // DKd_2.322 //"
    },
    {
      "tag": "p",
      "attributes": {},
      "text": "guṇajātikriyādīnāṃ yat tu vaikalyadarśanam &",
      "children": [
        {
          "tag": "l",
          "attributes": {},
          "text": "viśeṣadarśanāyaiva sā viśeṣoktir iṣyate // DKd_2.323 //"
        }
      ]
    },
    {
      "tag": "p",
      "attributes": {},
      "text": "na kaṭhoraṃ na vā tīkṣṇam āyudhaṃ puṣpadhanvanaḥ &",
      "children": [
        {
          "tag": "l",
          "attributes": {},
          "text": "tathāpi jitam evāsīd amunā bhuvanatrayam // DKd_2.324 //"
        }
      ]
    },
    {
      "tag": "p",
      "attributes": {},
      "text": "na devakanyakā nāpi gandharvakulasaṃbhavā &",
      "children": [
        {
          "tag": "l",
          "attributes": {},
          "text": "tathāpy eṣā tapobhaṅgaṃ vidhātuṃ vedhaso 'py alam // DKd_2.325 //"
        }
      ]
    },
    {
      "tag": "p",
      "attributes": {},
      "text": "na baddhā bhrūkuṭir nāpi sphurito daśanacchadaḥ &",
      "children": [
        {
          "tag": "l",
          "attributes": {},
          "text": "na ca raktābhavad dṛṣṭir jitaṃ ca dviṣatāṃ kulam // DKd_2.326 //"
        }
      ]
    },
    {
      "tag": "p",
      "attributes": {},
      "text": "na rathā na ca mātaṅgā na hayā na ca pattayaḥ &",
      "children": [
        {
          "tag": "l",
          "attributes": {},
          "text": "strīṇām apāṅgadṛṣṭyaiva jīyate jagatāṃ trayam // DKd_2.327 //"
        }
      ]
    },
    {
      "tag": "p",
      "attributes": {},
      "text": "ekacakro ratho yantā vikalo viṣamā hayāḥ &",
      "children": [
        {
          "tag": "l",
          "attributes": {},
          "text": "ākrāmaty eva tejasvī tathāpy arko nabhastalam // DKd_2.328 //"
        }
      ]
    },
    {
      "tag": "p",
      "attributes": {},
      "text": "saiṣā hetuviśeṣoktis tejasvīti viśeṣaṇāt &\nayam eva kramo 'nyeṣāṃ bhedānām api kalpane//iti viśeṣokticakram// // DKd_2.329 //"
    },
    {
      "tag": "p",
      "attributes": {},
      "text": "vivakṣitaguṇotkṛṣtair yat samīkṛtya kasya cit &",
      "children": [
        {
          "tag": "l",
          "attributes": {},
          "text": "kīrtanaṃ stutinindārthaṃ sā matā tulyayogitā // DKd_2.330 //"
        }
      ]
    },
    {
      "tag": "p",
      "attributes": {},
      "text": "yamaḥ kubero varuṇaḥ sahasrākṣo bhavān api &",
      "children": [
        {
          "tag": "l",
          "attributes": {},
          "text": "bibhranty ananyaviṣayāṃ lokapāla iti śrutim // DKd_2.331 //"
        }
      ]
    },
    {
      "tag": "p",
      "attributes": {},
      "text": "saṃgatāni mṛgākṣīṇāṃ taḍidvilasitāni ca &\nkṣaṇadvayaṃ na tiṣṭhanti ghanārabdhāny api svayam //iti tulyayogitā// // DKd_2.332 //"
    },
    {
      "tag": "p",
      "attributes": {},
      "text": "viruddhānāṃ padārthānāṃ yatra saṃsargadarśanam &",
      "children": [
        {
          "tag": "l",
          "attributes": {},
          "text": "viśeṣadarśanāyaiva sa virodhaḥ smṛto yathā // DKd_2.333 //"
        }
      ]
    },
    {
      "tag": "p",
      "attributes": {},
      "text": "kūjitaṃ rājahaṃsānāṃ vardhate madamañjulam &",
      "children": [
        {
          "tag": "l",
          "attributes": {},
          "text": "kṣīyate ca mayūrāṇāṃ rutam utkrāntasauṣṭhavam // DKd_2.334 //"
        }
      ]
    },
    {
      "tag": "p",
      "attributes": {},
      "text": "prāvṛṣeṇyair jaladharair ambaraṃ durdināyate &",
      "children": [
        {
          "tag": "l",
          "attributes": {},
          "text": "rāgeṇa punar ākrāntaṃ jāyate jagatāṃ manaḥ // DKd_2.335 //"
        }
      ]
    },
    {
      "tag": "p",
      "attributes": {},
      "text": "tanumadhyaṃ pṛthuśroṇi raktauṣṭham asitekṣaṇam &",
      "children": [
        {
          "tag": "l",
          "attributes": {},
          "text": "natanābhi vapuḥ strīṇāṃ kaṃ na haraty unnatastanam // DKd_2.336 //"
        }
      ]
    },
    {
      "tag": "p",
      "attributes": {},
      "text": "mṛṇālabāhu rambhoru padmotpalamukhekṣaṇam &",
      "children": [
        {
          "tag": "l",
          "attributes": {},
          "text": "api te rūpam asmākaṃ tanvi tāpāya kalpate // DKd_2.337 //"
        }
      ]
    },
    {
      "tag": "p",
      "attributes": {},
      "text": "udyānamārutoddhūtāś cūtacampakareṇavaḥ &",
      "children": [
        {
          "tag": "l",
          "attributes": {},
          "text": "udaśrayanti pānthānām aspṛśanto 'pi locane // DKd_2.338 //"
        }
      ]
    },
    {
      "tag": "p",
      "attributes": {},
      "text": "kṛṣṇārjunānuraktāpi dṛṣṭiḥ karṇāvalambinī &",
      "children": [
        {
          "tag": "l",
          "attributes": {},
          "text": "yāti viśvasanīyatvaṃ kasya te kalabhāṣini // DKd_2.339 //"
        }
      ]
    },
    {
      "tag": "p",
      "attributes": {},
      "text": "ity anekaprakāro 'yam alaṃkāraḥ pratīyate //iti virodhacakram// &",
      "children": [
        {
          "tag": "l",
          "attributes": {},
          "text": "aprastutapraśaṃsā syād aprakrānteṣu yā stutiḥ // DKd_2.340 //"
        }
      ]
    },
    {
      "tag": "p",
      "attributes": {},
      "text": "sukhaṃ jīvanti hariṇā vaneṣv aparasevinaḥ &",
      "children": [
        {
          "tag": "l",
          "attributes": {},
          "text": "annair ayatnasulabhais tṛṇadarbhāṅkurādibhiḥ // DKd_2.341 //"
        }
      ]
    },
    {
      "tag": "p",
      "attributes": {},
      "text": "seyam aprastutaivātra mṛgavṛttiḥ praśasyate &\nrājānuvartanakleśanirviṇṇena manasvinā //ity aprastutapraśaṃsā// // DKd_2.342 //"
    },
    {
      "tag": "p",
      "attributes": {},
      "text": "yadi nindann iva stauti vyājastutir asau smrtā &",
      "children": [
        {
          "tag": "l",
          "attributes": {},
          "text": "doṣābhāsā guṇā eva labhante hy atra saṃnidhim // DKd_2.343 //"
        }
      ]
    },
    {
      "tag": "p",
      "attributes": {},
      "text": "tāpasenāpi rāmeṇa jiteyaṃ bhūtadhāriṇī &",
      "children": [
        {
          "tag": "l",
          "attributes": {},
          "text": "tvayā rājñāpi saiveyaṃ jitā mā bhūn madas tava // DKd_2.344 //"
        }
      ]
    },
    {
      "tag": "p",
      "attributes": {},
      "text": "puṃsaḥ purāṇād ācchidya śrīs tvayā paribhujyate &",
      "children": [
        {
          "tag": "l",
          "attributes": {},
          "text": "rājann ikṣākuvaṃśasya kim idaṃ tava yujyate // DKd_2.345 //"
        }
      ]
    },
    {
      "tag": "p",
      "attributes": {},
      "text": "bhujaṅgabhogasaṃsaktā kalatraṃ tava medinī &",
      "children": [
        {
          "tag": "l",
          "attributes": {},
          "text": "ahaṅkāraḥ parāṃ koṭim ārohati kutas tava // DKd_2.346 //"
        }
      ]
    },
    {
      "tag": "p",
      "attributes": {},
      "text": "iti śleṣānuviddhānām anyeṣāṃ copalakṣyatām &\nvyājastutiprakārāṇām aparyantas tu vistaraḥ //iti vyājastutiḥ// // DKd_2.347 //"
    },
    {
      "tag": "p",
      "attributes": {},
      "text": "arthāntarapravṛttena kiṃ cit tatsadṛśaṃ phalam &",
      "children": [
        {
          "tag": "l",
          "attributes": {},
          "text": "sad asad vā nidarśyeta yadi tat syān nidarśanam // DKd_2.348 //"
        }
      ]
    },
    {
      "tag": "p",
      "attributes": {},
      "text": "udayann eṣa savitā padmeṣv arpayati śriyam &",
      "children": [
        {
          "tag": "l",
          "attributes": {},
          "text": "vibhāvayitum ṛddhīnāṃ phalaṃ suhṛdanugraham // DKd_2.349 //"
        }
      ]
    },
    {
      "tag": "p",
      "attributes": {},
      "text": "yāti candrāṃśubhiḥ spṛṣṭā dhvāntarājī parābhavam &\nsadyo rājaviruddhānāṃ sūcayantī durantatām //iti nidarśanam// // DKd_2.350 //"
    },
    {
      "tag": "p",
      "attributes": {},
      "text": "sahoktiḥ sahabhāvena kathanaṃ guṇakarmaṇām &",
      "children": [
        {
          "tag": "l",
          "attributes": {},
          "text": "arthānāṃ yo vinimayaḥ parivṛttis tu sā smṛtā // DKd_2.351 //"
        }
      ]
    },
    {
      "tag": "p",
      "attributes": {},
      "text": "saha dīrghā mama śvāsair imāḥ samprati rātrayaḥ &",
      "children": [
        {
          "tag": "l",
          "attributes": {},
          "text": "pāṇḍurāś ca mamaivāṅgeḥ saha tāś candrabhūṣaṇāh // DKd_2.352 //"
        }
      ]
    },
    {
      "tag": "p",
      "attributes": {},
      "text": "vardhate saha pānthānāṃ mūrcchayā cūtamañjarī &",
      "children": [
        {
          "tag": "l",
          "attributes": {},
          "text": "patanti ca samaṃ teṣām asubhir malayānilāḥ // DKd_2.353 //"
        }
      ]
    },
    {
      "tag": "p",
      "attributes": {},
      "text": "kokilālāpasubhagā sugandhivanavāyavaḥ &",
      "children": [
        {
          "tag": "l",
          "attributes": {},
          "text": "yānti sārdhaṃ janānandair vṛddhiṃ surabhivāsarāḥ // DKd_2.354 //"
        }
      ]
    },
    {
      "tag": "p",
      "attributes": {},
      "text": "ity udāhṛtayo dattāḥ sahokter atra kāś cana //iti sahoktiḥ// &",
      "children": [
        {
          "tag": "l",
          "attributes": {},
          "text": "kriyate parivṛtteś ca kiṃ cid rūpanidarśanam // DKd_2.355 //"
        }
      ]
    },
    {
      "tag": "p",
      "attributes": {},
      "text": "śastraprahāraṃ dadatā bhujena tava bhūbhujām &\ncirārjitaṃ hṛtaṃ teṣāṃ yaśaḥ kumudapāṇḍuram //iti parivṛttiḥ// // DKd_2.356 //"
    },
    {
      "tag": "p",
      "attributes": {},
      "text": "āśīrnāmābhilaṣite vastuny āśaṃsanaṃ yathā &\npātu vaḥ paramaṃ jyotir avāṅmanasagocaram //ity āśīḥ// // DKd_2.357 //"
    },
    {
      "tag": "p",
      "attributes": {},
      "text": "ananvayasasaṃdehāv upamāsv eva darśitau &",
      "children": [
        {
          "tag": "l",
          "attributes": {},
          "text": "upamārūpakaṃ cāpi rūpakeṣv eva darśitam // DKd_2.358 //"
        }
      ]
    },
    {
      "tag": "p",
      "attributes": {},
      "text": "utprekṣābheda evāsāv utprekṣāvayavo 'pi ca &",
      "children": [
        {
          "tag": "l",
          "attributes": {},
          "text": "nānālaṃkārasaṃsṛṣṭiḥ saṃsṛṣṭis tu nigadyate // DKd_2.359 //"
        }
      ]
    },
    {
      "tag": "p",
      "attributes": {},
      "text": "aṅgāṅgibhāvāvasthānaṃ sarveṣāṃ samakakṣatā &",
      "children": [
        {
          "tag": "l",
          "attributes": {},
          "text": "ity alaṃkārasaṃsṛṣṭer lakṣaṇīyā dvayī gatiḥ // DKd_2.360 //"
        }
      ]
    },
    {
      "tag": "p",
      "attributes": {},
      "text": "ākṣipanty aravindāni mugdhe tava mukhaśriyam &",
      "children": [
        {
          "tag": "l",
          "attributes": {},
          "text": "kośadaṇḍasamagrāṇāṃ kim eṣām asti duṣkaram // DKd_2.361 //"
        }
      ]
    },
    {
      "tag": "p",
      "attributes": {},
      "text": "limpatīva tamo 'ṅgāni varṣatīvāñjanaṃ nabhaḥ &",
      "children": [
        {
          "tag": "l",
          "attributes": {},
          "text": "asatpuruṣaseveva dṛṣṭir niṣphalatāṃ gatā // DKd_2.362 //"
        }
      ]
    },
    {
      "tag": "p",
      "attributes": {},
      "text": "śleṣaḥ sarvāsu puṣṇāti prāyo vakroktiṣu śriyam &\nbhinnaṃ dvidhā svabhāvoktir vakroktiś ceti vāṅmayam //iti saṃsṛṣtiḥ// // DKd_2.363 //"
    },
    {
      "tag": "p",
      "attributes": {},
      "text": "tad bhāvikam iti prāhuḥ prabandhaviṣayaṃ guṇam &",
      "children": [
        {
          "tag": "l",
          "attributes": {},
          "text": "bhāvaḥ kaver abhiprāyaḥ kāvyeṣv āsiddhi saṃsthitaḥ // DKd_2.364 //"
        }
      ]
    },
    {
      "tag": "p",
      "attributes": {},
      "text": "parasparopakāritvaṃ sarveṣāṃ vastuparvaṇām &",
      "children": [
        {
          "tag": "l",
          "attributes": {},
          "text": "viśeṣāṇāṃ vyarthānām akriyā sthānavarṇanā // DKd_2.365 //"
        }
      ]
    },
    {
      "tag": "p",
      "attributes": {},
      "text": "vyaktir uktikramabalād gambhīrasyāpi vastunaḥ &\nbhāvāyattām idaṃ sarvam iti tad bhāvikaṃ viduḥ //iti bhāvikam// // DKd_2.366 //"
    },
    {
      "tag": "p",
      "attributes": {},
      "text": "yac ca saṃdhyaṅgavṛttyaṅgalakṣaṇādy āgamāntare &",
      "children": [
        {
          "tag": "l",
          "attributes": {},
          "text": "vyāvarṇitam idaṃ ceṣṭam alaṅkāratayāiva naḥ // DKd_2.367 //"
        }
      ]
    },
    {
      "tag": "p",
      "attributes": {},
      "text": "panthāḥ sa eṣa vivṛtaḥ parimāṇavṛttyā saṃhṛtya vistaram anantam alaṅkriyāṇām &",
      "children": [
        {
          "tag": "l",
          "attributes": {},
          "text": "vācām atītya viṣayaṃ parivartamānān abhyāsa eva vivarītum alaṃ viśeṣān // DKd_2.368 //"
        }
      ]
    },
    {
      "tag": "p",
      "attributes": {},
      "text": "ity ācāryadaṇḍinaḥ kṛtau kāvyādarśe 'rthālaṅkāravibhāgo nāma dvitīyo paricchedaḥ //"
    }
  ]
}