{
  "title": "sa_jiva-gosvami-satsamdarbha",
  "body": "<body xmlns='http://www.tei-c.org/ns/1.0'>\n<div>\n<div type='saṃdarbha' n='1'>\n<p>śrī-bhāgavata-sandarbhe prathamaḥ\ntattva-sandarbhaḥ</p>\n\n<p>śrī-kṛṣṇo jayati |</p>\n\n<p>kṛṣṇa-varṇaṃ tviṣākṛṣṇaṃ sāṅgopāṅgāstra-pārṣadam |\nyajñaiḥ saṅkīrtana-prāyair yajanti hi sumedhasaḥ ||1|| [BhP 11.5.32]</p>\n\n<p>BD: śrīkṛṣṇo jayati |</p>\n\n<lg>\n<l>bhaktyābhāsenāpi toṣaṃ dadhāne</l>\n<l>dharmādhyakṣe viśva-nistāri-nāmni |</l>\n<l>nityānandādvaita-caitanya-rūpe</l>\n<l>tattve tasmin nityam āstāṃ ratir naḥ ||</l>\n</lg>\n\n<lg>\n<l>māyāvādaṃ yas tamaḥ-stomam</l>\n<l>uccair nāśaṃ ninye veda-vāg-aṃśu-jālaiḥ |</l>\n<l>bhaktir viṣṇor darśitā yena loke</l>\n<l>jīyāt so'yaṃ bhānur ānanda-tīrthaḥ ||</l>\n</lg>\n\n<lg>\n<l>govindābhidham indirāśrita-padaṃ hasta-stha-ratnādivat |</l>\n<l>tattvaṃ tattva-vid uttamau kṣiti-tale yau darśayāñcakratuḥ ||</l>\n</lg>\n\n<p> māyāvāda-mahāndhakāra-paṭalī-sat-puṣpavantau sadā\ntau śrī-rūpa-sanātanau viracitāścaryau suvaryau stumaḥ ||</p>\n\n<lg>\n<l>yaḥ sāṅkhya-paṅkena kutarka-pāṃśunā</l>\n<l>vivarta-gartena ca lupta-dīdhitim |</l>\n<l>śuddhaṃ vyadhād vāk-sudhayā maheśvaraṃ</l>\n<l>kṛṣṇaṃ sa jīvaḥ prabhur astu no gatiḥ ||</l>\n</lg>\n\n<lg>\n<l>ālasyā apravṛttiḥ syāt puṃsāṃ yad grantha-vistare |</l>\n<l>ato'tra gūḍhe sandarbhe ṭippany alpā prakāśyate ||</l>\n</lg>\n\n<lg>\n<l>śrīmaj-jīvena ye pāṭhāḥ sandarbhe'smin pariṣkṛtāḥ |</l>\n<l>vyākhyāyante ta evāmī nānye ye tena helitāḥ ||</l>\n</lg>\n\n<p>śrī-bādarāyaṇo bhagavān vyāso brahma-sūtrāṇi prakāśya tad-bhāṣya-bhūtaṃ\nśrī-bhāgavatam āvirbhāvya śukaṃ tad-adhyāpitavān | tad-arthaṃ nirṇetu-\nkāmaḥ śrī-jīvaḥ pratyūha-kulācala-kuliśaṃ vāñchita-pīyūṣa-balāhaka-\nsveṣṭa-vastu-nirdeśaṃ maṅgalam ācarati kṛṣṇeti | nimi-nṛpatinā pṛṣṭaḥ kara-\nbhājano yogī satyādi-yugāvatārānuktvā'tha kalāv api tathā śṛṇu iti tam\navadhāpyāha kṛṣṇa-varṇam iti | sumedhaso janāḥ kalāv api hariṃ bhajanti |\nkaiḥ | ity āha saṅkīrtana-prāyair yajñaiḥ arcanair iti | kīdṛśaṃ tam | ity āha\nkṛṣṇo varṇo rūpaṃ yasyāntar iti śeṣaḥ | tviṣā kāntyā tv akṛṣṇam | śuklo\nraktas tathā pītaḥ idānīṃ kṛṣṇatāṃ gataḥ [BhP 10.8.13] iti gargokti-pāriśeṣya-\nvidyud-gauram ity arthaḥ | aṅge nityānandādvaitau | upāṅgāni\nśrīvāsādayaḥ | astrāṇi avidyācchettṛtvād bhagavan-nāmāni | pārṣadāṅ\ngadādhara-govindāyaḥ | taiḥ sahitam iti mahābalitvaṃ vyajyate | garga-vākye\npīta iti prācīna-tad-avatārāpekṣayā | ayam avatāraḥ śveta-varāha-kalpa-\ngatāṣṭa-viṃśa-vaivasvatam anvantarīya-kalau bodhyaḥ | tatratye śrī-caitanya\nevokta-dharma-darśanāt | anyeṣu kaliṣ kvacic chyāmatvena kvaicc cuka-\n<l>patrābhatvena vyakter ukteḥ | channaḥ kalau yad abhavaḥ [BhP 7.9.38] iti śuklo</l>\nraktas tathā pītaḥ [BhP 10.8.13] iti | kalāv api tathā śṛṇu [BhP 11.5.31] iti ca |\nye vimṛśanti te sumedhasaḥ | channatvaṃ ca preyasī-tviṣāvṛtatvaṃ bodhyam |\naṅkāḥ pūrvāṅkato'trānye ṭippanī-krama-bodhakāḥ | dvi-bindavas te vijñeyā\nviṣayāṅkāras tv abindavaḥ | atra granthe skandhādhyāya-sūcakā yugmāṅkā\ngrantha-kṛtāṃ santi | tebhyo'nye ye ṭippanī-krama-bodhāyāsmābhiḥ kalpitās\nte dvibindu-mastakāḥ | viṣaya-vākyebhyaḥ pare ye'ṅkās te tv abindu-mastakā\n<l>bodhyāḥ ||1||</l></p>\n\n<lg>\n<l>antaḥkṛṣṇaṃ bahir gauraṃ darśitāṅgādi-vaibhavam |</l>\n<l>kalau saṅkīrtanādyaiḥ smaḥ kṛṣṇa-caitanyam āśritāḥ ||2||</l>\n</lg>\n\n<lg>\n<l>BD: kṛṣṇa-varṇa-padya-vyākhyā-vyājena tad-artham āśrayati antar iti |</l>\n<l>sphuṭārthaḥ ||2||</l>\n</lg>\n\n<lg>\n<l>jayatāṃ mathurā-bhūmau śrīla-rūpa-sanātanau |</l>\n<l>yau vilekhayatas tattvaṃ jñāpakau pustikām imām ||3||</l>\n</lg>\n\n<p>BD: athāśīr namaskāra-rūpaṃ maṅgalam ācarati jayatām iti | śrīlau jñāna-\nvairāgya-tapaḥ-sampattimantau rūpa-sanātanau me guru-parama-gurū jayataḥ\nnijotkarṣaṃ prakaṭayatām | mathurā-bhūmāv iti | tatra tayor adhyakṣatā\nvyajyate | tayor jayo'stv ity āśāsyate | jayatir\natra tad itara-sarva-sad-vṛndotkarṣa-vacanaḥ | tad-utkarṣāśrayatvāt tayos tat-\nsarva-namasyatvam ākṣipyate | tat-sarvāntaḥpātitvāt svasya tau namayāv iti\nca vyajyate | tau kīdṛśāv ity āha | yāv imāṃ samdarbhākhyāṃ pustikāṃ\nvilekhayatas tasyā likhane māṃ pravartayataḥ | buddhau siddhatvāt imām ity\nuktiḥ | tattvaṃ jñāpakau tattvaṃ vādya-prabhede syāt svarūpe paramātmani iti\nviśva-koṣāt | pareśaṃ saparikaraṃ jñāpayiṣyantāv ity arthaḥ | kartari\nbhaviṣyati ṇvul ṣaṣṭhī-niṣedhas tu akenor bhaviṣyad ādhamarṇayoḥ (Pāṇ\n2.3.70) iti sūtrāt ||3||</p>\n\n<lg>\n<l>ko'pi tad-bāndhavo bhaṭṭo dakṣiṇa-dvija-vaṃśajaḥ |</l>\n<l>vivicya vyalikhad granthaṃ likhitād vṛddha-vaiṣṇavaiḥ ||4||</l>\n</lg>\n\n<p>BD: granthasya purātanatvaṃ svapariṣkṛtatvaṃ cāha ko'pīti | tad-bāndhavas\ntayo rūpa=sanātanayor bandhur gopāla-bhaṭṭa ity arthaḥ | vṛddha-vaiṣṇavaiḥ\nśrī-madhvādibhir likhitād granthāt taṃ vivicya vicārya sāraṃ gṛhītvā\n<l>grantham imaṃ vyalikhat ||4||</l></p>\n\n<lg>\n<l>tasyādyaṃ granthanālekhaṃ krāntam utkrānta-khaṇḍitam |</l>\n<l>paryālocyātha paryāyaṃ kṛtvā likhati jīvakaḥ ||5||</l>\n</lg>\n\n<p>BD: tasya bhaṭṭasya ādyaṃ purātanaṃ granthanālekhaṃ paryālocya jīvako\nmal-lakṣaṇaḥ paryāyaṃ kṛtvā kramaṃ nibadhya likhati | grantha sandarbhe\n<l>caurādikaḥ | tato ṇyāsa-śrantha (Pāṇ 3.3.107) iti karmaṇi yuc granthanā</l>\ngranthaḥ | tasya lekhaṃ likhanaṃ, bhāve ghañ | taṃ lekhaṃ kīdṛśam ity āha\nkrāntaṃ krameṇa sthitam | vyutkrāntaṃ vyutkrameṇa sthitam | khaṇḍitaṃ\n<l>chinnam iti svaśramasya sārthakyam ||5||</l></p>\n\n<lg>\n<l>yaḥ śrī-kṛṣṇa-padāmbhoja-bhajanaikābhilāṣavān |</l>\n<l>tenaiva dṛśyatām etad anyasmai śapatho'rpitaḥ ||6||</l>\n</lg>\n\n<p>BD: granthasya rahasyatvam āha yaḥ śrīti | kṛṣṇa-pāratamye'nyenānādṛte\ntasyāmaṅgalaṃ syād iti | tan-maṅgalāyaitat | na tu granthāvadya-bhayāt |\n<l>tasya suvyutpannair niravadyatvena parīkṣitatvāt ||6||</l></p>\n\n<lg>\n<l>atha natvā mantra-gurūn gurūn bhāgavatārthadān |</l>\n<l>śrī-bhāgavata-sandarbhaṃ sandarbhaṃ vaśmi lekhitum ||7||</l>\n</lg>\n\n<p>BD: atheti gūḍhasya prakāśaś ca sāroktiḥ śresṭhā tathā | nānārthavattvaṃ\nvedyatvaṃ sandarbhaḥ kathyate budhaiḥ | ity abhiyuktokta-laksaṇaṃ sandarbhaṃ\nlekhituṃ vaśmi vāñchāmi | śrī-bhāgavataṃ sandṛbhyate grathyate'treti | halaś\nca (Pāṇ 3.3.21) ity adhikaraṇe ghañ ||7||</p>\n\n<lg>\n<l>yasya brahmeti saṃjñāṃ kvacid api nigame yāti cin-mātra-sattāpy</l>\n<l>aṃśo yasyāṃśakaiḥ svair vibhavati vaśayann eva māyāṃ pumāṃś ca |</l>\n<l>ekaṃ yasyaiva rūpaṃ vilasati parama-vyomni nārāyaṇākhyaṃ</l>\n<l>sa śrī-kṛṣṇo vidhattāṃ svayam iha bhagavān prema tat-pāda-bhājām ||8||</l>\n</lg>\n\n<p>BD: atha śrotṛ-rucy-utpattaye granthasya viṣayādīn anubandhān saṅkṣepeṇa\ntāvad āha yasyeti | sa svayaṃ bhagavān śrī-kṛṣṇaḥ | iha jagati tat-pāda-\nbhājāṃ tac-caraṇa-padma-sevināṃ sva-viṣayakaṃ prema vidhattām arpayatu |\nsa kaḥ | ity āha yasya svarūpānubandhyākṛtiguṇa-vibhūti-viśiṣṭasyaiva śrī-\nkṛṣṇasya | cinmātra-sattā anabhivyakta-tat-tad-viśeṣā jñāna-rūpā\nvidyamānatā | kvacid api nigame kasmiṃścit satyaṃ jñānam anantaṃ brahma\n(TaittU 2.1.1) astīty evopalabdhavyaḥ (KaṭhU 2.3.13) ity ādi-rūpe śruti-\nkhaṇḍe brahmeti saṃjñāṃ yāti | tādṛśatayā cintayatāṃ tathā pratītam āsīd ity\narthaḥ | bhakti-bhāvita-manasāṃ tu vyañjita-tat-tad-viśeṣā saiva puruṣatvena\npratītā bhavatīti bodhyam | satyaṃ jñānam ity upakrāntasyaivānandamaya-\npuruṣatvena nirūpaṇāt | ata evam uktaṃ jitaṃ te stotre -</p>\n\n<p>na te rūpaṃ na cākāro nāyudhāni na cāspadam |\ntathāpi puruṣākāro bhaktānāṃ tvaṃ prakāśate || iti |\nsa caivaṃ prācīnāṅgīkṛtam iti vācyam | uktarītyā tasyāpy\nanabhīṣṭatvābhāvāt | yasya kṛṣṇasyāṃśaḥ pumān māyāṃ vaśayann eva svair\naṃśakair vibhavati | kāraṇārṇavaśāyī sahasraśīrṣā puruṣaḥ saṅkarṣaṇaḥ\nkṛṣṇāṃśaḥ prakṛter bhartā | tāṃ vaśe sthāpayann eva sva-vīkṣaṇa-kṣubdhayā\ntayāṇḍāni sṛṣṭvā, teṣāṃ garbheṣv ambubhir ardha-pūrṇeṣu sahasra-śīrṣā\npradyumnaḥ san svair aṃśakaiḥ matsyādibhiḥ | vibhavati vibhava-saṃjñakān\nlīlāvatārān prakaṭayatīty arthaḥ | yasyaiva kṛṣṇasya nārāyaṇākhyam ekaṃ\nmukhyaṃ rūpam | āvaraṇāṣṭakād bahiḥṣṭhe parama-vyomni vilasati sa\nnārāyaṇo yaya vilāsa ity arthaḥ | ananyāpekṣi-rūpaḥ svayaṃ bhagavān prāyas\ntat-sama-guṇa-vibhūtir ākṛtyādibhir anyādṛk tu vilāsa iti sarvam etac\n<l>caturtha-sandarbhe visphuṭībhaviṣyad-vīkṣaṇīyam ||8||</l></p>\n\n<p>athaivaṃ sūcitānāṃ śrī-kṛṣṇa-tad-vācya-vācakatā-lakṣaṇa-sambandha-tad-\nbhajana-lakṣaṇa-vidheya-saparyāyābhidheya-tat-prema-lakṣaṇa-\nprayojanākhyānām arthānāṃ nirṇayāya tāvat pramāṇaṃ nirṇīyate | tatra\npuruṣasya bhramādi-doṣa-catuṣṭaya-duṣṭatvāt sutarām alaukikācintya-\n<l>svabhāva-vastu-sparśāyogyatvāc ca tat-pratyakṣādīny api sadoṣāṇi ||9||</l></p>\n\n<p>BD:athaivam iti | sūcitānāṃ vyañjitānāṃ caturṇām ity arthaḥ | śrī-kṛṣṇaś ca\ngranthasya viṣayaḥ | tad-vācya-vācaka-lakṣaṇaś ca sambandhaḥ | tad-bhajanaṃ\ntac-chravaṇa-kīrtanādi-tal-lakṣaṇaṃ yad-vidheyaṃ tat-saparyāyāṃ yad\nabhidheyaṃ tac ca | tat-prema-lakṣaṇaṃ prayojanaṃ ca puruṣārthas tad-\nākhyānām | eka-vācya-vācakatavaṃ paryāyatvam | samānaḥ paryāyo'syeti\nsaparyāyaḥ | samānārtahka-saha-śabdena samāsād asvapada-vigraho bahu-\n<l>vrīhiḥ | vopasarjanasya iti sūtrāt (Pāṇ 6.3.82) sahasya sādeśaḥ |</l></p>\n\n<p>saha-śabdas tu sākalpa-yaugapadya-samṛddhiṣu |\nsādṛśye vidyamāne ca sambandhe ca saha smṛtaṃ || iti śrīdharaḥ |</p>\n\n<p>tatreti puruṣasya vyāvahārikasya vyutpannasyāpi bhramādi-doṣa-grastatvāt\ntādṛk-pāramārthaika-vastu-sparśānarhatvāc ca tat-pratyakṣādīni ca\nsadoṣāṇīiti yojyam | bhramaḥ pramādo vipralipsā karaṇāpaṭavaṃ ceti jīve\ncatvāro doṣāḥ | teṣv atasmiṃs tad-buddhir bhramaḥ | yena sthāṇau puruṣa-\nbuddhiḥ | anavadhānatānya-cittatālakṣaṇaḥ pramādaḥ | yenāntike gīyamānaṃ\ngānaṃ na gṛhyate | vañcanecchā vipralipsā | yayā'śiṣye sva-jñāto'py artho na\nprakāśyate | indriyam āndyaṃ karaṇāpaṭavam | yena datta-manasāpi yathāvat\nvastu na paricīyate | ete pramātṛ-jīva-doṣāḥ | parmāṇeṣu sañcaranti | teṣu\nbhramādi-trayaṃ pratyakṣe, tan-mūlake'numāne ca | vipralipsā tu śabda iti\nbodhyam | pratyakṣādīny aṣṭau bhavanti pramāṇāni | tatrārtha-sannikṛṣṭaṃ\ncakṣurādīndriyaṃ pratyakṣam | anumiti-karaṇam anumānam (Tarka-\nsaṅgraha) agnyādi-jñānam anumitiḥ, tat-karaṇaṃ dhūmādi-jñānam | āpta-\nvākyaṃ śabdaḥ (ibid.) | upamiti-karaṇam upamānam (ibid.) go-sadṛśo gavaya\nity ādau | saṃjñāsaṃjñi-sambandha-jñānam upamitiḥ (ibid.) tat-karaṇaṃ\nsādṛśya-jñānam |</p>\n\n<p>asaidhyad-artha-dṛṣṭyā sādhakānyārthakalpanam arthāpattiḥ | yayā\ndivābhuñjāne pīnatvaṃ rātri-bhojanaṃ kalpayitvā sādhyate | abhāva-\ngrāhikānupalabdhiḥ | bhūtale ghaṭānupalabdhyā yathā ghaṭābhāvo gṛhyate |\nsahasre śataṃ sambhaved iti buddhau sambhāvanā sambhavaḥ | ajñāta-\nvaktṛkaṃ paramparāprasiddham aitihyam | yatheha tarau yakṣo'sti | ity evam\n<l>aṣṭau ||9||</l></p>\n\n<p>tatas tāni na pramāṇīty anādi-siddha-sarva-puruṣa-paramparāsi sarva-\n<lg>\n<l>laukikālaukika-jñāna-nidānatvād-aprākṛta-vacana-lakṣaṇo veda evāsmākaṃ</l>\n<l>sarvātīta-sarvāśraya-sarvācintyāścarya-svabhāvaṃ vastu vividiṣatāṃ</l>\n<l>pramāṇam ||10||</l>\n</lg></p>\n\n<p>BD: tatas tāni ca pramāṇānīti | tato bhramādi-doṣa-yogāt | tāni\npratyakṣādīni paramārtha-pramā-karaṇāni na bhavanti | māyā-muṇḍāvaloke\ntasyaivedaṃ muṇḍam ity atra pratyakṣaṃ vyabhicāri | vṛṣṭyā tat-kāla-\nnirvāpita-vahnau ciraṃ dhūma-prodgāriṇi girau vahminān dhūmāt ity\nanumānaṃ ca vyabhicāri dṛṣṭam | āpta-vākyaṃ ca tathā, ekenāptena muniā\nsarthitasyārthasyāpareṇa tādṛśena dūṣitatvāt | ata uktaṃ nāsav ṛṣir yasya\nmataṃ na bhinnam iti |</p>\n\n<p>evaṃ mukhyānām eṣāṃ sadoṣatvāt tad upajīvinām upamānādīnāṃ tathātvaṃ\nsusiddham eva | kiṃc cāpta-vākyaṃ laukikārtha-grahe pramāṇam eva, yathā\nhimādrau himam ity ādau | tad-ubhaya-nirapekṣaṃ ca tat daśamas tvam asi\nity ādau | tad-ubhayāgamye sādhakatamaṃ ca tat | grahāṇāṃ rāśiṣu sañcāre\nyathā | kiṃ cāpta-vākyenānugṛhītaṃ tad-ubhayaṃ pramāpakam | dṛṣṭa-cara-\nmāyā-muṇḍakena puṃsā satye'py aviśvaste tasyaivedaṃ muṇḍam iti\nnabhovāṇyānugṛhītaṃ pratyakṣaṃ yathā | are śītārtāḥ panthā māsminn\nagniṃ sambhāvayata, vṛṣṭyā nirvāṇo'tra sa dṛṣṭaḥ kintv amuṣmin\ndhūmodgāriṇi girau so'sti ity āptavākyenānugṛhītam anumānaṃ ca yatheti |\ntad evaṃ pratyakṣānumāna-śabdāḥ pramāṇānīty āha manuḥ -</p>\n\n<p>pratyakṣam anumānaṃ ca śāstraṃ ca vividhāgamam |\n<l>trayaṃ suviditaṃ kāryaṃ dharma-śuddhim abhīpsatā || iti (Manu 12.105) |</l></p>\n\n<p>evam asmad-vṛddhāś ca | sarva-paramparāsu brahmotpanneṣu deva-\nmānavādiṣu sarveṣu vaṃśeṣu | paramparā parīpāṭyāṃ santāne'pi vadhe\nkvacit iti viśvaḥ | laukika-jñānaṃ karma-vidyā | alaukika-jñānaṃ brahma-\n<l>vidyā | aprākṛteti vācā virūpa nityayā iti mantra-varṇanāt (RV 8.75.6) |</l></p>\n\n<lg>\n<l>anādi-nidhanā nityā vāg utsṛṣṭā svayambhuvā |</l>\n<l>ādau vedamayī divyā yataḥ sarvāḥ pravṛttayaḥ ||</l>\n</lg>\n\n<p>iti smaraṇāc (Mbh 12.231.56-57) ca | sphuṭam anyat ||10||</p>\n\n<p>tac cānugataṃ tarkāpratiṣṭhānāt (Vs. 2.1.11) ity ādau, acintyāḥ khalu ye\nbhāvā na tāṃs tarkeṇa yojayet [Mbh 6.5.12] ity ādau śāstra-yonitvāt (Vs. 1.1.3)\n<l>ity ādau | śrutes tu śabda-mūlatvāt (Vs. 2.1.27) ity ādau |</l></p>\n\n<lg>\n<l>pitṛ-deva-manuṣyāṇāṃ vedaś cakṣus taveśvara |</l>\n<l>śreyas tv anupalabdhe'rthe sādha-sādhanayor api || [BhP 11.20.4]</l>\n</lg>\n<p>BD: nanu ko'yam āgraho veda evāsmākaṃ pramāṇam iti cet tatrāha tac\ncānumatam iti | śrī-vyāsādyair iti śeṣaḥ | tad-vāyāny āha tarketyādīni\nsādhya-sādhanayor apīty antāni | tarketi brahma-sūtra-khaṇḍaḥ | tasyārthaḥ -\n paramārtha-nirṇayas tarkeṇa na bhavati puruṣa-buddhi-vaividhyena tasya\nnaṣṭa-pratiṣṭhatvāt | evam āha śrutiḥ naiṣā tarkeṇa matir āpaneyā\nproktānyenaiva sujñānāya preṣṭha iti (KaṭhaU 1.2.9) | vyāpyāropeṇa\nvyāpakāropas tarkaḥ (Tarka-saṅgraha), yady ayaṃ nirvahniḥ syāt tadā\nnirdhūmaḥ syāt ity evaṃ rūpaḥ | sa ca vyāpti-śaṅkāṃ nirasyann\nanumānāṅgaṃ bhaved atas tarkeṇānumānaṃ grāhyam iti | acintyāḥ ity\nudyama-parvaṇi dṛṣṭam | śāstreti brahma-sūtram | na ity ākṛṣyam | upāsyo\nharir anumānenopaniṣadā vā vedya iti sandehe mantavyaḥ (BṛhadU 4.5.6) iti\nśruter anumānena sa vedya iti prāpte nānumānena vedyo hariḥ | kutaḥ ?\nśāstram upaniṣad yonir vedana-hetur yasya tattvāt | aupaniṣadaṃ puruṣaṃ\npṛcchāmi (BṛhadU 3.9.26) ity ādyā hi śrutiḥ | śrutes tu iti brahma-sūtram\n(2.1.17) | na ity anuvartate | brahmaṇi loka-dṛṣṭāḥ śramādayo doṣā na syuḥ |\n<l>kutaḥ | so'kāmayata bahu syāṃ prajāyeya (TaittU 2.6.1) iti saṅkalpa-mātreṇa</l>\nnikhila-sṛṣṭi-śravaṇāt | nanu śrutir bādhitaṃ kathaṃ brūyād iti cet tatrāha\nśabdeti | avicintyārthasya śabdaika-pramāṇakatvāt | dṛṣṭaṃ caitan maṇi-\nmantrādau | pitṛdeva ity uddhavoktir ekādeśe | he īśvara, tava vedaḥ\npitrādīnāṃ śreyaḥ śreṣṭhaṃ cakṣuḥ | kvety āha anupalabdhe'rtha ity ādi |\ntathā ca veda evāsmākaṃ pramāṇam iti mad-vākyaṃ sarva-sammatim iti\n<l>nāpūrvaṃ mayoktam ||11||</l></p>\n\n<p>tatra ca veda-śabdasya samprati duṣpāratvād duradhigamārthatvāc ca tad-\nartha-nirṇāyakānāṃ munīnām api paraspara-virodhād veda-rūpo vedārtha-\nnirṇāyakaś cetihāsa-purāṇātmakaḥ śabda eva vicāraṇīyaḥ | tatra ca yo vā\nveda-śabdo nātma-viditaḥ so'pi tad-dṛṣṭyānumeya eveti samprati tasyaiva\npramotpādakatvaṃ sthitam | tathā hi mahābhārate mānavīye ca - itihāsa-\npurāṇābhyāṃ vedaṃ samupabṛṃhayet iti [Mbh 1.1.267] | pūraṇāt purāṇam iti\ncānyatra | na cāvedena vedasya bṛṃhaṇaṃ sambhavati | na hy aparipūrṇasya\nkanaka-valayasya trapuṇā pūraṇaṃ yujyate |</p>\n\n<p>nanu yadi veda-śabdaḥ purāṇam itihāsaṃ copādatte | tarhi purāṇam anyad\nanveṣaṇīyam | yadi tu na, na tarhītihāsa-purāṇayor abhedo vedena | ucyate -\n viśiṣṭaikārtha-pratipādaka-pada-kadambasyāpauruṣeyatvād abhede'pi\nsvarakramabhedād bheda-nirdeśo'py upapadyate | ṛg-ādibhiḥ samam anayor\n<lg>\n<l>apauruṣeyatvenābhedo mādhyandina-śrutāv eva vyajyate evaṃ vā are'sya</l>\n<l>mahato bhūtasya niśvasitam etad yad ṛg-vedo yajur-vedaḥ sāma-</l>\n<l>vedo'tharvāṅgirasa itihāsaḥ purāṇam ity ādinā [BṛhadU 2.4.10] ||12||</l>\n</lg></p>\n\n<p>BD: evaṃ ced ṛg-ādi-vedenāstu paramārtha-vicāraḥ | tatrāha tatra ca veda-\nśabdasyeti | tarhi nyāyādi-śāstrair vedārtha-nirṇetṛbhiḥ | so'stīti cet tatrāha\ntad-artha-nirṇāyakānām iti | tasyaiveti itihāsa-purāṇātmakasya veda-rūpasyety\narthaḥ | samupabṛṃhayed iti vedārthaṃ spaṣṭīkuryād ity arthaḥ | purāṇād iti\nvedārthasyeti bodhyam | trapuṇā sīsakena | purāṇetihāsayor veda-rūpatāyāṃ\nkaścic chaṅkate nanv ity ādinā | tatra samādhatte ucyata ity ādinā | nikhila-\nśakti-viśiṣṭa-bhagavad-rūpaikārtha-pratipādakaṃ yat padaka-damba-mṛgādi-\npurāṇāntaṃ tasyeti | ṛgādi-bhāge svara-kramo'sti itihāsa-purāṇa-bhāge tu sa\nnāstīty etad-aṃśena bhedaḥ | evaṃ vā iti maitreyīṃ patnīṃ prati yājñavalkya-\nvacanam | are maitreyi asyeśvarasya mahato vibhoḥ pūjyasya vā bhūtasya\npūrva-siddhasya | sphuṭārtham anyat ||12||</p>\n\n<p>ataeva skānda-prabhāsa-khaṇḍe -</p>\n\n<lg>\n<l>purā tapaś cacārogram amarāṇāṃ pitāmahaḥ |</l>\n<l>āvirbhūtās tato vedāḥ saṣaḍ-aṅga-pada-kramāḥ ||</l>\n</lg>\n\n<lg>\n<l>tataḥ purāṇam akhilaṃ sarva-śāstra-mayaṃ dhruvam |</l>\n<l>nitya-śabda-mayaṃ puṇyaṃ śata-koṭi-pravistaram ||</l>\n</lg>\n\n<p>nirgataṃ brahmaṇo vaktrāt tasya bhedān nibodhata |\n<l>brāhmyaṃ purāṇaṃ prathamam ity ādi | [SkandaP 2.3-5]</l></p>\n\n<p>atra śata-koṭi-saṅkhyā brahma-loke prasiddheti tathoktam | tṛtīya-skandhe\nca ṛg-yajuḥ-sāmātharvākhyān vedān pūrvādibhir mukhaiḥ [BhP 3.12.37] ity\nādi-prakaraṇe,</p>\n\n<p>itihāsa-purāṇāni pañcamaṃ vedam īśvaraḥ |\nsarvebhya eva vaktrebhyaḥ sasṛje sarva-darśanaḥ || iti | [BhP 3.12.39]</p>\n\n<p>api cātra sākṣād eva veda-śabdaḥ prayuktaḥ purāṇetihāsayoḥ | anyatra ca --\npurāṇaṃ pañcamo vedaḥ | itihāsaḥ purāṇaṃ ca pañcamo veda ucyate [BhP\n1.4.20] | vedān adhyāpayāmāsa mahābhārata-pañcamān [Mbh 12.340.11] ity\nādau | anyathā vedān ityādāv api pañcamatvaṃ nāvakalpeta samāna-jātīya-\nniveśitatvāt saṅkhyāyāḥ | bhaviṣya-purāṇe kārṣṇaṃ ca pañcamaṃ vedaṃ yan\nmahābhārataṃ smṛtam iti | tathā ca sāma-kauthumīya-śākhāyāṃ\nchāndogyopaniṣadi ca -- ṛg-vedaṃ bhagavo'dhyemi yajur-vedaṃ sāma-vedam\nātharvaṇaṃ caturtham itihāsaṃ purāṇaṃ pañcamaṃ vedānāṃ vedam [ChāU\n7.1.2] ity ādi | ataeva asya mahato bhūtasya [BṛhadU 2.4.10] ity ādāv itihāsa-\npurāṇayoś caturṇām evāntarbhūtatva-kalpanayā prasiddha-pratyākhyānaṃ\nnirastam | tad uktaṃ brāhmyaṃ purāṇaṃ prathamam ity ādi ||13||</p>\n\n<p>BD: puretyādau vedānāṃ purāṇānāṃ cāvirbhāva uktaḥ | sasṛje\nāvirbhāvayāmāsa | samāneti yajña-datta-pañcamān viprān āmantrayasva\nitivat | kārṣṇam iti kṛṣṇena vyāsenoktam ity arthaḥ | ataeveti pañcama-\nvedatva-śravaṇād evety arthaḥ | caturṇām evāntargate | teṣv eva yat\npurāvṛttaṃ yac ca pañca-lakṣaṇam ākhyānaṃ | te eva tad-bhūte grāhye | na tu\nye vyāsa-kṛta-tattvena bhuvi khyāte śūdrāṇām api śravye iti karmaṭhair yat\n<l>kalpitaṃ tan-nirastam ity arthaḥ ||13||</l></p>\n\n<p>pañcamatve kāraṇaṃ ca vāyu-purāṇe sūta-vākyam -</p>\n\n<lg>\n<l>itihāsa-purāṇānāṃ vaktāraṃ samyag eva hi |</l>\n<l>māṃ caiva pratijagrāha bhagavān īśvaraḥ prabhuḥ ||</l>\n</lg>\n\n<lg>\n<l>eka āsīd yajur vedas taṃ caturdhā vyakalpayat |</l>\n<l>cāturhotram abhūt tasmiṃs tena yajñam akalpayat ||</l>\n</lg>\n\n<lg>\n<l>ādhvaryavaṃ yajurbhis tu ṛgbhir hotraṃ tathaiva ca |</l>\n<l>audgātraṃ sāmabhiś caiva brahmatvaṃ cāy atharvabhiḥ || [VāyuP 60.16-18]</l>\n</lg>\n<lg>\n<l>ākhyānaiś cāpy upākhyānair gāthābhir dvija-sattamāḥ |</l>\n<l>purāṇa-saṃhitāś cakre purāṇārtha-viśāradaḥ ||</l>\n</lg>\n\n<l>yac chiṣṭaṃ tu yajurveda iti śāstrārtha-nirṇayaḥ | [VāyuP 60.21-22]</l>\n\n<p>iti brahma-yajñādhyayane ca viniyogo dṛśyate'mīṣāṃ yad-brāhmaṇānītihāsa-\npurāṇāni iti | so'pi nāvedatve sambhavati | ato yad āha bhagavān mātsye --</p>\n\n<lg>\n<l>kālenāgrahaṇaṃ matvā purāṇasya dvijottamāḥ |</l>\n<l>vyāsa-rūpam ahaṃ kṛtvā saṃharāmi yuge yuge || iti [MatsyaP 53.8-9]</l>\n</lg>\n\n<p>pūrva-siddham eva purāṇaṃ sukha-saṅgrahaṇāya saṅkalpayāmīti tatrārthaḥ |\ntad-anantaraṃ hy uktam -</p>\n\n<p>caturlakṣa-pramāṇena dvāpare dvāpare sadā |\ntad-aṣṭādaśadhā kṛtvā kṛtvā bhūr-loke'smin prabhāṣyate |\nadyāpy amartya-loke tu śata-koṭi-pravistaram |\n<l>tad-artho'tra catur-lakṣaḥ saṅkṣepeṇa niveśitaḥ || [MatsyaP 53.9-11] iti |</l></p>\n\n<p>atra tu yac chiṣṭaṃ tu yajur vede ity uktatvāt tasyābhidheya-bhāgaś\ncaturlakṣas tv atra martya-loke saṅkṣepeṇa sāra-saṅgraheṇa niveśitaḥ | na tu\n<l>racanāntareṇa ||14||</l></p>\n\n<p>BD: pañcamatve kāraṇaṃ ceti | ṛg-ādibhiś caturbhiś cāturhotraṃ caturbhir\nṛtvibhir nispādyaṃ karma bhavati itihāsādibhyāṃ tan na bhavatīti tad-\nbhāgasya pañcamatvam ity arthaḥ | ākhyānaiḥ pañca-lakṣaṇaiḥ purāṇāni |\nupākhyānaiḥ purāvṛttaiḥ | gāthābhiś chando-viśeṣaiś ca | saṃhitā bhārata-\nrūpāś cakre| tāś ca yac chiṣṭaṃ tu yajur veda tad-rūpā ity arthaḥ | brahmeti |\nbrahma-yajñe vedādhyayane'mīṣām itihāsādīnāṃ viniyogo dṛśyate | so'pi\nviniyogas teṣām avedatve na sambhavati | kṛtvā'virbhāvya | saṅkalayāmi\nsaṅkṣipāmi | abhidheya-bhāgaḥ sārāṃśaḥ ||14||</p>\n\n<p>tathaiva darśitaṃ veda-sahabhāvena śiva-purāṇasya vāyavīya-saṃhitāyām -</p>\n\n<lg>\n<l>saṅkṣipya caturo vedāṃś caturdhā vyabhajat prabhuḥ |</l>\n<l>vyasta-vedatayā khyāto veda-vyāsa iti smṛtaḥ ||</l>\n</lg>\n\n<lg>\n<l>purāṇam api saṅkṣiptaṃ caturlakṣa-pramāṇataḥ |</l>\n<l>adyāpy amartya-loke tu śata-koṭi-pravistaram || [ŚivaP 1.33-34]</l>\n</lg>\n\n<p>saṅkṣiptam ity atra teneti śeṣaḥ | skāndam āgneyam ity ādi samākhyās tu\npravacana-nibandhanāḥ kāṭhakādivat | ānupūrvīr nirmāṇa-nibandhanā vā |\ntasmāt kvacid anityatva-śravaṇaṃ tv āvirbhāva-tirobhāvāpekṣayā | tad evam\nitihāsa-purāṇayor vedatvaṃ siddham | tathāpi sūtādīnām adhikāraḥ | sakala-\nnigama-vallī-sat-phala-śrī-kṛṣṇa-nāmavat | yathoktam - prabhāsa-khaṇḍe -</p>\n\n<lg>\n<l>madhura-madhuram etan maṅgalaṃ maṅgalānāṃ</l>\n<l>sakala-nigama-vallī-sat-phalaṃ cit-svarūpam |</l>\n<l>sakṛd api parigītaṃ śraddhayā helayā vā</l>\n<l>bhṛgu-vara nara-mātraṃ tārayet kṛṣṇa-nāma || iti ||</l>\n</lg>\n\n<p>yathā coktaṃ viṣṇu-dharme -\nṛg-vedo'tha yajur-vedaḥ sāma-vedo'py atharvaṇaḥ |\nadhītās tena yenoktaṃ hair ity akṣara-dvayam || iti |</p>\n\n<p>atha vedārtha-nirṇāyakatvaṃ ca vaiṣṇave -\nbhārata-vyapadeśena hy āmnāyārthaḥ pradarśitaḥ |\nvedāḥ pratiṣṭhitāḥ sarve purāṇe nātra saṃśayaḥ || ity ādau |</p>\n\n<p>kiṃ ca vedārtha-dīpakānāṃ śāstrāṇāṃ madhya-pātitābhyupagame'py\nāvirbhāvaka-vaiśiṣṭyāt tayor eva vaiśiṣṭyam | yathā pādme --</p>\n\n<lg>\n<l>dvaipāyanena yad buddhaṃ</l>\n<l>brahmādyais tan na budhyate |</l>\n<l>sarva-buddhaṃ sa vai veda</l>\n<l>tad buddhaṃ nānya-gocaraḥ ||15||</l>\n</lg>\n\n<p>BD: vyasteti | vyastā vibhaktā vedā yena tatayā veda-vyāsaḥ smṛtaḥ |\nskāndam ity ādi | skandena proktaṃ na tu kṛtam iti vaktṛ-hetukā skāndādi-\nsaṃjñā | kaṭhenādhītaṃ kāṭhakam ity ādi saṃjñāvat | kaṭhānāṃ vedaḥ\n<l>kāḍhakaḥ | gotra-varaṇād vuñ (Pāṇ 4.3.126), caraṇād dharmāmnāyayor iti</l>\nvaktavyam iti sūtra-vārtikābhyām | tataś ca kañhenādhītam iti suṣṭhūktam |\nanyathā janatvenānityatāpattiḥ | ānupūrvī kramaḥ | brāhyam ity\nādikaramanirmāṇa-hetukā vā sā sā sa`jñety arthaḥ | brāhmyādikramea\npurāṇa-bhāgo bodhyaḥ | tathāpi sūtādīnām iti | itihāsāder vedatve'pi tatra\nśūdrādhikāraḥ strī-śūdra-dvija-bandhūnām ity ādi-vākya-balād bodhyaḥ |\nbhārata-vyapadeśeneti | durūha-bhāgasya vyākhyānāt, chinna-bhāgārtha-\npūraṇāc capurāṇe vedāḥ pratiṣṭhitāḥ naiścalyena sthitā ity arthaḥ | kiṃ ceti |\nvedārtha-dīpakānāṃ mānavīyādīnāṃ madhye yadyapītihāsa-purāṇayoḥ\nsmṛtitvenābhyupagamas tathāpi vyāsayeśvarasya tad-āvirbhāvakatvāt tad-\nutkarṣa ity arthaḥ | tatra pramāṇaṃ dvaipāyanenety ādi ||15||</p>\n\n<p>skānde -\nvyāsa-citta-sthitākāśād avacchinnāni kānicit |\nanye vyavaharanty etāny urīkṛtya gṛhād iva || iti |</p>\n\n<p>tathaiva dṛṣṭaṃ śrī-viṣṇu-purāṇe parāśara-vākyam -</p>\n\n<lg>\n<l>tato'tra mat-suto vyāsa aṣṭāviṃśatime'ntare |</l>\n<l>vedam ekaṃ catuṣpādaṃ caturdhā vyabhajat prabhuḥ ||</l>\n</lg>\n\n<lg>\n<l>yathātra tena vai vyastā veda-vyāsena dhīmatā |</l>\n<l>vedas tathā samastais tair vyāsair anyais tathā mayā ||</l>\n</lg>\n\n<lg>\n<l>tad anenaiva vyāsānāṃ śākhābhedān dvijottama |</l>\n<l>caturyugeṣu racitān samasteṣv avadhāraya ||</l>\n</lg>\n\n<p>kṛṣṇa-dvaipāyanaṃ vyāsaṃ viddhi nārāyaṇaṃ prabhum |\n<l>ko'nyo hi bhuvi maitreya mahābhārata-kṛd bhavet || [ViP 3.4.2-5] iti |</l></p>\n\n<p>skānda eva -</p>\n\n<lg>\n<l>nārāyaṇād viniṣpannaṃ jñānaṃ kṛta-yuge sthitam |</l>\n<l>kiñcit tad anyathā jātaṃ tretāyāṃ dvāpare'khilam ||</l>\n</lg>\n\n<lg>\n<l>gautamasya ṛṣeḥ śāpāj jñāne tv ajñānatāṃ gate |</l>\n<l>saṅkīrṇa-buddhayo devā brahma-rudra-puraḥsarāḥ ||</l>\n</lg>\n\n<lg>\n<l>śaraṇyaṃ śaraṇaṃ jagmur nārāyaṇam anāmayam |</l>\n<l>tair vijñāpita-kāryas tu bhagavān puruṣottamaḥ ||</l>\n</lg>\n\n<p>avatīrṇo mahāyogī satyavatyāṃ parāśarāt |\nutsannān bhagavān vedān ujjahāra hariḥ svayam || iti |</p>\n\n<p>veda-śabdenātra purāṇādi-dvayam api gṛhyate | tad evam itihāsa-purāṇa-\nvicāra eva śreyān iti siddham | tatrāpi purāṇasyaiva garimā dṛśyate | uktaṃ\nhi nāradīye -</p>\n\n<lg>\n<l>vedārthād adhikaṃ manye purāṇārthaṃ varānane |</l>\n<l>vedāḥ pratiṣṭhitāḥ sarve purāṇe nātra saṃśayaḥ ||</l>\n</lg>\n\n<p>purāṇam anyathā kṛtvā tiryag-yonim avāpnuyāt |\nsudānto'pi suśānto'pi na gatiṃ kvacid āpnuyāt || iti |16||</p>\n\n<p>BD: vyāseti | bādarāyaṇasya jñānaṃ mahākāśam | anyeṣāṃ jñānāni tu tad-\naṃśa-bhūtāni khaṇḍākāśānīti tasyeśvaratvāt sārvajñyam uktam | tato'tra\nmat-sutaḥ ity ādau ca vyāsāntarebhyaḥ pārāśaryasyeśvaratvān mahotkarṣaḥ |\nnārāyaṇāt ity ādau ceśvaratvaṃ prasphuṭam uktam | gautamasya śāpāt iti |\nvarotpanna-nityadhānya-rāśir gautamo mahati durbhikṣe viprān abhojayat |\natha subhikṣe gantukāmāṃs tān haṭhena nyavāsayat | te ca māyānirmitāyā\ngo-gautama-sparśena mṛtāyā hatyām uktvā gatāḥ | tataḥ kṛta-prāyaścitto'pi\ngautamas tan-māyāṃ vijñāya śaśāpa | tatas teṣāṃ jñāna-lopa iti vārāhe\nkathāsti | adhikam iti | niḥśandehatvād iti bodhyam | anyathā kṛtvā\n<l>avajñāya ||16||</l></p>\n\n<p>skānda-prabhāsa-khaṇḍe --</p>\n\n<lg>\n<l>vedavan niścalaṃ manye purāṇārthaṃ dvijottamāḥ |</l>\n<l>vedāḥ pratiṣṭhitāḥ sarve purāṇe nātra saṃśayaḥ ||</l>\n</lg>\n\n<lg>\n<l>bibhety alpa-śrutād vedī mām ayaṃ cālayiṣyati |</l>\n<l>itihāsa-purāṇais tu niścalo'yaṃ kutaḥ purā ||</l>\n</lg>\n\n<lg>\n<l>yan na dṛṣṭaṃ hi vedeṣu tad dṛṣṭaṃ smṛtiṣu dvijāḥ |</l>\n<l>ubhayor yan na dṛṣṭaṃ hi tat purāṇaiḥ pragīyate ||</l>\n</lg>\n\n<p>yo veda caturo vedān sāṅgopaniṣado dvijāḥ |\n<l>purāṇaṃ naiva jānāti na ca sa syād vicakṣaṇaḥ || (2.90-93) iti |</l></p>\n\n<p>atha pruāṇānām evaṃ prāmāṇye sthite'pi teṣām api sāmastyenāpracarad-\nrūpatvāt nānādevatāpratipādaka-prāyatvād arvācīnaiḥ kṣudrar-buddhibhir\nartho duradhigama iti tad-avastha eva saṃśayaḥ | yad uktaṃ mātsye -</p>\n\n<lg>\n<l>pañcāṅgaṃ ca purāṇaṃ syād ākhyānam itarat smṛtam |</l>\n<l>sāttvikeṣu ca kalpeṣu māhātmyam adhikaṃ hareḥ ||</l>\n</lg>\n\n<p>rājaseṣu ca māhātmyam adhikaṃ brahmaṇo viduḥ |\ntadvad agneś ca māhātmyaṃ tāmaseṣu śivasya ca |\nsaṅkīrṇeṣu sarasvatyāḥ pitṝṇāṃ ca nigadyate || iti |</p>\n\n<p>atrāgnes tat-tad-aganu pratipādyasya tat-tad-yajñasyety arthaḥ | śivasya ceti\ncakārāch chivāyāś ca | saṅkīrṇeṣu sattva-rajas-tamomayeṣu kalpeṣu bahuṣu |\nsarasvatyāḥ nānāvāṇyātmaka-tad-upalakṣitāyā nānādevatāyā ity arthaḥ |\npitṝṇāṃ karmaṇā pitṛlokaḥ [BAU 1.5.16] iti | śrutes tat prāpaka-karmaṇām\n<l>ity arthaḥ ||17||</l></p>\n\n<p>BD: vedavad iti | purāṇārtho vedavat sarva-sammata ity arthaḥ | nanu\npaṇḍitaiḥ kṛtād veda-bhāṣyāt tad-artho grāhya iti cet tatrāha bibhetīti |\nakṛte bhāṣye siddhe kiṃ tena kṛtrimeṇeti bhāvaḥ | atheti asndigdhārthatayā\npurāṇānām eva prāmāṇye pramākaraṇatva ity arthaḥ | arvācīnaiḥ kṣdra-\nbuddhibhir iti | yasya vibhūtayo'pīdṛśyaḥ sa harir eva sarva-śreṣṭha iti\ntadaikārthyam -</p>\n\n<lg>\n<l>veda rāmāyaṇe caiva purāṇe bhārate tathā |</l>\n<l>ādāv ante ca madhye ca hariḥ sarvatra gīyate || (HV 132.95)[*ENDNOTE #1]</l>\n</lg>\n\n<l>iti harivaṃśoktam ajānadbhir ity arthaḥ ||17||</l>\n\n<p>tad evaṃ sati tat-tat-kalpa-kathāmayatvenaiva mātsya eva prasiddhānāṃ tat-tat-\npurāṇānāṃ vyavasthā jñāpitā | tāratamyaṃ tu kathaṃ syāt yenetara-nirṇayaḥ\n<l>kriyeta | sattvādi-tāratamyenaiveti cet, sattvāt sañjāyate jñānam (Gītā 14.17)</l>\niti sattvaṃ yad brahma-darśanam iti ca nyāyāt sāttvikam eva purāṇādika\nparamārtha-jñānāya prablama ity āyātam | tathāpi paramārthe'pi nānā-\nbhaṅgyā vipratipadyamānānāṃ samādhānāya kiṃ syāt | yadi sarvasyāpi\nvedasya purāṇasya cārtha-nirṇayāya tenaiva śrī-bhagavatā vyāsena brahma-\nsūtraṃ kṛtaṃ tad-avalokanenaiva sarvo'rtho nirṇaye ity ucyate | tarhi nānya-\nsūtrakāra-muny-anugatair manyeta | kiṃ cātyanta-gūḍhārthānām\nalpākṣarāṇāṃ tat-sūtrāṇām anyārthatvaṃ kaścid ācakṣīta | tataḥ katarad\nivātra samādhānam | tad eva samādheyam yady ekatamam eva purāṇa-\n<lg>\n<l>lakṣaṇam apauruṣeyaṃ śāstraṃ sarva-vedetihāsa-purāṇānām artha-sāraṃ</l>\n<l>brahma-sūtropajīvyaṃ ca bhavad bhuvi sampūrṇaṃ pracarad-rūpaṃ syāt |</l>\n<l>satyam uktam, yata eva ca sarva-pramāṇānāṃ cakravarti-bhūtam asmad-</l>\n<l>abhimataṃ śrīmad-bhāgavatam evodbhāvitaṃ bhavatā ||18||</l>\n</lg></p>\n\n<p>BD: tad evam iti | mātsya eveti | purāṇa-saṅkhyā-tad-dāna-phala-\nkathanāñcite'dhyāya iti bodhyam | tāratamyam iti | apakarṣotkarṣa-rūpaṃ\nyenetarasyotkṛṣṭasya purāṇasya nirṇayaḥ syād ity arthaḥ | sāttvika-purāṇam\nevotkṛṣṭam iti bhāvena svayam āha sattvād iti | pṛcchati tathāpīti,\nparamārtha-nirṇayāya sāttvika-śāstrāṅgīkāre'pīty arthaḥ | nānā-bhaṅgyeti\n | saguṇaṃ nirguṇaṃ jñāna-guṇakaṃ jaḍam ity ādikaṃ kuṭila-yukti-kadambair\nnirūpayatām ity arthaḥ | nānā-sūtra-kāreti | gautamādy-anusāribhir ity\narthaḥ | nanu brahma-sūtra-śāstre sthite kāpekṣā tad-anya-sūtrāṇām iti cet\ntatrāha kiṃ cātyanteti | pṛṣṭaḥ prāha tad eveti | brahma-sūtropajīvyam iti |\nyena brahma-sūtraṃ sthirārthaṃ syād ity arthaḥ | pṛṣṭasya hṛd-gataṃ\n<l>sphuṭayati satyam uktam ity ādinā ||18||</l></p>\n\n<p>yat khalu purāṇa-jātam āvirbhāvya brahma-sūtraṃ ca praṇīyāpya\naparituṣṭena tena bhagavatā nija-sūtrāṇām akṛtrima-bhāṣya-bhūtaṃ\nsamādhi-labdham āvirbhāvitaṃ yasminn eva sarva-śāstra-samanvayo dṛśyate |\nsarva-vedārtha-lakṣaṇāṃ gāyatrīm adhikṛtya pravartitatvāt | tathā hi tat-\nsvarūpaṃ mātsye -</p>\n\n<lg>\n<l>yatrādhikṛtya gāyatrīṃ varṇyate dharma-vistaraḥ |</l>\n<l>vṛtrāsura-vadhopetaṃ tad-bhāgavatam iṣyate || (MatsyaP 53.20)</l>\n</lg>\n<p>likhitvā tac ca yo dadyād dhema-siṃha-samanvitam |\nprauṣṭha-padyāṃ paurṇamāsyāṃ sa yāti paramāṃ gatim |\n<l>aṣṭādaśa-sahasrāṇi purāṇaṃ tat prakīrtitam || (MatsyaP 53.22) iti |</l></p>\n\n<p>atra gāyatrī-śabdena tat-sūcaka-tad-avyabhicāri-dhīmahi-pada-saṃvalita-tad-\narthaṃ eveṣyate | sarveṣāṃ mantrāṇām ādirūpāyās tasyāḥ sākṣāt-\n<l>kathanānarhatvāt | tad-arthatā ca janmādy asya yataḥ [BhP 1.1.1],</l></p>\n\n<p>tena brahma hṛdā iti sarva-lokāśrayatva-buddhi-vṛtti-prerakatvādi-sāmyāt |\ndharma-vistara ity atra dharma-śabdaḥ parama-dharma-paraḥ | dharmaḥ\nprojjhita-kaitavo'tra paramaḥ [BhP 1.1.2] ity atraiva pratipāditatvāt | sa ca\n<l>bhagavad-dhyānādi-lakṣaṇa eveti purastād vyaktībhaviṣyati ||19||</l></p>\n\n<p>BD: śrībhāgavataṃ stauti yat khalv ity ādi | aparituṣṭeneti | purāṇa-jāte\nbrahma-sūtre ca bhagavat-pāramaiśvarya-mādhuryayoḥ sandigdhatayā\ngūḍhatayā coktes tatra tatra cāparitoṣaḥ | śrī-bhāgavate tu tayos tad-\nvilakṣaṇatayoktes tatra paritoṣa iti bodhyam | tad-arthatā gāyatry-arthatā | sa\nca bhagavad-dhyānādi-lakṣaṇa iti | viśuddha-bhakti-mārga-bodhaka ity\n<l>arthaḥ ||19||</l></p>\n\n<p>evaṃ skānde prabhāsa-khaṇḍe ca yatrādhikṛtya gāyatrīm ity ādi |</p>\n\n<lg>\n<l>sārasvatasya kalpasya madhye ye syur narāmarāḥ |</l>\n<l>sad-vṛttānodbhavaṃ loke tac ca bhāgavataṃ smṛtam ||</l>\n</lg>\n\n<p>likhitvā tac ca ity ādi | aṣṭādaśa-sahasrāṇi purāṇaṃ tat prakīrtitam iti\npurāṇāntaraṃ ca -</p>\n\n<p>grantho'ṣṭādaśa-sāhasro dvādaśa-skandha-sammitaḥ |\nhayagrīva-brahma-vidyā yatra vṛtra-vadhas tathā |\ngāyatryā ca samārambhas tad vai bhāgavataṃ viduḥ || iti |</p>\n\n<p>atra hayagrīva-brahma-vidyā iti vṛtra-vadha-sāhacaryeṇa nārāyaṇa-\nvarmaivocyate | hayagrīva-śabdenātrāśvaśirā dadhīcir evocyate | tenaiva ca\npravartitā nārāyaṇa-varmākhyā brahma-vidyā | tasyāśva-śirastvaṃ ca ṣaṣṭhe\nyad vā aśva-śiro nāma [BhP 6.9.52] ity atra prasiddhaṃ nārāyaṇa-varmaṇo\n<lg>\n<l>brahma-vidyātvaṃ ca -</l>\n<l>etac chrutvā tathovāca dadhyaṅ ātharvaṇas tayoḥ |</l>\n<l>pravargyaṃ brahma-vidyāṃ ca sat-kṛto'satya-śaṅkitaḥ || iti</l>\n</lg></p>\n\n<p>ṭīkotthāpita-vacanena ceti | śrīmad-bhāgavatasya bhagavat-priyatvena\nbhāgavatābhīṣṭatvena ca parama-sāttvikatvam | yathā pādme ambarīṣaṃ\nprati gautama-praśnaḥ -</p>\n\n<lg>\n<l>purāṇaṃ tvaṃ bhāgavataṃ paṭhase purato hareḥ |</l>\n<l>caritaṃ daitya-rājasya prahlādasya ca bhūpate || [PadmaP]</l>\n</lg>\n\n<p>tatraiva vyañjulī-māhātmye tasya tasminn upadeśaḥ -</p>\n\n<lg>\n<l>rātrau tu jāgaraḥ kāryaḥ śrotavyā vaiṣṇavī kathā |</l>\n<l>gītānām asahasraṃ ca purāṇaṃ śuka-bhāṣitam |</l>\n<l>paṭhitavyaṃ prayatnena hareḥ santoṣa-kāraṇam || [PadmaP]</l>\n</lg>\n\n<p>tatraivānyatra -</p>\n\n<lg>\n<l>ambarīṣa śuka-proktaṃ nityaṃ bhāgavataṃ śṛṇu |</l>\n<l>paṭhasva sva-mukhenaiva yadīcchasi bhava-kṣayam || [PadmaP]</l>\n</lg>\n\n<p>skānde prahlāda-saṃhitāyāṃ dvārakā-māhātmye -</p>\n\n<lg>\n<l>śrīmad-bhāgavataṃ bhaktyā paṭhate hari-sannidhau |</l>\n<l>jāgare tat-padaṃ yāti kula-vṛnda-samanvitaḥ ||20||</l>\n</lg>\n\n<p>BD: grantha ity ādau hayagrīvādi-śabdayor bhrāntiṃ nirākurvan vyācaṣṭe |\natra hayagrīvety ādinā | etac chrutveti | dadhyaṅ dadhīciḥ | pravargyam iti\nprāṇa-vidyām | nanu pādmādīni sāttvikāni pañca santi | tair astu vicāra iti\ncet tatrāha śrīmad iti | etasya parama-sāttvikatve pādmādi-vacanāny\nudāharati purāṇaṃ tvam ity ādinā | kula-vṛndeti tat-kartṛka-śravaṇa-\n<l>mahimnā tat-kulasya ca hari-pada-lābha ity arthaḥ ||20||</l></p>\n\n<p>gāruḍe ca -</p>\n\n<lg>\n<l>pūrṇaḥ so'yam atiśayaḥ |</l>\n<l>artho'yaṃ brahma-sūtrāṇāṃ bhāratārtha-vinirṇayaḥ ||</l>\n</lg>\n\n<lg>\n<l>gāyatrī-bhāṣya-rūpo'sau vedārtha-paribṛṃhitaḥ |</l>\n<l>purāṇānāṃ sāma-rūpaḥ sākṣād-bhagavatoditaḥ ||</l>\n</lg>\n\n<p>dvādaśa-skandha-yukto'yaṃ śatavic-cheda-saṃyutaḥ |\ngrantho'ṣṭādaśa-sāhasraḥ śrīmad-bhāgavatābhidhaḥ || iti |</p>\n\n<p>brahma-sūtrāṇām arthas teṣām akṛtrima-bhāṣya-bhūta ity arthaḥ | pūrvaṃ\nsūkṣmatvena manasy āvirbhūtaṃ tad eva saṅkṣipya sūtratvena punaḥ\nprakaṭitam paścād vistīrṇatvena sākṣāc-chrī-bhāgavatam iti | tasmāt tad-\nbhāṣya-bhūte svataḥ-siddhe tasmin satyarvacīnam anyad anyeṣāṃ\nsvasvakapola-kalpitaṃ tad-anugatam evādaraṇīyam iti gamyate |</p>\n\n<p>bhāratārtha-vinirṇayaḥ -</p>\n\n<lg>\n<l>nirṇayaḥ sarva-śāstrāṇāṃ bhārataṃ parikīrtitam |</l>\n<l>bhārataṃ sarva-vedāś ca tulām āropitāḥ purā |</l>\n<l>devair brahmādibhiḥ sarvair ṛṣibhiś ca samanvitaiḥ ||</l>\n</lg>\n\n<lg>\n<l>vyāsasyaivājñayā tatra tvatyaricyata bhāratam |</l>\n<l>mahattvād bhāravattvāc ca mahābhāratam ucyate ||</l>\n</lg>\n\n<p>ity ādy-ukta-lakṣaṇasya bhāratasyārtha-vinirṇayo yatra saḥ | śrī-bhagavaty\neva tātparyaṃ tasyāpi | tad uktaṃ mokṣa-dharme nārāyaṇīye śrī-veda-vyāsaṃ\nprati janamejayena -</p>\n\n<lg>\n<l>idaṃ śatasahasrād dhi bhāratākhyāna vistarāt |</l>\n<l>āmathya matimanthena jñānodadhim anuttamam ||</l>\n</lg>\n\n<lg>\n<l>nava nītaṃ yathā dadhno malayāc candanaṃ yathā |</l>\n<l>āraṇyakaṃ ca vedebhya oṣadhibhyo 'mṛtaṃ yathā ||</l>\n</lg>\n\n<p>samuddhṛtam idaṃ brahman kathāmṛtam anuttamam |\ntapo nidhe tvayoktaṃ hi nārāyaṇa kathāśrayam || [Mbh 12.331.2-4] iti |21||</p>\n\n<p>BD: gāruḍa-vacanaiś ca parama-sāttvikatvaṃ vyañjayan brahma-sūtrādy-artha-\nnirṇīyakatvaṃ guṇam āha artho'yam iti | gāruḍa-vākya-padāni vyācaṣṭe\nbrahma-sūtrāṇām ity ādinā | tasmāt tad-bhāṣyety ādi anyad vaiṣṇavācārya-\nracitam ādhunikaṃ bhāṣyaṃ tad-anugataṃ śrī-bhāgavatāviruddham\nevādartavyaṃ | tad-viruddhaṃ śaṅkara-bhaṭṭa-bhāskarādi-racitaṃ tu heyam\nity arthaḥ | bhāratārtheti padaṃ vyākurvan bhārata-vākyenaiva bhārata-\nsvarūpaṃ darśayati nirṇayaḥ sarveti | bhārataṃ kiṃ tātparyakam ity āha\nśrībhagavaty eveti | tasya bhāratasyāpīty arthaḥ | bhāratasya bhagavat-tāt-\n<l>paryakatve nārāyaṇīya-vākyam udāharati idaṃ śatety ādi ||21||</l></p>\n\n<p>tathā ca tṛtīye -</p>\n\n<lg>\n<l>munir vivakṣur bhagavad-guṇānāṃ</l>\n<l>sakhāpi te bhāratam āha kṛṣṇaḥ |</l>\n<l>yasmin nṛṇāṃ grāmya-sukhānuvādair</l>\n<l>matir gṛhītā nu hareḥ kathāyām || iti [BhP 3.5.12]</l>\n</lg>\n\n<p>tasmād gāyatrī-bhāṣya-rūpo'sau | tathaiva hi viṣṇudharmottarādau tad-\nvyākhyāne bhagavān eva vistareṇa pratipāditaḥ | atra janmādyasya ity asya\nvyākhyānaṃ ca tathā darśayiṣyate |</p>\n\n<p>vedārtha-paribṛṃhitaḥ | vedārthasya paribṛṃhaṇaṃ yasmāt | tac coktam itihāsa-\npurāṇābhyām ity ādi | purāṇānāṃ sāma-rūpaḥ | vedeṣu sāmavat sa teṣu\nśreṣṭha ity arthaḥ | ataeva skānde -</p>\n\n<lg>\n<l>śataśo'tha sahasraiś ca kim anyaiḥ śāstra-saṅgrahaiḥ |</l>\n<l>na yasya tiṣṭhate gehe śāstraṃ bhāgavataṃ kalau ||</l>\n</lg>\n\n<lg>\n<l>kathaṃ sa vaiṣṇavo jñeyaḥ śāstraṃ bhāgavataṃ kalau |</l>\n<l>gṛhe na tiṣṭhate yasya sa vipraḥ śvapacādhamaḥ ||</l>\n</lg>\n\n<lg>\n<l>yatra yatra bhaved vipra śāstraṃ bhāgavataṃ kalau |</l>\n<l>tatra tatra harir yāti tridaśaiḥ saha nārada ||</l>\n</lg>\n\n<p>yaḥ paṭhet prayato nityaṃ ślokaṃ bhāgavataṃ mune |\naṣṭādaśa-purāṇānāṃ phalaṃ prāpnoti mānavaḥ || iti |</p>\n\n<p>śata-viccheda-saṃyutaḥ | pañcatriṃśad-adhika-śata-trayādhyāya-viśiṣṭa ity\narthaḥ | spaṣṭārtham anyat | tad evaṃ paramārtha-vivitsubhiḥ śrī-bhāgavatam\neva sāmprataṃ vicāraṇīyam iti sthitam | hemādrer vrata-khaṇḍe -</p>\n\n<lg>\n<l>strī-śūdra-dvijabandhūnāṃ trayī na śruti-gocarā |</l>\n<l>karma-śreyasi mūḍhānāṃ śreya evaṃ bhaved iha |</l>\n<l>iti bhāratam ākhyānaṃ kṛpayā muninā kṛtam || [BhP 1.4.25]</l>\n</lg>\n\n<p>iti vākyaṃ śrī-bhāgavatīyatvenotthāpya bhāratasya vedārtha-tulyatvena\nnirṇayaḥ kṛta iti | tan-matānusāreṇa tv evaṃ vyākhyeyam bhāratārthasya\nvinirṇayaḥ | vedārtha-tulyatvena viśiṣya nirṇayo yatreti | yasmād eva:a\nbhagavat-paras tasmād eva yatrādhikṛtya gāyatrīm iti kṛta-lakṣaṇa-śrīmad-\nbhāgavata-nāmā granthaḥ śrī-bhagavat-parāyā gāyatryā bhāṣya-rūpo'sau |\ntad uktaṃ yatrādhikṛtya gāyatrīm ity ādi | tathaiva hy agni-purāṇe tasya\nvyākhyāne vistareṇa pratipāditaḥ | tatra tadīya-vyākhyā-dig-darśanaṃ yathā -</p>\n\n<p>taj-jyotiḥ paramaṃ brahma bhargas tejo yataḥ smṛtaḥ |</p>\n\n<p>ity ārabhya punar āha -</p>\n\n<p>taj-jyotir bhagavān viṣṇur jagaj-janmādi-kāraṇam ||</p>\n\n<lg>\n<l>śivaṃ kecit paṭhanti sma śakti-rūpaṃ paṭhanti ca |</l>\n<l>kecit sūryaṃ kecid agniṃ daivatāny agni-hotriṇaḥ ||</l>\n</lg>\n\n<p>agny-ādi-rūpo viṣṇur hi vedādau brahma gīyate |</p>\n\n<p>atra janmādyasya ity asya vyākhyānaṃ ca tathā darśayiṣyate | kasmai yena\nvibhāsito'yam [BhP 12.13.19] ity upasaṃhāra-vākye ca tac-chuddham [BhP\n12.13.19] ity ādi-samānam evāgni-purāṇe tad vyākhyānam |</p>\n\n<p>nityaṃ śuddhaṃ paraṃ brahma nitya-bhargam adhīśvaram |\nahaṃ jyotiḥ paraṃ brahma dhyāyema hi vimuktaye || iti |</p>\n\n<p>atrāhaṃ brahmeti nādevo devam arcayet iti nyāyena yogyatvāya svasya\ntākṛktva-bhāvanā darśitā | dhyāyemeti ahaṃ tāvat dhyāyeyaṃ sarve ca vayaṃ\ndhyāyemety arthaḥ | tad etan-mate tu mantre'pi bharga-śabdo'yam adanata eva\n<l>syāt | supāṃ suluk ity [Pāṇ 7.1.39] ādinā chāndasa-sūtreṇa tu</l>\ndvitīyaikavacanasyāmaḥ su-bhāvo jñeyaḥ |</p>\n\n<p>yat tu dvādaśe oṃ namaste ity ādi [BhP 12.6.67] gadyeṣu tad-arthatvena sūryaḥ\nstutaḥ | tat paramātma-dṛṣṭyaiva, na tu svātantryeṇety adoṣaḥ |</p>\n\n<p>tathaivāgre śrī-śaunaka-vākye brūhi naḥ śraddadhānānāṃ vyūhaṃ\nsūryātmano hareḥ iti | na cāsya bhargasya sūrya-maṇḍala-\nmātrādhiṣṭhānatvam | mantre vareṇya-śabdena | atra ca granthe para-\nśabdena paramaiśvarya-paryantatāyā darśitatvāt |</p>\n\n<p>tad evam agni-purāṇe'py uktam --</p>\n\n<p>dhyānena puruṣo'yaṃ ca draṣṭavyaḥ sūrya-maṇḍale |\nsatyaṃ sadā-śivaṃ brahma viṣṇor yat paramaṃ padam || iti |</p>\n\n<p>trilokī-janānām upāsanārthaṃ pralaye vināśini sūrya-maṇḍale\ncāntaryāmitayā prādurbhūto'yaṃ puruṣo dhyānena draṣṭavya upāsitavyaḥ |\nyat tu viṣṇos tasya mahā-vaikuṇṭha-rūpaṃ paramaṃ padam | tad eva satyaṃ\nkāla-trayāvyabhicāri, sadā-śivam upadrava-śūnyaṃ yato brahma-svarūpam ity\narthaḥ | tad etad gāyatrīṃ procya purāṇa-lakṣaṇa-prakaraṇe yatrādhikṛtya\ngāyatrīm ity ādy apy uktam agni-purāṇe | tasmāt</p>\n\n<lg>\n<l>agneḥ purāṇaṃ gāyatrīṃ sametya bhagavat-parām |</l>\n<l>bhagavantaṃ tatra matvā jagaj-janmādi-kāraṇam ||</l>\n</lg>\n\n<lg>\n<l>yatrādhikṛtya gāyatrīm iti lakṣaṇa-pūrvakam |</l>\n<l>śrīmad-bhāgavataṃ śaśvat pṛthvyāṃ jayati sarvataḥ ||</l>\n</lg>\n\n<p>tad evam asya śāstrasya gāyatrīm adhikṛtya pravṛttir darśitā |</p>\n\n<p>yat tu sārasvata-kalpam adhikṛtyeti pūrvam uktam | tac ca gāyatryā bhagavat-\npratipādaka-vāg-viśeṣa-rūpa-sarasvatītvād upayuktam eva | yad uktam agni-\npurāṇe -</p>\n\n<p>gāyatry-ukthāni śāstrāṇi bhargaṃ prāṇāṃs tathaiva ca ||</p>\n\n<lg>\n<l>tataḥ smṛteyaṃ gāyatrī sāvitrī yata eva ca |</l>\n<l>prakāśinī sā savitur vāg-rūpatvāt sarasvatī ||</l>\n</lg>\n\n<p>atha krama-prāptā vyākhyā vedārtha-paribṛṃhita iti | vedārthānāṃ\nparibṛṃhaṇaṃ yasmāt | tac coktam itihāsa-purāṇābhyām iti | purāṇānāṃ\nsāma-rūpa iti vedeṣu sāmavat purāṇeṣu śreṣṭha ity arthaḥ | purāṇāntarāṇāṃ\nkeṣāṃcid āpātato rajas-tamasī juṣamāṇais tat-paratvāpratītatve'pi vedānāṃ\nkāṇḍa-traya-vākyaika-vākyatāyāṃ yathā sāmnā tathā teṣāṃ śrī-bhāgavatena\npratipādye śrī-bhagavaty eva paryavasānam iti bhāvaḥ | tad uktam -</p>\n\n<p>vede rāmāyaṇe caiva purāṇe bhārate tathā |\nādāv ante ca madhye ca hariḥ sarvatra gīyate || iti | [HV 132.95]</p>\n\n<p>pratipādayiṣyate ca tad idaṃ paramātma-sandarbhe | sākṣād bhagavatoditam\n<l>iti | kasmai yena vibhāsito'yam [BhP 12.13.19] ity upasaṃhāra-vākyānusāreṇa</l>\njñeyam | śata-viccheda-saṃyuta iti | vistāra-bhiyā na viviriyate | tad evaṃ\nśrīmad-bhāgavataṃ sarva-śāstra-cakravarti-padam āptam iti sthite hema-\nsiṃha-samanvitam ity atra hema-siṃhāsanam ārūḍham iti ṭīkākārair yad\nvyākhyātaṃ tad eva yuktam |</p>\n\n<p>ataḥ śrīmad-bhāgavatasyaivābhyāsāvaśyakatvaṃ śreṣṭhatvaṃ ca skānde\nnirṇītam - śataśo'tha sahasraiś ca kim anyaiḥ śāstra-saṅgrahaiḥ | tad evaṃ\nparamārtha-vivitsubhiḥ śrī-bhāgavatam eva sāmprataṃ vicāraṇīyam iti\n<l>sthitam ||22||</l></p>\n\n<p>BD: nanu śrī-bhāgavatasya bhāratārtha-nirṇāyakatvaṃ kathaṃ pratītam iti\ncet tatrāha tathā tṛtīya iti | munir iti maitreyaṃ prati viduroktiḥ | te\nmaitreyasya guru-putratvāt sakhā kṛṣṇo vyāsaḥ | grāmyā\ngṛhidharmakartavyatādi-lakṣaṇā vyāvahārikī mūṣika-viḍāla-gṛdhra-gomāyu-\ndṛṣṭāntopetā ca kathā | tat-tat-svārtha-kautuka-kathā-śravaṇāya bhārata-\nsadasi samāgatānāṃ nṝṇāṃ śrī-gītādi-śravaṇena harau matir gṛhītā syād\niti tat-kathānuvāda eva | vastuto bhagavat-param eva bhāratam iti śrī-\nbhāgavatena nirṇītam ity arthaḥ | sāmavedavadasya śraiṣṭhyaṃ skānda-\nvākyaṃ śataśo'thetyādi prakaṭārtham | tad evam iti | ukta-guṇa-gaṇe siddhe\n<l>satīty arthaḥ ||22||</l></p>\n\n<p>ataeva satsv api nānā-śāstreṣv etad evoktam - kalau naṣṭa-dṛśām eṣa\npurāṇārko'dhunoditaḥ [BhP 1.3.45] iti | arkatā-rūpakeṇa tad vinā nānyeṣāṃ\nsamyag-vastu-prakāśakatvam iti pratipadyate | yasyaiva śrīmad-bhāgavatasya\nbhāṣya-bhūtaṃ śrī-hayaśīrṣa-pañcarātre śāstra-prastāve gaṇitaṃ tantra-\nbhāgavatābhidhaṃ tantram | yasya sākṣāc chrī-hanumadbhāṣya-\nvāsanābhāṣya-sambandhokti-vidvatkāmadhenu-tattvadīpikā-\nbhāvārthadīpikā-paramahaṃsapriyā-śukahṛdayādayo vyākhyā-granthāḥ |\ntathā muktāphala-harilīlā-bhaktiratnāvaly-ādayo nibandhāś ca vividhā eva\ntat-tan-mata-prasiddha-mahānubhāva-kṛtā virājante | yad eva ca hemādri-\ngranthasya dāna-khaṇḍe purāṇa-dāna-prastāve matsya-purāṇīya-tal-lakṣaṇa-\ndhṛtyā praśastam | hemādri-pariśeṣa-khaṇḍasya kāla-nirṇaye ca kali-yuga-\ndharma-nirṇaye kaliṃ sabhājayanty āryāḥ (BhP 11.5.36) ity ādikaṃ yad-\nvākyatvenotthāpya yat pratipādita-dharma eva kalāv aṅgīkṛtaḥ |</p>\n\n<p>atha yad eva kaivalyam apy atikramya bhakti-sukha-vyāhārādi-liṅgena nija-\nmatasyāpy upari virājamānārthaṃ matvā yad apauruṣeyaṃ vedānta-\nvyākhyānaṃ bhayād acālayataiva śaṅkarāvatāratayā prasiddhena\nvakṣyamāṇa-svagopanādi-hetuka-bhagavad-ājñā-pravartitādvaya-vādenāpi\n<lg>\n<l>tan-mātra-varṇita-viśva-rūpa-darśana-kṛta-vrajeśvarī-vismaya-śrī-vraja-</l>\n<l>kumārī-vasana-cauryādikaṃ govindāṣṭakādau varṇayatā taṭasthībhūya nija-</l>\n<l>vacaḥ-sāphalyāya spṛṣṭam iti ||23||</l>\n</lg></p>\n\n<p>BD: ataeveti varṇita-lakṣaṇād utkarṣād eva hetor ity arthaḥ | purātanānām\nṛṣīṇām ādhunikānāṃ ca vidvattamānām upādeyam idaṃ śrī-bhāgavatam\nity āha yasyaiveti | virājante samprati pracarantīty arthaḥ | dharma-śāstra-\nkṛtāṃ copādeyam etad ity āha yad eva ca hemādrīty ādi | tat-pratipādito\ndharmaḥ kṛṣṇa-saṅkīrtana-lakṣaṇaḥ | nanu ced īdṛśaṃ śrī-bhāgavataṃ tarhi\nśaṅkarācāryaḥ kutas tan na vyācaṣṭeti cet tatrāha | atha yad eva kaivalyam\nity ādi | ayaṃ bhāvaḥ pralayādhikārī khalu harer bhakto'ham upaniṣad-ādi\nvyākhyāya tat-siddhāntaṃ vilāpya tasyājñāṃ pālitavān evāsmi | atha tad\natipriye śrī-bhāgavate'pi cālite sa prabhur mayi kupyed ato na tac cālyam |\n<lg>\n<l>evaṃ sati me sārajñatā sukha-sampac ca na syād ataḥ kathañcit tat</l>\n<l>sparśanīyam iti tan-mātroktaṃ viśva-rūpa-darśanādi-sva-kāvye nibabandheti</l>\n<l>tena cādṛta tad iti sarva-mānyaṃ śrī-bhāgavatam iti ||23||</l>\n</lg></p>\n\n<p>yad eva kila dṛṣṭvā śrī-madhvācārya-caraṇair vaiṣṇavāntarāṇāṃ tac-\nchiṣyāntara-puṇyāraṇyādi-rītika-vyākhyā-praveśa-śaṅkayā tatra\ntātparyāntaraṃ likhadbhir vartmopadeśaḥ kṛta iti ca sātvatā varṇayanti |\ntasmād yuktam uktaṃ tatraiva prathama-skandhe -</p>\n\n<lg>\n<l>tad idaṃ grāhayāmāsa sutam ātmavatāṃ varam |</l>\n<l>sarva-vedetihāsānāṃ sāraṃ sāraṃ sumuddhṛtam || [BhP 1.3.41-42]</l>\n</lg>\n\n<lg>\n<l>dvādaśe -</l>\n<l>sarva-vedānta-sāraṃ hi śrī-bhāgavatam iṣyate |</l>\n<l>tad-rasāmṛta-tṛptasya nānyatra syād ratiḥ kvacit || [BhP 12.13.15]</l>\n</lg>\n\n<p>tathā prathame --</p>\n\n<lg>\n<l>nigama-kalpa-taror galitaṃ phalaṃ</l>\n<l>śuka-mukhād amṛta-drava-saṃyutam |</l>\n<l>pibata bhāgavataṃ rasam ālayaṃ</l>\n<l>muhur aho rasikā bhuvi bhāvukāḥ || [BhP 1.1.3]</l>\n</lg>\n\n<p>ataeva tatraiva -</p>\n\n<lg>\n<l>yaḥ svānubhāvam akhila-śruti-sāram ekam</l>\n<l>adhyātma-dīpam atititīrṣatāṃ tamo 'ndham |</l>\n<l>saṃsāriṇāṃ karuṇayāha purāṇa-guhyaṃ</l>\n<l>taṃ vyāsa-sūnum upayāmi guruṃ munīnām || [BhP 1.2.3]</l>\n</lg>\n\n<p>śrī-bhāgavata-mataṃ tu sarva-matānām adhīśa-rūpam iti sūcakam | sarva-\nmunīnāṃ sabhā-madhyam adhyāsyopadeṣṭṛtvena teṣāṃ gurutvam api tasya\n<l>tatra suvyaktam ||24||</l></p>\n\n<p>BD: śrī-madhvamunes tu paramopāsyaṃ śrī-bhāgavatam ity āha yad eva\nkileti | śaṅkareṇa naitad vicālitaṃ kintv ādṛtam eveti vibhāvyety arthaḥ kintu\ntac-chiṣyaiḥ puṇyāraṇyādibhir etad anyathā vyākhyātaṃ tena vaiṣṇavānāṃ\nnirguṇa-cinmātra-param idam iti bhrāntiḥ syād iti śaṅkayā hetunā tad-\nbhrānti-cchedāya tatra tātparyāntaraṃ bhagavat-paratā-rūpaṃ tato'nyat\ntātparyaṃ likhadbhis tasya vyākhyāna-vartmopadiṣṭaṃ vaiṣṇavān pratīti |\nmadhvācārya-caraṇair iti atyādara-sūcaka-bahutva-nirdeśaḥ | sva-\npūrvācāryatvād iti bodhyam | vāyudevaḥ khalu madhva-muniḥ\nsarvajño'tivikramī yo dig-vijayinaṃ caturdaśa-vidyaṃ caturdaśabhiḥ kṣaṇair\nnirjityāsanāni tasya caturdaśa jagrāha | sa ca tac-chiṣyaḥ\npadmanābhābhidhāno babhūveti prasiddham | tasmād iti prokta-guṇakatvād\ndhetor ity arthaḥ | ālayam iti mokṣam abhivyāpyety arthaḥ | ya iti andhaṃ\ntamo'vidyām atititīrṣatāṃ saṃsāriṇāṃ karuṇayā yaḥ purāṇa-guhyaṃ śrī-\nbhāgavatam āhety anvayaḥ | svānuybhāvam asādhāraṇa-prabhāvam ity\n<l>arthaḥ ||24||</l></p>\n\n<p>yataḥ --</p>\n\n<lg>\n<l>tatropajagmur bhuvanaṃ punānā</l>\n<l>mahānubhāvā munayaḥ sa-śiṣyāḥ |</l>\n<l>prāyeṇa tīrthābhigamāpadeśaiḥ</l>\n<l>svayaṃ hi tīrthāni punanti santaḥ ||</l>\n</lg>\n\n<lg>\n<l>atrir vasiṣṭhaś cyavanaḥ śaradvān</l>\n<l>ariṣṭanemir bhṛgur aṅgirāś ca |</l>\n<l>parāśaro gādhi-suto 'tha rāma</l>\n<l>utathya indrapramadedhmavāhau ||</l>\n</lg>\n\n<lg>\n<l>medhātithir devala ārṣṭiṣeṇo</l>\n<l>bhāradvājo gautamaḥ pippalādaḥ |</l>\n<l>maitreya aurvaḥ kavaṣaḥ kumbhayonir</l>\n<l>dvaipāyano bhagavān nāradaś ca ||</l>\n</lg>\n\n<lg>\n<l>anye ca devarṣi-brahmarṣi-varyā</l>\n<l>rājarṣi-varyā aruṇādayaś ca |</l>\n<l>nānārṣeya-pravarān sametān</l>\n<l>abhyarcya rājā śirasā vavande ||</l>\n</lg>\n\n<lg>\n<l>sukhopaviṣṭeṣv atha teṣu bhūyaḥ</l>\n<l>kṛta-praṇāmaḥ sva-cikīrṣitaṃ yat |</l>\n<l>vijñāpayām āsa vivikta-cetā</l>\n<l>upasthito 'gre 'bhigṛhīta-pāṇiḥ || [BhP 1.19.8-12] ity ādy-anantaram -</l>\n</lg>\n\n<lg>\n<l>tataś ca vaḥ pṛcchyam imaṃ vipṛcche</l>\n<l>viśrabhya viprā iti kṛtyatāyām |</l>\n<l>sarvātmanā mriyamāṇaiś ca kṛtyaṃ</l>\n<l>śuddhaṃ ca tatrāmṛśatābhiyuktāḥ || [BhP 1.19.24]</l>\n</lg>\n\n<p>iti pṛcchati rājñi -</p>\n\n<lg>\n<l>tatrābhavad bhagavān vyāsa-putro</l>\n<l>yadṛcchayā gām aṭamāno 'napekṣaḥ |</l>\n<l>alakṣya-liṅgo nija-lābha-tuṣṭo</l>\n<l>vṛtaś ca bālair avadhūta-veṣaḥ || [BhP 1.19.25]</l>\n</lg>\n\n<p>tataś ca -- pratyutthitās te munayaḥ svāsanebhyaḥ (BhP 1.19.28) ity-ādy-ante\nsa saṃvṛtas tatra mahān mahīyasāṃ\nbrahmarṣi-rājarṣi-devarṣi-saṅghaiḥ |\nvyarocatālaṃ bhagavān yathendur\ngraharkṣa-tārā-nikaraiḥ parītaḥ || (BhP 1.19.30) ity uktam || 25||</p>\n\n<p>BD: munīnāṃ gurum ity uktam | tat katham ity atrāha yata iti | yata ity asya\nity uktam iti pareṇa sambandhaḥ | aurva iti vipra-vaṃśaṃ vināśayadbhyo\nduṣṭebhyaḥ kṣatriyebhyo bhayād garbhād ākṛṣyorau tan-mātrā sthāpitas\ntato jātaḥ kṣatriyāṃs tān svena tejasā bhasmīcakāra iti\nbhārate[*ENDNOTE #2] kathāsti | nigṛhīta-pāṇi-yojitāñjali-puṭaḥ | evaṃ\nkartavyasya bhāva itikartavyatā | tasyāṃ viṣaye sarvāvasthāyāṃ puṃsaḥ kiṃ\nkṛtyam | tatrāpi mriyamāṇaiś ca kiṃ kṛtyam | tac ca śuddhaṃ hiṃsā-śūnyaṃ,\ntatrāmṛśata yūyam | gāṃ pṛthivīm | anapekṣo niḥspṛhaḥ | nijasya śuddhi-\npūrti-kartuḥ sva-svāminaḥ kṛṣṇasya lābhena tuṣṭaḥ | tatra sabhāyām ||25||</p>\n\n<p>atra yadyapi tatra śrī-vyāsa-nāradau tasyāpi guru-parama-gurū, tathāpi punas\ntan-mukha-niḥsṛtaṃ śrī-bhāgavataṃ tayor apy aśrutacaram iva jātam ity evaṃ\nśrī-śukas tāv apy upadideśa deśyam ity abhiprāyaḥ | yad uktaṃ śuka-\nmukhād amṛta-dravya-saṃyutam (1.1.3) iti | tasmād evam api śrī-\nbhāgavatasyaiva sarvādhikyam | mātsyādīnāṃ yat purāṇādhikyaṃ śrūyate tat\ntv āpekṣikam iti | aho kiṃ bahunā, śrī-kṛṣṇa-pratinidhi-rūpam evedam | yata\nuktaṃ prathama-skandhe--</p>\n\n<p>kṛṣṇe sva-dhāmopagate dharma-jñānādibhiḥ saha |\n<l>kalau naṣṭa-dṛśām eṣa purāṇārko 'dhunoditaḥ || (BhP 1.3.45) iti |</l></p>\n\n<p>ataeva sarva-guṇa-yuktatvam asyaiva dṛṣṭaṃ dharmaḥ projjhita-kaitavo'tra\n(1.1.2) ity ādinā,</p>\n\n<lg>\n<l>vedāḥ purāṇaṃ kāvyaṃ ca prabhur mitraṃ priyeva ca |</l>\n<l>bodhayantīti hi prāhus trivṛd bhāgavataṃ punaḥ ||</l>\n</lg>\n\n<p>iti muktāphale hemādri-kāra-vacanena ca | tasmān manyantāṃ vā kecit\npurāṇāntareṣu veda-sāpekṣatvaṃ śrī-bhāgavate tu tathā sambhāvanā svayam\neva nirastaity api svayam eva labdhaṃ bhavati | ataeva parama-śruti-rūpatvaṃ\ntasya | yathoktam --</p>\n\n<p>kathaṃ vā pāṇḍaveyasya rājarṣer muninā saha |\n<l>saṃvādaḥ samabhūt tāta yatraiṣā sātvatī śrutiḥ || (BhP 1.4.7) iti |</l></p>\n\n<p>atha yat khalu sarvaṃ purāṇa-jātam āvirbhāvyety ādikaṃ pūrvam uktaṃ tat\n<l>tu prathama-skandha-gata-śrī-vyāsa-nārada-saṃvādenaiva prameyam ||26||</l></p>\n\n<p>BD: vaktavyaṃ yojayaty atra yadyapīty-ādinā | tasmād evam iti tad-vaktuḥ\nśrī-śukasya sarva-gurutvenāpīty arthaḥ | āpekṣikam iti etad-anya-\npurāṇāpekṣayety arthaḥ | atha paramotkarṣam āha aho kim iti # ataeveti\nkṛṣṇa-pratinidhitvāt kṛṣṇavat sarva-guṇa-yuktatvam ity arthaḥ | priyeva\nkānteva | trivṛt vedādi-traya-guṇa-yuktam ity arthaḥ | tasmād iti veda-\nsāpekṣatvaṃ veda-vākyena purāṇa-prāmāṇyam ity arthaḥ | ataeveti\nparamārthāvedakatvād vedāntasyeva bhāgavatasya parama-śruti-rūpatvam ity\narthaḥ | yatra saṃvāde | sātvatī vaiṣṇavīty arthaḥ | artheti - idaṃ bhagavatā\npūrvam ity ādi-dvādaśokter brahma-nārāyaṇa-saṃvāda-rūpam aṣṭādaśasu\nmadhye prakaṭitaṃ, vyāsa-nārada-saṃvāda-rūpaṃ tatraiva praveśitaṃ, tad-\nubhayasya lakṣaṇa-saṅkhye tu mātsyādāv ukte iti bodhyam ity arthaḥ | evam\neva bhāratopakrame'pi dṛṣṭam | ādāv ākhyānair vinā caturviṃśati-sahasraṃ\nbhārataṃ tatas taiḥ sahitaṃ pañcāśat-sahasraṃ tatas tais tato'py adhikam ito'py\n<l>adhikam iti tadvat ||26||</l></p>\n\n<p>tad evaṃ parama-niḥśreyasa-niścayāya śrī-bhāgavatam eva\npaurvāparyāvirodhena vicāryate | tatrāsmin sandarbha-ṣaṭkātmake granthe\nsūtra-sthānīyam avatārikā-vākyaṃ viṣaya-vākyaṃ śrī-bhāgavata-vākyam |\nbhāṣya-rūpā tad-vyākhyā tu samprati madhya-deśādau vyāptān advaita-\nvādino nūnaṃ bhagavan-mahimānam avagāhayituṃ tad-vādena karburita-\nlipīnāṃ parama-vaiṣṇavānāṃ śrīdhara-svāmi-caraṇānāṃ śuddha-vaiṣṇava-\nsiddhāntānugatā cet tarhi yathāvad eva vilikhyate | kvacit teṣām evānyatra-\ndṛṣṭa-vyākhyānusāreṇa draviḍādi-deśa-vikhyāta-parama-bhāgavatānāṃ\nteṣām eva bāhulyena tatra vaiṣṇavatvena prasiddhatvāt | śrī-bhāgavata eva,\nkvacit kvacin mahārāja draviḍeṣu ca bhūriśaḥ (BhP 11.5.39) ity anena\nprathita-mahimnāṃ sākṣāc chrī-prabhṛtitaḥ pravṛtta-sampradāyānāṃ śrī-\nvaiṣṇavābhidhānāṃ śrī-rāmānuja-bhagavat-pāda-viracita-śrī-bhāṣyādi-\ndṛṣṭa-mata-prāmāṇyena mūla-grantha-svārasyena cānyathā ca | advaita-\n<l>vyākhyānaṃ tu prasiddhatvān nātivitāyate ||27||</l></p>\n\n<p>BD: tad evam iti | nanu veda evāsmākaṃ pramāṇam iti pratijñāya purāṇam\neva tat svīkarotīti kim idaṃ kautukam iti cen maivaṃ bhramitavyam | evaṃ vā\nare'sya mahato bhūtasya (BṛhadU 2.4.10) ity ādi-śrutyaiva purāṇasya\nvedatvābhidhānāt | vedeṣu vedāntasyaiva purāṇeṣu śrī-bhāgavatasya\nśraiṣṭhya-nirṇayāc ca tad eva pramāṇam iti kim asaṅgatam uktam iti | atha\nbrahma-sūtra-bhāṣya-rītyā sandarbhasyāsya pravṛttir ity āha tatrasminn iti |\nvicārārhavākyaṃ viṣaya-vākyam | bhāṣya-rūpā tad-vyākhyeti | ayam arthaḥ\nśrīdhara-svāmino vaiṣṇavā eva, taṭ-ṭīkāsu bhagavad-vigraha-guṇa-vibhūti-\ndhāmnāṃ tat-pārṣada-tanūnāṃ ca nityatvokteḥ | bhagavad-bhakteḥ\nsarvotkṛṣṭa-mokṣānuvṛttyor ukteś ca tathāpi kvacit kvacin māyāvādollekhas\ntad-vādino bhagavad-bhaktau praveśayituṃ baḍiśāmiṣārpaṇa-nyāyenaiveti\nviditam iti | śuddha-vaiṣṇaveti yathā sāṅkhyādi-śāstrāṇām aviruddhāṃśaḥ\nsarvaiḥ svīkṛtas tadvad idaṃ bodhyam | kvacit teṣām eveti kvacit\nsthalāntarīya-svāmi-vyākhyānusāreṇa śrī-bhāṣyādi-dṛṣṭa-mata-\nprāmāṇyena mūla-śrī-bhāgavata-svārasyena cānyathā ca bhāṣya-rūpā tad-\nvyākhyā mayā likhyata iti mat-kapola-kalpanaṃ kiñcid api nāstīti\npramāṇopetātra ṭīkety arthaḥ | nanu pūrva-pakṣa-jñānāyādvaitaṃ ca\n<l>vyākhyeyam iti tatrāha advaiteti ||27||</l></p>\n\n<p>atra ca sva-darśitārtha-viśeṣa-prāmāṇyāyaiva, na tu śrīmad-bhāgavata-\nvākya-prāmāṇyāya, pramāṇāni śruti-purāṇādi-vacanāni yathā-dṛṣṭam\nevodāharaṇīyāni | kvacit svayam adṛṣṭākarāṇi ca tattva-vāda-gurūṇām\nanādhunikānāṃ pracura-pracārita-vaiṣṇava-mata-viśeṣāṇāṃ dakṣiṇādi-deśa-\nvikhyāta-śiṣyopaśiṣyībhūta-vijayadhvaja-vyāsatīrthādi-veda-vedārtha-vid-\nvarāṇāṃ śrī-madhvācārya-caraṇānāṃ bhāgavata-tātparya-bhārata-tātparya-\nbrahma-sūtra-bhāṣyādibhyaḥ saṅgṛhītāni | taiś caivam uktaṃ bhārata-\ntātparye -</p>\n\n<lg>\n<l>śāstrāntarāṇi saṃjānan vedāntasya prasādataḥ |</l>\n<l>deśe deśe tathā granthān dṛṣṭvā caiva pṛthag-vidhān ||</l>\n</lg>\n\n<p>yathā sa bhagavān vyāsaḥ sākṣān nārāyaṇaḥ prabhuḥ |\njagāda bhāratādyeṣu tathā vakṣye tad-īkṣayā || iti |</p>\n\n<p>tatra tad-uddhṛtā śrutiś caturveda-śikhādyā, purāṇaṃ ca gāruḍādīnāṃ\nsamprati sarvatrāpracarad-rūpam aṃśādikam | saṃhitā ca mahā-saṃhitādikā\n<l>tantraṃ ca tantra-bhāgavatādikaṃ brahma-tarkādikam iti jñeyam ||28||</l></p>\n\n<p>BD: atreti | iha granthe yāni śruti-purāṇādi-vacanāni mayā dhriyante tāni\nsvadarśitārtha-viśeṣa-prāmāṇyaiva | na tu śrī-bhāgavata-vākya-prāmaṇyāya,\ntasya svataḥ pramāṇatvāt | tāni ca yathā-dṛṣṭam evodāharaṇīyāni mūla-\ngranthān vilokyotthāpitānīty arthaḥ | kānicid vākyāni tu mad-adṛṣṭākarāṇy\nasmad-ācārya-śrī-madhvamuni-dṛṣṭākarāṇy eva kvacin mayā dhriyanta ity\nāha kvacid iti | mad-vyākhyānaṃ kvacid artha-viśeṣe prāmāṇyāya śrī-\nmadhvācārya-caraṇānāṃ bhāgavata-tātparyādibhyo granthebhyaḥ\nsaṅgṛhītāni śruti-purāṇādi-vacanāni dhriyanta ity anuṣaṅgaḥ | atrāsya\ngrantha-kartuḥ satyavāditvaṃ dhvanitam | kaumāra-brahmacaryavān\nnaiṣṭhiko yaḥ satya-taponidhiḥ svapne'py anṛtaṃ noce ceti prasiddham | teṣāṃ\nkīdṛśānām ity āha tattveti | sarvaṃ vastu satyam iti vādas tattva-vādas tad-\nupadeṣṭṝṇām ity arthaḥ | anādhunikānām atiprācīnānāṃ kenacic\nchāṅkareṇa saha vivāde madhvasya mataṃ vyāsaḥ svīcakre | śaṅkarasya tu\ntatyājetyaitihyam asti | pracāriteti bhaktānāṃ viprāṇām eva mokṣaḥ | devā\nbhakteṣu mukhyāḥ | viriñcasyaiva sāyujyam | lakṣmyā jīvakoṭitvam ity evaṃ\nmata-viśeṣaḥ | dakṣiṇādideśeti tena gauḍe'pi mādhavendrādayas tad-\nupaśiṣyāḥ katicid babhūvur ity arthaḥ | śāstrāntarāṇīti tena svasya dṛṣṭa-\n<l>sarvākaratā vyajyate dig-vijayitvaṃ cety upodghāto vyākhyātaḥ ||28||</l></p>\n\n<p>atha namaskurvann eva tathābhūtasya śrīmad-bhāgavatasya tātparya-tad-\nvaktur hṛdaya-niṣṭhā-paryālocanayā saṅkṣepatas tāvan nirdhārayati -</p>\n\n<lg>\n<l>sva-sukha-nibhṛta-cetās tad-vyudastāny abhāvo'</l>\n<l>py ajita-rucir alīlākṛṣṭa-sāras tadīyam |</l>\n<l>vyatanuta kṛpayā yas tattva-dīpaṃ purāṇaṃ</l>\n<l>tam akhila-vṛjina-ghnaṃ vyāsa-sūnuṃ nato'smi || [BhP 12.12.69]</l>\n</lg>\n\n<p>ṭīkā ca śrīdhara-svāmi-viracitā - śrī-guruṃ namaskaroti | sva-sukhenaiva\nnibhṛtaṃ pūrṇaṃ ceto yasya saḥ | tenaiva vyudasto'nyasmin bhāvo bhāvanā\nyasya tathābhūto'py ajitasya rucirābhir līlābhir ākṛṣṭaḥ sāraḥ sva-sukha-\ngataṃ dhairyaṃ yasya saḥ | tattva-dīpaṃ paramārtha-prakāśakaṃ śrī-\nbhāgavataṃ yo vyatanuta taṃ nato'smi ity eṣā | evam eva dvitīye tad-vākyam\neva prāyeṇa munayo rājan (BhP 2.1.7) ity ādi-padya-trayam anusandheyam |\natrākhila-vṛjinaṃ tādṛśa-bhāvasya pratkūlam udāsīnaṃ ca jñeyam | tad evam\niha sambandhi-tattvaṃ brahmānandād api prakṛṣṭo rucira-līlāvaśiṣṭaḥ\nśrīmān ajita eva | sa ca pūrṇatvena mukhyatayā śrī-kṛṣṇa-saṃjña eveti śrī-\nbādarāyaṇa-samādhau vyaktībhaviṣyati | tathā prayojanākhyaḥ puruṣārthaś\nca tādṛśa-tad-āsakti-janakaṃ tal-līlāśravaṇādi-lakṣaṇaṃ tad-bhajanam evety\nāyātam | atra vyāsa-sūnum iti brahma-vaivartānusāreṇa śrī-kṛṣṇa-varāj\njanmata eva māyayā tasyāspṛṣṭatvaṃ sūcitam || 12.12 || śrī-sūtaḥ śrī-\n<l>śaunakam ||29||</l></p>\n\n<p>BD: atha yasya brahmeti (TattvaS, verse viii) padyoktam sambandhi-kṛṣṇa-\ntattvaṃ, tad-bhakti-lakṣaṇam abhidheyaṃ, tat-prema-lakṣaṇaṃ pumarthaṃ ca\nnirūpatayā padyena tāvad-granthaṃ pravartayan granthakṛd avatārayati atheti\nmaṅgalārtham | yasmin śāstra-vaktur hṛdaya-niṣṭhā pratīyate tad eva\nśāstra-pratipādya-vastu, na tv anyad ity arthaḥ | sveti tadīyam ajita-nirūpakaṃ\npurāṇam ity arthaḥ | ṭīkā ceti sva-sukheneti | svam asādhāraṇaṃ jīvānāndād\nutkṛṣṭam | guḍād iva madhu, yad-anabhibyakta-saṃsthāna-guṇa-vibhūti-līlam\nānanda-rūpaṃ sva-prakāśaṃ brahma-śabda-vyapadeśyaṃ vastu tenety arthaḥ |\nrucirābhir iti pāramaiśvarya-samaveta-mādhurya-sambhinnatvān\nmanojñābhir ānandaika-rūpābhiḥ pānaka-rasa-nyāyena sphurad-ajita-tat-\nparikarādibhir līlābhir ity arthaḥ | atrākhileti | pratikūlaṃ pratyākhyāyakam |\nudāsīnaṃ tyājakam ity arthaḥ | aṅka-yugmaṃ skandhādhyāyayor jñāpakam |\n<lg>\n<l>śrī-sūtaḥ śrī-śaunakaṃ prati nirdhārayatīty avatārikāvākyena sambandhaḥ |</l>\n<l>evam uttaratra sarvatra bodhyam ||29||</l>\n</lg></p>\n\n<p>tādṛśam eva tātparyaṃ karisyamāṇa-tad-grantha-pratipādya-tattva-nirṇaya-\nkṛte tat-pravaktṛ-śrī-bādarāyaṇa-kṛte samādhāv api saṅkṣepata eva\nnirdhārayati -</p>\n\n<lg>\n<l>bhakti-yogena manasi samyak praṇihite 'male |</l>\n<l>apaśyat puruṣaṃ pūrṇaṃ māyāṃ ca tad-apāśrayam ||</l>\n</lg>\n\n<lg>\n<l>yayā sammohito jīva ātmānaṃ tri-guṇātmakam |</l>\n<l>paro 'pi manute 'narthaṃ tat-kṛtaṃ cābhipadyate ||</l>\n</lg>\n\n<lg>\n<l>anarthopaśamaṃ sākṣād bhakti-yogam adhokṣaje |</l>\n<l>lokasyājānato vidvāṃś cakre sātvata-saṃhitām ||</l>\n</lg>\n\n<lg>\n<l>yasyāṃ vai śrūyamāṇāyāṃ kṛṣṇe parama-pūruṣe |</l>\n<l>bhaktir utpadyate puṃsaḥ śoka-moha-bhayāpahā ||</l>\n</lg>\n\n<lg>\n<l>sa saṃhitāṃ bhāgavatīṃ kṛtvānukramya cātma-jam |</l>\n<l>śukam adhyāpayām āsa nivṛtti-nirataṃ muniḥ || (BhP 1.7.4-8)</l>\n</lg>\n\n<lg>\n<l>tatra --</l>\n<l>sa vai nivṛtti-nirataḥ sarvatropekṣako muniḥ |</l>\n<l>kasya vā bṛhatīm etām ātmārāmaḥ samabhyasat || (BhP 1.7.9)</l>\n</lg>\n\n<lg>\n<l>iti śaunaka-praśnānantaraṃ ca -</l>\n<l>ātmārāmāś ca munayo nirgranthā apy urukrame |</l>\n<l>kurvanty ahaitukīṃ bhaktim ittham-bhūta-guṇo hariḥ ||</l>\n</lg>\n\n<lg>\n<l>harer guṇākṣipta-matir bhagavān bādarāyaṇiḥ |</l>\n<l>adhyagān mahad ākhyānaṃ nityaṃ viṣṇu-jana-priyaḥ || (BhP 1.7.10-11)</l>\n</lg>\n\n<p>bhakti-yogena premṇā |</p>\n\n<p>astv evam aṅga bhagavān bhajatāṃ mukundo\n<l>muktiṃ dadāti karhicit sma na bhakti-yogam || (BhP 5.6.18)</l>\nity atra prasiddheḥ | praṇihite samāhite samādhinānusmara tad-viceṣṭitam\n(BhP 1.5.13) iti taṃ prati śrī-nāradopadeśāt | pūrṇadasya mukta-pragrahayā\nvṛttyā -</p>\n\n<lg>\n<l>bhagavān iti śabdo'yaṃ tathā puruṣa ity api |</l>\n<l>vartate nirupādhiś ca vāsudeve'khilātmani ||</l>\n</lg>\n\n<p>iti pādmottara-khaṇḍa-vacanāvaṣṭambhena, tathā -</p>\n\n<p>kāma-kāmo yajet somam akāmaḥ puruṣaṃ param ||</p>\n\n<lg>\n<l>akāmaḥ sarva-kāmo vā mokṣa-kāma udāra-dhīḥ |</l>\n<l>tīvreṇa bhakti-yogena yajeta puruṣaṃ param || (BhP 2.3.9-10)</l>\n</lg>\n\n<lg>\n<l>ity asya vākya-dvayasya pūrva-vākye puruṣaṃ paramātmānaṃ prakṛty-</l>\n<l>ekopādhim uttara-vākye puruṣaṃ pūrṇaṃ nirupādhim iti ṭīkānusāreṇa ca</l>\n<l>pūrṇaḥ puruṣo'tra svayaṃ bhagavān ucyate ||30||</l>\n</lg>\n\n<p>BD: grantha-vaktuḥ śukasya yatra niṣṭhāvadhāritā | tatraiva grantha-kartur\nvyāsasyāpi niṣṭhām avadhārayitum avatārayati tādṛśam eveti | nivṛtti-nirataṃ\nbrahmānandād anyasmin spṛhā-virahitam | kasyeti saṃhitābhyāsasya kiṃ\nphalam ity arthaḥ | adhyagād adhītavān | mukta-pragrahayeti yathāśvaḥ\n<lg>\n<l>pragrahe mukte balāvadhi dhāvaty evaṃ pūrṇa-śabdaḥ pravṛttaḥ</l>\n<l>pūrṇatvāvadhi pravarteteti vaktuṃ tad-avadhiś ca svayaṃ-bhagavaty eveti</l>\n<l>tathocyata ity arthaḥ ||30||</l>\n</lg></p>\n\n<p>pūrvam iti pāṭhe pūrvam evāham ihāsam, iti tat-puruṣasya puruṣatvam iti\nśrauta-nirvacana-viśeṣa-puraskāreṇa ca sa evocyate | tam apaśyat śrī-veda-\nvyāsa iti svarūpa-śaktim antam evety etat svayam eva labdham pūrṇaṃ\ncandram apaśyad ity ukte kāntim antam apaśyad iti labhyate | ataeva -</p>\n\n<p>tvam ādyaḥ puruṣaḥ sākṣād\nīśvaraḥ prakṛteḥ paraḥ\nmāyāṃ vyudasya cic-chaktyā\n<l>kaivalye sthita ātmani || [BhP 1.7.23] ity uktam |</l></p>\n\n<p>ataeva māyāṃ ca tad-apāśrayam ity anena tasmin apa apakṛṣṭa āśrayo\nyasyāḥ | nilīya sthitatvād iti māyāyā na tat-svarūpa-bhūtatvam ity api\nlabhyate | vakṣyate ca - māyā paraity abhimukhe ca vilajjamānā iti [BhP\n2.7.47] | svarūpa-śaktir iyam atraiva vyaktībhaviṣyati anarthopaśamaṃ sākṣād\nbhakti-yogam adhokṣaje [BhP 1.7.6] ity anena ātmārāmāś ca [BhP 1.7.10] ity\nanena ca | pūrvatra hi bhakti-yoga-prabhāvaḥ khalv asau māyābhibhāvakatayā\nsvarūpa-śakti-vṛttitvenaiva gamyate | paratra ca te guṇā brahmānandasyāpy\nuparicaratayā svarūpa-śakteḥ parama-vṛttitām evārhantīti | māyādhiṣṭhātṛ-\npuruṣas tu tad-aṃśatvena, brahma ca tadīya-nirviśeṣāvirbhāvatvena, tad-\nantarbhāva-vivakṣayā pṛthaṅ nokte iti jñeyam | ato'tra pūrvavad eva\n<l>sambandhi-tattvaṃ nirdhāritam ||31||</l></p>\n\n<p>BD: pāṭhāntareṇāpi sa evārtha iti vyākhyātum āha pūrvam iti | īśvarasyaiva\npūrva-vartitvāt puruṣatvam ity arthaḥ | sa eveti svayaṃ bhagavān eva |\nsvarūpa-śaktimattve pramāṇam āha tvam iti | śrutiś cātrāsti | parāsya śaktir\nvividhaiva śrūyate svābhāvikī jñāna-bala-kriyā ca iti (ŚvetU 6.8) | eṣaiva\nhlādinī sandhinīty ādinā smaryate | ity uktam iti kaṇṭhataḥ pāṭhitam\narjunenety arthaḥ | māyāto'nyeyaṃ bodhyety āha ataevety ādinā | mūla-\nvākyena svarūpa-bhūtā cic-chaktir iyaṃ bodhitāstīy āha ataevety ādinā |\npaṭṭa-mahiṣīva svarūpa-śaktiḥ, bahir dvāra-sevikeva māyā-śaktir ity\nubhayor mahad-antaraṃ bodhyam | bhagavad-bhakter bhagavad-guṇānāṃ ca\nsvarūpa-śakti-sārāṃśatvaṃ sayuktikam āha pūrvatra hītyādinā |\nbrahmānandasyeti anabhivyakta-saṃsthānādi-viśeṣasyeti bodhyam | nanu\nparamātma-rūpas tādṛśa-brahma-rūpaś cāvirbhāvaḥ kuto vyāsena na dṛṣṭa\n<l>iti cet tatrāha māyādhiṣṭhātr iti ||31||</l></p>\n\n<p>atha prāk-pratipāditasyaivābhedhyeasya prayojanasya ca sthāpakaṃ jīvasya\nsvarūpata eva parameśvarād vailakṣaṇyam apaśyad ity āha- yayā māyayā\nsammohito jīvaḥ svayaṃ cid-rūpatvena triguṇātmakāj jaḍāt paro'py ātmānaṃ\ntriguṇātmakaṃ jaḍaṃ dehādi-saṅghātaṃ manute | tan-manana-kṛtam anarthaṃ\nsaṃsāra-vyasanaṃ cābhipadyate | tad evaṃ jīvasya cid-rūpatve'pi yayā\nsammohita iti manute iti ca svarūpa-bhūta-jñāna-śālitvaṃ vyanakti\nprakāśaika-rūpasya tejasaḥ svapara-prakāśana-śaktivat | ajñānenāvṛtaṃ\njñānaṃ tena muhyanti jantavaḥ (Gītā 5.25) iti śrī-gītābhyaḥ | tad evaṃ\nupādher eva jīvatvaṃ tan-nāśasyaiva mokṣatvam iti matāntaraṃ parihṛtavān |\natra yayā sammohitaḥ ity anena tasyā eva tatra kartṛtvaṃ bhagavatas\ntatrodāsīnatvaṃ matam | vakṣyate ca --</p>\n\n<p>vilajjamānayā yasya sthātum īkṣā-pathe'muyā\n<l>vimohitā vikatthante mamāham iti durdhiyaḥ || [BhP 2.5.13] iti |</l></p>\n\n<p>atra vilajjamānayā ity anenedam āyāti tasyā jīva-sammhohanaṃ karma śrī-\nbhagavate na rocata iti yadyapi sā svayaṃ jānāti, tathāpi bhayaṃ\n<lg>\n<l>dvitīyābhiniveśataḥ syād īśād apetasya (BhP 11.2.37) iti diśā jīvānām</l>\n<l>anādi-bhagavad-ajñāna-maya-vaimukhyam asahamānā svarūpāvaraṇam</l>\n<l>asvarūpāveśaṃ ca karoti ||32||</l>\n</lg></p>\n\n<p>jīvo yenśvaraṃ bhajet bhaktyā ca tasmin premāṇaṃ vindet tato māyayā\nvimuktaḥ syāt tam īśvarāj jīvasya vāstavaṃ bhedam apaśyad iti vyācaṣṭe,\natha prāg ity ādinā | jīvasyeti vailakṣaṇyam iti sevakatva-sevyatvāṇutva-\nvibhutva-rūpa-nitya-dharma-hetukaṃ bhedam ity arthaḥ | nanu cin-mātro\njīvaḥ yo vijñāne tiṣṭhan (BṛhadU 3.7.22), vijñānaṃ yajñaṃ tanute (TaittU\n2.5.1) ity ādau cid-dhātutva-śravaṇāt, na tasya dharma-bhūtaṃ nityaṃ jñānam\nasti yena moha-manane varṇanīye | tasmāt sattvā sañjāyate jñānam (Gītā\n14.17) ity ādi-vākyāt, sattve yā caitanyasya cchāyā, tad eva sattvopahitasya\ntasya jñānaṃ yena moha-manane vyāsena dṛṣṭe syātām iti cet tatrāha tad\nevam ity ādinā | chāyābhāvāc ca na tat-kalpanaṃ yuktam iti bhāvaḥ | nanu\nsvarūpa-bhūtaṃ jñānaṃ katham iti cet tatrāha parkāśaiketi | ahi-\nkuṇḍalādhikaraṇe (Vs. 3.2.28) bhāṣitam etad draṣṭavyam | tṛtīya-sandarbhe\nvistarīṣyāma etat | tad evam upādher iti antaḥkaraṇaṃ jīvaḥ antaḥ-karaṇa-\nnāśo jīvasya mokṣa iti śaṅkara-mataṃ dūsitam | tathā sati paro'pīty ādi-\nvyākopād iti bhāvaḥ | atreti tatra jīva-mohane karmaṇi | tasyā māyāyāḥ |\nvilajjeti brahma-vākyam | amuyā māyayā | asahamāneti dāsyā ucitam etat\nkarma yat svāmi-vimukhān duḥkhākarotīti | īśa-vaimukhyena pihitaṃ jīvaṃ\n<l>māyā pidhatte, ghaṭenāvṛtaṃ dīpaṃ yathā tama āvṛṇotīti ||32||</l></p>\n\n<p>śrī-bhagavāṃś cānādita eva bhaktāyāṃ prapañcādhikāriṇyāṃ tasyāṃ\ndākṣiṇyaṃ laṅghituṃ na śaknoti | tathā tad-bhayenāpi jīvānāṃ sva-\nsāmmukhyaṃ vāñchann upadiśati --</p>\n\n<lg>\n<l>daivī hy eṣā guṇa-mayī mama māyā duratyayā |</l>\n<l>mām eva ye prapadyante māyām etāṃ taranti te || iti [Gītā 7.14]</l>\n</lg>\n\n<lg>\n<l>satāṃ prasaṅgān mama vīrya-saṃvido</l>\n<l>bhavanti hṛt-karṇa-rasāyanāḥ kathāḥ |</l>\n<l>taj-joṣaṇād āśv apavarga-vartmani</l>\n<l>śraddhā ratir bhaktir anukramiṣyati || (3.25.25)</l>\n</lg>\n\n<p>līlayā śrīmad-vyāsa-rūpeṇa tu viśiṣṭayā tad-upadiṣṭavān ity anantaram\nevāyāsyati | anarthopaśamaṃ sākṣād iti | tasmād dvayor api tat tat samañjasaṃ\njñeyam |</p>\n\n<p>nanu māyā khalu śaktiḥ śaktiś ca kārya-kṣamatvaṃ | tac ca dharma-viśeṣaḥ |\ntasyāḥ kathaṃ lajjādikam | ucyate evaṃ saty api bhagavati tāsāṃ śaktīnām\nadhiṣṭhātṛ-devyaḥ śrūyante, yathā kenopaniṣadi mahendra-māyayoḥ\nsaṃvādaḥ | tad āstāṃ, prastutaṃ prastūyate ||33||</p>\n\n<p>BD: nanv īśvaraḥ kathaṃ tan mohanaṃ sahate | tatrāha bhagavāṃś ceti | tarhi\nkṛpālutā-ksiḥ | tatrāha tatheti | tad-bhayenāpīti māyāto yaj-jīvānāṃ bhayaṃ\ntenāpi hetunety arthaḥ | tataś ca na tat-ksatir ity arthaḥ | daivīti prapattiś\nceyaṃ sat-prasaṅga-hetukaiva tad-upadiṣṭā yayā sāmmukhyaṃ syāt tad viddhi\npraṇipātena (Gītā 4.34) ity ādi tad-vākyāt | satāṃ prasaṅgāt ity ādy-agrima-\nvākyāc ca | līlayeti līlāvatāreṇa | viśiṣṭatayeti ācārya-rūpeṇety arthaḥ |\ntasmād iti dvayor māyā-bhagavator api | tat tad iti | mohanaṃ sāmmukhya-\nvāñchā cety arthaḥ | nanu māyāyā mohana-lajjana-kartṛtvam uktaṃ tat kathaṃ\njaḍāyās tasyāḥ sambhaved iti śaṅkate - nanu māyeti | dharma-viśeṣa\nutsāhādivad ity arthaḥ | siddhāntayati ucyata iti | adhiṣṭhātṛ-devya iti |\nvindhyādi-girīṇāṃ yathādhiṣṭhātṛ-mūrtayas tadvat | keneti tasyāṃ brahma\nha devebhyo vijigye (KenaU 3.1) ity ādi-vākyam asti | tatrāgni-vāyu-\nmaghonaḥ sagarvān vīkṣya tad-garvam apanetuṃ paramātmāvirabhūt | tam\najānantas te jijñāsayāmāsuḥ | teṣāṃ vīryaṃ parīkṣamāṇaḥ sa tṛṇaṃ\nnidadhau | sarvaṃ daheyam ity agniḥ | sarvam ādadīyeti vāyuś ca bruvaṃs tan-\nnirdagdhum ādayetuṃ ca nāśakat | jñātuṃ pravṛttān madhonas tu sa\ntiro'dhatta | tad-ākāśe maghavā haimavatīm umām ājagāma | kim etad iti\npapraccha | sā ca brahmaitad ity uvāceti niṣkṛṣṭam ||33||</p>\n\n<p>tatra jīvasya tādṛśa-cid-rūpatve'pi parameśvarato vailakṣaṇyaṃ tad-apāśrayam\n<l>iti, yathā sammohita iti ca darśayati ||34||</l></p>\n\n<p>BD: tatra jīvasyeti māyāṃ ca tad-apāśrayām itīśvarasya māyā-niyantṛtvaṃ\nyayā sammohito jīva iti jīvasya māyā-niyamyatvaṃ ca | tena svarūpata īśāj\njīvasya bheda-paryāyaṃ vailakṣaṇyaṃ dṛṣṭavān iti prasphuṭam | apaśyat ity\nanena kālo'py ānītaḥ | tad evam īśvara-jīva-māyā-kālākhyāni catvāri\ntattvāni samādhau śrī-vyāsena dṛṣṭāni | tāni nityāny eva | atha ha vāva\nnityāni puruṣaḥ prakṛtir ātmā kālaḥ ity evaṃ bhāllaveya-śruteḥ | nityo\nnityānāṃ cetanaś cetanānām eko bahūnāṃ yo vidadhāti kāmān (KaṭhaU\n2.2.13) iti kāṭhakāt |</p>\n\n<lg>\n<l>ajām ekāṃ lohita-śukla-kṛṣṇāṃ</l>\n<l>bahvīḥ prajāḥ sṛjamānāṃ sarūpāḥ |</l>\n<l>ajo hy eko juṣamāṇo'nuśete</l>\n<l>jahāty enāṃ bhukta-bhogām ajo'nyaḥ || iti śvetāśvatarāṇāṃ mantrāc ca</l>\n</lg>\n<p>(ŚvetU 4.5) |</p>\n\n<lg>\n<l>avikārāya śuddhāya nityāya parmātmane |</l>\n<l>sadaika-rūpa-rūpāya viṣṇave sarva-jiṣṇave || (ViP 1.2.1)</l>\n</lg>\n<lg>\n<l>pradhānaṃ puruṣaṃ cāpi praviśyātmecchayā hariḥ |</l>\n<l>kṣobhayāmāsa samprāpte sarga-kāle vyayāvyayau || (ViP 1.2.29)</l>\n</lg>\n<lg>\n<l>avyaktaṃ kāraṇaṃ yat tat pradhāna ṛṣi-sattamaiḥ |</l>\n<l>procyate prakṛtiḥ sūkṣmā nityaṃ sad-asad-ātmakam || (ViP 1.2.19)</l>\n</lg>\n<lg>\n<l>anādir bhagavān kālo nānto'sya dvija vidyate |</l>\n<l>avyucchinnās tatas tv ete sarga-sthity-anta-saṃyamāḥ || (ViP 1.2.26)</l>\n</lg>\n\n<p>iti śrī-vaiṣṇavāc ca | teṣv īśvaraḥ śaktimān svatantraḥ jīvādayas tu tac-\nchaktayo'svatantrāḥ |</p>\n\n<lg>\n<l>viṣṇu-śaktiḥ parā proktā kṣetrajñākhyā tathāparā |</l>\n<l>avidyā-karma-saṃjñānyā tṛtīyā śaktir iṣyate || (ViP 6.7.61)</l>\n</lg>\n\n<p>iti śrī-vaiṣṇavāt | sa yāvad urvyā bharam īśvareśvaraḥ svakāla-śaktyā\nkṣapayaṃś cared bhuvi (BhP 10.1.22) iti śrī-bhāgavatāc ca | tatra\nvibhuvijñānam īśvaraḥ, aṇu-vijñānaṃ jīvaḥ | ubhayaṃ nitya-jñāna-guṇakam |\nsattvādi-guṇa-traya-viśiṣṭaṃ jaḍaṃ dravyaṃ māyā | guṇa-traya-śūnyaṃ bhūta-\nvartamānādi-vyavahāra-kāraṇaṃ jaḍaṃ dravyaṃ tu kālaḥ | karmāpy anādi\nvināśi cāsti na karmāvibhāgād iti cen nānāditvāt iti (Vs 2.1.35) iti sūtrād iti\n<l>vastu-sthitiḥ śruti-smṛti-siddhā veditavyā ||34||</l></p>\n\n<p>yarhy eva yad ekaṃ cid-rūpaṃ brahma māyāśrayatā-valitaṃ vidyāmayaṃ tarhy\neva tan-māyā-viṣayatāpannam avidyā-paribhūtaṃ cety uktam iti jīveśvara-\nvibhāgo ævagataḥ | tataś ca svarūpa-sāmarthya-vailakṣaṇyena tad dvitayaṃ\n<l>mitho vilakṣaṇa-svarūpam evety āgatam ||35||</l></p>\n\n<p>BD: yat tu ekam evādvitīyam (ChāU 6.2.1), vijñānam ānandaṃ brahma\n(BṛhadU 3.9.28), neha nānāsti kiñcana (BṛhadU 4.4.19) ity ādi-śrutibhyo\nnirviśeṣa-cin-mātrādvaitaṃ brahma vāstavyam | atha sadasad-vilakṣaṇatvād\nanirvacanīyena vidyāvidyā-vṛttikenājñānena sambandhāt tasmād\nvidyopahitam īśvara-caitanyam avidyopahitaṃ jīva-caitanyaṃ cābhūt | svarūpa-\njñānena nivṛtte tv ajñāne na tatreśvara-jīva-bhāvaḥ, kintu nirviśeṣādvitīya-\ncinmātra-rūpāvasthitir bhaved ity āha māyī śaṅkaraḥ | tatrāha yarhy eva yad\nekam iti visphuṭārtham | ity uktam iti | yugapad evākasmād evājñāna-yogād\nekasya bhāgasya vidyāśrayatvam anyasyāvidyā-parābhūtir iti | kim\naparāddhaṃ tena brahmaṇā yena vividha-vikṣepa-\nkleśānubhavabhājanatābhūt | punar apy ākasmikājñāna-\nsambandhasyāśakyatvād vaktum iti na tad uktarītyā tad-vibhāgo vācyaḥ\n<l>kintu śrī-vyāsa-dṛṣṭa-rītyaiva so'smābhir avagata ity arthaḥ ||35||</l></p>\n\n<p>na copādhitāratamyamaya-pariccheda-pratibimbatvādi-vyavasthayā tayor\n<l>vibhāgaḥ syāt ||36||</l></p>\n\n<p>BD: yat tu indro māyābhiḥ puru-rūpa īyate (RV 6.47.18, BṛhadU 2.5.19) ity\nādi-śrutes tasyādvitīyasya brahmaṇo māyayā paricchedād īśvara-jīva-\nvibhāgaḥ syāt | tatra vidyayā paricchinno mahān khaṇḍa īśvaraḥ | avidyayā\nparicchinnaḥ kanīyān khaṇḍas tu jīvaḥ | yathā ghaṭenāvacchinnaḥ\nśarāveṇāvacchinnaś cākāśa-khaṇḍo mahad-alpatā-vyapadeśaṃ bhajati |</p>\n\n<lg>\n<l>yathā hy ayaṃ jyotir ātmā vivasvān</l>\n<l>apo bhittvā bahudhaiko'nugacchan |</l>\n<l>upādhinā kriyate bheda-rūpo</l>\n<l>devaḥ kṣetreṣv evam ajo'yam ātmā || (śruti?)</l>\n</lg>\n\n<p>ity ādiṣu brahmaṇas tasya pratibimba-śravaṇāt tad-vibhāgaḥ syāt | vidyāyāṃ\npratibimba īśvaraḥ | avidyāyāṃ pratibimbas tu jīvaḥ | yathā sarasi raveḥ\npratibimbaḥ yathā ca ghaṭe pratibimbo mahad-alpatva-vyapadeśaṃ bhajate\ntadvad ity āha śaṅkaraḥ | tad idaṃ nirasanāya darśayati na ceti | anayā rītyā\n<l>tayor vibhāgo na ca syād ity anvayaḥ ||36||</l></p>\n\n<p>tatra yady upādher anāvidyakatvena vāstavatvaṃ tarhy aviṣayasya tasya\npariccheda-viṣayatvāsambhavaḥ | nirdharmakasya vyāpakasya niravayavasya\nca pratibimbatvāyogo'pi | upādhi-sambandhābhāvāt bimba-pratibimba-\nbhedābhāvāt, dṛśyatvābhāvāc ca | upādhi-paricchinnākāśastha-jyotir-\n<l>aṃśasyeva pratibimbo dṛśyate, na tv ākāśasya dṛśyatvābhāvād eva ||37||</l></p>\n\n<p>BD: kuto na vācya iti tad-anupapatter evety āha tatra yady upādher iti |\npariccheda-pakṣaṃ nirākaroti anāvidyakatvena rajju-bhujaṅgavad-ajñāna-\nracitatvābhāvena vastu-bhūtatve satīty arthaḥ | aviṣayasyeti agṛhyo na hi\ngṛhyate iti (BṛhadU 3.9.26) śruteḥ sarvāspṛśyasya tasya brahmaṇa ity arthaḥ |\nidam atra bodhyam - na ca ṭaṅka-cchinna-pāṣāṇa-khaṇḍavad-vāstavopādhi-\ncchinno brahma-khaṇḍa-viśeṣa īśvaro jīvaś ca | brahmaṇo'cchedyatvād\nakhaṇḍatvābhyupagamāc ca | ādimattvāpattaiś ceśvara-jīvayoḥ | yata ekasya\ndvidhā tridhā vidhānaṃ chedaḥ | nāpy acchinna evopādhi-saṃyukto brahma-\npradeśa-viśeṣa eva sa saḥ | upādhau calaty upādhi-saṃyukti-brahma-pradeśa-\ncalanāyogāt pratikṣaṇam upādhi-saṃyukta-brahma-pradeśa-bhedād\nanukṣaṇam upahitatvānupahitatvāpatteḥ | na ca kṛtsnaṃ brahmaivopahitaṃ sa\nsaḥ | anupahita-brahma-vyapadeśāsiddheḥ | nāpi brahmādhiṣṭhānam |\nupādhir eva sa saḥ | muktāvīśa-jīvābhāvāpatter iti tucchaḥ pariccheda-\nvādaḥ |</p>\n\n<p>atha pratibimba-pakṣaṃ nirākaroti nirdharmakasyety ādinā |\nnirdharmakasyopādi-sambandhābhāvāt | vyāpakasya bimba-pratibimba-\nbhedābhāvāt | niravayavasya dṛśyatvābhāvāc ca brahmaṇaṅ pratibimba\nīśvaro jīvaś ca nety arthaḥ | rūpādi-dharma-viśiṣṭasya paricchinnasya\nsāvayavasya ca sūryādes tad-vidūre jalādy-upādhau pratibimbo dṛṣṭaḥ tad-\nvilakṣaṇasya brahmaṇaḥ sa na śakyo vaktum ity arthaḥ | nanv ākāśasya\ntādṛśasyāpi pratibimba-darśanād brahmaṇaḥ sa bhaviṣyatīti cet tatrāha\nupādhīti graha-nakṣatra-prabhā-maṇḍalasyety arthaḥ | anyathā vāyukāla-\ndiśām api sa darśanīyaḥ | yat tu dhvaneḥ partidhvanir iva brahmaṇaḥ\npratibimbaḥ syād ity āha tan na cāru | arthāntaratvād iti pratibimba-vādo'py\n<l>atitucchaḥ ||37||</l></p>\n\n<p>tathā vāstava-paricchedādau sati sāmānādhikaraṇya-jñāna-mātreṇa na tat-\ntyāgaś ca bhavet | tat-padārtha-prabhāvas tatra kāraṇam iti ced asmākam eva\n<l>mata-sammatam ||38||</l></p>\n\n<p>BD: brahmaivāham iti jñāna-mātreṇa tad-rūpāvasthitiḥ syād iti yad-\nabhimataṃ tat kahlūpādher vāstavatva-pakṣe na sambhavatīty āha tathā\nvāstaveti | ādinā pratibimbo grāhyaḥ | na khalu nigaḍitaḥ kaścid dīno\nrājaivāham iti jñāna-mātrād rājā bhavan dṛṣṭa iti bhāvaḥ | nanu\nbrahmānusandhi-sāmarthyād bhaved iti cet tatrāha tat-padārtheti | tathā ca\n<l>tvan-mata-kṣatir iti ||38||</l></p>\n\n<p>upādher āvidyakatve tu tatra tat-paricchinnatvāder apy aghaṭamānatvād\nāvidyakatvam eveti ghaṭākāśādiṣu vāstavopādhimaya-tad-darśanayā na\nteṣām avāstava-svapna-dṛṣṭāntopajīvināṃ siddhāntaḥ sidhyati,\nghaṭamānāghaṭamānayoḥ saṅgateḥ kartum aśakyatvāt | tataś ca teṣāṃ tat\ntat sarvam avidyāvilasitam eveti svarūpam aprāptena tena tena tat-tad-\n<l>vyavasthāpayitum aśakyam ||39||</l></p>\n\n<p>BD: athopādher āvidyakatva-pakṣe pariccehdādi-vāda-dvayaṃ nirākaroti\nupādher iti | āvidyakatve rajju-bhujaṅgādivan mithyātve satīty arthaḥ |\ntatropādhi-paricchinnatva-tat-pratibimbatvayor apy anupapadyamānatvān\nmithyātvam eveti hetoḥ | ghaṭākāśādiṣ ghaṭa-paricchinnākāśe ghaṭāmbu-\npratibimbākāśe ca vāstavoopādhimaya-tad-ubhaya-dṛṣṭānta-darśanayā teṣāṃ\ncinmātrādvaitnām ekajīvavāda-pariniṣṭhatvād avāstava-svapna-\ndṛṣṭāntopajīvināṃ siddhānto na sidhyati |</p>\n\n<p>upādher mithyātve tena paricchedaḥ pratibimbaś ca brahmaṇo mithaiva syāt |\nato mithyopādhi-dṛṣṭāntatvena satya-ghaṭa-ghaṭāmbunoḥ pradarśanam\nasamañjasam eva | ghaṭa-ghaṭāmbu-dṛṣṭānta-pradarśanaṃ ghaṭamānaṃ,\nvidyāvidhā-vṛtti-rūpa-dārṣṭāntika-pradarśanaṃ sva-ghaṭa-mānam | tayoḥ\nsaṅgatiḥ sādṛśya-vilakṣaṇā kartum aśakyaiva sādṛśyābhāvāt | tataś ceti tat\ntat sarvaṃ pariccheda-pratibimba-kalpanam avidyāvilasitam ajñāna-\nvijṛmbhitam eva | iti evam-ukta-rītyā | svarūpam aprāptena asiddhena | tena\nparicchedavādena | tena pratibimbavādena ca | tat-tad-vyavasthāpayituṃ\npratipādayitum aśakyam | tataś ca hantṛ-hata-nyāyena vyāsa-dṛṣṭa-\n<l>prakārakas tad-vibhāgo dhruvaḥ ||39||</l></p>\n\n<p>iti brahmāvidyayoḥ paryavasāne sati yad eva brahma cin-\nmātratvenāvidyāyogasyātyantābhāvāspadatvāc chuddhaṃ tad eva tad-yogād\naśuddhyā jīvaḥ | punas tad eva jīvāvidyā-kalpita-māyāśrayatvād īśvaras tad\neva ca tan-māyā-viṣayatvāj jīva iti virodhas tad-avastha eva syāt | tatra ca\nśuddhāyāṃ city avidyā | tad-avidyā-kalpitopādhau tasyām īśvarākhyāyāṃ\nvidyeti, tathā vidyāvattve'pi māyikatvam ity asamañjasā ca kalpanā syād ity\n<l>ādy anusandheyam ||40||</l></p>\n\n<p>BD: nanu paricchedādi-vāda-dvaye nāsmākaṃ tātparyaṃ tasyājña-bodhanāya\nkalpitatvāt | kintv eka-jīva-vāda eva tad asti |</p>\n\n<lg>\n<l>sa eva māyā parimohitātmā</l>\n<l>śarīram āsthāya karoti sarvam |</l>\n<l>striyanna-pānādi-vicitra-bhogaiḥ</l>\n<l>sa eva jāgrat parituṣṭim eti || (KaivalyaU 12)</l>\n</lg>\n\n<p>ity ādi kaivalyopaniṣadi tasyiavopapāditatvāt | tad-vādaś cettham ekam\nevādvitīyam ity ādy ukta-śrutibhyo'dvitīya-cin-mātro hy ātmā | sa cātmany\navidyayā guṇamayīṃ māyāṃ tad-vaiṣamyajāṃ kārya-saṃhitaṃ ca kalpanyann\nasmad-artham ekaṃ yuṣmad-arthāṃś ca bahūn kalpayati | tatrāsmad-arthaḥ\nsva-svarūpaḥ puruṣaḥ | yuṣmad-arthaś ca mahad-ādīni bhūmy-antāni jaḍāni |\nsva-tulyāni puruṣāntarāṇi, savaśvarākhyaḥ puruṣa-viśeṣaś cety evaṃ\ntrividhaḥ | jīveśāv ābhāsena karoti māyā cāvidyā ca svayam eva bhavati iti\n(NTU 2.9) iti śruty-antarāc ca | guṇa-yogād eva kartṛtva-bhoktṛtve\ntatrātmany adhyaste | yathā svapne kaścid rājadhānīṃ rājānaṃ tat-prajāś ca\nkalpayati, tan-niyamyam ātmānaṃ ca manyate, tadvat | jāte ca jñāne, jāgare\nca sati, tato'nyan na kiñcid astīti cinmātram ekam ātma-svastv iti |</p>\n\n<p>tam imaṃ vādaṃ nirākartum āha iti brahmeti | iti evaṃ pūrvokta-rītyā\nparicchedādi-vāda-dvayasya pratyākhyāne jāte, brahma cāvidyā ceti dvayoḥ\nparyavasāne satīty arthaḥ | atyantābhāvāspadatvād iti agṛhyo na hi gṛhyate\n(BṛhadU 3.9.26) ity ādi śruter evety arthaḥ | virodhas tad-avastha iti\nvorodhatvād evāśakya-vyavasthāpana ity arthaḥ | tava ca śuddhāyām iti\nśuddhe brahmaṇy akasmād avidyā-sambandhas tat-sambandhāt tasya\njīvatvam | tena jīvena kalpitāyā māyāyā āśrayo bhūtvā tad\nbrahmaiveśvaraḥ | tasyeśvarasya māyayā paribhūtaṃ brahmaiva taj-jīvaḥ | ity\nādi vipralāpo'yam aviduṣām eva, na tu viduṣām iti bhāvaḥ | māyikatvaṃ\npratārakatvam ity arthaḥ | sa eva māyā iti śrutis tu brahmāyatta-vṛttikatva-\nbrahma-vyāpyatvābhyāṃ brahmaṇo'natirikto jīva ity eva nivedayantī\ngatārthā | jīveśau iti śrutis tu māyā-vimohita-tārkikādi-parikalpita-jīveśa-\n<l>paratayā gatārtheti na kiñcid anupapannam || 40 ||</l></p>\n\n<p>kiṃ ca, yady atrābheda eva tātparyam abhaviṣyat tarhy ekam eva\nbrahmājñānena bhinnaṃ, jñānena tu tasya bhedamayaṃ duḥkhaṃ vilīyata ity\napaśyad ity evāvakṣyat | tathā śrī-bhagaval-līlādīnāṃ vāstavatvābhāve sati\n<l>śrī-śuka-hṛdaya-virodhaś ca jāyate ||42||</l></p>\n\n<p>BD: anupapatty-antaram āha kiṃ ceti | atra śrī-bhāgavate śāstre | ity eveti\npūrṇaḥ puruṣaḥ kaścid asti tad-āśritayā māyayā jīvo vimohito'narthaṃ\nbhajati | tad-anarthopaśamanī ca pūrṇasya tasya bhaktiḥ ity apaśyat | ity evaṃ\n<l>nāvakṣyad ity arthaḥ ||41||</l></p>\n\n<p>tasmāt pariccheda-pratibimbatvādi-pratipādaka-śāstrāṇy api kathañcit tat-\nsādṛśyena gauṇyaiva vṛttyā pravarteran | ambuvad agrahaṇāt tu na tathātvam\n(Vs. 3.2.19), vṛddhi-hrāsa-bhāktvam antar- (page 98) bhāvād ubhaya-\nsāmañjasyodevam (Vs 3.2.20) iti pūrvottara-pakṣamaya-nyāyābhyām ||42||</p>\n\n<p>BD: tasmād iti | tat-sādṛśyena paricchinna-pratibimba-tulyatvenety arthaḥ |\nsiṃho devadattaḥ ity atra yathā gauṇyā vṛttyā siṃha-tulyatvaṃ\ndevadattasyocyate, na tu siṃhatvaṃ tadvad ity arthaḥ | nanv evaṃ kena nirṇītam\niti cet | sūtrakṛtā śrī-vyāsenaiveti tat sūtra-dvayaṃ darśayati |</p>\n\n<p>tatraikena tadvāda-dvayam asambhavān nirasyati ambuvad iti | yathāmbunā\nbhū-khaṇḍasya paricchedaḥ, evam upādhinā brahma-pradeśasya sa syāt | na,\nambunā bhūkhaṇḍasyevopādhinā brahma-pradeśasya grahaṇābhāvāt | agṛhyo\nna hi gṛhyate (BṛhadU 3.9.26) iti hi śrutiḥ | ato na tathātvaṃ brahmaṇa\nupādhi-paricchinnatvaṃ nety arthaḥ |</p>\n\n<p>yad vā, ambuni yathā raveḥ partibimbaḥ paricchinnasya gṛhyate, evam\nupādhau brahmaṇaḥ pratibimbo vyāpakasya na gṛhyate | ato na tathātvam\ntasya pratibimbo nety arthaḥ | tarhi śāstra-dvayaṃ kathaṃ saṅgacchate |\ntatrāha, vṛddhīti dvitīyena | tad dvayaṃ na mukhya-vṛttyā pravartate | kintu\nvṛddhi-hrāsa-bhāktvaṃ guṇāṃśam ādāyaiva | yathā mahad-alpau bhū-\nkhaṇḍau, yathā ca ravi-tat-pratibimbau vṛddhi-hrāsa-bhājau, tathā pareśa-\njīvau syātām | kutaḥ? antarbhāvāt | etasminn aṃśe śāstra-tātparya-pūrteḥ |\nevaṃ saty ubhayor dṛṣṭāntāntikayoḥ sāmañjasyāt saṅgater ity arthaḥ | pūrva-\nnyāyena paricchedādi-vāda-dvayasya khaṇḍanam, uttara-nyāyena tu gauṇa-\nvṛttyā tasya vyavasthāpanam iti | brahmaṇaḥ khaṇḍaḥy pratibimbo vā jīva\neveti sūtra-kṛtāṃ matam | īśo'pi brahmaṇaḥ khaṇḍaḥ pratibimbo veti\n<l>māyinām īśa-vimukhānāṃ matam iti bodhavyam ||42||</l></p>\n\n<p>tata evābheda-śāstrāṇy ubhayoś cid-rūpatve jīva-samūhasya durghaṭa-\nghaṭanā-paṭīyasyā svābhāvika-tad-acintya-śaktyā svabhāvata eva tad-raśmi-\n<lg>\n<l>paramāṇu-guṇa-sthānīyatvāt tad-vyatirekeṇāvyatirekeṇa ca virodhaṃ</l>\n<l>parihṛtyāgre muhur api tad etad-vyāsa-samādhi-labdha-siddhānta-yojanāya</l>\n<l>yojanīyāni ||43||</l>\n</lg></p>\n\n<p>BD: tata iti paricchedādi-śāstra-dvayasya tat-sādṛśyārthakatvena nītatvād eva\nhetoḥ | tvaṃ vā aham asmi bhagavo deva, ahaṃ vai tvam asi tattvam asi ity\nādīny abheda-śāstrāṇi | tad etad vyāsa-samādhi-siddhānta-yojanāya muhur\napy agre yojanīyānīti sambandhaḥ | kena hetunety āha ubhayor īśa-jīvayoś\ncid-rūpatvena hetunā | yathā gaura-śyāmayos taruṇa-kumārayor vā viprayor\nvipratvenaikyam | tataś ca jātyaivābhedo, natu vyaktor ity arthaḥ | tathā jīva-\nsamūhasya durghaṭa-ghaṭanā-paṭīyasyā tad-acintya-śaktyā svabhāvata eva\ntad-raśmi-paramāṇu-guṇa-sthānīyatvāt tad-vyatirekeṇa, avyatirekeṇa ca\nhetunā virodhaṃ parihṛtyeti | pareśasya kahlu svarūpānubandhinī parākhyā\nśaktir uṣṇateva raver asti | parāsya śaktir vividhaiva śrūyate svābhāvikī\njñāna-bala-kriyā ca (ŚvetU 6.8) iti mantra-varṇāt | viṣṇu-śaktiḥ parā proktā\n(ViP 6.7.61) iti smaraṇāc ca | sā hi tad-itarān nikhilān niyamayati | yasmāt tad\nanye sarve'rthāḥ svasvabhāvam atyajanto vartante | prakṛtiḥ kālaḥ karma ca\nsvāntaḥ-sthitam apīśvaraṃ sparṣṭuṃ na śaknoti | kintu tato bibhyed eva\nsvasvabhāve tiṣṭhati | jīva-gaṇāś ca tat-sajātīyo'pi na tena samparcituṃ\nśaknoti kintu tamāśrayann eva vṛttiṃ labhate | mukhya-prāṇam iva śrotrādir\nindriya-gaṇa iti | tathā yad-attir yad-adhīnā sa tad-rūpaḥ ity abheda-\nśāstrasyāpi bheda-śāstreṇa sārdham avirodho'yaṃ śrī-vyāsa-samādhi-labdha-\nsiddhānta-savyapekṣa iti | tathā cātreśa-jīvayoḥ svaruūpābhedo nāstīti\n<l>siddham ||43||</l></p>\n\n<p>tad evaṃ māyāśrayatva-māyā-mohitatvābhyāṃ sthite dvayor bhede tad-\n<l>bhajanasyaivābhidheyatvam āyātam ||44||</l></p>\n\n<p>tad evam iti sphuṭārtham | tad-bhajanasya māyā-nivārakasyety arthaḥ ||44||</p>\n\n<lg>\n<l>ataḥ śrī-bhagavata eva sarva-hitopadeṣṭṛtvāt, sarva-dhuḥkha-haratvāt,</l>\n<l>raśmīnāṃ sūryavat sarveṣāṃ parama-svarūpatvāt sarvādhika-guṇa-śālitvāt,</l>\n<l>parama-premayogatvam iti prayojanaṃ ca sthāpitam ||45||</l>\n</lg>\n\n<p>BD: māyā-moha-nivārakatvād yasya bhajanam abhidheyaṃ, sa bhagavān eva\nbhajatāṃ prema-yogya ity arthād āgatam ity āha ata iti | ato māyāmoha-\nnivāraka-bhajanatvād bhagavata eva parama-prema-yogyatvam iti\nsambandhaḥ | jīvātmā prema-yogyaḥ, paramātmā bhagavāṃs tu parama-\nprema-yogya ity arthaḥ | kuta ity apekṣāyāṃ hetu-catuṣṭayam āha sarveti |\nraśmīnām ity ādi - sūryo yathā raśmīnāṃ svarūpaṃ na, kintu parama-\nsvarūpam eva bhavaty evaṃ jīvānāṃ bhagavān iti svarūpaikyaṃ nirastam |\nantaryāmi-brāhmaṇāt saubāla-brāhamaṇāc ca jīvātmanaḥ paramātmanaḥ\nśarīrāṇi bhavanti, sa tu teṣāṃ śarīrī iti bhedaḥ prasphuṭo jñātaḥ | ataḥ\n<l>sarvādhiketi ||45||</l></p>\n\n<p>tatrābhidheyaṃ ca tādṛśatvena dṛṣṭavān api, yatas tat-pravṛtty-arthaṃ śrī-\nbhāgavatākhyām imāṃ sātvata-saṃhitāṃ pravartitavān ity āha anartheti |\nbhaktiyogaḥ śravaṇa-kīrtanādi-lakṣaṇaḥ sādhana-bhaktiḥ, na tu prema-\nlakṣaṇaḥ | anuṣṭhānaṃ hy upadeśāpekṣaṃ prema tu tat-prasādāpekṣam iti\ntathāpi tasya tat-prasāda-hetos tat-prema-phala-garbhatvāt sākṣād\nevānarthopaśamanatvaṃ, na tv anyasāpekṣatvena | yat karmabhir yat tapasā\njñāna-vairāgyataś ca yat ity ādau (BhP 11.20.32), sarvaṃ mad-bhakti-yogena\nmad-bhakto labhate'ñjasā | svargāpavargaṃ (BhP 11.20.33) ity ādeḥ | jñānādes\ntu bhakti-sāpekṣatvam eva śreyaḥ-sṛtiṃ bhaktim (BhP 10.14.4) ity ādeḥ |</p>\n\n<p>athavā anarthasya saṃsāra-vyasanasya tāvat sākṣād-avyavadhānenopaśamanaṃ\nsammohādi-dvayasya tu premākhya-svīya-phala-dvārety arthaḥ | ataḥ\n<l>pūrvavad evātrābhidheyaṃ darśitam ||46||</l></p>\n\n<p>BD: tatrābhīti | tādṛśatvena māyānivārakatvena | dṛṣṭavān api śrī-vyāsaḥ |\nanuṣṭhānaṃ kṛti-sādhyam | tat-prasādeti bhagavad-anugrahety arthaḥ | tasya\nśravaṇādi-lakṣaṇasya | anya-sāpekṣatvena karmādi-parikaratvena | jñānādes\ntv iti jñānam atra yasya brahma (page 6) ity ukta-brahma-viṣayakam |\nsammohādīyādi-padād ātmano jaḍa-dehādi-rūpatā-mananaṃ grāhyam | ata\niti | atra anartheti vākye ||46||</p>\n\n<p>atha pūrvadeva prayojanaṃ ca spaṣṭayituṃ pūrvoktasya pūrṇa-puruṣasya ca\nśrī-kṛṣṇa-svarūpatvaṃ vyañjayituṃ, grantha-phala-nirdeśa-dvārā tatra tad-\nanubhavāntaraṃ pratipādayann āha yasyām iti | bhaktiḥ premā śravaṇa-\nrūpayā (page 109) sādhana-bhaktyā sādhyatvāt | utpadyate āvirbhavati |\ntasyānuṣaṅgikaṃ guṇam āha śoketi | atraiṣāṃ saṃskāro'pi naśyatīti bhāvaḥ |\n(page 110) prītir na yāvan mayi vāsudeva na mucyate deha-yogena tāvat iti\n(BhP 5.5.6) śrī-ṛṣabhadeva-vākyāt | parama-puruṣe pūrvokta-pūrṇa-puruṣe |\nkim ākāra ity apekṣāyām āha kṛṣṇe | kṛṣṇas tu bhagavān svayam ity ādi\nśāstra-sahasra-bhāvitāntaḥ-karaṇānāṃ paramparayā tat-prasiddi-madhya-\npātināṃ cāsāṅkhya-lokānāṃ tan-nāma-śravaṇa-mātreṇa yaḥ prathama-\npratīti-viṣayaḥ syāt, tathā tan-nāmnaḥ prathamākṣara-mātraṃ mantrāya\nkalpamānaṃ yasyābhimukhyāya syāt tad-ākāra ity arthaḥ | āhuś ca nāma-\nkaumudī-kārāḥ | kṛṣṇa-śabdasya tamāla-śyāmala-tviṣi yaśodāyāḥ\n<l>stanandhaye para-brahmaṇi rūḍhiḥ iti ||47||</l></p>\n\n<p>BD: atheti | prayojanaṃ bhagavat-prema-lakṣaṇam | tatreti tatra samādhau śrī-\nvyāsasyānyam anubhavam ity arthaḥ | āvirbhavatīti premṇaḥ\nparāsārāṃśatvenotpatty-asambhavād ity arthaḥ | tasyeti premṇaḥ | atra premṇi\nsati | kṛṣṇas tu bhagavān svayaṃ iti śrī-sūtādīnāṃ śrī-jayadevādīnāṃ\ncāsaṅkhya-lokānām ity arthaḥ | tan-nāma iti tan-nāmnaḥ iti cobhayatra\nkṛṣṇeti nāma bodhyam | rūḍhir iti prakṛti-pratyaya-sambandhaṃ vinaiva\n<l>yaśodā-sute prasiddhir maṇḍapa-śabdasyeva gṛha-viśeṣa ity arthaḥ ||47||</l></p>\n\n<p>atha tasyaiva prayojanasya brahmānandānubhavād api paramatvam\nanubhūtavān | yatas tādṛśaṃ śukam api tad-ānanda-vaiśiṣṭya-lambhanāya\ntām adhyāpayāmāsety āha sa saṃhitām iti | kṛtvānukramya ceti prathamataḥ\nsvayaṃ saṅkṣepeṇa kṛtvā paścāt tu śrī-nāradopadeśād anukrameṇa vivṛtyety\narthaḥ | ataeva śrīmad-bhāgavataṃ bhāratānantaraṃ yad atra śrūyate, yac\ncānyatrāṣṭādaśa-purāṇānantaraṃ bhāratam iti tad-dvayam api samāhitaṃ\nsyāt | brahmānandānubhava-nimagnatvāt nivṛtti-nirataṃ sarvato nivṛttau\n<l>nirataṃ, tatrāvyabhicāriṇam apīty arthaḥ ||48||</l></p>\n\n<p>BD: atheti brahmānandād yasya brahmety ukta-vastu-sukhād api |\nparamatvam utkṛṣṭatvam anubhūtavān śrī-vyāsaḥ | tādṛśaṃ tad-\nānandānubhavainam api | tad-ānandeti kṛṣṇa-premānanda-prāpaṇāyety\narthaḥ | ata eveti | yad atreti atra śrī-bhāgavate | ayatra mātsyādau aṣṭādśa-\npurāṇāni kṛtvā satyavatī-sutaḥ | cakre bhāratam ākhyānaṃ vedārthair\nupabṛṃhitam ity anenety arthaḥ | tatreti nivṛttāv ity arthaḥ ||48||</p>\n\n<p>tam etaṃ śrī-veda-vyāsasya samādhi-jātānubhavaṃ śrī-śaunaka-\npraśnottaratvena viśadayan sarvātmārāmānubhavena sahetukaṃ saṃvādayati\nātmārāmāś ceti | nirgranthā vidhi-niṣedhātītā nirgatāhaṅkāra-granthayo\nvā | ahaitukīṃ phalānusandhi-rahitām | atra sarvākṣepaparihārārtham āha\nitthambhūta ātmārāmāṇām apy ākarṣaṇa-svabhāvo guṇo yasya sa iti | tam\nevārthaṃ śrī-śukasyāpy anubhavena saṃvādayati harer guṇeti | śrī-\nvyāsadevād yat-kiñcic-chrutena guṇena pūrvam ākṣiptā matir yasya saḥ |\npaścād adhyagāt mahad-vistīrṇam api | tataś ca tat-saṅkathā-sauhārdena\nnityaṃ viṣṇu-janāḥ priyā yasya tathābhūto vā, teṣāṃ priyo vā svayam abhavad\nity arthaḥ |</p>\n\n<p>ayaṃ bhāvaḥ brahma-vaivartānusāreṇa pūrvaṃ tāvad ayaṃ garbham ārabhya\nśrī-kṛṣṇasya svaritayā māyā-nivārakatvaṃ jñātavān | tatra śrī-vyeda-vyāsas\ntu taṃ vaśīkartuṃ tad-ananya-sādhanaṃ śrī-bhāgavatam eva jñātvā, tad-\nguṇātiśaya-prakāśamayāṃs tadīya-padya-viśeṣān kathañcc chrāvayitvā tena\ntam ākṣipta-matiṃ kṛtvā, tad eva pūrṇaṃ tam adhyāpayāmāseti śrī-\nbhāgavata-mahimātiśayaḥ proktaḥ | tad evaṃ darśitaṃ vaktuḥ śrī-śukasya\nvedavyāsasya ca samāna-hṛdayam | tasmād vaktur hṛdayānurūpam eva\nsarvatra tātparyaṃ paryālocanīyaṃ nānyathā | yad yat tad anyathā\nparyālocanaṃ, tatra tatra kupatha-gāmitaiveti niṣṭaṅkitam || 1.7 || śrī-sūtaḥ ||</p>\n\n<p>49 ||</p>\n\n<p>BD: samādhi-dṛṣṭasyārthasya sarva-tattvajña-sammatatvam āha tam ity\nādinā | nirgatāhaṅkāreti | mahat-tattvāj jāto'yam ahaṅkāraḥ | na tu\nsvarūpānubandhīti bodhyaṃ, dvitīye sandarbhe evam eva nirṇeṣyamāṇatvāt |\ntadīya-padya-viśeṣān iti pūtanādhātrī-gati-dāna-pāṇḍava-sārathya-\npratīhāratvādi-pradarśakān katicic chlokān ity arthaḥ | brahma-vaivarte śuko\nyoni-jātaḥ, bhārate tv ayoni-jātaḥ kathyate | dāra-grahaṇaṃ kanyā-santatiś\nceti | tad etat sarvaṃ kalpa-bhedena saṅgamanīyam ||49||</p>\n\n<p>atha krameṇa vistaratas tathaiva tātparyaṃ nirṇetuṃ sambandhābhidheya-\n<lg>\n<l>prayojaneṣu ṣaḍbhiḥ sandarbhair nirṇeṣyamāṇeṣu prathamaṃ yasya vācya-</l>\n<l>vācakatā-sambandhīdaṃ śāstraṃ tad eva dharmaḥ projjhita-kaitavaḥ ity ādi-</l>\n<l>padye sāmānyākāratas tāvad āha vedyaṃ vāstavam atra vastu (BhP 1.1.2) iti ||</l>\n</lg></p>\n\n<p>ṭīkā ca atra śrīmati sundare bhāgavate vāstavaṃ paramārtha-bhūtaṃ vastu\nvedyaṃ, na tu vaiśeṣikādivad dravya-guṇādi-rūpam ity eṣā ||1.1|| veda-\n<l>vyāsaḥ ||50||</l></p>\n\n<p>BD: saṅkṣepeṇoktaṃ sambandhādikaṃ vistareṇa darśayitum upakramate\nathetyādi | tathaiveti śrī-śukādi-hṛdayānusāreṇety arthaḥ | sāmānyata iti\nanirdiṣṭa-svarūpa-guṇa-vibhūti-kathanāyety arthaḥ | vaiśeṣikādivad iti\n<l>kaṇāda-gautamokta-śāstravad ity arthaḥ ||50||</l></p>\n\n<p>atha kiṃ rūpaṃ tad-vastu-tattvam ity atrāha vadanti tat tattva-vidas tattvaṃ yaj\njñānam advayam iti (BhP 1.2.11) | jñānaṃ cid-eka-rūpam | advayatvaṃ cāsya\nsvayaṃ-siddhatādṛśātādṛśatattvāntarābhāvaāt svaśaktyeka-sahāyatvāt |\nparamāśrayaṃ taṃ vinā tāsām asiddhatvāc ca | tattvam iti parama-\npuruṣārthatā-dyotanayā parama-sukha-rūpatvaṃ tasya bodhyate | ataeva tasya\nnityatvaṃ ca darśitam ||1.2|| śrī-sutaḥ ||52||</p>\n\n<p>BD: svarūpa-nideśa-pūrvakaṃ tattvaṃ vaktum avatārayati atha kim iti | svayaṃ\nsiddheti ātmanaiva siddhaṃ khalu svayaṃ siddham ucyate | svayaṃ dāsās\ntapasvinaḥ ity atra tapasv-dāsyam ātmanā tapasvinaiva siddhaṃ pratīyate\ntadvat | tādṛśaṃ ca pareśa-vastv eva, na tu tādṛśam api jīva-caitanyaṃ, na tv\natādṛśaṃ prakṛti-kāla-lakṣaṇaṃ jaḍa-vastu | tad-abhāvād advayatvam | tayoḥ\nsvayaṃsiddhatvābhāvaḥ kutaḥ | ity atrāha paramāśrayaṃ taṃ vineti | sva-\nśaktyeka-sahāye'py advaya-padaṃ prayujyate dhanur dvitīyaḥ pāṇḍur iti |</p>\n\n<p>nanu vedānte vjñānam ānandaṃ brahma iti | vijñānānada-svarūpaṃ brahma\npaṭhyate, iha jñānam iti katham | tatrāha tattvam iti | idam atra tattvam ity\nukte sāre vastuni tattva-śabdo nīyate | sāraṃ ca sukham eva sarveṣām\nupāyānāṃ tad-arthatvāt | tathā ca sukha-rūpatvam api tasyāgatam | nanu\njñānaṃ sukhaṃ cānityaṃ dṛṣṭaṃ tatrāha ataeveti | svayaṃsiddhatvena\nvyākhyānān nityaṃ tad ity arthaḥ | sad-akāraṇaṃ yat tan nityaṃ iti hi\ntīrthakārāḥ | evaṃ ca tādṛśa-brahma-sambandhīdaṃ śāstram ity uktam ||51||</p>\n\n<p>nanu nīla-pītādy-ākāraṃ kṣaṇikam eva jñānaṃ dṛṣṭam, tat punar advayaṃ\nnityaṃ jñānaṃ kathaṃ lakṣyate yan-niṣṭham idaṃ śāstram | ity atrāha sarva-\nvedānta-sāraṃ yad brahmātvekatva-lakṣaṇam | vastv advitīyaṃ tan-niṣṭham\niti (BhP 12.13.12) satyaṃ jñānam anantaṃ brahma iti yasya svarūpam uktam,\nyenāśrutaṃ śrutaṃ bhavati (Chā 6.1.3) iti yad-vijñānena sarva-vijñānaṃ\n<l>pratijñātam | sad eva saumyedam agra āsīt (Chā U 6.2.1) ity ādinā nikhila-</l>\n<l>jagad-eka-kāraṇatā | tad aikṣata bahu syām (ChāU 6.2.3) ity anena satya-</l>\nsaṅkalpatā ca yasya pratipāditā, tena brahmaṇā svarūpa-śaktibhyāṃ sarva-\n<l>bṛhattamena sārdham | anena jīvenātmanā (Chā U 6.3.2) iti</l>\ntadīyoktāvidantānirdeśena tato bhinnatve'py ātmatānirdeśena tad-ātmāṃśa-\nviśeṣatvena labdhasya bādarāyaṇa-samādhi-dṛṣṭa-yukter atyabhinnatā-\nrahitasya jīvātmano yad ekatvaṃ tattvam asi (ChāU 6.8.7) ity ādau jātyā tad-\naṃśa-bhūta-cid-rūpatvena samānākāratā | tad eva lakṣaṇaṃ prathamato jñāne\nsādhakatamaṃ yasya tathābhūtaṃ yat sarva-vedānta-sāram advitīyaṃ vastu tan-\nniṣṭhaṃ tad-eka-viṣayam idaṃ śrī-bhāgavatam iti prāktana-\npadyasthenānuṣaṅgaḥ | yathā janma-prabhṛti kaścid gṛha-guhāvaruddhaḥ\nsūryaṃ vividiṣuḥ kathaṅcid gavākṣa-patitaṃ sūryāṃśu-kaṇaṃ darśayitvā\nkenacid upadiśyate eṣa sa iti | etat tad-aṃśa-jyotiḥ-samānākāratayā tan-mahā-\njyotir-maṇḍalam anusandhīyatām ity arthas tadvat | jīvasya tathā tad-\naṃśatvaṃ ca tac-chakti-viśeṣa-siddhatvenaiva paramātma-sandarbhe\nsthāpayiṣyāmaḥ | tad etaj-jīvādi-lakṣaṇāṃśa-viśiṣṭatayaivopaniṣadas tasya\nsāṃśatvam api kvacid upadiśanti | niraṃśatvopadeśikā śrutis tu kevala-tan-\nniṣṭhā | atra kaivalyaika-prayojanam iti caturtha-pādaś ca kaivalya-padasya\nśuddhatva-mātra-vacanatvena śuddhatvasya ca śuddha-bhaktitvena\nparyavasānena prīti-sandarbhe vyākhyāsyate ||12|13|| śrī-sūtaḥ ||52||</p>\n\n<p>BD: ārthikaṃ nityatvaṃ sthiraṃ kurvan, śāstrasya viśiṣṭa-brahma-\nsambandhitvam āha - nanu nīlety ādinā | anena jīvenety ādi | tadīyoktau\nparadevatā-vākye | tad-ātmāṃśa-viśeṣatvena tad-vibhinnāṃśatvena, na tu\nmatsyādivat svāṃśatvenety arthaḥ | jīvātmano yad ekatvam iti jīvasya cid-\nrūpatvena jātyā yad-brahma-samānākāratvaṃ tad eva tasya brahmaṇā\nsahaikyam iti vyakti-bhedaḥ prasphuṭaḥ | evam eva yathetyādi-dṛṣṭāntenāpi\ndarśitaḥ | tad etad iti upaniṣadaḥ so'kāmayata bahu syām ity ādyāḥ |\nniraṃśatvopadeśiketi satyaṃ jñānam anantam (TaittU 2.1), niṣkalaṃ niṣriyaṃ\nśāntaṃ niravadyaṃ nirañjanam (ŚvetU 6.19) ity ādyā śrutis tu kevala-tan-\nniṣṭhā viśeṣyamātra-parety arthaḥ | anabhivyakta-saṃsthāna-guṇakaṃ brahma\n<l>vadatīti yāvat ||52||</l></p>\n\n<p>tatra yadi tvam-padārthaysa jīvātmano jñānatvaṃ nityatvaṃ ca prathamato\nvicāra-gocaraḥ syāt tadaiva tat-padārthasya tādṛśatvaṃ subodhaṃ syād iti | tad\nbodhayitum anyārthaś ca parāmarśaḥ (Vs. 1.3.20) iti nyāyena jīvātmanas tad-\nrūpatvam āha |</p>\n\n<lg>\n<l>nātmā jajāna na mariṣyati naidhate'sau</l>\n<l>na kṣīyate savanavid-vyabhicāriṇāṃ hi |</l>\n<l>sarvatra śaśvad anapāyy upalabdhi-mātraṃ</l>\n<l>prāṇo yathendriya-balena vikalpitaṃ sat || (BhP 11.3.38)</l>\n</lg>\n\n<p>ātmā śuddho jīvaḥ | na jajāna na jātaḥ | janmābhāvād eva tad-anantarāstitā-\nlakṣaṇo vikāro'pi nāsti | naidhate na vardhate | vṛddhy-abhāvād eva\nvipariṇāmo'pi nirastaḥ | hi yasmāt | vyabhicāriṇām āgamāpāyināṃ bāla-\nyuvādi-dehānāṃ deva-manuṣyādy-ākāra-dehānāṃ vā | savanavit tat-tat-kāla-\ndraṣṭā | nahy avasthāvatāṃ draṣṭā tad-avastho bhavatīty arthaḥ | niravasthaḥ\nko'sāv ātmā | ata āha upalabdhi-mātraṃ jñānaika-rūpam | kathambhūtam |\nsarvatra dehe, śaśvat sarvadā anuvartamānam iti |</p>\n\n<p>nanu nīla-jñānaṃ naṣṭaṃ pīta-jñānaṃ jātam iti pratīter na\njñānasyānapāyitvam | tatrāha indriya-baleneti | sad eva jñānam ekam indriya-\nbalena vividhaṃ kalpitam | nīlādy-ākārā vṛttaya eva jāyante naśyanti ca na\njñānam iti bhāvaḥ | ayam āgamāpāyitadavadhi-bhedena prathamas tarkaḥ |\ndraṣṭṛ-dṛśya-bhedena dvitīyo'pi tarko jñeyaḥ | vyabhicāriṣv avasthā-\nvyabhicāre dṛṣṭāntaḥ prāṇo yatheti |</p>\n\n<p>BD: jīvātmani jñāte paramātmā sujñātaḥ syād ity uktam | tad arthaṃ\njīvātmānaṃ nirūpayiṣyann avatārayati tatra yadīty ādinā | anyārthaś ceti\nbrahma-sūtram | dahara-vidyā chāndogye paṭhyate yad idam asmin brahma-\npure daharaṃ puṇḍarīkaṃ veśma daharo'sminn antar-ākāśas tasmin yad-antas\ntad anveṣṭavyam (ChāU 8.1.1) iti | atropāsakasya śarīraṃ brahma-puraṃ, tatra\nhṛt-puṇḍarīkastho daharaḥ paramātmā dhyeyaḥ kathyate | tatrāpahata-\npāpmatvādi-guṇāṣṭakam anveṣṭavyam upadiśyata iti siddhāntitam | tad-\nvākya-madhye sa eṣa samprasādo'smāc charīrāt samutthāya paraṃ jyotir\nupasampadya svena rūpeṇābhiniṣpadyate, sa uttamaḥ puruṣaḥ (Chā 8.12.3) iti\nvākyaṃ paṭhitam | atra samprasādo labdha-vijñāno jīvas tena yat paraṃ jyotir\nupapannaṃ sa eva puruṣottama ity arthaḥ | dahara-vākyāntarāle jīva-\nparāmarśaḥ kim artham iti cet tatrāha anyārtha iti | tatra jīva-\nparāmarśo'nyārthaḥ | yaṃ prāpya jīvaḥ sva-svarūpeṇābhiniṣpadyate sa\nparamātmeti paramātma-jñānārtha ity arthaḥ | na jajāneti jāyate'sti vardhate\nvipariṇamate'pakṣīyate naśyati ca iti bhāva-vikārāḥ ṣaṭ paṭhitāḥ | te jīvasya\nna santi iti samudāyārthaḥ | nanu nīla-jñānam ity ādi jñāna-rūpam\nātmavastu jñātṛ bhavati | prakāśa-vastu sūryaḥ prakāśayitā yathā | tataś ca\nsvarūpānubandhitvāj jñānaṃ tasya nityaṃ, tasyendriya-praṇālyā nīlādi-niṣṭhā\n<l>yā viṣayatā vṛtti-pada-vācyā saiva nīlādyapagame naśyatīti ||53||</l></p>\n\n<p>dṛṣṭāntaṃ vivṛṇvann indriyādilayena nirvikārātmopalabdhiṃ darśayati --</p>\n\n<lg>\n<l>aṇḍeṣu peśiṣu taruṣv aviniściteṣu</l>\n<l>prāṇo hi jīvam upadhāvati tatra tatra |</l>\n<l>sanne yad indriya-gaṇe'hami ca prasupte</l>\n<l>kūṭastha āśayam ṛte tad anusmṛtir naḥ || [BhP 11.3.39]</l>\n</lg>\n\n<p>aṇḍeṣu aṇḍajeṣu | peśiṣu jarāyujeṣu | taruṣu udbhijjeṣu | aviniściteṣu\nsvedajeṣu | upadhāvati anuvartate | evaṃ dṛṣṭānte nirvikāratvaṃ pradarśya\ndārṣṭāntike'pi darśayati | katham | tadaivātmā savikāra iva pratīyate yadā\njāgare indriya-gaṇaḥ | yadā ca svapne tat-saṃskāravān ahaṅkāraḥ | yadā tu\nprasuptaṃ tadā tasmin prasupta indriya-gaṇe sanne līne | ahami anaṅkāre ca\nsanne līne | kūṭastho nirvikāra evātmā | kutaḥ | āśayam ṛte liṅga-śarīram\nupādhiṃ vinā | vikāra-hetor upādher abhāvāt ity arthaḥ |</p>\n\n<p>nanv ahaṅkāra-paryantasya sarvasya laye śūnyam evāvaśiṣyate | kva tadā\nkūṭastha ātmā | ata āha tad-anusmṛtir naḥ | tasyākhaṇḍātmanaḥ suṣpti-\nsākṣiṇaḥ smṛtiḥ naḥ asmākaṃ jāgrad-draṣṭṝṇāṃ jāyate etāvantaṃ kālaṃ\nsukham aham asvāpsaṃ na kiñcid avediṣam iti | ato'nanubhūtasya\ntasyāsmaraṇād asty eva suṣptau tādrg-ātmānubhavaḥ | viṣaya-\nsambandhābhāvāc ca na spaṣṭa iti bhāvaḥ | ataḥ sva-prakāśa-mātra-vastunaḥ\nsūryādeḥ prakāśavad upalabhdi-mātrasyāpy ātmana upalabhdiḥ svāśraye'sty\nevety āyātam | tathā ca śrutiḥ -- yad vai tan na paśyati paśyan vai\ndraṣṭavyān na paśyati, na hi draṣṭur dṛṣṭorviparilopo vidyate (BṛhadU\n4.3.23) iti |</p>\n\n<p>ayaṃ sākṣi-sākṣya-vibhāgena tṛtīyas tarkaḥ | duḥkhi-premāspadatva-\n<l>vibhāgena caturtho'pi tarko'vagantavyaḥ ||55||</l></p>\n\n<p>BD: dṛṣṭāntam iti prāṇasya nānā-deheṣv aikarūpyān nirvikāratvam ity\narthaḥ | tasminn ātmani | upādher liṅga-śarīrasya | abhāvād viśleṣād ity\narthaḥ | tadāpy atisūkṣmāyā vāsanāyāḥ sattvān mukter abhāva iti jñeyam |\nprākṛtāhaṅkāre līne'pi svarūpānubandhino'ham arthasya sattvāt tena sukham\naham asvāpsam iti vimarśo bhavatīti pratipādayitum āha nanv ity ādi |\nśūnyam eveti ahaṃ-pratyayṃ vinātmano'pratīter iti bhāvaḥ | akhaṇḍātmana\niti | aṇu-rūpatvād vibhāgānarhasyety arthaḥ |</p>\n\n<p>nanu svāpād utthitasyātmano,haṅkāreṇa yogāt sukham aham asvāpsam iti\nvimarśo jāgare sidhyati | suṣuptau tu cin-mātraḥ sa iti cet tatrāha\nato'nanubhūtasyeti | anubhava-smaraṇayoḥ sāmānādhikaraṇyād ity arthaḥ |\ntasmāt tasyām apy anubhavitaivātmeti siddham | nanūpalabdhi-mātram ity\nuktam | tasyopalabdhṛtvaṃ katham | tatrāha ata ity ādi | yad vai iti | tad-ātma-\ncaitanyaṃ kartṛ | suṣuptau na paśyatīti yad ucyate tat khalu draṣṭavya-\nviṣayābhāvād eva, na tu draṣṭṛtvābhāvād ity arthaḥ | sphuṭam anyat ||54||</p>\n\n<p>tad uktaṃ -</p>\n\n<lg>\n<l>anvaya-vyatirekākhyas tarkaḥ syāc caturātmakaḥ |</l>\n<l>āgamāpāyitadavadhi-bhedena prathamo mataḥ ||</l>\n</lg>\n\n<lg>\n<l>draṣṭṛ-dṛśya-vibhāgena dvitīyo'pi matas tathā |</l>\n<l>sākṣi-sākṣya-vibhāgena tṛtīyaḥ sammataḥ satām ||</l>\n</lg>\n\n<p>duḥkhi-premāspadatvena caturthaḥ sukha-bodhakaḥ ||</p>\n\n<p>||11.3|| iti śrī-pippalāyano nimim ||55||</p>\n\n<p>BD: padyayor vyākhyāne catvāras tarkā yojitās tān abhiyuktoktābhyāṃ\nsārdhakārikābhyāṃ nirdiśati anvayeti | tarka-śabdena tarkāṅgakam\nanumānaṃ bodhyam | āgamāpāyino dṛśyāt sākṣyād duḥkhāspadāc ca\ndehāder ātmā bhidyate | tad-avadhitvāt, tad-draṣṭṛtvāt, tat-sākṣitvāt,\npremāspadatvāc ceti krameṇa hetavo neyāḥ | vyatirekaś cohyaḥ ||55||</p>\n\n<p>evambhūtānāṃ jīvānāṃ cin-mātraṃ yat svarūpaṃ tayaivākṛtyā tad-aṃśitvena\nca tad-abhinnaṃ yat tattvaṃ tad atra vācyam iti vyaṣṭi-nirdeśa-dvārā\nproktam | tad eva hy āśraya-saṃjñakaṃ mahāpurāṇa-lakṣaṇa-rūpaiḥ\nsargādibhir arthaiḥ samaṣṭi-nirdeśa-dvārāpi lakṣyata ity atrāha dvābhyām -\n</p>\n</div>\n<div>\n\n<lg>\n<l>atra sargo visargaś ca sthānaṃ poṣaṇam ūtayaḥ |</l>\n<l>manvantareśānukathā nirodho muktir āśrayaḥ ||</l>\n</lg>\n\n<lg>\n<l>daśamasya viśuddhy-arthaṃ navānām iha lakṣaṇam |</l>\n<l>varṇayanti mahātmānaḥ śrutenārthena cāñjasā || (BhP 2.10.1-2)</l>\n</lg>\n\n<p>manvantarāṇi ceśānukathāś ca manvantareśānukathāḥ | atra sargādayo\ndaśārthā lakṣyanta ity arthaḥ | tatra ca daśamasya viśuddhy-arthaṃ tattva-\njñānārthaṃ navānāṃ lakṣaṇaṃ svarūpaṃ varṇayanti | nanv atra naivaṃ\npratīyate | ata āha śrutena śrutyā kaṇṭhoktyaiva stutayādi-sthāneṣu, añjasā\nsākṣād varṇayanti | arthena tātparya-vṛttyā ca tat-tad-ākhyāneṣu ||56||</p>\n\n<p>BD: īśvara-jñānārthaṃ jīva-svarūpa-jñānaṃ nirṇītam | atha tat-\nsādṛśyeneśvara-svarūpaṃ nirṇetuṃ pūrvoktaṃ yojayati evambhūtānām ity\nādinā | cin-mātraṃ yat svarūpam iti cetayitṛ ceti bodhyaṃ pūrva-nirūpaṇāt |\ntatahivākṛtyeti cinmātratve sati cetayitṛtvaṃ yākṛtir jātis tayety arthaḥ | ākṛtis\ntu striyāṃ rūpe sāmānya-vapuṣor api iti medinī | tad-aṃśitvena jīvāṃśitvena\ncety arthaḥ | tad-abhinnaṃ jīvābhinnaṃ yad brahma-tattvam | aṃśaḥ khalv\naṃśino na bhidyate vyaṣṭir ity arthaḥ | jīvādi-śaktimad brahma samaṣṭiḥ |\njīvas tu vyaṣṭiḥ | tādṛśa-samaṣṭi-brahma-nirūpaṇena tasya tathātvaṃ\nvaktavyam ity arthaḥ | daśamasya ceśvarasya | avaśiṣṭaḥ sphuṭārthaḥ ||56||</p>\n\n<p>tam eva daśamaṃ vispaṣṭayituṃ teṣāṃ daśānāṃ vyutpādikāṃ sapta-ślokīm\nāha --</p>\n\n<p>bhūta-mātrendriya-dhiyāṃ janma sarga udāhṛtaḥ\n<l>brahmaṇo guṇa-vaiṣamyād visargaḥ pauruṣaḥ smṛtaḥ || (BhP 2.10.3)</l></p>\n\n<p>bhūtāni khādīni | mātrāṇi ca śabdādīni indriyāṇi ca | dhī-śabdena mahad-\nahaṅkārau | guṇānāṃ vaiṣamyāt pariṇāmāt | brahmaṇaḥ parameśvarāt\nkartṛ-bhūtādīnāṃ janma sargaḥ | puruṣo vairājo brahmā, tat-kṛtaḥ pauruṣaś\ncarācara-sargo visarga ity arthaḥ |</p>\n\n<p>sthitir vaikuṇṭha-vijayaḥ poṣaṇaṃ tad-anugrahaḥ\n<lg>\n<l>manvantarāṇi sad-dharma ūtayaḥ karma-vāsanāḥ</l>\n<l>avatārānucaritaṃ hareś cāsyānuvartinām</l>\n<l>puṃsām īśa-kathāḥ proktā nānākhyānopabṛṃhitāḥ || (BhP 2.10.4-5)</l>\n</lg></p>\n\n<p>vaikuṇṭhasya bhagavato vijayaḥ sṛṣṭānāṃ tat-tan-maryādā-pālanenotkarṣaḥ |\nsthitiḥ sthānam | tataḥ sthiteṣu svabhakteṣu tasyānugrahaḥ poṣaṇam |\nmanvantarāṇi tat-tan-manvantara-sthitānāṃ manvādīnāṃ tad-anugṛhītānāṃ\nsatāṃ caritāni, tāny eva dharmas tad-upāsanākhyaḥ sad-dharmaḥ | tatraiva\nsthitau nānā-karma-vāsanā ūtayaḥ | sthitāv eva harer avatārānucaritam\nasyānuvartināṃ ca kathā īśānukathāḥ proktā ity arthaḥ |</p>\n\n<lg>\n<l>nirodho 'syānuśayanam ātmanaḥ saha śaktibhiḥ |</l>\n<l>muktir hitvānyathā rūpaṃ sva-rūpeṇa vyavasthitiḥ || (BhP 2.10.6)</l>\n</lg>\n\n<p>sthity-anantaraṃ cātmano jīvasya śaktibhiḥ svopādhibhiḥ sahāsya harer\nanuśayanaṃ, hari-śayanānugatatvena śayanaṃ nirodha ity arthaḥ | tatra hareḥ\nśayanaṃ prapañcaṃ prati dṛṣṭi-nimīlanam | jīvānāṃ śayanaṃ tatra laya iti\njñeyam | tatraiva nirodhe'nyathārūpam avidyādhyastam ajñatvādikaṃ hitvā\n<l>svarūpeṇa vyavasthitir muktiḥ ||57||</l></p>\n\n<p>BD: sargādīn daśa vyutpādayati tad evam ity ādinā | brahmaṇaḥ\nparameśvarād iti | kāraṇa-sṛṣṭiḥ pārameśvarī | kārya-sṛṣṭis tu vairiñcīty\narthaḥ | muktir iti bhagavad-vaimukhyānugatayā'vidyayā racitam anyathā-\nrūpaṃ devam ānavādibhāvaṃ hitvā tat-sāmmukhyānupravṛttayā tad-bhaktyā\n<lg>\n<l>vināśya, svarūpeṇāpahata-pāpmatvādi-guṇāṣṭaka-viśiṣṭena jīva-svarūpeṇa</l>\n<l>jīvasya vyavasthitir viśiṣṭā punar āvṛtti-śūnyā punar āvṛtti-śūnyā bhagavat-</l>\n<l>sannidhau sthitir muktir ity arthaḥ ||57||</l>\n</lg></p>\n\n<p>ābhāsaś ca nirodhaś ca yato 'sty adhyavasīyate\n<l>sa āśrayaḥ paraṃ brahma paramātmeti śabdyate | [BhP 2.10.7]</l>\nābhāsaḥ sṛṣṭiḥ | nirodho layaś ca yato bhavati | adhyavasīyata upalabhyate\njīvānāṃ jñānendriyeṣu prakāśate ca | sa brahmeti paramātmeti prasiddha\nāśrayaḥ kathyate | iti śabdaḥ prakārārthaḥ | tena bhagavān iti ca | asya vivṛtir\n<l>agre vidheyā ||58||</l></p>\n\n<lg>\n<l>BD: atha navabhiḥ sargādibhir lakṣaṇīyam āśraya-tattvam āha ābhāsaś ceti |</l>\n<l>yata iti hetau pañcamī ||58||</l>\n</lg>\n\n<p>sthitau ca tatrāśraya-svarūpam aparokṣānubhavena vyaṣṭi-dvārāpi spaṣṭaṃ\ndarśayitum adhyātmādi-vibhāgam āha -</p>\n\n<lg>\n<l>yo 'dhyātmiko 'yaṃ puruṣaḥ so 'sāv evādhidaivikaḥ |</l>\n<l>yas tatrobhaya-vicchedaḥ puruṣo hy ādhibhautikaḥ ||</l>\n</lg>\n\n<lg>\n<l>ekam ekatarābhāve yadā nopalabhāmahe |</l>\n<l>tritayaṃ tatra yo veda sa ātmā svāśrayāśrayaḥ || [BhP 2.10.8-9]</l>\n</lg>\n\n<p>yo'yam ādhyātmikaḥ puruṣaś cakṣur-ādi-karaṇābhimānī draṣṭā jīvaḥ | sa\nevādhidaivikaś cakṣur ādy-adhiṣṭhātā sūryādiḥ | deha-sṛṣṭeḥ pūrvaṃ\nkaraṇānāām adhiṣṭhānābhāvenākṣamatayā karaṇa-prakāśa-\nkartṛtvābhimāni-tat-sahāyayor ubhayor api tayor vṛtti-bhedānudayena jīvatva-\nmātrāviśeṣāt | tataś cobhayaḥ karaṇābhimāni-tad-adhiṣṭhātṛ-devatā-rūpo\ndvirūpo vicchedo yasmāt | sa ādhibhautikaś cakṣur golakādy-upalakṣito dṛśyo\ndehaḥ puruṣa iti puruṣasya jīvasyopādhiḥ | sa vā eṣa puruṣo'nna-rasa-mayaḥ\n[TaittaU 2.1] ity ādi śruteḥ ||59||</p>\n\n<p>BD: nanu karaṇābhimānino jīvasya karaṇa-pravartaka-sūryāditvam atra\nkatham | tatrāha deha-sṛṣṭeḥ pūrvam iti karaṇānām iti | adhiṣṭhānābhāvena\ncakṣr golakādyabhāvenety arthaḥ | ubhayor api tayor vṛtti-bhedānudayeneti\nkaraṇānāṃ viṣaya-grahaṇaṃ vṛttiḥ | devatānāṃ tu tatra pravartakatvaṃ vṛttiḥ |\nayam atra niṣkarṣaḥ dehotpatteḥ pūrvam api jīvena sārdham indriyāṇi tad-\ndevatāś ca santy eva | tadā teṣāṃ vṛtty-abhāvāj jīve'ntarbhāvo vivakṣitaḥ |\n<l>utpanne tu dehe tayor vibhāgo yad-bhavatīty āha tataś cobhaya iti ||59||</l></p>\n\n<p>ekam ekatarābhāva ity eṣām anyonya-sāpekṣa-siddhatve nānāśrayatvaṃ\ndarśayati | tathā hi dṛśyaṃ vinā tat-pratīty-anumeyaṃ karaṇaṃ na sidhyati |\nnāpi draṣṭā na ca tad vinā karaṇa-pravṛtty-anumeyas tad-adhiṣṭhātā\nsūryādiḥ | na ca taṃ vinā karaṇaṃ pravartate | na ca tad vinā dṛyam ity\nekatarasyābhāva ekaṃ nopalabhāmahe | tatra tadā tat-tritayam\nālocanātmakena pratyayena | yo veda sākṣitayā paśyati sa paramātmā\nāśrayaḥ | teṣām api parasparam āśrayatvam astīti tad-vyavacchedārthaṃ\nviśeṣaṇaṃ svāśrayo'nanyāśrayaḥ | sa cāsāv anyeṣām āśrayaś ceti |\ntatrāṃśāṃśinoḥ śuddha-jīva-paramātmanor abhedāṃśa-svīkāreṇaivāśraya\n<l>uktaḥ | ataḥ paro'pi manute'nartham [BhP 1.7.5] iti |</l></p>\n\n<p>jāgrat-svapna-suṣuptaṃ ca guṇato buddhi-vṛttayaḥ |\n<l>tāsāṃ vilakṣaṇo jīvaḥ sākṣitvena vivakṣitaḥ || [BhP 11.13.27] iti |</l></p>\n\n<p>śuddho vicaṣṭe hy aviśuddha-kartuḥ [BhP 5.11.12] ity ādy uktasya sākṣi-\nsaṃjñinaḥ śuddha-jīvasyāśrayatvaṃ na śaṅkanīyam | athavā nanv\nādhyātmikādīnām apy āśrayatvam asty eva | satyam | tathāpi\nparasparāśrayatvān na tatrāśrayatākaivalyam iti te tv āśraya-śabdena\nmukhyatayā nocyanta ity āha ekam iti | tarhi sākṣiṇa evāstām āśrayatvam |\ntatrāha tritayam iti | sa ātmā sākṣī jīvas tu yaḥ svāśrayo'nanyāśrayaḥ\nparamātmā sa evāśrayo yasya tathābhūta iti | vakṣyate ca haṃsa-guhya-stave\nsarvaṃ pumān veda guṇāṃś ca taj-jño na veda sarvajñam anantam īḍe iti [BhP\n6.4.25] | tasmāt ābhāsaś ca ity ādinoktaḥ paramātmaivāśraya iti ||2.10|| śrī-\n<l>śukaḥ ||60||</l></p>\n\n<p>BD: ādhyātmikādīnāṃ trayāṇāṃ mithaḥ sāpekṣatvena siddhes teṣām\nāśrayatvaṃ nāstīti vyācaṣṭe ekam ekatarety ādinā | tritayam ādhyātmikādi-\ntritayam | nanu śuddhasya jīvasya dehendriyādi-sākṣitvābhidhānenānyān\napekṣatva-siddhes tasyāśrayatvaṃ kuto na brūsa tatrāha atrāṃśāṃśinor iti |\naṃśināṃśo'pīha gṛhīta ity arthaḥ | asantoṣād vyākhyāntaram athaveti | tarhīti\nsākṣiṇaḥ śuddha-jīvasya | sarvam iti pumān jīvaḥ ||60||</p>\n\n<p>asya śrī-bhāgavatasya mahā-purāṇatva-vyañjaka-lakṣaṇaṃ prakārāntareṇa ca\nvadann api tasyaivāśrayatvam āha dvayena -</p>\n\n<lg>\n<l>sargo'syātha visargaś ca vṛttī rakṣāntarāṇi ca |</l>\n<l>vaṃśo vaṃśānucaritaṃ saṃsthā hetur apāśrayaḥ ||</l>\n</lg>\n\n<lg>\n<l>daśabhir lakṣaṇair yuktaṃ purāṇaṃ tad-vido viduḥ |</l>\n<l>kecit pañca-vidhaṃ brahman mahad-alpa-vyavasthayā ||[BhP 12.7.9-10]</l>\n</lg>\n\n<p>antarāṇi manvantarāṇi | pañca-vidham -</p>\n\n<p>sargaś ca pratisargaś ca vaṃśo manvantarāṇi ca |\nvaṃśānucaritaṃ ceti purāṇaṃ pañca-lakṣaṇam || iti kecid vadanti |</p>\n\n<p>sa ca matabhedo mahad-alpa-vyavasthayā mahā-purāṇam alpa-purāṇam iti\nbhinnādhikaraṇatvena | yadyapi viṣṇu-purāṇādāv api daśāpi tāni lakṣyante |\ntathāpi pañcānām eva prādhānyenoktatvād alpatvam | atra daśānām\narthānāṃ skandheṣu yathākramaṃ praveśo na vivakṣitaḥ | teṣām dvādaśa-\nsaṅkhyatvāt | dvitīya-skandhoktānāṃ teṣāṃ tṛtīyādiṣ yathā-saṅkhyaṃ na\nsamāveśaḥ | nirodhādīnāṃ daśamādiṣv aṣṭama-varjam | anyeṣām apy\nanyeṣu yathokta-lakṣaṇatayā samāveśanāśakyatvād eva | tad uktaṃ śrī-\nsvāmibhir eva -</p>\n\n<p>daśame kṛṣṇa-sat-kīrti-vitānāyopavarṇyate |\ndharma-glāni-nimittas tu nirodho duṣṭa-bhūbhujām || iti |</p>\n\n<p>prākṛtādi-caturdhā yo nirodhaḥ sa tu varṇitaḥ | iti |</p>\n\n<p>ato'tra skandhe śrī-kṛṣṇa-rūpasyāśrayasyaiva varṇana-prādhānyaṃ tair\nvivakṣitam | uktaṃ ca svayam eva - daśame daśamaṃ lakṣyam āśritāśraya-\nvigraham iti | evam anyatrāpy unneyam | ataḥ prāyaśaḥ sarve'rthāḥ sarveṣv\neva skandheṣu guṇatvena vā mukhyatvena vā nirūpyanta ity eva teṣām\nabhimatam | śrutenārthena cāñjasā ity atra ca tathaiva pratipannaṃ sarvatra\ntat-tat-sambhavāt | tataś ca parthama-dvitīyayor api mahā-purāṇatāyāṃ\npraveśaḥ syāt | tasmāt kramo na gṛhītaḥ ||61||</p>\n\n<p>BD: asyeti | prakārāntareṇeti kvacin-nāmāntaratvād arthāntaratvāc cety\narthaḥ | etāni daśa-lakṣaṇāni kecit tṛtīyādiṣu krameṇa sthūla-dhiyo\nyojayanti | tān nirākurvann āha dvitīya-skandhoktānām iti | aṣṭādaśa-\nsahasritvaṃ dvādaśa-skandhitvaṃ ca bhāgavata-lakṣaṇaṃ vyākupyeta |\nadhyāya-pūrtau bhāgavatatvoktiś ca na sambhaved iti ca bodhyam | śuka-\nbhāṣitaṃ ced bhāgavataṃ tarhi prathamasya dvādaśa-śeṣasya ca\ntattvānāpattiḥ | tasmād aṣṭādaśa-sahasri tat-pitur ācāryāc chukenādhītaṃ\n<l>kathitaṃ ceti sāmprataṃ saṃvādās tu tathaivānādi-siddhā iti sāmpratam ||61||</l></p>\n\n<p>atha sargādīnāṃ lakṣaṇam āha -</p>\n\n<lg>\n<l>avyākṛta-guṇa-kṣobhān mahatas trivṛto'hamaḥ |</l>\n<l>bhūta-mātrendriyārthānāṃ sambhavaḥ sarga ucyate || (BhP 12.7.11)</l>\n</lg>\n\n<p>pradhāna-guṇa-kṣobhān mahān, tasmāt triguṇo'haṅkāraḥ | tasmād bhūta-\nmātrāṇāṃ bhūta-sūkṣmāṇām indriyāṇāṃ ca | sthūla-bhūtānāṃ ca | tad-\nupalakṣita-tad-devatānāṃ ca sambhavaḥ sargaḥ | kāraṇa-sṛṣṭiḥ sarga ity\narthaḥ |</p>\n\n<lg>\n<l>puruṣānugṛhītānām eteṣāṃ vāsanāmayaḥ |</l>\n<l>visargo'yaṃ samāhāro bījād bījaṃ carācaram || (BhP 12.7.12)</l>\n</lg>\n\n<p>puruṣaḥ paramātmā | eteṣāṃ mahad-ādīnāṃ, jīvasya pūrvakarma-vāsanā-\npradhāno'yaṃ samāhāraḥ | kārya-bhūtaś carācara-prāṇi-rūpo bījād bījam\niva pravāhāpanno visarga ucyate | vyaṣṭi-sṛṣṭi-visarga ity arthaḥ | anenotir ay\nuktā -</p>\n\n<lg>\n<l>vṛttir bhūtāni bhūtānāṃ carāṇām acarāṇi ca |</l>\n<l>kṛtā svena nṝṇāṃ tatra kāmāc codanayāpi vā || (BhP 12.7.13)</l>\n</lg>\n\n<p>carāṇāṃ bhūtānāṃ sāmānyato'carāṇi, cakārāc carāṇi ca kāmād vṛttiḥ | tatra\ntu nṝṇāṃ svena svabhāvena kāmāc codanayāpi vā yā niyatā vṛttir\njīvikākṛtā, sā vṛttir ucyata ity arthaḥ |</p>\n\n<lg>\n<l>rakṣācyutāvatārehā viśvasyānuyuge yuge |</l>\n<l>tiryaṅ-martyarṣideveṣu hanyante yais trayī-dviṣaḥ || (BhP 12.7.14)</l>\n</lg>\n\n<p>yair avatāraiḥ | aneneśakathā | sthānaṃ poṣaṇaṃ ceti trayam uktam |</p>\n\n<lg>\n<l>manvantaraṃ manur devā manu-putrāḥ sureśvarāḥ |</l>\n<l>ṛṣayo'ṃśāvatārāś ca hareḥ ṣaḍ-vidham ucyate || (BhP 12.7.15)</l>\n</lg>\n\n<p>manvādyācaraṇa-kathanena sad-dharma evātra vivakṣita ity arthaḥ | tataś ca\nprāktana-granthenaikārthyam |</p>\n\n<lg>\n<l>rājñāṃ brahma-prasūtānāṃ vaṃśas traikāliko'nvayaḥ |</l>\n<l>vaṃśyānucaritaṃ teṣāṃ vṛttaṃ vaṃśadharāś ca ye || (BhP 12.7.16)</l>\n</lg>\n\n<l>teṣāṃ rājñāṃ ye ca vaṃśa-dharās teṣāṃ vṛttaṃ vaṃśyānucaritam || 62 ||</l>\n\n<p>BD: uddiṣṭānāṃ sargādīnāṃ krameṇa lakṣaṇāni darśayitum āha -\nathetyādi | avyākṛteti trivṛt-padaṃ mahato'pi viśeṣaṇaṃ bodhyam | sāttvikī\nrājasaś caiva tāmasaś ca tridhā mahān (ViP 1.2.34) iti śrī-vaiṣṇavāt |\npuruṣaḥ paramātmā viriñcāntaḥstha iti bodhyam | sphuṭārthāni śiṣṭāni ||62||</p>\n\n<lg>\n<l>naimittikaḥ prākṛtiko nitya ātyantiko layaḥ |</l>\n<l>saṃstheti kavibhiḥ proktaś caturdhāsya svabhāvataḥ || (BhP 12.7.17)</l>\n</lg>\n\n<p>asya parameśvarasya | svabhāvataḥ śaktitaḥ | ātyantika ity anena muktir apy\natra praveśitā |</p>\n\n<lg>\n<l>hetur jīvo'sya sargāder avidyā-karma-kārakaḥ |</l>\n<l>yaṃ cānuśayinaṃ prāhur avyākṛtam utāpare || (BhP 12.7.18)</l>\n</lg>\n\n<p>hetur nimittam | asya viśvasya | yato'yam avidyayā karma-kārakaḥ | yam eva\nhetuṃ kecic caitanya-prādhānenānuśayinaṃ prāhuḥ | apara upādhi-\nprādhānyenāvyākṛtam iti |</p>\n\n<lg>\n<l>vyatirekānvayo yasya jāgrat-svapna-suṣuptiṣu |</l>\n<l>māyāmayeṣu tad brahma jīva-vṛttiṣv apāśrayaḥ || (BhP 12.7.19)</l>\n</lg>\n\n<p>śrī-bādarāyaṇa-samādhi-labdhārtha-virodhād atra ca jīva-śuddha-svarūpam\nevāśrayatvena na vyākhyāyate kintv ayam evārthaḥ | jāgrad-ādiṣv avasthāsu,\nmāyāmayeṣu māyā-śakti-kalpiteṣu mahad-ādi-dravyeṣu ca | kevala-\nsvarūpeṇa vyatirekaḥ parama-sākṣitayānvayaś ca yasya tad brahma jīvānāṃ\nvṛttiṣu śudda-svarūpatayā sopādhitayā ca vartaneṣu sthitiṣv apāśrayaḥ |\nsarvam aty atikramyāśraya ity arthaḥ | apa ity etat kahlu varjane, varjanaṃ\ncātikrame paryavasyatīti | tad evam apāśrayābhivyakti-dvāra-bhūtaṃ hetu-\nśabda-vyapadiṣṭasya jīvasya śuddha-svarūpa-jñānam āha dvābhyām |</p>\n\n<lg>\n<l>padārtheṣu yathā dravyaṃ tan-mātraṃ rūpa-nāmasu |</l>\n<l>bījādi-pañcatāṃ tāsu hy avasthāsu yutāyutam ||</l>\n</lg>\n\n<lg>\n<l>virameta yadā cittaṃ hitvā vṛtti-trayaṃ svayam |</l>\n<l>yogena vā tad-ātmānaṃ vedehāyā nivartate || (BhP 12.7.20-21)</l>\n</lg>\n\n<p>rūpa-nāmātmakeṣu padārtheṣu ghaṭādiṣu yathā dravyaṃ pṛthivyādi yutam\nayutaṃ ca bhavati | kārya-dṛṣṭiṃ vināpy upalambhāt | tathā tan-mātraṃ\nśuddhaṃ jīva-caitanya-mātraṃ vastu garbhādhānādi-pañcatāntāsu navasv apy\navasthāsv avidyayā yutaṃ svatas tv ayutam iti śuddham ātmānam itthaṃ\njñātvā nirviṇṇaḥ sann apāśrayānusandhāna-yogyo bhavatīty āha virameteti |\nvṛtti-trayaṃ jāgrat-svapna-suṣupti-rūpam | ātmānaṃ paramātmānam | svayaṃ\nvāsudevāder iva māyāmayatvānusandhānena deva tyāder ivāniṣṭhitena\nyogena vā | tataś cehāyās tad-anuśīlana-vyatirikta-ceṣṭāyāḥ || 1.7 || śrī-\nsūtaḥ || uddiṣṭaḥ sambandhaḥ ||63||</p>\n\n<p>BD: pūrvoktāyāṃ daśa-lakṣaṇyāṃ muktir eka-lakṣaṇam | asyāṃ tu\ncaturvidhānāṃ saṃsthāyāṃ ātyantika-laya-śabditā muktir ānīteti | yaṃ\ncānuśayinam iti bhukta-śiṣṭa-karma-viśiṣṭo jīvonuśayīty ucyate | rūpeti\nmūrtyā saṃjñayā copeteṣv ity arthaḥ | kārya-dṛṣṭim iti ghaṭādibhyaḥ pṛthag\napi pṛthvyādeḥ prāpter ity arthaḥ | apāśrayeti īśvara-dhyāna-yogyo bhavatīty\narthaḥ | svayam iti vāmadevaḥ khalu garbhasya eva paramātmānaṃ bubudhe,\n<l>yogena devahūtīty arthaḥ ||63||</l></p>\n\n<p>iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-\n<lg>\n<l>bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-</l>\n<l>bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe</l>\n<l>tattva-sandarbho nāma prathamaḥ sandarbhaḥ ||</l>\n</lg></p>\n\n<p>BD: iti kalīti kali-yuga-pāvanaṃ yat sva-bhajanaṃ tasya vibhajanaṃ vistaraṇaṃ\nprayojanaṃ yasya tādṛśo'vatāraḥ prādurbhāvo yasya, tasya śrī-bhagavat-\nkṛṣṇa-caitanya-devasya caraṇayor anucarau, viśvasmin ye vaiṣṇava-rājās teṣāṃ\n<lg>\n<l>sabhāsu yat sa-bhājanaṃ sat-kāras tasya bhājane pātre ca yau śrī-rūpa-</l>\n<l>sanātanau tayor anuśāsana-bhāratya upadeśa-vākyāni garbhe madhye yasya</l>\n<l>tasmin ||</l>\n</lg></p>\n\n<lg>\n<l>ṭippaṇī tattva-sandarbhe vidyā-bhūṣaṇa-nirmitā |</l>\n<l>śrī-jīva-pāṭha-saṃpṛktā sadbhir eṣā viśodhyatām ||</l>\n</lg>\n\n<p>iti śrīmad-baladeva-vidyā-bhūṣaṇa-viracitā tattva-sandarbha-ṭippaṇī\nsamāptā ||</p>\n\n<p>[*ENDNOTE #1] Alternative reading: veda rāmāyaṇe puṇye bhārate\nbharatarṣabha | ādāv cānte ca madhye ca hariḥ sarvatra gīyate ||</p>\n\n<p>[*ENDNOTE #2] āruṣī tu manoḥ kanyā tasya patnī manīṣiṇaḥ | aurvas\n<l>tasyāṃ samabhavad ūruṃ bhittvā mahā-yaśāḥ || (Mbh 1.66.46)</l></p>\n\n</div>\n<div type='saṃdarbha' n='2'>\n<p>ṣaṭ-sandarbha-nāmaka-śrī-bhāgavata-sandarbhe dvitīyaḥ\nbhagavat-sandarbhaḥ</p>\n\n<p>śrī-śrī-rādhā-govindo jayataḥ |</p>\n\n<lg>\n<l>tau santoṣayatā santau śrīla-rūpa-sanātanau |</l>\n<l>dākṣiṇātyena bhaṭṭena pnuar etad vivicyate ||o||</l>\n</lg>\n\n<p>tasyādyaṃ granthanālekhaṃ krāntam utkrānta-khaṇḍitam |\nparyālocyātha paryāyaṃ kṛtvā likhati jīvakaḥ ||o||[*ENDNOTE #1]</p>\n\n<p>[1]</p>\n\n<p>athaivam advaya-jñāna-lakṣaṇaṃ tat tattvaṃ sāmānyato lakṣayitvā punar\nupāsaka-yogyatā-vaiśiṣṭyena prakaṭita-nija-sattā-viśeṣaṃ viśeṣato nirūpayati\nvadantīty asyaivottarārdhena</p>\n\n<l>brahmeti paramātmeti bhagavān iti śabdyate | [BhP 1.2.11]</l>\n\n<p>atha śrīmad-bhāgavatākhya eva śāstre kvacid anayatrāpi tad ekaṃ tattvaṃ\ntridhā śabdyate | kvacid brahmeti kvacit paramātmeti kvacid bhagavān iti ca\n| kintv atra śrīmad-vyāsa-samādhi-labdhād bhedāj jīva iti ca śabdyate iti\nsvayam eva vyākhyāto bhavatīti prathamatas tāv eva prastūyate | mūle tu\nkramād vaiśiṣṭya-dyotanāya tathā vinyāsaḥ | ayam arthaḥ - tad ekam\nevākhaṇḍānanda-svarūpaṃ tattvaṃ thutkṛta-pārameṣṭhyādikānanda-\nsamudayānāṃ paramahaṃsānāṃ sādhana-vaśāt tādātmyam āpanne satyām\napi tadīya-svarūpa-śakti-vaicitryāṃ tad-grahaṇāsāmarthye cetasi yathā\nsāmānyato lakṣitaṃ tathaiva sphurad vā tadvad evāvivikta-śakti-\nśaktimattābhedatayā pratipādyamānaṃ vā brahmeti śabdyate |</p>\n\n<p>atha tad ekaṃ tattvaṃ svarūpa-bhūtayaiva śaktyā kam api viśeṣaṃ dhartuṃ\nparāsām api śaktīnāṃ mūlāśraya-rūpaṃ tad-anubhāvānanda-sandohāntar-\nbhāvita-tādṛśa-brahmānandānāṃ bhāgavata-paramahaṃsānāṃ\ntathānubhavaika-sādhakatama-tadīya-svarūpānanda-śakti-viśeṣātmaka-\nbhakti-bhāviteṣv antar-bahir apīndriyeṣu parisphurad vā tadvad eva vivikta-\ntādṛśa-śakti-śaktimattābhedena pratipādyamānaṃ vā bhagavān iti śabdyate\n|</p>\n\n<p>evam evoktaṃ śrī-jaḍa-bharatena -</p>\n\n<p>jñānaṃ viśuddhaṃ paramārtham ekam\nanantaraṃ tv abahir brahma satyam\npratyak praśāntaṃ bhagavac-chabda-saṃjñaṃ\n<l>yad vāsudevaṃ kavayo vadanti || [BhP 5.12.11] iti |</l></p>\n\n<p>śrī-dhruvaṃ prati śrī-manunā ca -</p>\n\n<p>tvaṃ pratyag-ātmani tadā bhagavaty ananta |\n<l>ānanda-mātra upapanna-samasta-śaktau || [BhP 4.11.30] iti |</l></p>\n\n<p>evaṃ cānanda-mātraṃ viśeṣyaṃ samastāḥ śaktayo viśeṣaṇāni viśiṣṭo\nbhagavān ity āyātam | tathā caivaṃ viśiṣṭaye prāpte\npūrṇāvirbhāvatvenākhaṇḍa-tattva-rūpo'sau bhagavān | brahma tu sphuṭam\naprakaṭita-vaiśiṣṭyākāratvena tasyavāsamyag āvirbhāva ity āgatam | idaṃ tu\npurastād vistareṇa vivecanīyam | bhagavac chabdārthaḥ śrī-viṣṇu-purāṇe\n[6.5.66-69, 73-75, 79] proktaḥ |</p>\n\n<lg>\n<l>yat tad avyaktam ajaram acintyam ajam akṣayam |</l>\n<l>anirdeśyam arūpaṃ ca pāṇi-pādādy-asaṃyutam ||</l>\n</lg>\n\n<lg>\n<l>vibhuṃ sarva-gataṃ nityaṃ bhūta-yonim akāraṇam |</l>\n<l>vyāpy-avyāptaṃ yataḥ sarvaṃ tad vai paśyanti sūrayaḥ ||</l>\n</lg>\n\n<lg>\n<l>tad brahma paramaṃ dhāma tad dhyeyaṃ mokṣa-kāṅkṣiṇām |</l>\n<l>śruti-vākyoditaṃ sūkṣmaṃ tad viṣṇoḥ paramaṃ padam ||</l>\n</lg>\n\n<lg>\n<l>tad etad bhagavad-vācyaṃ svarūpaṃ paramātmanaḥ |</l>\n<l>vācako bhagavac-chabdas tasyādyasyākṣarātmanaḥ || ity-ādy uktvā ---</l>\n</lg>\n\n<lg>\n<l>sambharteti tathā bhartā bhakāro'rtha-dvayānvitaḥ |</l>\n<l>netā gamayitā sraṣṭā gakārārthas tathā mune ||</l>\n</lg>\n\n<lg>\n<l>aiśvaryasya samagrasya vīryasya yaśasaḥ śriyaḥ |</l>\n<l>jñāna-vairāgyayoś caiva ṣaṇṇāṃ bhaga itīṅganā ||</l>\n</lg>\n\n<lg>\n<l>vasanti tatra bhūtāni bhūtātmany akhilātmani |</l>\n<l>sa ca bhūteṣv aśeṣeṣu vakārārthas tato'vyayaḥ || iti coktvā --</l>\n</lg>\n\n<lg>\n<l>jñāna-śakti-balaiśvarya-vīrya-tejāṃsy aśeṣataḥ |</l>\n<l>bhagavac-chabda-vācyāni vinā heyair guṇādibhiḥ || iti [ViP 6.5.79] paryantena |</l>\n</lg>\n\n\n<p>pūrvavad atra viśeṣya-viśeṣaṇa-viśiṣṭatā vivecanīyā | viśeṣaṇasyāpy\naheyatvaṃ vyaktībhaviṣyatīti | arūpaṃ pāṇi-pādādy-asaṃyutam itīdaṃ\nbrahmākhya-kevala-viśeṣyāvirbhāva-niṣṭham | vibhuṃ sarva-gatam ity\nādikaṃ tu viśiṣṭa-niṣṭham | athavā arūpam ity ādikaṃ prākṛta-rūpādi-\nniṣedha-niṣṭham | ataeva pāṇi-pādādya-saṃyutam iti saṃyoga-sambandha eva\nparihriyate na tu samavāya-sambandha iti jñeyam | vibhum iti sarva-vaibhava-\nyuktam ity arthaḥ | vyāpīti sarva-vyāpakam | avyāptam iti anyena vyāptum\naśakyam | tad etad brahma-svarūpaṃ bhagavac-chabdena vācyam | na tu\nlakṣyam | tad eva nirdhāryati bhagavac-chabdo'yaṃ tasya nadī-viśeṣasya\ngaṅgā-śabdavad vācaka eva, na tu taṭa-śabdaval-lakṣakaḥ | evaṃ satya-kṣara-\nsāmyān nirbrūyād iti nirukta-matam āśritya bhagādi-śabdānām artham āha\nsambharteti. netāsva-bhakti-phalasya premṇaḥ prāpakaḥ | gamayitā sva-loka-\nprāpakaḥ | sraṣṭā sva-bhakteṣu tat-tad-guṇasyodgamayitā | jagat-\npoṣakatvādikaṃ tu tasya paramparayaiva na tu sākṣād iti jñeyam |</p>\n\n<p>aiśvaryaṃ sarva-vaśīkāritvam | samagrasyeti sarvatrānveti | vīryaṃ maṇi-\nmantrāder iva prabhāvaḥ | yaśo vāṅ-manaḥ-śarīrāṇāṃ sādguṇya-khyātiḥ |\nśrīḥ sarva-prakārā sampat | jñānaṃ sarvajñatvam | vairāgyaṃ prapañca-vastv-\nanāsaktiḥ | iṅganā saṃjñā | akṣara-sāmya-pakṣe bhagavān iti vaktavye\nmatupo va-lopaś chāndasaḥ | sambhartey-ādiṣu sambhartṛtvādiṣv eva\ntātparyam | yathā suptiṅ-antacayo vākyam ity atra pacati bhavatīty asya\nvākyasya pāko bhavatīty arthaḥ kriyate yathā vā sattāyām asti bhavatīty atra\ndhātv-artha eva vivakṣitaḥ | tad evam eva bhagavān ity atra matub-artho\nyojayituṃ śakyate | prakārāntareṇa ṣaḍ-bhagān darśayati jñāna-śaktī jñānam\nantaḥ-karaṇasya | śaktir indriyāṇām | aiśvarya-vīrye vyākhyāte | tejaḥ kāntiḥ\n| aśeṣataḥ sāmagryeṇety arthaḥ | bhagavac-chabda-vācyānīti | bhagavato\nviśeṣaṇāny evaitāni na tūpalakṣaānīty arthaḥ | atra bhagavān iti nitya-yoge\nmatup |</p>\n\n<lg>\n<l>atha tathāvidha-bhagavad-rūpa-pūrṇāvirbhāvaṃ tat tattvaṃ pūrvavaj jīvādi-</l>\n<l>niyantṛtvena sphurad vā pratipādyamānaṃ vā paramātmeti śabdyata iti |</l>\n<l>yadyapy etae brahmādi-śabdāḥ prāyo mitho'rtheṣu vartante tathāpi tatra tatra</l>\n<l>saṅketa-prādhānya-vivakṣayedam uktam || śrī-sutaḥ ||</l>\n</lg>\n\n<p>[2]</p>\n\n<p>evam eva praśnotttarābhyāṃ vivṛṇoti | rājovāca -</p>\n\n<lg>\n<l>nārāyaṇābhidhānasya brahmaṇaḥ paramātmanaḥ |</l>\n<l>niṣṭhām arhatha no vaktuṃ yūyaṃ hi brahma-vittamāḥ || [BhP 11.3.35]</l>\n</lg>\n\n<p>śrī-pippalāyana uvāca -</p>\n\n<lg>\n<l>sthity-udbhava-pralaya-hetur ahetur asya</l>\n<l>yat svapna-jāgara-suṣuptiṣu yad bahiś ca |</l>\n<l>dehendriyāsuhṛdayāni caranti yena</l>\n<l>sañjīvitāni tad avehi paraṃ narendra || [BhP 11.3.36]</l>\n</lg>\n\n<p>atra praśnasyārthaḥ | nārāyaṇābhidhānasya bhagavataḥ | brahmeti\nparamātmety ādi-prasiddha-tat-samudāya-tṛtīyatayā pāṭhāt | nārāyaṇe\nturīyākhye bhagavac-chaba-śabdite ity atra spaṣṭībhāvitvāc ca | niṣṭhāṃ\ntattvam | praśna-krameṇaivottaram āha sthitīti | yat sthityādi-hetur ahetuś ca\nbhavati | yac ca jāgarādiṣu yad bahiś ca bhavati | yena ca dehādīni\nsañjīvitāni santi caranti | tad ekam eva paraṃ tattvaṃ praśna-krameṇa\nnārāyaṇādi-rūpaṃ viddhīti yojanīyam | tathāpi bhramatva-spaṣṭīkaraṇāya\nviparyayena vyākhyāyate | tatraikasyaiva viśeṣaṇa-bhedena tad-aviśiṣṭatvena\nca pratipādanāt tathaiva tat tad upāsaka-puruṣānubhava-bhedāc\ncāvirbhāvanāmbhoder bheda ity uttara-vākya-tātparyam |</p>\n\n<p>etad uktaṃ bhavati | svayam ahetuḥ svarūpa-śaktyaika-vilāsamayatvena\ntatrodāsīnam api prakṛtijīva-pravartakāvastha-paramātmāpara-paryāya-\nsvāṃśa-lakṣaṇa-puruṣa-dvārā yad asya sarga-sthity-ādi-hetur bhavati tad\nbhagavad-rūpaṃ viddhi | paramātmatā caivam upatiṣṭhatīty āha yena hetu-\nkartrā ātmāṃśa-bhūta-jīva-praveśana-dvārā sañjīvitāni santi dehādīni tad-\nupalakṣaṇāni pradhānādi-sarvāṇy eva tattvāni yenaiva preritatayaiva caranti\nsva-sva-kārye pravartante tat paraamātma-rūpaṃ viddhi |</p>\n\n<p>tasmai namo bhagavate brahmaṇe paramātmane [BhP 10.28.6] ity atra varuṇa-\nkṛta-śrī-kṛṣṇa-stutau ṭīkā ca - paramātmane sarva-jīva-niyantre ity eṣā |\njīvasyātmatvaṃ tad-apekṣayā tasya paramatvam ity ataḥ paramātma-śabdena\ntat-sahayogī sa eva vyajyate iti | tat tad aviśiṣṭatvena brahmatva-mātraṃ\ncaivam upatiṣṭhatīty āha, svapneti | yad eva tat tattvaṃ svapnādau anvayena\nsthitaṃ yac ca tad-bahiḥ śuddhāyāṃ jīvākhya-śaktau tathā sthitaṃ cakārāt\ntataḥ paratrāpi vyatirekeṇa sthitaṃ svayam aviśiṣṭaṃ tad brahma-rūpaṃ\nviddhīti || śrī-nāradaḥ? || śrī-nāradaḥ||2||</p>\n\n<p>[3]</p>\n\n<p>idam eva trayaṃ siddhi-prasaṅge'py āha tribhiḥ |</p>\n\n<lg>\n<l>viṣṇau tryadhīśvare cittaṃ dhārayet kāla-vigrahe |</l>\n<l>sa īśitvam avāpnoti kṣetraṃ kṣetrajña-codanam ||</l>\n</lg>\n\n<lg>\n<l>nārāyaṇe turīyākhye bhagavac-chabda-śabdite |</l>\n<l>mano mayy ādadhad yogī mad-dharmāvaśitām iyāt ||</l>\n</lg>\n\n<lg>\n<l>nirguṇe brahmaṇi mayi dhārayan viśadaṃ manaḥ |</l>\n<l>parānandam avāpnoti yatra kāmo'vasīyate || [BhP 11.15.15-17]</l>\n</lg>\n\n<p>ṭīkā ca | try-adhīśvare triguṇa-māyā-niyantari | ataeva kāla-vigrahe\nākalayiṛ-rūpe antaryāmiṇi | turīyākhye</p>\n\n<p>virāṭ hiraṇya-garbhaś ca kāraṇaṃ cety upādhayaḥ |\nīśasya yantribhir hīnaḥ turīyaṃ tat padaṃ viduḥ || ity evaṃ lakṣaṇe |</p>\n\n<lg>\n<l>aiśvaryasya samagrasya vīryasya yaśasaḥ śriyaḥ |</l>\n<l>jñāna-vairāgyayoś caiva ṣaṇṇāṃ bhaga itīṅganā || [ViP 6.5.74]</l>\n</lg>\n<p>tadvati bhagavac-chabda-śabdite | ity eṣā ||</p>\n\n<l> śrī-bhagavān ||3||</l>\n\n<p>[4]</p>\n\n<p>atha vadantīty ādyasya padyasya pratyavasthānaṃ yāvat tṛtīya-sandarbham\nudbhāvyate | yatra yogyatā-vaiśiṣṭyenāvirbhāva-vaiśiṣṭyaṃ vaktuṃ\nbrahmāvirbhāve tāvad yogyatām āha -</p>\n\n<lg>\n<l>tathāpi bhūman mahimā-guṇasya te</l>\n<l>vibodhhum arhaty amalāntarātmabhiḥ |</l>\n<l>avikriyāt svānubhavād arūpato</l>\n<l>hy ananya-bodhyātmayatayā na cānyathā || [BhP 10.14.6]</l>\n</lg>\n\n<p>yadyapi brahmatve bhagavattve ca durjñeyatvam uktam, tathāpi he bhūman\nsvarūpeṇa guṇena cānanta te tavāguṇasya anāviṣkṛta-svarūpa-bhūta-guṇasya\nyo mahimā mahattvaṃ bṛhattvaṃ brahmatvam iti yāvat | atha kasmād ucyate\nbrahma bṛṃhati bṛṃhayati ceti śruteḥ | sa tava mahimā amalāntarātmabhiḥ\nśuddhāntaḥkaraṇair guṇair viboddhum arhati | teṣāṃ bodhe prakāśitum\narhati samartho bhavatīty arthaḥ |</p>\n\n<p>kasmān nimittāt? tatrāha svānubhavāt śuddhatvaṃ padārthasya bodhāt |\nnanv anubhavaḥ khalv antaḥkaraṇasya vṛttiḥ, sā ca sthūla-sūkṣma-deha-\nvikāra-mayy eva satī kathaṃ nirvikāratvam-padārthaḥ viṣayaṃ kurvīta |\ntatrāha avikriyāt tyakta-tat-tad-vikārāt |</p>\n\n<p>nanu viṣayākāra evānubhavo viṣayam upādadīta śuddhatvam-padārthas tu\nna kasyāpi viṣayaḥ syāt pratyag-rūpatvāt | tatrāha arūpataḥ rūpyate bhāvyate\niti rūpo viṣayaḥ tadākāratā-rahitāt | deha-dvayāveśa-viṣayākāratā-rāhitye\nsati svayaṃ śuddhatvaṃ-padārthaḥ prakāśata iti bhāvaḥ |</p>\n\n<p>nanu sūkṣma-cid-rūpatvam-padārthānubhave kathaṃ pūrṇa-cidākāra-rūpa-\nmadīya-brahma-svarūpaṃ sphuratu | tatrāha ananya-bodhyātmatayā cid-\nākāratā-sāmyena śuddhatvaṃ-padārthaikya-bodhya-svarūpatayā | yadyapi\ntādṛg-ātmānubhavānantaraṃ tad-ananya-bodhyatākṛtau sādhaka-śaktir nāsti\ntathāpi pūrvaṃ tad-artham eva kṛtayā sarvatrāpy upajīvyayā sādhana-bhakty-\nārādhitasya śrī-bhagavataḥ prabhāvād eva tad api tatrodayata iti bhāvaḥ |</p>\n\n<p>tad uktam vadantīty ādi-padyānantaram eva -</p>\n\n<lg>\n<l>tac-chraddadhānā munayo</l>\n<l>jñāna-vairāgya-yuktayā |</l>\n<l>paśyanty ātmani cātmānaṃ</l>\n<l>bhaktyā śruta-gṛhītayā || [BhP 1.2.12] iti.</l>\n</lg>\n\n<p>satyavrataṃ prati śrī-matsyadevopadeśe ca -</p>\n\n<lg>\n<l>madīyaṃ mahimānaṃ ca</l>\n<l>paraṃ brahmeti śabditam |</l>\n<l>vetsyasy anugṛhītaṃ me</l>\n<l>sampraśnair vivṛtaṃ hṛdi || [BhP 8.24.38] iti.</l>\n</lg>\n\n<l>brahmā śrī-bhagavantam ||4||</l>\n\n<p>[5]</p>\n\n<p>tādṛśāvirbhāvam āha, sārdhena -</p>\n\n<p>śaśvat praśāntam abhayaṃ pratibodha-mātraṃ\nśuddhaṃ samaṃ sad-asataḥ paramātma-tattvam |\n<lg>\n<l>śabdo na yatra puru-kārakavān kriyārtho</l>\n<l>māyā paraity abhimukhe ca vilajjamānā |</l>\n<l>tad vai padaṃ bhagavataḥ paramasya puṃso</l>\n<l>brahmeti yad vidur ajasra-sukhaṃ viśokam || [BhP 2.7.47]</l>\n</lg></p>\n\n<p>ayam arthaḥ | sarvato bṛhattamatvād brahmeti yad vidus tat khalu param asya\npuṃso bhagavataḥ padam eva | nirvikalpatayā sākṣāt-kṛteḥ prāthamikatvāt\nbrahmaṇaś ca bhagavata eva nirvikalpa-sattā-rūpatvāt | vicitra-rūpādi-vikalpa-\nviśeṣa-viśiṣṭasya bhagavatas tu sākṣāt-kṛtes tad-anantarajatvāt | tadīya-\nsvarūpa-bhūtaṃ tad brahma tat sākṣātkārāspadaṃ bhavatīty arthaḥ |\nnirvikalpa-brahmaṇas tasya svarūpa-lakṣaṇam āha pratibodha-mātram iti |\najasra-sukham iti ca | jaḍasya duḥkhasya ca pratiyogitayā pratīyate yad vastu\nyac ca nityaṃ tad eka-rūpaṃ tad-rūpam ity arthaḥ | yat ātma-tattvaṃ sarveṣām\nātmatnāṃ mūlam | ātmā hi sva-prakāśa-rūpatayā nirupādhi-parama-\npremāspadatayā ca tat-tad-rūpeṇa pratīyata ity arthaḥ |</p>\n\n<p>atha tasya sukha-rūpasya ajasratve hetum āha śāśvat praśāntaṃ nityam eva\nkṣobha-rahitaṃ tadvad abhayaṃ bhaya-śūnyaṃ viśokaṃ śoka-rahitaṃ ceti | na\nca sukha-rūpatve tasya puṇya-janyatvaṃ syād ity āha śabdo na yatreti | yatra\nkriyārtho yajñādy-arthaḥ puru-kārakavān śabdo na pravartate ity arthaḥ |\ntvaṃ tv aupaniṣadaṃ puruṣam ity ādi rītyā kevalam upaniṣad eva prakāśikā\nbhavatīty arthaḥ | punaḥ sukha-svarūpatve cendriya-janyatvaṃ vyāvartayati\nśuddham ity ādinā | tatra śuddhaṃ doṣa-rahitam | samam uccāvacatā-śūnyam\n| sadasataḥ paraṃ kāraṇa-kārya-vargād upari-sthitam | kiṃ bahunety āha māyā\nca yasyābhimukhe yadunmukhatayā sthite jīvan-mukta-gaṇe vilajjamānaiva\nparaiti palāyate tato dūraṃ gacchatīty arthaḥ || śrī brahmā nāradam ||5||</p>\n\n<p>[6]</p>\n\n<lg>\n<l>vyañjite bhagavat-tattve brahma ca vyajyate svayam |</l>\n<l>ato'tra brahma-sandarbho'py avāntaratayā mataḥ ||</l>\n</lg>\n\n<p>atha bhagavad-āvirbhāve yogyatām āha -</p>\n\n<p>bhakti-yogena manasi samyak praṇihite'male\napaśyat puruṣaṃ pūrṇaṃ || [BhP 1.7.4] iti | vyākhyātam eva ||6||</p>\n\n<p>[7]</p>\n\n<p>tad itthaṃ brahmaṇā coktam --</p>\n\n<p>tvaṃ bhakti-yoga-paribhāvita-hṛt-saroja\n āsse śrutekṣita-patho nanu nātha puṃsām || iti || [BhP 3.9.11] || śrī-sutaḥ\n||7||[*ENDNOTE #2]</p>\n\n<p>[8]\ntad-āvirbhāvam āha sārdha-daśabhiḥ --</p>\n\n<lg>\n<l>tasmai sva-lokaṃ bhagavān sabhājitaḥ</l>\n<l>sandarśayām āsa paraṃ na yat-param |</l>\n<l>vyapeta-saṅkleśa-vimoha-sādhvasaṃ</l>\n<l>sva-dṛṣṭavadbhir puruṣair abhiṣṭutam ||9||</l>\n</lg>\n\n<lg>\n<l>pravartate yatra rajas tamas tayoḥ</l>\n<l>sattvaṃ ca miśraṃ na ca kāla-vikramaḥ |</l>\n<l>na yatra māyā kim utāpare harer</l>\n<l>anuvratā yatra surāsurārcitāḥ ||10||</l>\n</lg>\n\n<p>śyāmāvadātāḥ śata-patra-locanāḥ\npiśaṅga-vastrāḥ surucaḥ supeśasaḥ |\n<lg>\n<l>sarve catur-bāhava unmiṣan-maṇi-</l>\n<l>praveka-niṣkābharaṇāḥ suvarcasaḥ |</l>\n<l>pravāla-vaidūrya-mṛṇāla-varcasaḥ</l>\n<l>parisphurat-kuṇḍala-mauli-mālinaḥ ||11||</l>\n</lg></p>\n\n<lg>\n<l>bhrājiṣṇubhir yaḥ parito virājate</l>\n<l>lasad-vimānāvalibhir mahātmanām |</l>\n<l>vidyotamānaḥ pramadottamādyubhiḥ</l>\n<l>savidyud abhrāvalibhir yathā nabhaḥ ||12||</l>\n</lg>\n\n<lg>\n<l>śrīr yatra rūpiṇy urugāya-pādayoḥ</l>\n<l>karoti mānaṃ bahudhā vibhūtibhiḥ |</l>\n<l>preṅkhaṃ śritā yā kusumākarānugair</l>\n<l>vigīyamānā priya-karma gāyatī ||13||</l>\n</lg>\n\n<lg>\n<l>dadarśa tatrākhila-sātvatāṃ patiṃ</l>\n<l>śriyaḥ patiṃ yajña-patiṃ jagat-patim |</l>\n<l>sunanda-nanda-prabalārhaṇādibhiḥ</l>\n<l>sva-pārṣadāgraiḥ parisevitaṃ vibhum ||14||</l>\n</lg>\n\n<lg>\n<l>bhṛtya-prasādābhimukhaṃ dṛg-āsavaṃ</l>\n<l>prasanna-hāsāruṇa-locanānanam |</l>\n<l>kirīṃinaṃ kuṇḍalinaṃ catur-bhujaṃ</l>\n<l>pītāṃśukaṃ vakṣasi lakṣitaṃ śriyā ||15||</l>\n</lg>\n\n<lg>\n<l>adhyarhaṇīyāsanam āsthitaṃ paraṃ</l>\n<l>vṛtaṃ catuḥ-ṣoḍaśa-pañca-śaktibhiḥ |</l>\n<l>yuktaṃ bhagaiḥ svair itaratra cādhruvaiḥ</l>\n<l>sva eva dhāman ramamāṇam īśvaram ||16||</l>\n</lg>\n\n<lg>\n<l>tad-darśanāhlāda-pariplutāntaro</l>\n<l>hṛṣyat-tanuḥ prema-bharāśru-locanaḥ |</l>\n<l>nanāma pādāmbujam asya viśva-sṛg</l>\n<l>yat pāramahaṃsyena pathādhigamyate ||17||</l>\n</lg>\n\n<lg>\n<l>taṃ prīyamāṇaṃ samupasthitaṃ kaviṃ</l>\n<l>prajā-visarge nija-śāsanārhaṇam |</l>\n<l>babhāṣa īṣat-smita-śociṣā girā</l>\n<l>priyaḥ priyaṃ prīta-manāḥ kare spṛśan ||18 [BhP 2.9.9-18] ||</l>\n</lg>\n\n<p>tasmai bhagavad-ājñā-puraskāreṇa śrī-nārāyaṇāhvaya-puruṣa-nābhi-\npaṅkaje sthityaiva tat-toṣaṇais tapobhir bhajate brahmaṇe sabhājitas tena\nbhajanena vaśīkṛtaḥ san sva-lokaṃ vaikuṇṭhaṃ bhuvanottamaṃ bhagavān\nsamyag darśayāmāsa | yad yato viakuṇṭhāt param anyad vaikuṇṭhaṃ paraṃ\nśreṣṭhaṃ na vidyate parama-bhagavad-vaikuṇṭhatvāt | yad vā, yad yato\nvaikuṇṭhāt paraṃ brahmākhyaṃ tattvaṃ paraṃ bhinnaṃ na bhavati | svarūpa-\nśakti-viśeṣāviṣkāreṇa māyayānāvṛtaṃ tad eva tad-rūpam ity arthaḥ | agre tv\nidaṃ vyaktīkariṣyate | tādṛśatve hetuḥ vyapeteti sva-dṛṣṭeto ca |\navidyāsmitārāga-dveṣābhiniveśāḥ pañca kleśāḥ viimohas taiḥ vaicitryaṃ\nsādhvasaṃ bhayaṃ vyapetāni saṅkleśādīni yatra tam | svasya dṛṣṭaṃ darśanaṃ\ntad vidyate yeṣāṃ tair ātmavidbhir api abhitaḥ sarvāṃśenaiva stutaṃ ślāghitam\n|</p>\n\n<lg>\n<l>atha te munayo dṛṣṭvā nayanānanda-bhājanam |</l>\n<l>vaikuṇṭhaṃ tad-adhiṣṭhānaṃ vikuṇṭhaṃ ca svayaṃ-prabham ||</l>\n</lg>\n\n<lg>\n<l>bhagavantaṃ parikramya praṇipatyānumānya ca |</l>\n<l>pratijagmuḥ pramuditāḥ śaṃsanto vaiṣṇavīṃ śriyam || [BhP 3.16.27-8]</l>\n</lg>\n\n<p>punas tādṛśatvam eva vyanakti, pravartate iti | yatra vaikuṇṭhe rajas tamaś ca\nna pravartate | tayor miśraṃ sahacaraṃ jaḍaṃ yat sattvaṃ na tad api | kintu\nanyad eva | tac ca yā suṣṭhu sthāpayiṣyamāṇā māyātaḥ parā bhagavat-\nsvarūpa-śaktiḥ tasyāḥ vṛttitvena cid-rūpaṃ śuddha-sattvākhyaṃ sattvam iti\ntadīya-prakaraṇa eva sthāpayiṣyate | tad eva ca yatra pravartate ity arthaḥ |</p>\n\n<p>tathā ca nārada-pañcarātre jitante-stotre -</p>\n\n<lg>\n<l>lokaṃ vaikuṇṭha-nāmānaṃ</l>\n<l>divya-ṣaḍ-guṇa-saṃyutam |</l>\n<l>avaiṣṇavānām aprāpyaṃ</l>\n<l>guṇa-traya-vivarjitam ||</l>\n</lg>\n\n<p>pādmottara-khaṇḍe tu vaikuṇḍha-nirūpaśo tasya sattvasyāprākṛtatvaṃ\nsphuṭam evaṃ darśitam | yataḥ prakṛti-vibhūti-varṇanānantaram -</p>\n\n<lg>\n<l>evaṃ prākṛta-rūpāyā vibhūte rūpam uttamam |</l>\n<l>tripād-vibhūti-rūpaṃ tu śṛṇu bhūdhara-nandini ||</l>\n</lg>\n\n<lg>\n<l>pradhāna-parama-vyomnor antare virajā nadī |</l>\n<l>vedāṅgasvedajanita-toyaiḥ prasrāvitā śubhā ||</l>\n</lg>\n\n<lg>\n<l>tasyāḥ pāre para-vyomni tripād-bhūtaṃ sanātanam |</l>\n<l>amṛtaṃ śāśvataṃ nityam anantaṃ paraṃ padam ||</l>\n</lg>\n\n<p>śuddha-sattva-mayaṃ divyam akṣaraṃ brahmaṇaḥ padam || ityādi ||</p>\n\n<p>prākṛta-guṇānāṃ parasparāvyabhicāritvaṃ tūktaṃ sāṅkhya-kaumudyāṃ -\nanyonya-mithuna-vṛttaya iti | taṭ-ṭīkāyāṃ ca anyonya-sahacarā avinābhāva-\nvartina iti yāvat | bhavati cātrāgamaḥ -</p>\n\n<lg>\n<l>anyonya-mithunāḥ sarve</l>\n<l>sarve sarvatra-gāminaḥ |</l>\n<l>rajaso mithunaṃ sattvam || ity ādy upakramya</l>\n</lg>\n\n<p>naiṣām ādiś ca saṃyogo\nviyogo copalabhyate || itīti ||</p>\n\n<p>tasmād atra rajaso'sad-bhāvād asṛjyatvaṃ tamaso'sad-bhāvād anāśyatvaṃ\nprākṛta-sattvābhāvāc ca saccidānanda-rūpatvaṃ tasya darśitam | tatra hetur\nna ca kāla-vikramaḥ iti | kāla-vikrameṇa hi prakṛti-kṣobhāt sattvādayaḥ\npṛthak kriyante | tasmād yatrāsau ṣaḍ-bhāva-vikāra-hetuḥ kāla-vikrama eva\nna pravartate tatra teṣām abhāvaḥ sutarām eveti bhāvaḥ | kiṃ ca teṣāṃ mūlata\neva kuṭhāra ity āha na yatra māyeti | māyātra jagat-sṛṣṭy-ādi-hetur\nbhagavac-chaktir na tu kāpaṭya-mātram | raja-ādi-niṣedhenaiva tad-vyudāsāt\n| athavā yatra tayoḥ sambandhi sattvaṃ prākṛta-sattvaṃ yat tad api na\npravartate | miśram apṛthag-bhūta-guṇa-trayaṃ pradhānaṃ ca | agre māyā-\npradhānayor bhedo vivecanīyaḥ |</p>\n\n<p>kaimutyenoktam evārthaṃ draḍhayati | kim utāpare iti | tayor vimiśraṃ kiñcid\nrajas-tamo-miśraṃ sattvaṃ ca neti vyākhyā tu piṣṭa-peṣaṇam eva | sāmānyato\nrajas-tamo-niṣedhenaiva tat-pratipatteḥ | vakṣyate ca tasya sattvasya prākṛtād\nanytamatvaṃ dvādaśe śrī-nārāyaṇa-rṣiṃ prati mārkaṇḍeyena --</p>\n\n<lg>\n<l>sattvaṃ rajas tama itīśa tavātma-bandho</l>\n<l>māyāmayāḥ sthit-layodbhava-hetavo'sya |</l>\n<l>līlādhṛtā yad api sattvamayī praśāntyai</l>\n<l>nānye nṝṇāṃ vyasana-moha-bhiyaś ca yābhyām ||</l>\n</lg>\n\n<lg>\n<l>tasmāt taveha bhagavann atha tāvakānāṃ</l>\n<l>śuklāṃ tanuṃ sva-dayitāṃ kuśalā bhajanti |</l>\n<l>yat sātvatāḥ puruṣa-rūpam uśanti sattvaṃ</l>\n<l>loko yato'bhayam utātma-sukhaṃ na cānyad || [BhP 12.8.39-40] iti ||</l>\n</lg>\n\n<p>anayor arthaḥ | he īśa yad api sattvaṃ rajas tama iti tavaiva māyā-kṛtā līlāḥ\n| kathambhūtāḥ - asya viśvasya sthityādi-hetavaḥ tathāpi yā sattvamayī saiva\npraśāntyai prakṛṣṭa-sukhāya bhavati | nānye rajas tamo-mayyau | na kevalaṃ\npraśāntyabhāva-mātram anayoḥ | kintv aniṣṭaṃ cety āha vyasaneti | he\nbhagavan tasmāt tava śuklāṃ sattva-maya-līlādhiṣṭhātrīṃ tanuṃ śrī-viṣṇu-\nrūpāṃ kuśalā nipuṇā bhajanti sevante na tv anyāṃ brahma-rudra-rūpāṃ te\nbhajanti anusaranti | na tu dakṣa-bhairavādi-rūpām | kathambhūtāṃ svasya\ntavāpi dayitāṃ loka-śānti-karatvāt |</p>\n\n<p>nanu mama rūpam api sattvātmakam iti prasiddhaṃ | tarhi kathaṃ tasyāpi\nmāyāmayatvam eva | nahi nahīty āha sātvatāḥ śrī-bhāgavatā yat sattvaṃ\npuruṣasya tava rūpaṃ prakāśam uśanti manyante yataś ca sattvāt loko\nvaikuṇṭhākhyaḥ prakāśate tad abhayam ātma-sukhaṃ para-brahmānanda-\nsvarūpam evalakṣaṇa-svarūpa-śakti-vṛtti-viśeṣa ucyate |</p>\n\n<p>sattvaṃ viśuddhaṃ vasudeva-śabditaṃ\n<l>yad īyate tatra pumān apāvṛtaḥ | [BhP 4.3.23]</l></p>\n\n<p>ityādy udāhariṣyamāṇānusārāt | agocaratve hetuḥ prakṛti-guṇaḥ | sattvam ity\naśuddha-sattva-lakṣaṇa-prasiddhy-anusāreṇa tathābhūtaś cic-chakti-vṛtti-\nviśeṣaḥ sattvam iti saṅgati-lābhāc ca | tataś ca tasya svarūpa-śakti-vṛttitvena\nsvarūpātmataivety uktam tad abhayam ātma-sukham iti | arthāntare\nbhagavad-vigrahaṃ prati rūpaṃ yad etad [BhP 2.8.2] ityādau śuddha-sattva-\nsvarūpa-mātratva-pratijñābhaṅgaḥ | abhayam ity ādau prāñjalatā-hāniś ca\nbhavati | anyat padasyaikasyaiva rajas tamaś ceti dvir-āvṛttau pratipatti-\ngauravaṃ cotpadyate | pūrvam api nānye iti dvivacanenaiva parāmṛṣṭe |\ntasmād asti prasiddhād anyat svarūpa-bhūtaṃ sattvam |</p>\n\n<p>yad evaikādaśe yat kāya eṣa bhuvana-traya-sanniveśa [BhP 11.4.4] ityādau\njñānaṃ svata ity atra ṭīkā-kṛn-mataṃ yasya svarūpa-bhūtāt sattvāt tanu-\nbhṛtāṃ jñānam ity anena | tathā paro rajaḥ savitur jāta-vedā devasya bharga\n[BhP 5.7.14] ity ādau śrī-bharata-jāpye tan-mataṃ paro rajaḥ rajasaḥ prakṛteḥ\nparaṃ śuddha-sattvātmakam ity ādinā | ataeva prākṛtāḥ sattvādayo guṇā\njīvasyaiva na tv īśasyeti śrūyate | athaikādaśe sattvaṃ rajas tama iti guṇā\njīvasya naiva me [BhP 11.25.12] iti |</p>\n\n<p>śrī-bhagavad-upaniṣatsu ca -</p>\n\n<lg>\n<l>ye caiva sāttvikā bhāvā rājasās tāmasāś ca ye |</l>\n<l>matta eveti tān viddhi na tv ahaṃ teṣu te mayi ||</l>\n</lg>\n\n<lg>\n<l>tribhir guṇa-mayair bhāvair ebhiḥ sarvam idaṃ jagat |</l>\n<l>mohitaṃ nābhijānāti mām ebhyaḥ param avyayam ||</l>\n</lg>\n\n<lg>\n<l>daivī hy eṣā guṇa-mayī mama māyā duratyayā |</l>\n<l>mām eva ye prapadyante māyām etāṃ taranti te || iti [Gītā 7.12-4]</l>\n</lg>\n\n<p>yathā daśame -</p>\n\n<lg>\n<l>harir hi nirguṇaḥ sākṣāt</l>\n<l>puruṣaḥ prakṛteḥ paraḥ |</l>\n<l>sa sarva-dṛg upadraṣṭā</l>\n<l>taṃ bhajan nirguṇo bhavet || iti [BhP 10.88.5]</l>\n</lg>\n\n<p>śrī-viṣṇu-purāṇe ca -</p>\n\n<lg>\n<l>sattvādayo na santīśe</l>\n<l>yatra ca prākṛtā guṇāḥ |</l>\n<l>sa śuddhaḥ sarva-śuddhebhyaḥ</l>\n<l>pumān ādyaḥ prasīdatu || iti [ViP 1.9.44]</l>\n</lg>\n\n<p>atra prākṛtā iti viśiṣya aprākṛtās tv anye guṇās tasmin santy eveti vyañjitaṃ\ntatraiva |</p>\n\n<lg>\n<l>hlādinī sandhinī saṃvit</l>\n<l>tvayy ekā sarva-saṃśraye |</l>\n<l>hlāda-tāpa-karī miśrā</l>\n<l>tvayi no guṇa-varjite || iti [ViP 1.12.69]</l>\n</lg>\n\n<p>tathā ca daśame devendreṇoktam --</p>\n\n<lg>\n<l>viśuddha-sattvaṃ tava dhāma śāntaṃ</l>\n<l>tapomayaṃ dhvasta-rajas-tamaskam |</l>\n<l>māyāmayo'yaṃ guṇa-saṃpravāho</l>\n<l>na vidyate te'graṇānubandha || iti [BhP 10.27.4]</l>\n</lg>\n\n<p>ayam arthaḥ | dhāma svarūpa-bhūta-prakāśa-śaktiḥ | viśuddhatvam āha\nviśeṣaṇa-dvayena | dhvasta-rajas-tamaskaṃ tapo-mayam iti ca | tapo'tra jñānaṃ\nsa tapo'tapyateti śruteḥ | tapomayaṃ pracura-jñāna-svarūpam | jāḍyāṃśenāpi\nrahitam ity arthaḥ | ātmā jñāna-mayaḥ śuddha itivat | ataḥ prākṛta-sattvam\napi vyāvṛttam | ata eva māyāmayo'yaṃ sattvādi-guṇa-pravāhas te tava na\nvidyate | yato'sāv ajñānenaivānubandha iti |</p>\n\n<p>ataeva śrī-bhagavantaṃ prati brahmādīnāṃ sayuktikam --</p>\n\n<lg>\n<l>sattvaṃ viśuddhaṃ śrayate bhavān sthitau</l>\n<l>śarīriṇāṃ śreya-upāyanaṃ vapuḥ |</l>\n<l>veda-kriyā-yoga-tapaḥ-samādhibhis</l>\n<l>tavārhaṇaṃ yena janaḥ samīhate ||</l>\n</lg>\n\n<lg>\n<l>sattvaṃ na ced dhātar idaṃ nijaṃ bhaved</l>\n<l>vijñānam ajñāna-bhidāpamārjanam |</l>\n<l>guṇa-prakāśair anumīyate bhavān</l>\n<l>prakāśate yasya ca yena vā guṇaḥ || [BhP 10.2.34-35]</l>\n</lg>\n\n<p>ayam arthaḥ | sattvaṃ tena prakāśamānatvāt tad-abhinnatayā rūpitaṃ vapur\nbhavān śrayate prakaṭayati | kathambhūtaṃ sattvaṃ viśuddham | anyasya\nrajas-tamobhyām amiśrasyāpi prākṛtatvena jāḍyāṃśa-saṃvalitatvān na\nviśeṣeṇa śuddhatvam | etat tu svarūpa-śakty-ātmatvena tad-aṃśasyāpy\nasparśād atīva śuddham ity arthaḥ | kim arthaṃ śraye | śarīriṇāṃ sthitau nija-\ncaraṇāravinde manaḥsthairyāya sarvatra bhakti-sukhād anasyaiva tvadīya-\n<l>mukhya-prayojanatvād iti bhāvaḥ | bhakti-yoga-vidhānārtham iti [BhP 1.8.19]</l>\nśrī-kuntī-vākyāt |</p>\n\n<p>kathambhūtaṃ vapuḥ śreyasāṃ sarveṣāṃ puruṣārthānām upāyanam āśrayam\n| nityānanda-paramānanda-rūpam ity arthaḥ | ato vapuṣas tava ca bheda-\nnirdeśo'yam aupacārika eveti bhāvaḥ | ataeva yena vapuṣā yad vapur\nālambanenaiva janas tavārhaṇaṃ pūjāṃ karoti | kaiḥ sādhanaiḥ vedādibhis\ntvad-ālambakair ity arthaḥ | sādhāraṇais tv arpitair eva tvad-arhaṇa-\nprāyatāsiddhāv api | vapuṣo'napekṣatvāt | tādṛśa-vapuḥ-prakāśa-hetutvena\nsvarūpātmakatvaṃ spaṣṭayanti |</p>\n\n<p>he dhātaś ced yadi idaṃ sattvaṃ yat tava nijaṃ vijñānam anubhavaṃ tadātmikā\nsva-prakāśatā-śaktir ity arthaḥ | tan na bhavet | tarhi tu ajñāna-bhidā sva-\nprakāśasya tavānubhava-prakāra eva mārjanaṃ śuddhim avāpa | saiva jagati\nparyavasīyate na tu tavānubhava-leśo'pīty arthaḥ |</p>\n\n<p>nanu prākṛta-sattva-guṇenaiṣa bhavatu kiṃ nijenety āha | prākṛta-guṇa-\nprakāśair bhavān kevalam anumīyate na tu sākṣātkriyata ity arthaḥ | athavā\ntava vijñāna-rūpam ajñāna-bhidāyā apamārjanaṃ ca yan nijaṃ sattvaṃ tad yadi\nna bhaven nāvirbhavati tadaiva prākṛta-sattvādi-guṇa-prakāśair bhavān\nanumīyate tvan-nija-sattāvirbhāveṇa tu sākṣāt-kriyata evety arthaḥ | tad eva\nspaṣṭayituṃ tatrānumāne dvaividhyam āhur yasya guṇaḥ prakāśata iti |\nasvarūpa-bhūtasyaiva sattvādi-guṇasya tvad-avyabhicāri sambandhitva-mātreṇa\nvā tvad eva prakāśyamānatā-mātreṇa vā tval-liṅgatvam ity arthaḥ | yathā\naruṇodayasya sūryodaya-sānnidhya-liṅgatvaṃ yathā vā dhūmasyāgni-\nliṅgatvam iti tata ubhayathāpi tava sākṣātkāre tasya sādhakatamatvābhāvo\nyukta iti bhāvaḥ |</p>\n\n<p>tad evam aprākṛta-sattvasya tadīya-sva-prakāśatā-rūpatvaṃ yena\nsvaprakāśasya tava sākṣātkāro bhavatīti sthāpitam | atra ye viśuddha-sattvaṃ\nnāma prākṛtam eva rajas-tamaḥ-śūnyaṃ matvā tat-kāryaṃ bhagavad-\nvigrahādikaṃ manyante te tu na kenāpy anugṛhītāḥ | rajaḥ-\nsambandhābhāvena svataḥ praśānta-svabhāvasya sarvatrodāsīnatākṛti-hetos\ntasya kṣobhāsambhavāt vidyāmayatvena yathāvasthita-vastu-prakāśitāmātra-\ndharmatvāt, tasya kalpanāntarāyogyatvāc ca | tad uktam api agocarasya\ngocaratve hetuḥ prakṛti-guṇaḥ sattvam | gocarasya bahurūpatve rajaḥ |\nbahurūpasya tirohitatve rajaḥ | tathā parasparodāsīnatve sattvam | upakāritve\nrajaḥ | apakāritve tamaḥ | gocaratvādīni sthit-sṛṣṭi-saṃhārāḥ udāsīnatvādīni\nceti |</p>\n\n<p>atha rajo-leśe tatra mantavye viśuddha-padavaiyarthyam ity alaṃ tan-mata-\nrajo-ghaṭa-praghaṭṭanayeti | pādmottara-khaṇḍe tu vaikuṇṭha-nirūpaṇe\ntasya sattvasyāprākṛtatvaṃ sphuṭam eva darśitam | yata uktaṃ prakṛti-vibhūti-\nvarṇanānantaram |</p>\n\n<lg>\n<l>evaṃ prākṛta-rūpāya vibhūter rūpam uttamam |</l>\n<l>tripād-vibhūti-rūpaṃ tu śṛṇu bhūdhara-nandini ||</l>\n</lg>\n\n<lg>\n<l>pradhāna-parama-vyomnor antare virajā nadī |</l>\n<l>vedāṅga-sveda-janita-toyaiḥ prasrāvitā śubhā ||</l>\n</lg>\n\n<lg>\n<l>tasyāḥ pāre para-vyomni tripād-bhūtaṃ sanātanam |</l>\n<l>amṛtaṃ śāśvataṃ nityam anantaṃ paraṃ padam ||</l>\n</lg>\n\n<p>śuddha-sattva-mayaṃ divyam akṣaraṃ brahmaṇaḥ padam || ityādi |</p>\n\n<p>tad etat samāptaṃ prāsaṅgikaṃ śuddha-sattva-vivecanam | atha pravartate\nityādi prakṛtam eva padyaṃ vyākhyāyate |</p>\n\n<p>nanu guṇādy-abhāvān nirviśeṣa evāsau loka ity āśaṅkya tatra viśeṣas tasyāḥ\nśuddha-sattvātmikāyāḥ svarūpānatirikta-śakter eva vilāsa-rūpa iti dyotayaṃs\ntam eva viśeṣaṃ darśayati harer iti | surāḥ sattva-prabhavāḥ asurāḥ rajas-\ntamaḥ-prabhavāḥ tair arcitāḥ | tebhyo'rhattamā ity arthaḥ | guṇātītatvād eveti\nbhāvaḥ |</p>\n\n<p>tān eva varṇayati śyāmāvadātā iti | śyāmāś ca avadātā ujjvalāś ca te |\npītavastrāḥ supeśaso'tisukumārāḥ unmiṣanta iva prabhāvanto maṇipravekā\nmaṇy-uttamā yeṣu tāni niṣkāṇi padakāny ābharaṇāni yeṣāṃ te suvarcasas\ntejasvinaḥ |</p>\n\n<p>pravāleti [2.9.11] | ke'pi tebhyaḥ śrī-bhagavat-sārūpyaṃ labdhavadbhyo'nye\npravālādi-sama-varṇāḥ | punar api lokaṃ varṇayati bhrājiṣṇubhir iti | śrīr\nyatreti śrīḥ svarūpa-śaktiḥ rūpiṇī tat-preyasī-rūpā mānaṃ pūjāṃ vibhūtibhiḥ\nrūpiṇī tat preyasī-rūpā mānaṃ pūjāṃ vibhūtibhiḥ sva-sakhī-rūpābhiḥ |\npreṅkhamāndolanaṃ śritā vilāsena | kusumākāro vasantas tad-anugā\nbhramarās tair vividhaṃ gīyamānā | svayaṃ priyasya hareḥ karma gāyantī\nbhavati | dadarśeti tatra loka iti prāktanānāṃ yac-chabdānāṃ viśeṣyaṃ akhila-\nsātvatāṃ sarveṣāṃ sātvatānāṃ yādava-vīrāṇāṃ patiḥ</p>\n\n<lg>\n<l>śriyaḥ patir yajña-patiḥ prajāpatir</l>\n<l>dhiyāṃ patir loka-patir dharāpatiḥ |</l>\n<l>patir gatiś cāndhaka-vṛṣṇi-sātvatāṃ</l>\n<l>prasīdatāṃ me bhagavan satāṃ patiḥ ||</l>\n</lg>\n\n<p>ity [BhP 2.4.20] etad vākya-saṃvāditvāt | śrī-bhāgavata-mate śrī-kṛṣṇasyaiva\nsvayaṃ-bhagavattvena pratipādayiṣyamānatvāt | tac caitad anantaraṃ brahmaṇe\ncatuḥślokī-rūpaṃ bhāgavataṃ śrī-bhagavatopadiṣṭam | tatra ca -</p>\n\n<lg>\n<l>purā mayā proktam ajāya nābhye</l>\n<l>padme niṣaṇṇāya mamādi-sarge |</l>\n<l>jñānaṃ paraṃ man-mahimāvabhāsaṃ</l>\n<l>yat sūrayo bhāgavataṃ vadanti ||</l>\n</lg>\n\n<p>iti tṛtīye [BhP 3.4.13] uddhavaṃ prati śrī-kṛṣṇa-vākyānusāreṇa ||</p>\n\n<lg>\n<l>yo brahmāṇaṃ vidadhāti pūrvaṃ</l>\n<l>yo vai vedāṃś ca prahiṇoti tasmai |</l>\n<l>taṃ ha devam ātma-buddhi-prakāśaṃ</l>\n<l>mumukṣur vai śaraṇam amuṃ vrajet || iti [GTU 1.22]</l>\n</lg>\n\n<p>śrī-gopāla-tāpany-anusāreṇa ca tasmai vopadeṣṭṛtva-śruteḥ ||</p>\n\n<p>tadu hovāca brahmasavanaṃ carato me dhyātaḥ stutaḥ parārdhānte\nso'budhyata gopaveśo me puruṣaḥ purastādāvirbabhūveti śrīgopālatāpany-\nanusāreṇaiva kvacit kalpe śrī-gopāla-rūpeṇa ca sṛṣṭyādāv ittham eva\nbrahmaṇe darśita-nija-rūpatāṃ tad-dhāmno mahā-vaikuṇṭhatvena śrī-kṛṣṇa-\nsandarbhe sādhayiṣyamāṇatvāc ca dvārakāyāṃ prākaṭyāvasare śruta-\nsunanda-nandādi-sāhacaryeṇa śrī-prabalādayo'pi jñeyāḥ | yathoktaṃ prathame\nsunanda-nanda-śīrṣaṇyā ye cānye sātvata-rṣabhā iti [BhP 1.14.32]|</p>\n\n<p>bhṛtya-prasādeti [2.9.15] | dṛg evāsava iva draṣṭṝṇāṃ madakarī yasya tam |\nśriyā vakṣo-vāma-bhāge svarṇa-rekhākārayā | adhyarhaṇīyeti catasraḥ\nśaktayo dharmādyāḥ | pādmottara-khaṇḍe yoga-pīṭhe ta eva kathitāḥ | na\nbahiraṅgā adharmādyā iti | tathā hi,</p>\n\n<p>dharma-jñāna tathaiśvarya-\nvairāgyaiḥ pāda-vigrahaiḥ |\nṛg-yajuḥ-sāmātharvāṇa-\nrūpair nityaṃ vṛtaṃ kramād || iti |</p>\n\n<p>samastāntas tathā śabda-prayogas tv ārṣaḥ | ṣoḍaśa-śaktayaś caṇḍādyāḥ |\ntathā ca tatraiva - caṇḍādi-dvāra-pālais tu kumudādyaiḥ surakṣitā iti |\nnagarīti pūrveṇānvayaḥ | te ca -</p>\n\n<lg>\n<l>caṇḍa-pracaṇḍau prāg-dvāre yāmye bhadra-subhadrakau |</l>\n<l>vāruṇyāṃ jaya-vijayau saumye dhātṛ-vidhātarau ||</l>\n</lg>\n\n<lg>\n<l>kumudaḥ kumudākṣaś ca puṇḍarīko'tha vāmanaḥ |</l>\n<l>śaṅke karṇaḥ sarva-netraḥ sumukhaḥ supratiṣṭhitaḥ ||</l>\n</lg>\n\n<p>ete dikpatayaḥ proktāḥ puryām atra suśobhane || iti |</p>\n\n<p>kumudādayas tu dvau dvāv āgneyādi-dik-pataya iti śeṣaḥ | pañca-śaktayaḥ\nkūrmādyāḥ | tathā ca tatraiva -</p>\n\n<lg>\n<l>kūrmaś ca nāgarājaś ca vanateyas trayīśvaraḥ |</l>\n<l>chandāṃsi sarva-mantrāś ca pīṭha-rūpatvam āsthitā || iti ||</l>\n</lg>\n\n<p>trayīśvara iti vainateya-viśeṣaṇam | tasya chandomayatvāt |</p>\n\n<p>yadyapy uttara-khaṇḍa-vacanaṃ tat parama-vyoma-paraṃ tathāpi tat-\nsādṛśyāgamādi-prasiddheś ca śrī-kṛṣṇa-yoga-pīṭham api ca tadvaj jñeyam\n| atra ṣoḍaśa-śaktayaḥ sākṣāt śrī-kṛṣṇa eva śrī-kṛṣṇa-sandarbhe purastād\nudāhariṣyamāṇa-prabhāsa-khaṇḍa-vacanāt śrutālambinyādaya eva vā jñeyā\niti | svaiḥ svarūpa-bhūtair aiśvaryādibhir yuktam | itaratra yogiṣu adhruvaiḥ\nprāptair ity arthaḥ | sva-svarūpa eva dhāmāni śrī-vaikuṇṭhe ramamāṇaṃ\nataeveśvaram | katham api parādhīna-siddhatvābhāvāt |</p>\n\n<p>tad-darśaneti [2.9.17] | yat padāmbujaṃ pāramahaṃsyena pathādhigamyata iti\nsaccidānanda-ghanatvaṃ tasya vyanakti | tvaṃ prīyamāṇam iti taṃ brahmāṇaṃ\nbhagavān babhāṣe | prajā-visarge kārye nijasya svāṃśa-bhūtasya puruṣasya\nśāsane'rhaṇaṃ yogyam |</p>\n\n<p>nanv asau puruṣa eva tam anugṛhṇātu śrī-bhagavatas tu parāvasthatvāt tena\nprākṛta-sṛṣṭi-kartrā sambandho'pi na sambandha ity āśaṅkya tasya bhakta-\nvātsalyātiśaya evāyam ity āha, priyaṃ tasmin premavantam |</p>\n\n<p>yataḥ so'pi priyaḥ prema-vaśaḥ | tatrāpi prīyamāṇām iti prītamanā iti ca\nviśeṣaṇaṃ tadānīṃ premollāsātiśaya-dyotakam | taṃ prati bhagavac-cihna-\ndarśanena tasyāpi tatra prīty-atiśayaṃ vyañjayati īṣat-smita-rociṣā gireti kare\nspṛśann iti ca | asya śrī-kṛṣṇopāsakatvaṃ śrī-gopāla-tāpanī-vākyena\ndarśitam |</p>\n\n<p>tathā ca brahma-saṃhitāyāṃ [5.22-5] -</p>\n\n<lg>\n<l>tatra brahmābhavad bhūyaś caturvedī caturmukhaḥ |</l>\n<l>sa jāto bhagavac-chaktyā tat-kālaṃ kila coditaḥ ||</l>\n</lg>\n\n<lg>\n<l>sisṛkṣāyāṃ matiṃ cakre pūrva-saṃskāra-saṃskṛtām |</l>\n<l>dadarśa kevalaṃ dhvāntaṃ nānyat kim api sarvataḥ ||</l>\n</lg>\n\n<lg>\n<l>uvāca puratas tasmai tasya divyā sarasvatī |</l>\n<l>kāmaḥ kṛṣṇāya govindāya gopī-jana ity api ||</l>\n</lg>\n\n<lg>\n<l>vallabhāya priyā vahner ayaṃ te dāsyati priyam |</l>\n<l>tapa tvaṃ tapa etena tava siddhir bhaviṣyati ||</l>\n</lg>\n\n<p>atha tepe sa suciraṃ prīṇan govindam avyayam || ity ādi ||</p>\n\n<l>śrī-śukaḥ ||8||</l>\n\n<p>[9]</p>\n\n<p>atha sā bhagavattā ca nāropitā kintu svarūpa-bhūtaivety etam arthaṃ punar\nviśeṣataḥ sthāpayituṃ prakaraṇāntaram ārabhyate | tatra vastunas tasya\nśaktitvam āha |</p>\n\n<p>vedyaṃ vāstavam atra vastv ity asya viśeṣaṇābhyām eva\n<l>śivadaṃ tāpa-trayonmūlanam iti | [BhP 1.1.2]</l></p>\n\n<p>śivaṃ paramānandaḥ tad-dānaṃ svarūpa-śaktyā | tāpa-trayaṃ māyā-śakti-\nkāryaṃ tad-unmūlanaṃ ca tayaiveta || śrī-vyāsaḥ ||9||</p>\n\n<p>[10]</p>\n\n<p>te ca māyā-śakti-svarūpa-śaktī paraspara-viruddhe tathā tayor vṛttayaś ca\nsva-sva-gaṇa eva paraspara-viruddhā api bahvyaḥ | tathāpi tāsām ekaṃ\nnidhānaṃ tad evety āha |</p>\n\n<lg>\n<l>yac-chaktayo vadatāṃ vādināṃ vai</l>\n<l>vivāda-saṃvāda-bhuvo bhavanti |</l>\n<l>kurvanti caiṣāṃ muhur ātma-mohaṃ</l>\n<l>tasmai namo ænanta-guṇāya bhūmne || [BhP 6.4.26]</l>\n</lg>\n\n<p>spaṣṭam || daksaḥ śrī-puruṣottamam ||10||</p>\n\n<p>[11]</p>\n\n<p>tathā -</p>\n\n<lg>\n<l>yasmin viruddha-gatayo hy aniśaṃ patanti</l>\n<l>vidyādayo vividha-śaktaya ānupūrvyāt |</l>\n<l>tad brahma viśva-bhavam ekam anantam ādyam</l>\n<l>ānanda-mātram avikāram ahaṃ prapadye || [BhP 4.9.16]</l>\n</lg>\n\n<p>ānupūrvyā sva-sva-varge uttama-madhyama-kaniṣṭha-bhāvena vartamānā\nvividha-śaktayaḥ prāyaḥ parasparaṃ viruddha-gatayo'pi yasmin yad āśritya\naniśaṃ patanti sva-sva-vyāpāraṃ kurvanti || dhruvaḥ śrī-pṛśnigarbham ||11||</p>\n\n<p>[12]</p>\n\n<lg>\n<l>sargādi yo æsyānuruṇaddhi śaktibhir</l>\n<l>dravya-kriyā-kāraka-cetanātmabhiḥ |</l>\n<l>tasmai samunnaddha-niruddha-śaktaye</l>\n<l>namaḥ parasmai puruṣāya vedhase || [BhP 4.17.18]</l>\n</lg>\n\n<p>anuruṇaddhi karoti | śrī-maitreyo viduram ||12||</p>\n\n<p>[13]</p>\n\n<p>tāsām acintyatvam āha |</p>\n\n<l>ātmeśvaro'tarkya-sahasra-śaktir iti || [BhP 3.33.3]</l>\n\n<l>spaṣṭam || uktaṃ cācintyatvaṃ śrutes tu śabda-mūlatvād ity [Vs 2.1.27] ādau</l>\n<p>| ātmani caivaṃ vicitrāś ca hīty [?] ādau ca || śrī-devahūtiḥ kapiladevam ||13||</p>\n\n<p>[14]</p>\n\n<p>śaktes tu svābhāvika-rūpatvam āha -</p>\n\n<lg>\n<l>sattvaṃ rajas tama iti trivṛd ekam ādau</l>\n<l>sūtraṃ mahān aham iti pravadanti jīvam |</l>\n<l>jñāna-kriyārtha-phala-svarūpatayoru-śaktir</l>\n<l>brahmaiva bhāti sad asac ca tayoḥ paraṃ yat || [BhP 11.3.38]</l>\n</lg>\n\n<p>brahmaiva urū-śaktir anekātmaka-śaktimad bhāti | eva-kāreṇa brahmaṇa eva\nsā śaktir na tu kalpiteti svābhāvika-rūpatvaṃ śakter bodhayati | tatra hetuḥ |\nyad brahma yat sthūlaṃ kāryaṃ pṛthivyādi-rūpaṃ asat sūkṣmaṃ kāraṇaṃ\nprakṛtyādi-rūpaṃ tayor bahiraṅga-vaibhavayoḥ paraṃ svarūpa-vaibhavaṃ śrī-\nvaikuṇṭhādi-rūpaṃ taṭastha-vaibhavaṃ śuddha-jīva-rūpaṃ ca | anyathā tat-\ntad-bhāvāsiddhiḥ |</p>\n\n<p>kiṃrūpatayā tat-tad-rūpam | tatrāha jñāna-kriyārtha-phala-rūpatayā mahad-\nādi-lakṣaṇa-jñāna-śakti-rūpatvena, sūtrādi-lakṣaṇa-kriyā-śakti-rūpatvena,\ntan-mātrādi-lakṣaṇārtha-rūpatvena, prakṛti-lakṣaṇa-tat-tat-sarvaikya-\nrūpatvena sad-asad-rūpam | phala-rūpatvena tayoḥ param | tatra phalaṃ\npuruṣārtha-svarūpaṃ sa-vaibhavaṃ bhagavad-ākhyaṃ cid-vastu tad-\nanumatatvāt śuddha-jīvākhyaṃ cid-vastu ca | etena jñāna-kriyādi-rūpeṇorū-\nśaktitvaṃ vyañjitam | śakteḥ svābhāvika-rūpatvaṃ sa-pramāṇaṃ spaṣṭayati |</p>\n\n<p>ādau yad ekaṃ brahma tad eva sattvaṃ rajas tama iti tri-vṛt pradhānaṃ tataḥ\nkriyā-śaktyā sūtraṃ jñāna-śaktyā mahān iti | tato'ham ahaṅkāra iti | tad eva\nca jīvaṃ śuddha-svarūpaṃ jīvātmānaṃ tad-upalakṣaṇakaṃ vaikuṇṭhādi-\nvaibhavaṃ ca pravadanti vedāḥ | te ca - sadaiva saumyedam agra āsīd ity\nādyāḥ [ChāU 6.2.1] |</p>\n\n<p>ādāv ekaṃ tatas tat tad-rūpam iti śakteḥ svābhāvikatvam āyātam\nanyasyāsadbhāvenaupādhikatvāyogāt | svarūpa-vaibhavasyāṅga-pratyaṅgavan\nnitya-siddhatve'pi, sūrya-sattayā tad-raśmi-paramāṇu-vṛndasyeva, tat-sattayā\nlabdha-sattākatvāt tad-upādānatvaṃ tadādikatvaṃ ca syāt | tasya bhāsā sarvam\nidaṃ vibhātīti [Kaṭha 2.2.15] śruteḥ |</p>\n\n<p>śakter acintyatvaṃ svābhāvikatvaṃ coktaṃ śrī-viṣṇu-purāṇe -</p>\n\n<lg>\n<l>nirguṇasyāprameyasya</l>\n<l>śuddhasyāpy amalātmanaḥ |</l>\n<l>kathaṃ sargādi-kartādi-kartṛtvaṃ</l>\n<l>brahmaṇo'bhyupagamyata || [ViP 1.3.1]</l>\n</lg>\n\n<p>iti maitreya-praśnānantaraṃ śrī-parāśara uvāca ---</p>\n\n<p>śaktayaḥ sarva-bhāvānām\nacintya-jñāna-gocarāḥ |\n<lg>\n<l>yato'to brahmaṇas tās tu</l>\n<l>sargādyā bhāva-śaktayaḥ |</l>\n<l>bhavanti tapasāṃ śreṣṭha</l>\n<l>pāvakasya yatoṣṇatā || [ViP 1.3.2]</l>\n</lg></p>\n\n<p>atra śrīdhara-svāmi-ṭīkā ca -\ntad evaṃ brahmaṇaḥ sṛṣṭy-ādi-kartṛtvam uktam | tatra śaṅkate - nirguṇasyeti\n| sattvādi-guṇa-rahitasya, aprameyasya deśa-kālādy-aparicchinnasya śuddhasya\nadehasya sahakāri-śūnyasyeti vā, amalātmanaḥ puṇya-pāpa-saṃskāra-\nśūnyasya, rāgādi-śūnyasyeti vā | evambhūtasya brahmaṇaḥ kathaṃ sargādi-\nkartṛtvam iṣyate, etad-vilakṣaṇasyaiva loke ghaṭādiṣu kartṛtvādi-darśanād\nity arthaḥ | pariharati śaktaya iti sārdhena | loke hi sarveṣāṃ bhāvānāṃ maṇi-\nmantrādīnāṃ śaktayaḥ acintya-jñāna-gocarāḥ | acintyaṃ tarkāsahaṃ yaj-\njñānaṃ kāryānyathānupapatti-pramāṇakaṃ tasya gocarāḥ santi |</p>\n\n<p>yad vā - acintyā bhinnābhinnatvādi-vikalpaiś cintayitum aśakyāḥ kevalam\narthāpatti-jñāna-gocarāḥ santi | yad evaṃ ato brahmaṇo'pi tās tathāvidhāḥ\nśaktayaḥ sargādi-hetu-bhūtāḥ bhāva-śaktayaḥ svabhāva-siddhāḥ śaktayaḥ\nsanty eva | pāvakasya dāhakatvādi-śaktivat | ato guṇādihīnasyāpy acintya-\nśaktimattvād brahmaṇaḥ sargādi-kartṛtvaṃ ghaṭata ity arthaḥ | śrutiś ca -</p>\n\n<lg>\n<l>na tasya kāryaṃ karaṇaṃ ca vidyate</l>\n<l>na tat-samaś cābhyadhikaś ca dṛśyate |</l>\n<l>parāsya śaktir vividhaiva śrūyate</l>\n<l>svābhāvikī jñāna-bala-kriyā ca || [ŚvetU 6.8]</l>\n</lg>\n\n<p>māyāṃ tu prakṛtiṃ vidyān\n<l>māyinaṃ tu maheśvaram || [ŚvetU 4.10]</l></p>\n\n<p>yad vā evaṃ yojanā - sarveṣāṃ bhāvānāṃ pāvakasyoṣṇatā-śaktivad-acintya-\njñāna-gocarāḥ śaktayaḥ santy eva | brahmaṇaḥ punas tāḥ svabhāva-bhūtāḥ\nsvarūpād abhinnāḥ śaktayaḥ | parāsya śaktir vividhaiva śrūyate iti śruteḥ |</p>\n\n<p>ato maṇi-mantrādibhir agnauṣṇyavan na kenacid vihantuṃ śakyante | ata eva\ntasya niraṅkuśam aiśvaryam | tathā ca śrutiḥ -</p>\n\n<p>sa vā ayam asya sarvasya vaśī sarvasyeśānaḥ sarvasyādhipatir ity ādiḥ [BAU\n4.4.22] |</p>\n\n<p>yata evaṃ ato brahmaṇo hetoḥ sargādyā bhavanti nātra kācid anupapattiḥ ity\neṣā |</p>\n\n<p>atra praśnaḥ so'yaṃ brahma khalu nirviśeṣam eveti pakṣam āśritya, parihāras\ntu saviśeṣam eveti pakṣam āśritya kṛta iti jñeyam | ata eva praśne\nśuddhasyety api vyākhyātam | śuddhatvaṃ hy atra kevalatvaṃ matam, tac ca\nyuktaṃ, parihāre brahmaṇi śaktisthāpanāt | pūrva-pakṣimate brahmaṇi śaktir\napi nāstīti gamyate | tataḥ praśna-vākye'py evam arthāntaraṃ jñeyam -\nnirguṇasya prākṛtāprākṛta-guṇa-rahitasya, ataeva pramāṇāgocarasya tata\nevāmalātmano'pi śuddhasya, na tu sphaṭikāder iva paracchāyayānyathā-\ndṛṣṭasya | tad evaṃ nirviśeṣatām avalambya praśne siddhe | parihāre tu\nprathama-yojanāyāṃ nirviśeṣa-pakṣam anādṛtya brahmaṇi kartṛtva-pratipatty-\narthaṃ śaktayaḥ sādhitāḥ | dvitīya-yojanāyāṃ tatra ca viśeṣa-pratipatty-arthaṃ\nyathā jalādiṣu kadācid uṣṇatādikam āgantukaṃ syāt tathā brahmaṇi na syād\niti nirdhāritam | na tat samaś cābhyadhikaś ca dṛśyate iti śruteḥ |</p>\n\n<p>tathā maṇimantrādibhir iti vyatireka eva dṛṣṭānta ity ato brahma-śaktayas tu\nnānyena parābhūtā ity etac ca darśitam | kiṃ ca, brahma-padena sarvaṃ khalv\nidaṃ brahmeti prasiddhiṃ vyajya sattvādi-guṇamaya-māyāyās tad-anyatve'pi,\nnirguṇasyeti prākṛta-guṇair aspṛṣṭatvam aṅgīkṛtya teṣāṃ bahiraṅgatvaṃ\nsvīkṛtam |</p>\n\n<p>tad etad eva māyāṃ ca prakṛtiṃ vidyād ity eṣā śrutiḥ svīcakāra | māyāṃ ca\ntad apāśrayām itivan maheśvaratvān māyāyā bahiraṅgāyā āśraya iti tāṃ\nparābhūya sthitam iti ca labhyate | tasmāt pūrvavad atrāpi śakti-mātrasya\nsvābhāvikatvaṃ māyā-doṣāspṛṣṭatvaṃ ca sādhitam | ataeva śrīgītopaniṣatsu\nca -</p>\n\n<lg>\n<l>jñeyaṃ yat tat pravakṣyāmi yaj jñātvā'mṛtam aśnute |</l>\n<l>anādimat paraṃ brahma na sat tan nāsad ucyate ||</l>\n</lg>\n\n<l>sarvataḥ pāṇi-pādaṃ tad ity ādi | [Gītā 13.12-13]</l>\n\n<p>atreyaṃ prakriyā - ekam eva tat parama-tattvaṃ svābhāvikācintya-śaktyā\nsarvadaiva svarūpa-tad-rūpa-vaibhava-jīva-pradhāna-rūpeṇa\ncaturdhāvatiṣṭhate | sūryāntar-maṇḍalastha-teja iva maṇḍala-tad-bahirgata-\nraśmi-tat-praticchavi-rūpeṇa | evam eva śrī-viṣṇu-purāṇe ---</p>\n\n<p>eka-deśa-sthitasyāgner jyotsnā vistāriṇī yathā |\nparasya brahmaṇaḥ śaktis tathedam akhilaṃ jagad || iti || [ViP 1.22.56]</p>\n\n<p>yasya bhāsā sarvam idaṃ vibhātīti śruteḥ | atra vyāpakatvādinā tat-tat-\nsamāveśādy-anupapattiś ca śakter acintyatvenaiva parāhatā | durghaṭa-\nghaṭatvaṃ hy acintyatvam | śaktiś ca sā tridhā - antaraṅgā bahiraṅgā\ntaṭasthā ca | tatrāntaraṅgayā svarūpa-śaktyākhyayā pūrṇenaiva svarūpeṇa\nvaikuṇṭhādi-svarūpa-vaibhava-rūpeṇa ca tad avatiṣṭhate | taṭasthayā raśmi-\nsthānīya-cid-ekātma-śuddha-jīva-rūpeṇa, bahiraṅgayā māyākhyayā\npraticchavi-gata-varṇa-śāvalya-sthānīya-tadīya-bahiraṅga-vaibhava-jaḍātma-\npradhāna-rūpeṇa ceti caturdhvātvam | ataeva tadātmakatvena jīvasyeva\ntaṭastha-śaktitvaṃ pradhānasya ca māyāntar-bhūtatvam abhipretya śakti-\ntrayaṃ śrī-viṣṇu-purāṇe gaṇitam -</p>\n\n<lg>\n<l>viṣṇu-śaktiḥ parā proktā kṣetra-jñākhyā tathāparā |</l>\n<l>avidyā-karma-saṃjñānyā tṛtīyā śaktir iṣyate || [ViP 6.7.61]</l>\n</lg>\n<lg>\n<l>tayā tirohitatvāc ca śaktiḥ kṣetra-jña-saṃjñitā |</l>\n<l>sarva-bhūteṣu bhūpāla tāratamyena vartate ||[ViP 6.7.63] iti ||</l>\n</lg>\n\n<p>avidyā karma kāryaṃ yasyāḥ sā tat-saṃjñā māyety arthaḥ | yadyapīyaṃ\nbahiraṅgā tathāpy asyās taṭastha-śaktimayam api jīvam āvarituṃ\nsāmarthyam astīty āha tayeti | tāratamyena tat-kṛtāvaraṇasya brahmādi-\nsthāvarānteṣu deheṣu laghu-guru-bhāvena vartate ity arthaḥ | tad uktam -\nyathā sammohito jīva iti [BhP 1.7.5] | yayaivācintya-māyayā jñeyam |\npradhānasya māyā-vyaṅgyatvaṃ cāgre darśayiṣyate | atrāntaraṅgatva-\ntaṭasthatva-bahiraṅgatvādinaiva teṣām ekātmakānāṃ tat tat sāmyam, na tu\nsarvātmaneti tat tat sthānīyatvam evoktam | na tu tat-tad-rūpatvaṃ tatas tat\ntad doṣā api nāvakāśaṃ labhante iti || śrī-pippalāyano nimim ||14||</p>\n\n<p>[15]</p>\n\n<p>tad evaṃ sarvābhir militvā cid-acic-chaktir bhagavān | evam eva\nparameśvaratvena stūyamānaṃ brahmāṇaṃ prati hiraṇyakaśipunāpy uktam -\ncid-acic-chakti-yuktāyeti [BhP 7.3.34] |</p>\n\n<p>cid-vastunaś cid-vastv-antarāśrayatvaṃ, raśmy-ābhāsādi-jyotiṣo jyotir-\nmaṇḍalāśrayatvam iva | tatra taṭasthākhyā jīva-śaktir yathāvasaraṃ\nparamātma-sandarbhe vivaraṇīyā |</p>\n\n<p>atha antaraṅgākhyā-vivaraṇāya bahiraṅgāpy uddiśyate ye cāparā parā ceti\n| śrī-viṣṇu-purāṇe śrūyate -</p>\n\n<lg>\n<l>sarva-bhūteṣu sarvātman yā śaktir aparā tava |</l>\n<l>guṇāśrayā namas tasyai śāśvatāyai sureśvara ||</l>\n</lg>\n\n<p>yātīta-gocarā vācāṃ manasāṃ cāviśeṣaṇā |\njñāni-jñāna-paricchedyā vande tām īśvarīṃ parām || iti || [ViP 1.19.76-7]</p>\n\n<l>saiṣā bahu-vṛttikaiva jñeyā, parāsya śaktir bahudhaiva śrūyate iti śruteḥ ||15||</l>\n\n<p>[16]</p>\n\n<p>tatra bahiraṅgām āha -</p>\n\n<lg>\n<l>ṛte'rthaṃ yat pratīyeta</l>\n<l>na pratīyeta cātmani |</l>\n<l>tad vidyād ātmano māyāṃ</l>\n<l>yathābhāso yathā tamaḥ || [BhP 2.9.33]</l>\n</lg>\n\n<p>arthaṃ paramārtha-bhūtaṃ māṃ vinā yat pratīyeta, mat-pratītau tat-pratīty-\nabhāvāt | matto bahir eva yasya pratītir ity arthaḥ | yac cātmani na pratīyate,\nyasya ca mad-āśrayatvaṃ vinā svataḥ pratītir nāstīty arthaḥ | tathā lakṣaṇaṃ\nvastu ātmano mama parameśvarasya māyāṃ jīva-māyā guṇa-māyeti dvy-\nātmikāṃ māyākhya-śaktiṃ vidyāt | atra śuddha-jīvasyāpi cid-\nrūpatvāviśeṣeṇa tadīya-raśmi-sthānīyatvena ca svāntaḥpāta eva vivakṣitaḥ\n| tatrāsyā dvy-ātmikatvenābhidhānaṃ dṛṣṭānta-dvaividhyena labhyate | tatra\njīva-māyākhyasya prathamāṃśasya tādṛśatvaṃ dṛṣṭāntena spaṣṭayann\nasambhāvanāṃ nirasyati yathābhāsa iti | ābhāso jyotir-bimbasya svīya-\nprakāśād vyavahita-pradeśe kathañcid ucchalita-praticchavi-viśeṣaḥ | sa yathā\ntasmād bahir eva pratīyate, na ca taṃ vinā tasya pratītis tathā sāpīty arthaḥ\n| anena praticchavi-paryāyābhāsa-dharmatvena tasyām ābhāsākhyatvam api\ndhvanitam | atas tat-kāryasyābhāsākhyatvaṃ kvacit ābhāsaś ca nirodhaś cety\nādau [BhP 2.10.7] | atra sa yathā kvacid atyantodbhaṭātmā svacākcikya-\ncchaṭāpatitanetrāṇāṃ netra-prakāśam āvṛṇoti | tam āvṛtya ca\nsvenātyantodbhaṭa-tejastvenaiva draṣṭṛ-netraṃ vyākulayan svopakaṇṭhe\nvarṇa-śāvalyam udgirati | kadācit tad eva pṛthag-bhāvena nānākāratayā\npariṇamayati | tatheyam api jīva-jñānam āvṛṇoti | sattvādi-guṇa-sāmya-rūpāṃ\nguṇa-māyākhyāṃ jaḍāṃ prakṛtim udgirati | kadācit pṛthag-bhūtān sattvādi-\nguṇān nānākāratayā pariṇamayati ceti jñeyam | tad uktam - eka-deśa-\nsthitasyāgner [ViP 1.22.56] ity ādi |\ntathā cāyurveda-vidaḥ -</p>\n\n<lg>\n<l>jagad-yoner anicchasya cid-ānandaika-rūpiṇaḥ |</l>\n<l>puṃso'sti prakṛtir nityā praticchāyeva bhāsvataḥ ||</l>\n</lg>\n\n<lg>\n<l>acetanāpi caitanya-yogena paramātmanaḥ |</l>\n<l>akarod viśvam akhilam anityaṃ nāṭakākṛtir || iti ||</l>\n</lg>\n\n<p>tad evaṃ nimittāṃśo jīva-māyā upādānāṃśo guṇa-māyety agre'pi\nvivecanīyam | athaivaṃ siddhaṃ guṇa-māyākhyaṃ dvitīyam apy aṃśaṃ\ndṛṣṭāntena spaṣṭayati, yathā tama iti | tamaḥ-śabdenātra pūrvoktaṃ tamaḥ-\nprāyaṃ varṇa-śāvalyam ucyate | tad yathā tan mūla-jyotiṣy-asad api tad-\nāśrayatvaṃ vinā na sambhavati tadvad iyam apīti | athavā māyāmātra-\nnirūpaṇa eva pṛthak dṛṣṭānta-dvayam | tatrābhāsa-dṛṣṭānto vyākhyātaḥ |</p>\n\n<p>tamo-dṛṣṭāntaś ca | yathāndhakāre jyotiṣo'nyatraiva pratīyate, jyotir vinā ca\nna pratīyate jyotirātmanā cakṣuṣaiva tat pratīter na pṛṣṭhādineti tatheyam\napīty evaṃ jñeyam | tataś cāṃśa-dvayaṃ tu pravṛtti-bhedenaivohyaṃ na tu\ndṛṣṭānta-bhedena | prāktana-dṛṣṭānta-dvedhābhiprāyeṇa tu pūrvasyā\nābhāsa-paryāya-cchāyā-śabdena kvacit prayogaḥ uttarasyās tamaḥ śabdenaiva\n<l>ceti | yathā sasarja chāyayāvidyāṃ pañca-parvāṇam agrataḥ [BhP 3.20.18] ity</l>\n<l>atra | yathā ca kvāhaṃ tamo mahad aham [BhP 10.14.11] ity ādau |</l>\npūrvatrāvidyāvidyākhya-nimitta-śakti-vṛttikatvāj jīv-viṣayakatvena jīva-\nmāyātvam |</p>\n\n<p>tathā sasarjety ādau chāyā-śaktiṃ māyām avalambya sṛṣṭyārambhe brahmā\nsvayam avidyām āvirbhāvitavān ity arthaḥ |</p>\n\n<lg>\n<l>vidyāvidye mama tanū vddhy uddhava śarīriṇām |</l>\n<l>bandha-mokṣa-karī ādye māyayā me vinirmitte || [BhP 11.11.3] ity uktatvāt |</l>\n</lg>\n\n<p>anayor āvirbhāva-bhedaś ca śrūyate | tatra pūrvasyāḥ pādme śrī-kṛṣṇa-\nsatyabhāmā-saṃvādīya-kārttika-māhātmye deva-gaṇa-kṛta-māyā-stutau -</p>\n\n<lg>\n<l>iti stutavantas te devās tejo-maṇḍala-saṃsthitam |</l>\n<l>dadṛśur gagane tatra tejo-vyāpta-dig-antaram ||</l>\n</lg>\n\n<lg>\n<l>tan-madhyād bhāratīṃ sarve śuśruvur vyoma-cāriṇīm |</l>\n<l>aham eva tridhā bhinnā tiṣṭhāmi trividhair guṇaiḥ || ity ādi ||</l>\n</lg>\n\n<p>uttarasyāḥ pādmottara-khaṇḍe asaṅkhyaṃ prakṛti-sthānaṃ niviḍa-dhvāntam\navayayam iti || śrī-bhagavān brahmāṇam ||16||</p>\n\n<p>[17]</p>\n\n<p>atha svarūpa-bhūtākhyām antaraṅgāṃ śaktiṃ sarvasyāpi pravṛtty-\nanyathānupapattyā tāvad āha dvābhyām -</p>\n\n<lg>\n<l>yan na spṛśanti na vidur mano-buddhīndriyāsavaḥ |</l>\n<l>antar bahiś ca vitataṃ vyomavat tan nato'smy aham || [BhP 6.16.23]</l>\n</lg>\n\n<lg>\n<l>dehendriya-prāṇa-mano-dhiyo'mī</l>\n<l>yad-aṃśa-biddhāḥ pracaranti karmasu |</l>\n<l>naivānyadā loham ivāprataptaṃ</l>\n<l>sthāneṣu tad-draṣṭr-upadeśam eti || [BhP 6.16.24]</l>\n</lg>\n\n<p>ṭīkā ca - yad brahma vyomavad vitatam api asavaḥ prāṇāḥ kriyāśaktya na\nspṛśanti, mana-ādīni ca jñāna-śaktyā na viduḥ, tad brahma nato'smi | teṣaṃ\ntaj-jñāne hetum āha | dehendriyādayo'mī yad-aṃśa-biddhā yac-\ncaitanyāṃśenāviṣṭāḥ santaḥ karmasu svasvaviṣayeṣu pracaranti | yathā\naprāptaṃ lohaṃ na dahati | ato yathā loham agni-śaktyaiva dāhakaṃ sat agniṃ\nna dahati, evaṃ brahma-gata-jñāna-kriyā-śaktibhyāṃ pravartamānā dehādayas\ntan na spṛśanti na viduś ceti bhāvaḥ | ity eṣā |</p>\n\n<p>atrādvaita-śārīrake'pi sāṅkhyam ākṣipyoktam, yathā - atha punaḥ sākṣi-\nnimittam īkṣitṛtvaṃ pradhānasya kalpyeta yathāgni-nimittam ayaḥ-piṇḍāder\ndagdhṛtvaṃ, tathā sati yan nimittam īkṣitatṛtvaṃ pradhānasya, tad eva\nsarvajñaṃ mukhyaṃ jagataḥ kāraṇam iti [Śaṅkara-bhāṣya, 1.1.5] |</p>\n\n<p>śrutiś cātra -</p>\n\n<p>tam eva bhāntam anubhāti [KaṭhaU 2.2.15]</p>\n\n<p>ko hy evānyāt kaḥ prāṇyāt yad eṣa ākāśa ānando na syāt, cakṣuṣaś\n<l>cakṣurūta śrotrasya śrotram ity ādyā | [TaittU 2.7]</l></p>\n\n<p>atha prakṛtasyāvaśiṣṭatā ṭīkā -jīvas tarhi daṣṭṛtvāj jānātu, nety āha\nsthāneṣu jāgrad-ādiṣu draṣṭr-apadeśaṃ draṣṭṛ-saṃjñāṃ tad evaiti prāpnoti\n| nānyo jīvo nāmāsti nānyo'to'sti draṣṭetyādi śruteḥ [BAU 3.17.23] | yad vā\ndraṣṭr-apadeśaṃ draṣṭṛ-saṃjñaṃ jīvam api tadaiveti jānāti, na tu jīvas taj-\njānātīty arthaḥ ity eṣā |</p>\n\n<p>tad uktam -</p>\n\n<l>tritayaṃ tatra yo veda sa ātmā svāśrayāśraya iti | [BhP 2.10.9]</l>\n\n<p>śrutau ca - jīvo nāmāto'nyaḥ svayaṃ siddho nāsti parantu tadātmaka evety\narthaḥ | tathāto'nyo draṣṭā nāsti, sarva-draṣṭus tasyāparo draṣṭā nāstīty\narthaḥ iti vyākhyeyam ||</p>\n\n<l>śrī-nāradaś citraketum ||17||</l>\n\n<p>[18]</p>\n\n<p>kiṃ ca -</p>\n\n<lg>\n<l>deho'savo'kṣā manavo bhūtamātrā</l>\n<l>nātmanam anyaṃ ca viduḥ paraṃ yat |</l>\n<l>sarvaṃ pumān veda guṇāṃś ca taj-jño</l>\n<l>na veda sarvajñam anantam īḍe || [BhP 6.4.25]</l>\n</lg>\n\n<p>dehaś cāsavaś ca prāṇā akṣāṇīndriyāṇi ca, manavo'ntaḥkaraṇāni, bhūtāni\nca, mātrāś ca tan-mātrāṇi, ātmānaṃ sva-svarūpam, anyaṃ svasvaviṣaya-\nvargaṃ, tayoḥ paraṃ devatā-vargaṃ ca na viduḥ | pumān jīvas tu sarvam\nātmānaṃ sva-svarūpaṃ, tad anyaṃ pramātāraṃ, tayoḥ padaṃ dehādy-artha-\njātaṃ tad-adhiṣṭhātṛ-devatā-vargaṃ ca veda, tathā dehādi-mūla-bhūtān\nguṇāṃś ca sattvādīn veda |</p>\n\n<p>tat-taj-jño'py asau yaṃ sarvajñaṃ dehādijīvāntāśeṣa-jñātāraṃ na veda tam\nanantaṃ mahad-guṇatvād yam anantam āhur [BhP 1.18.19] iti | ataeva hi yatra\nhi dvaitam iva bhavati tad itara itaraṃ paśyatīty ārabhya [BAU 4.5.15]\njīvasyetara-dṛṣṭatvam uktvā, yatra svasya sarvam ātmaivābhūt tat kena kaḥ\npaśyed ity ādinā tasya paramātma-draṣṭṛtvaṃ niṣidhya paramātmanas tu tat\ntat sarva-draṣṭṛtvaṃ sva-draṣṭṛtvam apy astīti, vijñātāram are kena\nvijānīyād ity [BAU 2.4.14] anenāha |</p>\n\n<p>ayam arthaḥ | yatra māyā-vaibhave dvaitam iva bhavati, tan mūlakatvāt tad\nananyad api māyākhyācintya-śakti-hetukatayā jaḍa-malina-naśvaratvena tad-\nvilakṣaṇatayā samāditaṃ tataḥ svatantra-sattākam iva muhur jāyate, tat tatra\nitaro jīva itaraṃ padārthaṃ paśyati, tasya karaṇa-dṛśyayor mitho yogyatvād iti\nbhāvaḥ | yatra tu svarūpa-vaibhave tasya jīvasya raśmi-sthānīyasya maṇḍala-\nsthānīyo ya ātmā paramātmā, sa eva svarūpa-śaktyā sarvam abhūt,\nanāditaeva bhavann āste, na tu tat-praveśena, tat tatra itaraḥ sa jīvaḥ\nkenetareṇa karaṇa-bhūtena kaṃ padārthaṃ paśyet, na kenāpi kam api paśyed\nity arthaḥ | na hi raśmayaḥ sva-śaktyā sūrya-maṇḍalāntargata-vaibhavaṃ\nprakāśayeyur na cārciṣo vahniṃ nirdaheyur iti bhāvaḥ | tad evaṃ sati yasya\nkhalv evam anantaṃ svarūpa-vaibhavaṃ taṃ vijñātāraṃ sarvajñaṃ\nparamātmānaṃ kenetareṇa karaṇena vijānīyāt na kenāpīty arthaḥ | tad evaṃ\njñāna-śaktau tatra siddhāyāṃ kriyecchā-śaktī ca lakṣyete || dakṣaḥ śrī-\n<l>puruṣottamam ||18||</l></p>\n\n<p>[19]</p>\n\n<p>vaśīkṛta-māyatvenāpi tām āha -</p>\n\n<p>sa tvaṃ hi nitya-vijitātma-guṇaḥ sva-dhāmnā\n<l>kālo vaśī-kṛta-visṛjya-visarga-śaktiḥ | iti [BhP 7.9.22]</l></p>\n\n<p>sva-dhāmnā cic-chaktyā | yataḥ kālo māyā-prerakaḥ iti ṭīkā ca | ātmā tv\natra jīvaḥ, tasya guṇāḥ sattvādayaḥ, sattvaṃ rajas tama iti guṇā jīvasya naiva\nme\nity [BhP 11.25.12] uktatvāt || prahlādaḥ śrī-narasiṃham ||19||</p>\n\n<p>[20]</p>\n\n<p>tathā ca -\n<lg>\n<l>karoti viśva-sthiti-saṃyamodayaṃ</l>\n<l>yasyepsitaṃ nepsitam īkṣitur guṇaiḥ |</l>\n<l>māyā yathāyo bhramate tad-āśrayaṃ</l>\n<l>grāvṇo namas te guṇa-karma-sākṣiṇe || [BhP 5.18.38]</l>\n</lg></p>\n\n<p>ṭīkā ca - yasyekṣitur jīvārtham īpsitam | atyantānicchāyām īkṣaṇāyogāt\n| svārthaṃ tu nepsitam | viśva-sthity-ādi-sva-guṇair māyā karoti | tasyā\njaḍatve'pīśvara-sannidhānāt pravṛtti-dṛṣṭāntenāha, yathāyo lohaṃ\ngrāvṇo'yaskāntān nimittād bhramati | tad-āśrayaṃ tad-abhimukhaṃ sat |\nguṇānāṃ karmaṇāṃ ca jīvādṛṣṭānāṃ sākṣiṇaṃ tasmai namaḥ ity eṣā || bhūḥ\n<l>śrī-varāha-devam ||20||</l></p>\n\n<p>[21]</p>\n\n<p>atha māyā-śakti-śāvalye kaivalyānupapatteḥ kaivalye'py anubhavābhāve tad-\nānandasyārthatānupapatteś cānyathānupapatti-pramāṇatas tām evāha -</p>\n\n<lg>\n<l>tvam ādyaḥ puruṣaḥ sākṣād</l>\n<l>īśvaraḥ prakṛteḥ paraḥ |</l>\n<l>māyāṃ vyudasya cic-chaktyā</l>\n<l>kaivalye sthita ātmani || [BhP 1.7.23]</l>\n</lg>\n\n<p>tvaṃ sākṣāt svayam evādyaḥ puruṣo bhagavān | tathā ya īśvaraḥ antaryāmy-\nākhyaḥ puruṣaḥ so'pi tvam eva | tad evam ubhayasminn api prakāśe prakṛteḥ\nparastad-asaṅgī |</p>\n\n<p>nanu kathaṃ kevalānubhavānandasyāpi tad-anubhavitvaṃ yato bhagavatvam\napi lakṣyate, kathaṃ ceśvaratvāt prakṛty-adhiṣṭhātṛtve'pi tad-asaṅgitvam |\ntatrāha, māyāṃ vyudasyeti | avyabhicāriṇyā svarūpa-śaktyā tām ābhāsa-\nśaktiṃ dūre vidhāya tathaiva svarūpa-śaktyā kaivalye ---</p>\n\n<lg>\n<l>parāvarāṇāṃ parama āste kaivalya-saṃjñitaḥ |</l>\n<l>kevalānubhavānanda-sandoho nirupādhikaḥ || [BhP 11.9.18]</l>\n</lg>\n\n<p>ity ekādaśokta-rītyā kaivalyākhye kevalānubhavānande ātmani sva-svarūpe\nsthitaḥ anubhūta-svarūpa-sukha ity arthaḥ | tad uktaṃ ṣaṣṭhe devair api --\nsvayam upalabdha-nija-sukhānubhavo bhavān iti [BhP 6.9.33] |</p>\n\n<p>sandoha-śabdena caikādaśe vaicitrī darśitā, sā ca śakti-vaicitryād eva\nbhavatīti | ataevam asty eva svarūpa-śaktiḥ | prakṛtir nāmātra māyāyās\ntraiguṇyam | evam eva śakti-traya-vivṛtiḥ svāmibhir eva darśitā | tathā hi śrī-\ndevahūti-vākye --</p>\n\n<p>paraṃ pradhānaṃ puruṣaṃ mahāntaṃ\nkālaṃ kaviṃ tri-vṛtaṃ loka-pālam |\nātmānubhūtyānugata-prapañcaṃ\n<l>svacchanda-śaktiṃ kapilaṃ prapadye || [BhP 3.24.33] ity atra |</l></p>\n\n<p>paraṃ parameśvaram | tatra hetuḥ svacchandāḥ śaktayo yasya | tā evāha,\npradhānaṃ prakṛti-rūpaṃ, puruṣaṃ tad-adhiṣṭhātāraṃ, mahāntaṃ mahat-\ntattva-svarūpaṃ, kālaṃ teṣāṃ kṣobhakaṃ, trivṛtm ahaṅkāra-bhūtaṃ,\nlokātmakaṃ tat-pālātmakaṃ ca | tad evaṃ māyayā pradhānādi-rūpatām uktvā\ncic-chaktyā niṣprapañcatām āha | ātmānubhūtyā cic-chaktyānugataḥ svasmin\nlīnaḥ prapañco yasya taṃ, kaviṃ sarvajñaṃ pradhānādyāvirbhāva-sākṣiṇam\nity arthaḥ iti |</p>\n\n<p>atra puruṣasyāpi māyāntaḥpātitvaṃ tad-adhiṣṭhātṛtayopacaryata eva | vastutas\ntasya tu tasyāḥ paratvam | tathā śrī-kapila-deva-vākye --</p>\n\n<lg>\n<l>anādir ātmā puruṣo nirguṇaḥ prakṛteḥ paraḥ |</l>\n<l>pratyag-dhāmā svayaṃ-jyotir viśvaṃ yena samanvitam || [BhP 3.26.3] iti</l>\n</lg>\n\n<p>nāma-svarūpayor nirūpaṇena mahā-saṃhitāyām api viviktaṃ tat tri-śakti -</p>\n\n<lg>\n<l>śrīr bhūr durgeti yā bhinnā jīva-māyā mahātmanaḥ |</l>\n<l>ātma-māyā tad-icchā syāt guṇa-māyā jaḍātmikā || iti [?]</l>\n</lg>\n<p>asyārthaḥ | śrīr atra jagat-pālana-śaktiḥ, bhūs tat-sṛṣṭi-śaktiḥ, durgā tat-\npralaya-śaktiḥ | tat-tad-rūpena yā bhedaṃ prāptā, sā jīva-viṣayā tac-chaktir\njīva-māyety ucyate | pādme śrī-kṛṣṇa-satyabhāmā-saṃvāde -</p>\n\n<p>aham eva tridhā bhinnā tiṣṭhāmi trividhair guṇair ity etad-vākyānantaraṃ</p>\n\n<lg>\n<l>tataḥ sarve'pi te devāḥ śrutvā tad-vākya-coditāḥ |</l>\n<l>gaurīṃ lakṣmīṃ dharāṃ caiva praṇemur bhakti-tat-parāḥ || iti ||</l>\n</lg>\n\n<p>ekādaśe ca -</p>\n\n<p>eṣā māyā bhagavataḥ sṛṣṭi-sthity-antakāriṇī |\ntrivarṇā varṇitāsmābhiḥ kiṃ bhūyaḥ śrotum icchasi || iti || [BhP 11.3.16]</p>\n\n<p>ātma-māyā svarūpa-śaktiḥ | mīyate'nayeti māyā-śabdena śakti-mātram api\nbhaṇyate -</p>\n\n<lg>\n<l>tasyāṃ tamovan naihāraṃ khadyotārcir ivāhani |</l>\n<l>mahatītaramāyaiśyaṃ nihanty ātmani yuñjata || iti [BhP 10.13.45]</l>\n</lg>\n\n<p>brahma-vākyaṃ tathaiva saṅgacchate | śakti-mātrasya tāratamyaṃ hi tatra\nvivakṣitam | svalpā śaktiḥ khalv anṛtasya satyasya vā vyañjikā bhavatu nāma\n| parābhavāya kalpata eveti hi tatra gamyate | dṛṣṭāntābhyāṃ ca tathaiva\nprakaṭitaṃ tasyāṃ tamovad ityādibhyām | tathā yuddheṣa māyāmaya-\nśastrādinā bahavaś chinna-bhinnā jātā iti purāṇādiṣu śrūyate |</p>\n\n<p>tataḥ sā ca māyā mithyākalpikā ca bhavatīti gamyate | na hi maru-marīcikā-\njalena kecid ārdrā bhavantīti |</p>\n\n<lg>\n<l>svarūpa-bhūtayā nitya-śaktyā māyākhyayā yutaḥ |</l>\n<l>ato māyāmayaṃ viṣṇuṃ pravadanti sanātanam || iti caturveda-śikhādyā śrutiś</l>\n</lg>\n<p>ca |</p>\n\n<p>tataś ca - ātma-māyā tad-icchā syāt ity atra jñāna-kriye api lakṣyete | māyā\nvayunaṃ jñanam iti nighaṇṭau ca paryāya-śabdāḥ |</p>\n\n<p>triguṇātmikātha jñānaṃ ca viṣṇu-śaktis tathaiva ca |\nmāyā-śabdena bhaṇyate śabda-tattvārtha-vedibhiḥ || iti trikāṇḍa-śeṣe |</p>\n\n<p>māyā dambhe kṛpāyāṃ ceti viśva-prakāśe | vyākhyātaṃ ca ṭīkā-kṛdbhir\nekādaśe kālo māyā-maye jīve ity atra [BhP 11.24.27] māyā-pravartake jñāna-\n<l>maye vā iti | tṛtīye'pi āpuḥ parāṃ mudam ity ādau [BhP 3.15.26] yoga-māya-</l>\nśabdena sanakādāv aṣṭāṅga-yoga-prabhāvaṃ vyākhyāya parameśvare tu cic-\nchakti-vilāso vyākhyātaḥ |</p>\n\n<p>tatas tribhedaivātma-māyeti siddham | yathā vā - tvam ādyaḥ puruṣaḥ [BhP\n1.7.23] ity ādi-mūla-padām evam avatāryam | śrī-vaikuṇṭhe māyaṃ\nniṣedhann api sākṣāt tām evāha tvam ādya iti | kaivalye mokṣākhye śrī-\nvaikuṇṭha-lakṣaṇe ātmani svāṃśa eva sthitaḥ | kiṃ kṛtvā ? tatrāti-\nvirājamānayā cic-chaktyā māyāṃ dūre sthitām api tiraskṛtyaiva | mataṃ\ncaitammāyādikaṃ niṣedhatā śrī-śukadevena |</p>\n\n<p>pravartate yatra rajas tamas tayoḥ\nsattvaṃ ca miśraṃ na ca kāla-vikramaḥ |\nna yatra māyā kim utāpare harer\n<l>anuvratā yatra surāsurārcitāḥ || [BhP 2.9.10] iti |</l></p>\n\n<p>moksaṃ paraṃ padaṃ liṅgam amṛtaṃ viṣṇu-mandiram | iti pādmottara-khaṇḍe\nviakuṇṭha-paryāya-śabdāḥ || arjunaḥ śrī-bhagavantam ||21||</p>\n\n<p>[22]</p>\n\n<p>ata ūrdhvaṃ guṇādīnāṃ svarūpātmatā-nigamanāt svarūpa-śaktir eva punar\n<l>api vivriyate yāvat sandarbha-samāptiḥ |[*ENDNOTE #3] tatra guṇānāṃ</l>\nsvarūpātmatām āhuḥ |</p>\n\n<lg>\n<l>sa yad ajayā tv ajām anuśayīta guṇāṃś ca juṣan</l>\n<l>bhajati sarūpatāṃ tad anu mṛtyum apeta-bhagaḥ |</l>\n<l>tvam uta jahāsi tām ahir iva tvacam ātta-bhago</l>\n<l>mahasi mahīyase'ṣṭa-guṇite'parimeya-bhagaḥ ||[BhP 10.87.38]</l>\n</lg>\n\n<p>ṭīkā ca - sa tu jīvo yad yasmāt ajayā māyayā ajām avidyām anuśayīta\nāliṅget | tataś ca guṇāṃś ca dehendriyādīn juṣan sevamānaḥ ātmatayā\nadhyasyan | tad anu tad-anantaraṃ sarūpatāṃ tad-dharma-yogaṃ ca juṣan apeta-\nbhagaḥ pihitānandādi-guṇaḥ san mṛtyuṃ saṃsāraṃ bhajati prāpnoti | tvam uta\ntvaṃ tu jahāsi tāṃ māyām |</p>\n\n<p>nanu sā mayy evāsti kathaṃ tyāgas tatrāha ahir iva tvacam iti | ayaṃ bhāvaḥ -\n-yathā bhujaṅgaḥ svagatam api kañcukaṃ guṇa-buddhyā nābhimanyate tathā\ntvam ajāṃ māyāṃ | na hi nirantarāhlāda-saṃvit-kāmadhenu-vṛnda-pater ajayā\nkṛtyam iti tām upekṣase |</p>\n\n<p>kuta etat tad āha | ātma-bhaga-nitya-prāptaiśvaryaḥ | mahasi paramaiśvarye\naṣṭa-guṇite aṇimādy-aṣṭa-vibhūtimati | mahīyase pūjyase virājase |</p>\n\n<p>kathambhūtaḥ ? aparimeya-bhagaḥ aparimeyaiśvaryaḥ | na tv anyeṣām iva\ndeśa-kāla-paricchinnaṃ tavāṣṭa-guṇitam aiśvaryam | api tu paripūrṇa-\nsvarūpānubandhitvād aparimitam ity arthaḥ | ity eṣā |</p>\n\n<p>tathā ca tatraiva pūrvam uktaṃ - tvam asi yad ātmanā samavaruddha-samasta-\nbhaga iti [BhP 10.87.14] | yad vā ahir iva tvacam ity atra tvak-śabdena\nparityaktā jīrṇa-tvag evocyate | sa yathā tāṃ jahātīti tat-samīpam api na\nvrajati, tathā tvam api māyā-samīpaṃ na yāsīty arthaḥ |</p>\n\n<p>anyatra ca -</p>\n\n<p>viśuddha-vijñāna-ghanaṃ sva-saṃsthayā\n<l>samāpta-sarvārtham amogha-vāñchitam || iti [BhP 10.37.22] |</l></p>\n\n<p>tathoddhavaṃ prati śrī-bhagavad-vākyaṃ -</p>\n\n<p>siddhayo'ṣṭādaśa proktā dhāraṇā yoga-pāragaiḥ |\n<l>tāsām aṣṭau mat-pradhānā daśaiva guṇa-hetavaḥ || [BhP 11.15.3] iti |</l></p>\n\n<l>agre ca - etā me siddhayaḥ saumya aṣṭāv autpattikā matāḥ | iti [BhP 11.15.5]</l>\n\n<p>ataeva daitya-bālakān prati śrī-prahlāda-vākyam --</p>\n\n<lg>\n<l>kevalānubhavānanda-svarūpaḥ parameśvaraḥ |</l>\n<l>māyayāntarhitaiśvarya īyate guṇa-sargayā ||[BhP 7.6.20]</l>\n</lg>\n\n<p>ṭīkā ca - nanu sa eva cet sarvatra tarhi sarvatra sarvajñatādy upalabhyate |\ntatrāha - guṇātmakaḥ sargo yasyās tayā māyayā antarhitam aiśvaryaṃ yena\nity eṣā |</p>\n\n<p>atra bhagavad aiśvaryasya māyayāntarhitatvena guṇa-sargayeti māyāyā\nviśeṣaṇa-vinyāsena ca tad-atītatvaṃ bodhayati svarūpavat | ataḥ parameśvara\niti viśeṣaṇam api tat-sahayogena pūrvam eva dattam iti jñeyam | śrutayaś -</p>\n\n<lg>\n<l>ajām ekāṃ lohita-śukla-kṛṣṇāṃ</l>\n<l>vahvīḥ prajāḥ sṛjamānāṃ sarūpāḥ |</l>\n<l>ajo hy eko juṣamāṇo'nuśete</l>\n<l>jahāty enāṃ bhukta-bhogām ajo'nyaḥ || [ŚvetU 4.5]</l>\n</lg>\n<p>yad-ātmako bhagavāṃs tad-ātmikā vyaktiḥ | kim ātmako bhagavān ?\njñānātmaka aiśvaryātmakaḥ śakty-ātmakaś ca | daivātma-śaktiṃ sva-guṇair\nnigūḍhām ity ādyāḥ [ŚvetU 1.3] | atra sva-guṇair iti yātītagocarā vācām ity\nuktaiḥ svīya-svabhāvair ity arthaḥ || śrutayaḥ śrī-bhagavantam ||22||</p>\n\n<p>[23]</p>\n\n<lg>\n<l>māṃ bhajanti guṇāḥ sarve</l>\n<l>nirguṇaṃ nirapekṣakam |</l>\n<l>suhṛdaṃ priyam ātmānaṃ</l>\n<l>sāmyāsaṅgādayo'guṇāḥ || [BhP 11.13.40]</l>\n</lg>\n\n<p>ṭīkā ca - kathambhūtāḥ ? aguṇāḥ, guṇa-pariṇāma-rūpā na bhavanti kintu\nnityā ity arthaḥ | ity eṣā |</p>\n\n<p>tathā ca nārada-pañcarātre jitaṃ te stotre -</p>\n\n<p>namaḥ sarva-guṇātīta-ṣaḍ-guṇāyādi-vedhase | iti |</p>\n\n<p>yad uktaṃ brahma-tarke -</p>\n\n<lg>\n<l>guṇaiḥ sva-rūpa-bhūtais tu guṇy asau harir īśvaraḥ |</l>\n<l>na viṣṇor na ca muktānāṃ kvāpi bhinno guṇo mataḥ ||</l>\n</lg>\n\n<p>kālikā-purāṇe devī-kṛta-viṣṇu-stave -</p>\n\n<lg>\n<l>yasya brahmādayo devā munayaś ca tapa-dhanāḥ |</l>\n<l>na vivṛṇvanti rūpāṇi varṇanīyaḥ kathaṃ sa me ||</l>\n</lg>\n\n<lg>\n<l>striyā mayā te kiṃ jñeyā nirguṇasya guṇāḥ prabho |</l>\n<l>naiva jānanti yad rūpaṃ sendrā api surāsurāḥ || iti ||</l>\n</lg>\n\n<l>śrī-haṃsa-devaḥ sanakādīn ||23||</l>\n\n<p>[24]</p>\n\n<p>anyatra śrī-haṃsa-vākya-sthitādi-grahaṇa-kroḍī-kṛtān tān bahūn eva satyaṃ\nśaucam ity ādibhir gaṇayitvāha -</p>\n\n<lg>\n<l>ete cānye ca bhagavan</l>\n<l>nityā yatra mahā-guṇāḥ |</l>\n<l>prārthyā mahattvam icchadbhir</l>\n<l>na viyanti sma karhicit || [BhP 1.16.26]</l>\n</lg>\n\n<p>ṭīkā ca - ete ekonacatvāriṃśat | anye ca brahmaṇyatva-śaraṇyatvādayo\nmahānto guṇā yasmin nityāḥ sahajā na viyanti na kṣīyante sma | ity eṣā |</p>\n\n<p>atra śrī-viṣṇu-purāṇam -</p>\n\n<p>kalā-muhūrtādi-mayaś ca kālo\n<l>na yad-vibhūteḥ pariṇāma-hetuḥ || iti [ViP 4.1.84] |</l></p>\n\n<l>śrī-pṛthivī śrī-dharmam ||24|</l>\n\n<p>[25]\nata eva āha -</p>\n\n<lg>\n<l>namas tubhyaṃ bhagavate</l>\n<l>brahmaṇe paramātmane |</l>\n<l>na yatra śrūyate māyā</l>\n<l>loka-sṛṣṭi-vikalpanā || [BhP 10.28.6]</l>\n</lg>\n\n<p>yatra bhagavad-āditvena tridhaiva sphurati svarūpe māyā na śrūyate | tasya\ntathā tathā sphūrtir māyayā na bhavatīty arthaḥ | tatra hetuḥ - loka-sṛṣṭāv\neva vikalpituṃ sṛṣṭi-sthiti-saṃhārair vividham īśituṃ śīlaṃ yasyāḥ sā | ataeva\nbhūgola-praśne hetutvena rājñāpy uktam --</p>\n\n<p>bhagavato guṇamaye sthūla-rūpa āveśitaṃ mano hy aguṇe'pi sūkṣmatama\n<lg>\n<l>ātma-jyotiṣi pare brahmaṇi bhagavati vāsudevākhye kṣamam āveśitum iti</l>\n<l>[BhP 5.16.3] |</l>\n<l>varuṇaḥ śrī-bhagavantam ||25||</l>\n</lg></p>\n\n<p>[26]</p>\n\n<p>tathā -</p>\n\n<lg>\n<l>tasmai namo bhagavate vāsudevāya dhīmahi |</l>\n<l>yan-māyayā durjayayā māṃ vadanti jagad-gurum ||</l>\n</lg>\n\n<lg>\n<l>vilajjamānayā yasya sthātum īkṣā-pathe'muyā |</l>\n<l>vimohitā vikatthante mamāham iti durdhiyaḥ || [BhP 2.5.12-13]</l>\n</lg>\n\n<p>tama-ādimayatvena svasya sadoṣatvāt, saccidānanda-ghanatvena yasya\nnirdoṣasya netra-gocare vilajjamānayā amuṣā māyayā vimohitā asmad-ādayo\ndurdhiyaḥ || śrī-brahmā śrī-nāradam ||26||</p>\n\n<p>[27]</p>\n\n<p>tad evam aiśvaryādi-ṣaṭkasya svarūpa-bhūtatvam uktvā, śrī-vigrahasya\npūrṇa-svarūpa-bhūtatvaṃ vaktuṃ prakaraṇam ārabhyate | tatra tasya tādṛśatva-\nsacivaṃ nityatvaṃ tāvat pūrva-darśita-tādṛśa-vaikuṇṭhādhiṣṭhātṛtvena\nsiddham eva | prapañcāvatīrṇatve'py āha tribhiḥ -</p>\n\n<lg>\n<l>naṣṭe loke dvi-parārdhāvasāne</l>\n<l>mahā-bhūteṣv ādi-bhūtaṃ gateṣu |</l>\n<l>vyakte'vyaktaṃ kāla-vegena yāte</l>\n<l>bhavān ekaḥ śiṣyate'śeṣa-saṃjñaḥ || [BhP 10.3.25]</l>\n</lg>\n<p>ataḥ śeṣa-saṃjñaḥ | tatra yuktiḥ -</p>\n\n<lg>\n<l>yo'yaṃ kālas tasya te'vyakta-bandho</l>\n<l>ceṣṭām āhuś ceṣṭate yena viśvam |</l>\n<l>nimeṣādir vatsarānto mahīyāṃs</l>\n<l>taṃ tveśānaṃ kṣema-dhāma prapadye || [BhP 10.3.26]</l>\n</lg>\n\n<p>he avyakta-bandho sānnidhya-mātreṇa prakṛti-pravartaka ceṣṭā\nnimeṣonmeṣa-rūpām | śrutiś ca - sarve nimeṣā jajñire vidyutaḥ\npuruṣādadhīti [Mahā-nārāyaṇaU 1.8] | sarve nimeṣādayaḥ kālāvayavāḥ\nviśeṣeṇa dyotate vidyut | puruṣaḥ paramātmeti śruti-padārthaḥ | sarvatra\nsṛṣṭi-saṃhārayor nimittaṃ kāla eva, tasya tu tad-aṅga-ceṣṭā-rūpatvāt tau\ntatra na sambhavata eveti bhāvaḥ | tatra hetv-antaraṃ kṣema-dhāmeti | tvā\ntvām |</p>\n\n<p>atra svābhīṣṭāt tasmād āvirbhāvād eva kaṃsa-bhayaṃ kaimutyena vāritavatī\n| tathaiva spaṣṭaṃ punar āha --</p>\n\n<lg>\n<l>martyo mṛtyu-vyāla-bhītaḥ palāyan</l>\n<l>lokān sarvān nirbhayaṃ nādhyagacchat |</l>\n<l>tvat-padābjaṃ prāpya yadṛcchayādya</l>\n<l>svasthaḥ śete mṛtyur asmād apaiti || [BhP 10.3.27]</l>\n</lg>\n\n<p>lokān prāpya nirbhayaṃ bhayābhāvam | tvat-pādābjaṃ tu prāpyety\nubhayatrāpy anvayaḥ | atra tvat-pādābjam iti śrī-vigraham eva tathāpi\nvispaṣṭaṃ sādhitavatī | ataevāmṛta-vapur iti sahasra-nāma-stotre | mṛtaṃ\nmaraṇaṃ tad-rahitaṃ vapur asyety amṛta-vapur iti śaṅkara-bhāṣye'pi | ādyeti\njanmābhāvo'pi darśitaḥ, sajanmani sarvatra sāditvaasyaiva siddheḥ | tad uktam\n- prādurāsīd yathā prācyāṃ diśīndur iva puṣkalaḥ | iti | [BhP 10.3.8]</p>\n\n<p>śrutiś cātra - sa brahmaṇā sṛjati sa rudreṇa vilāpayati so'nutpattir alaya eva\nhariḥ paraḥ paramānanda iti mahopaniṣadi[*ENDNOTE #4] ||</p>\n\n<l>śrīdevakī-devī śrī-bhagavantam ||27||</l>\n\n<p>[28]</p>\n\n<p>tathā utpatti-sthiti-layety-ādi-padye - yad rūpaṃ dhruvam akṛtam iti | [BhP\n5.25.9]</p>\n\n<p>yasya śrī-saṅkarṣaṇasya rūpaṃ dhruvam anantaṃ akṛtaṃ cānādi | ataeva\nvarṣādhipopāsanā-varṇane bhavenāpi tad-rūpam adhikṛtyoktam --</p>\n\n<p>na yasya māyā-guṇa-citta-vṛttibhir\n<l>nirīkṣato hy aṇv api dṛṣṭir ajyate | iti [BhP 5.17.19]</l></p>\n\n<p>yat tu tatra tad eva rūpam adhikṛtya śrī-śukena - yā vai kalā bhagavatas\ntāmasīti [BhP 5.25.1] | tathā bhavānīnāthair iti gadye [BhP 5.17.16] tāmasīṃ\nmūrtim ity uktam, tan nijāṃśa-śiva-dvārā tamo-guṇopakārakatvena jñeyam\n| utpatti-sthiti-layety-ādi-padyānantaraṃ śrī-śukenaiva śrī-nārada-vākyam\nanuktam -- mūrtiṃ na puru-kṛpayā babhāra sattvaṃ saṃśuddhaṃ sadasad idaṃ\nvibhāti yatra | [BhP 5.25.10] | tasmān nityam eva sarvaṃ bhagavad-rūpam |</p>\n\n<p>tathā ca pādmottara-khaṇḍe tat-stutiḥ - anādi-nidhanānanta-vapuṣe viśva-\nrūpiṇe | iti |</p>\n\n<p>yad atra skāndādau kvacid bhrāmakam asti tat tu tat tat purāṇānāṃ tāmasa-\nkalpa-kathāmayatvāt tat-tat-kalpeṣu ca bhagavatā sva-mahimāvaraṇād\n<l>yuktam eva tad iti | śrī-bhāgavatenāpi - evaṃ vadanti rājarṣe [BhP 10.77.30]</l>\nity ādinā tādṛśaṃ mataṃ na matam | tad idaṃ tu śrī-kṛṣṇa-sandarbhe viśiṣya\nsthāpayiṣyāmaḥ | sva-mataṃ tu - satyaṃ śaucaṃ dayā kṣāntir ity ādinā [BhP\n1.16.27] śrī-pṛthivī-vākyena kānti-maha-ojo-balānām api svābhāvikatvam\n<l>avyabhicāritvaṃ darśayatā darśitam | naṣṭe loka[*ENDNOTE #5] ity ādinā</l>\n[BhP 10.3.25] śrī-devakī-vākyena ca | tasmāt sādhūktaṃ yad rūpaṃ dhruvam\nakṛtam iti || śrī-śukaḥ ||28||</p>\n\n<p>[29]</p>\n\n<p>vibhutvam āha -</p>\n\n<lg>\n<l>na cāntar na bahir yasya na pūrvaṃ nāpi cāparam |</l>\n<l>pūrvāparaṃ bahiś cāntar jagato yo jagac ca yaḥ ||</l>\n</lg>\n\n<lg>\n<l>taṃ matvātmajam avyaktaṃ martya-liṅgam adhokṣajam |</l>\n<l>gopikolūkhale dāmnā babandha prākṛtaṃ yathā || [BhP 10.9.13-14]</l>\n</lg>\n\n<p>ṭīkā ca - bandhanaṃ hi bahiḥ-parītena dāmnā antarāvṛtasya bhavati | tathā\npūrvāpara-vibhāgavato vastunaḥ pūrvato dāma dhṛtvā parataḥ pariveṣṭanena\nbhavati | na tv etad astīty āha na cāntar iti | kiṃ ca vyāpakena vyāpyasya\nbandho bhavati | tac cātra viparītam ity āha pūrvāparam iti | kiṃ ca tad-\nvyatiriktasya cābhāvān na bandha ity āha - jagac ca yaḥ iti | taṃ martya-\nliṅgam adhokṣajam ātmajaṃ matvā babandheti | ity eṣā ||</p>\n\n<p>jagac ca ya ity atra yasya kāraṇasya vyatirekeṇa kāryasya jagato vyatirekaḥ\nsyād iti | tad ananyasya jagatas tac-chaktyeva śaktes tad-aṃśāṃśa-rūpayā rajjvā\nkathaṃ bandhaḥ syāt | na hi vahnim arciṣo daheyur iti bhāvaḥ |</p>\n\n<p>taṃ martya-liṅgam ity ādau | ṭīkā-kṛtām ayam abhiprāyaḥ | nanu sarva-\nvyāpakaṃ kathaṃ babandha, na hi brahmāṇḍa-golakādikam api kaścid\nbadhnāti | tatrāha martya-liṅgaṃ manuṣya-vigraham | tarhi kathaṃ\nvyāpakatvam ? tatrāha, adhokṣajam adhaḥ kṛtam indriyajaṃ jñānaṃ yena taṃ\nsarvendriya-jñānāgocaraṃ pratyakṣādi-pramāṇair acintya-svarūpam ity arthaḥ\n| tasmāt tad-ākāratve'pi tasmin vibhutvam asty eveti bhāvaḥ | adhokṣajatvād\nevāvyaktatvam api vyākhyātam iti tan noddhṛtam |</p>\n\n<p>nanu manuṣya-vigrahatve'py aparityakta-vibhutvaṃ kathaṃ mātur nāsphurat\n? tatrāha - ātmajaṃ matveti | vatsalādy-abhidha-prema-rasa-viśeṣasya\nsvabhāvo'yam | yad asau svānanda-pūreṇa tasya tādṛśatvaṃ praty anubhava-\npaddhatim āvṛṇotīty arthaḥ | itthaṃ cātad-vīrya-kovidatvaṃ tasyā\nmāhātmyam eva taṃ rajjubhir baddham api kartus tasya prema-\nrasasyānubhāva-rūpatvāt | tad uktam -- nemaṃ viriñco na bhava ity ādi [BhP\n10.9.20] | prākṛtaṃ yathā ity anena adhokṣajam ity anena ca, vastuno\nvyāpakatvaṃ māyayā tu martya-liṅgatvam ity api parihṛtam |</p>\n\n<p>yad dhi tarka-gocaro bhavati, tatraiva kadācid asambhava-rīti-darśanena\nsābhyupagamyate, yat tu svata eva tad-atītaṃ, tatra tat-svīkṛtir atīva-\nmūrkhatā | yathā bāḍava-nāmno vahner jala-nidhi-madhya eva\ndedīpyamānatāyām aindrajālikattā-svīkaraṇam | śrutiś ca - arvāg devā asya\nvisarjanenātha ko veda yata ābabhūvety ādyā |</p>\n\n<p>kiṃ ca yad gataṃ bandhanaṃ tasya śrī-vigrahasyaiva vyāpakatvaṃ vivakṣitaṃ\nyattadoḥ [?] sāmānādhikaraṇyāt tasyās tatrākovidatvopapādanatvāc ca | tatra\nvigrahatvaṃ paricchinnāyām eva sambhavati | kara-caraṇādy-ākāra-sanniveśāt\n| tasmād asyaiva tasmin paricchinnatvaṃ vibhutvaṃ ca yugapad eva | mūla-\nsiddhānta eva paraspara-virodhi-śakti-śata-nidhānatvaṃ tasya darśitam |\ndṛśyate'pi loke tridoṣaghna-mahauṣadhīnāṃ tādṛśatvam |</p>\n\n<p>tathaiva vibhutvam uktaṃ brahma-saṃhitāyāṃ -</p>\n\n<lg>\n<l>panthās tu koṭi-śata-vatsara-saṃpragamyo</l>\n<l>vāyor athāpi manaso muni-puṅgavānām |</l>\n<l>so'py asti yat-prapada-sīmny avicintya-tattve</l>\n<l>govindam ādi-puruṣaṃ tam ahaṃ bhajāmi || iti [BrahmaS 5.40] ||</l>\n</lg>\n\n<p>śrutiś ca madhva-bhāṣya-pramāṇitā - asthūlo'naṇur amadhyamo\nmadhyamo'vyāpako vyāpako harir ādir anādir aviśvo viśvaḥ saguṇo nirguṇa\niti |</p>\n\n<p>tathaiva nṛsiṃha-tāpanī ca - turīyam aturīyam ātmānam anātmānam ugram\nanugram vīram avīraṃ mahāntam amahāntaṃ viṣṇum aviṣṇuṃ jvalantam\najvalantaṃ sarvato-mukham asarvato-mukham ity [NTU 2.3] ādikā |</p>\n\n<p>brahma-purāṇe -</p>\n\n<lg>\n<l>asthūlo'nurūpo'sāv aviśvo viśva eva ca |</l>\n<l>viruddha-dharma-rūpe'sāv aiśvaryāt puruṣottama || iti ||</l>\n</lg>\n\n<p>tathaiva dṛṣṭaṃ śrī-viṣṇu-dharme -</p>\n\n<lg>\n<l>paramāṇv-anta-paryanta-</l>\n<l>sahasrāṃśāṇu-mūrtaye |</l>\n<l>jaṭharāntāyutāṃśānta-</l>\n<l>sthita-brahmāṇḍa-dhāriṇe || iti ||</l>\n</lg>\n\n<p>ataḥ śrī-gītopaniṣadaś ca -\n<lg>\n<l>mayā tatam idaṃ sarvaṃ</l>\n<l>jagad avyakta-mūrtinā |</l>\n<l>mat-sthāni sarva-bhūtāni</l>\n<l>na cāhaṃ teṣv avasthitaḥ ||</l>\n</lg></p>\n\n<p>na ca mat-sthāni bhūtāni\npaśya me yogam aiśvaram |\nbhūta-bhṛn na ca bhūta-stho\nmamātmā bhūta-bhāvanaḥ || iti | [Gītā 9.4-5]</p>\n\n<p>avyakta-mūrtineti tādṛśa-rūpatvād buddhi-vaibhavāgocara-svabhāva-\nvigraheṇety arthaḥ || śrī-śukaḥ ||29||</p>\n\n<p>[30]</p>\n\n<p>tad evaṃ paricchinnasyaiva tad-ākārasya vibhutvaṃ punar-vidvad-\nanubhvaenokta-nyāyena darśayitum prakaraṇam ārabhyate | tatraikādaśa-\npadyāny āha -</p>\n\n<lg>\n<l>kvāhaṃ tamo-mahad-ahaṃ-kha-carāgni-vār-bhū-</l>\n<l>saṃveṣṭitāṇḍa-ghaṭa-sapta-vitasti-kāyaḥ |</l>\n<l>kvedṛg-vidhāvigaṇitāṇḍa-parāṇu-caryā-</l>\n<l>vātādhva-roma-vivarasya ca te mahitvam || [BhP 10.14.11]</l>\n</lg>\n\n<p>spaṣṭam ||</p>\n\n<p>[31]</p>\n\n<lg>\n<l>utkṣepaṇaṃ garbha-gatasya pādayoḥ</l>\n<l>kiṃ kalpate mātur adhokṣajāgame |</l>\n<l>kim āstināsti-vyapadeśa-bhūṣitaṃ</l>\n<l>tavāsti kukṣeḥ kiyad apy anantaḥ || [BhP 10.14.12]</l>\n</lg>\n\n<p>ataḥ sarvasya tava kukṣi-gatatvena mamāpi tathātvān mātṛvad aparādhaḥ\nsoḍhavya iti bhāvaḥ |</p>\n\n<p>[32]</p>\n\n<p>kiṃ ca viśeṣatas tu tvatto yaj janma prasiddham ity āha -</p>\n\n<lg>\n<l>jagat-trayāntodadhi-samplavode</l>\n<l>nārāyaṇasyodara-nābhi-nālāt |</l>\n<l>vinirgato'jas tv iti vāṅ na vai mṛṣā</l>\n<l>kintv īśvara tvan na vinirgato'smi || [BhP 10.14.13]</l>\n</lg>\n\n<p>tathāpi tvat tvattaḥ kiṃ tu notpanno'smi ha api tu tvatta evotpanno'smīty\narthaḥ |</p>\n\n<p>[33]</p>\n\n<p>nanu yady ahaṃ pralayodadhi-śāyī nārāyaṇaḥ syāṃ, tarhi mattas tvam\nutpanno'sīty api ghaṭate | tat tv anyathaivety āśaṅkyāha -</p>\n\n<lg>\n<l>nārāyaṇas tvaṃ na hi sarva-dehinām</l>\n<l>ātmāsy adhīśākhila-loka-sākṣī |</l>\n<l>nārāyaṇo'ṅgaṃ nara-bhū-jalāyanāt</l>\n<l>tac cāpi satyaṃ na tavaiva māyā || [BhP 10.14.14]</l>\n</lg>\n\n<p>he adhīśa īśasya sarvāntaryāmiṇo nārāyaṇasyāpy upari vartamāna, he\nbhagavann ity arthaḥ | hi niścitaṃ sa nārāyaṇas tvaṃ, nāsi, kintu nārāyaṇo'sau\ntavivāṅgam aṃśaḥ | yadyapy evam athāpi mama tad-aṅgotpannatvād aṅginas\ntvatta evotpattir iti bhāvaḥ | katham asau nārāyaṇa ucyate | kathaṃ vā mama\ntasmād vailakṣaṇyam ? tatraha -</p>\n\n<p>yo'sau dehinām ātmā antaryāmi-puruṣaḥ | ataeva nārasya jīva-samūhasya\nayam āśrayo yatreti tasya nārāyaṇatvaṃ, sāksād bhagavatas tava tu tad\nantaryāmitāyām apy audāsīnyam iti bhāvaḥ | kiṃ ca, akhila-loka-sākṣī,\nyasmāt akhilaṃ lokaṃ sākṣāt paśyati, tasmāt | nāram ayate jānātīti\nnārāyaṇo'sau, tvaṃ punas tenāṃśenaiva tad-draṣṭā, na tu sākṣād iti tasmād\nvilakṣaṇa ity arthaḥ | tarhi sa nārāyaṇas tvaṃ na bhavasīti mamāpy anyathā\nnārāyaṇatvam astīti bhavatābhipretaṃ, tat katham ? ity asyottaraṃ tenaiva\nsambodhanena vyañjayati, adhīśeti | īśaḥ pravartakaḥ |</p>\n\n<p>tataś ca nārasya ayanaṃ pravṛttir yasmāt sa nārāyaṇaḥ | tato'py\nadhikaiśvaryād adhīśas tvam api nārāyaṇaḥ | yathā maṇḍaleśvaro'pi nṛpatis\nteṣām adhipo'pi nṛpatir iti | śrī-kṛṣṇasyaiva sākṣāt svayaṃ bhagavattvena\ntasmād api paratvam | kṛṣṇa-sandarbhe prabandhena darśayiṣyate |</p>\n\n<p>nanu, narāj jātāni tattvāni nārāṇīti vidur budhāḥ | tasya tāny ayanaṃ pūrvaṃ\ntena nārāyaṇaḥ smṛtaḥ iti | tathā,</p>\n\n<lg>\n<l>āpo nārā iti proktā āpo vai nara-sūnavaḥ |</l>\n<l>ayanaṃ tasya tāḥ pūrvaṃ tena nārāyaṇaḥ smṛtaḥ ||</l>\n</lg>\n\n<p>iti tasyāpi nārāyaṇatva-manmathāprasiddham ity āśaṅkyāha - nara-bhū-\njalāyanāt tac cāpīti | narād udbhūtaye'rthās tathā narāj jātaṃ yaj jalaṃ, tad-\nayanāt yac ca tac cāpi nārāyaṇatvaṃ bhavati tarhi kathaṃ prasiddhi-\nparityāgenānyathā nirvakṣīty ata āha satyaṃ neti | tat pralayodadhi-jalādy-\nāśrayatvaṃ satyaṃ na, kintu tathā jñānaṃ tavaiva māyety arthaḥ | māyātra\npratāraṇa-śaktiḥ, māyā dambhe kṛpāyāṃ ceti viśva-prakāśāt | durvitarka-\nsvarūpa-śaktyaiva paricchinnāparicchinnāyās tvan-mūrter jalādibhir\naparicchedād iti bhāvaḥ |</p>\n\n<p>śloka-catuṣṭaye'smin yasya nārāyaṇasyāntataṃ mad-ādikaṃ sarvam eva jagat,\nso'pi tavāntarbhūta iti tātparyam | nārāyaṇasya tādṛśatve mantra-varṇaḥ -</p>\n\n<lg>\n<l>yac ca kiñcij jagat sarvaṃ dṛśyate śrūyate'pi vā |</l>\n<l>antar bahiś ca tat sarvaṃ vyāpya nārāyaṇaḥ sthitaḥ || iti ||</l>\n</lg>\n\n<p>[34]</p>\n\n<p>tan-mūrter jalādibhir aparicchede svānubhavaṃ pramāṇayati ---</p>\n\n<lg>\n<l>tac cej jala-sthaṃ tava saj-jagad-vapuḥ</l>\n<l>kiṃ me na dṛṣṭaṃ bhagavaṃs tadaiva |</l>\n<l>kiṃ vā sudṛṣṭaṃ hṛdi me tadaiva</l>\n<l>kiṃ no sapady eva punar vyadarśi || [BhP 10.14.15]</l>\n</lg>\n\n<p>jagad-āśraya-bhūtaṃ nārāyaṇābhidhaṃ tava tad-vapuḥ jalastham evety evaṃ\nyadi sat satyaṃ syāt tarhi tadaiva kamala-nāla-mārgeṇāntaḥ praviśya\nsaṃvatsara-śataṃ vicinvatāpi mayā he bhagavann acintyaiśvarya tat kim iti na\ndṛṣṭam |</p>\n\n<p>yadi ca tad-vapur māyā-mātraṃ, māyā syāc chāmbarī-buddhyor iti\ntrikāṇḍa-śeṣa-rītyā mithyābhivyañjaka-kalā-viśeṣa-darśita-mātraṃ syāt tarhi\nkiṃ vā rūḍha-samādhi-yoga-virūḍha-bodhena mayā hṛdi tadaiva suṣṭhu\nsaccidānanda-ghanatvena dṛṣṭaṃ, samādhy-anantaraṃ kiṃ vā punaḥ sapady\neva no vyadarśi na dṛṣṭam | atas tvan-mūrter māyāmayatvaṃ deśa-viśeṣa-\nkṛta-paricchedaś ca satyo na bhavatīty arthaḥ | etad-vyākhyāna-nidānaṃ\ntṛtīya-skandhetihāso draṣṭavyaḥ |</p>\n\n<p>[35]</p>\n\n<p>atra tac cāpi satyam ity atra, tac cāpi aṅgaṃ satyam eva, na tu virāḍ\navanmāyeti tac cej jalastham ity atra ca, taj-jalasthaṃ sad-rūpaṃ tava vapur yadi\njagat syāt, prapañcāntaḥpāti syāt iti vyākurvanti | tasmād evaṃ\nnārāyaṇāṅgakasya bhagvad-vigrahasya viśvo'pi prapañco'ntarbhūta iti svayaṃ\nbhagavatā darśitam | śrīmatyā jananyaivānubhūtam ity āha --</p>\n\n<lg>\n<l>atraiva māyādhamanāvatāre</l>\n<l>hy asya prapañcasya bahiḥ-sphuṭasya |</l>\n<l>kṛtsnasya cāntar jaṭhare jananyā</l>\n<l>māyātvam eva prakaṭīkṛtaṃ te || [BhP 10.14.16]</l>\n</lg>\n\n<p>atraiva tāvat śrī-kṛṣṇākhye māyopaśamane'vatāre prādurbhāve, bahiś\ncāntar-jaṭhare ca sphuṭasya dṛṣṭasya kṛtsnasya jagataḥ sambandhe pūrvoktaṃ\nyan māyātvam, parpañcakṛtatvatparicchedyatvasya mithyātvam | taj-jananyā\njananyai te tvayā prakaṭīkṛtaṃ darśitam | tasmād bhavān jagad-antaḥstha eva,\njagat tu bhava-bahir-bhūtam ity evaṃ māyā-dharmaḥ | vastutas tu durvitarka-\nsvarūpa-śaktyā madhyamatve'pi vyāpako'sīti bhāvaḥ |</p>\n\n<p>[36]</p>\n\n<p>māyā-dharmeneti yad bhavatā kṛpayā dṛṣṭa-pramāṇe'pi śrī-vigrahe sarvo'pi\nprapañco'ntarbhūta iti darśitaṃ tat satyam eveti dyotanārthaṃ bhagavaty apy\nanyathā pratīti-nirasanārthaṃ ca pūrvam evārtham upapādayati --</p>\n\n<lg>\n<l>yasya kukṣāv idaṃ sarvaṃ</l>\n<l>sātmaṃ bhāti yathā tathā |</l>\n<l>tat tvayy apīha tat sarvaṃ</l>\n<l>kim idaṃ māyayā vinā || [BhP 10.14.17]</l>\n</lg>\n\n<p>yasya tava kukṣau sarvam idaṃ sātmaṃ tvat-sahitaṃ yathā bhāti, tat sarvam iha\nbahir api tathaiva tvayi bhāti ity anvayaḥ |</p>\n\n<p>ayam arthaḥ - svasya vraje'ntarbhūtatā-darśanenaiva samaṃ vrajasya svasminn\nantarbhūtatāṃ darśayan tac cāntar bahir darśanaṃ kiṃ svapna etad uta\ndevamāyā ity ādau [BhP 10.8.40] śrī-jananyā eva vicāre svāpnikatva-\nmāyolatva-bimba-pratibimbatvānāmayogyatvād ekam evety abhijñāpayan, kiṃ\nsvapna ity ādāv eva yaḥ kaścana autpattika ātmayoga ity [BhP 10.8.40] anena\ncarama-pakṣāvasitayā durvitarka-svarūpa-śaktyaiva madhyama-parimāṇa-\nviśeṣa eva sarva-vyāpako'smīti svayam eva bhavān jananīṃ prati yugapad\nubhayātmakaṃ nija-dharma-viśeṣaṃ darśitavān | ataeva dvitīye gṛhṇīta yad\nyad upabandham amuṣya mātā ity ādau [BhP 2.7.30] pratibodhitāsīd ity\nuktam | tasmāt tava kukṣau sarvam idaṃ yathā bhāti, iha bahir api tathā, tad-\nantarbhūto'pi tad-vyāpako'sīti prakāreṇaiva tava māyayā sva-\nyāthārthyāvaraṇa-śaktyā vinā kiṃ sambhavati ? naiva sambhavatīty arthaḥ\n|</p>\n\n<p>[37]</p>\n\n<p>mayāpy evam evānubhūtam ity āha --</p>\n\n<lg>\n<l>adyaiva tvad ṛte'sya kiṃ mama na te māyātvam ādarśitam</l>\n<l>eko'si prathamaṃ tato vraja-suhṛd-vatsāḥ samastā api |</l>\n<l>tāvanto'si caturbhujās tad akhilaiḥ sākaṃ mayopāsitās</l>\n<l>tāvanty eva jaganty abhūs tad amitaṃ brahmādvayaṃ śiṣyate || [BhP 10.14.18]</l>\n</lg>\n\n<p>adyaiva te tvayā kim asya viśvasya tvad-ṛte tvatto bahir māyātvaṃ māyayaiva\nsphuraṇaṃ bhavatīti mama māṃ prati na darśitam ? api tu darśitam eva | etan\nnarākāra-rūpāt tvatto bhair evedaṃ jagad iti yan mugdhānāṃ bhāti | tan-\nmāyayivety arthaḥ | katham etad ākāra-rūpasya mama tādṛśatvam ? tatrāha,\neko'si iti | vraja-suhṛdādi-rūpaṃ yad yasmād āvirbhūtaṃ tat tad akhilam\nadhunā tirodhāna-samaye yena punar anena śrī-vigraha-rūpeṇāvaśiṣyate | tad\ndvayaṃ brahmaivety arthaḥ | aśeṣa-prāpañcika-vastūnāṃ prādurbhāva-sthiti-\ntirobhāva-darśanena tal-lakṣaṇākrāntatvād iti bhāvaḥ | tataś cāsya brahmatve\nsiddhe vyāpakatvam api sidhyatīti tātparyam |</p>\n\n<p>[38]</p>\n\n<p>nanu, sṛṣṭy-ādau brahma-viṣṇu-maheśvarā bhinnā eva kāraṇa-bhūtās tathā\nsthitau kecid anye'vatārāś ca, tat kathaṃ mamaivaṃ sarva-kāraṇatvam ucyate\n| tatrāha --</p>\n\n<lg>\n<l>ajānatāṃ tvat-padavīm anātmany</l>\n<l>ātmātmanā bhāsi vitatya māyām |</l>\n<l>sṛṣṭāv ivāhaṃ jagato vidhāna iva</l>\n<l>tvam eṣo'nta iva trinetraḥ || [BhP 10.14.19]</l>\n</lg>\n\n<p>tvam ity asya bhāsīty anenānvayaḥ | kartṛ-kriyayor anvayasyaiva\nprāthamikatvāt | kartrā cātra tvam ity eva madhama-puruṣeṇa yujyate |\ntasmād atra naiva śabdaḥ sambadhyate kintv eṣa ity atraiva | tataś ca śrī-\nvigraho'muḥ vācyaḥ | svayaṃ bhagavattvenāsya guṇāvatāratvābhāvāt | adyaiva\ntvad-ṛte'syety anenāvyvavahita-vacanena viruddhatvāc ca |</p>\n\n<p>tasmād ayam arthaḥ - tvat-padavīṃ tava tathābhūtaṃ svarūpam ajānatām\najānataḥ prati | ātmā tat tad aṃśisvarūpas tvam eva | ātmanā tat-tad-aṃśena,\nmāyāṃ sṛṣṭy-ādi-nimitta-śaktim | anātmani jaḍa-rūpe mahad-ādy-upādāne\npradhāne | vitatya pravarty, tat-tat-kārya-bhedena bhinna iva bhāsīty arthaḥ\n| ante tri-netra iveti | vastutas tvam eva tat-tad-rūpeṇa vartase, mūḍhās tu\ntvattas tān pṛthak paśyantīti bhāvaḥ | yato dvitīye brahma-vākyam -</p>\n\n<lg>\n<l>sṛjāmi tan-niyukto'haṃ haro harati tad-vaśaḥ |</l>\n<l>viśvaṃ puruṣa-rūpeṇa paripāti tri-śakti-dhṛk || iti [BhP 2.6.30]</l>\n</lg>\n\n<p>[39]</p>\n\n<p>ato bhagavat-svarūpaikatvena na brahmādivad viṣṇur iveti nirdiṣṭam | evaṃ\nyathā guṇāvatārās tathānye'py avatārā ity āha --</p>\n\n<lg>\n<l>sureṣv ṛṣiṣv īśa tathaiva nṛṣv api</l>\n<l>tiryakṣu yādaḥsv api te'janasya |</l>\n<l>janmāyatāṃ durmada-nigrahāya</l>\n<l>vidhātaḥ yad anugrahāya ca || [BhP 10.14.20]</l>\n</lg>\n\n<p>ajanasya janmety anena prādurbhāva-mātraṃ janmeti bodhayati | nanu\nbrahman kim atra vicāritaṃ bhavatā, yad ekasyā eva mama mūrter vyāpakatve\nsatya-nyāsāṃ darśana-sthānaṃ na sambhavatīti | tathā jaḍa-vastūnāṃ\nghaṭādīnām eva prākaṭya-prakāro loke dṛṣṭaḥ | kathaṃ tad itara-\nsvabhāvānāṃ cid-vastūnāṃ mama śrī-mūrtyādīnām iti | yathā yāvatyo\nvibhūtayo mama bhavatā dṛṣṭās tāvatībhir eva bhavān vismito, nāparāḥ\nsantīti sambhāvayann iva tat-parimitatām adhigatavān astīti | tathā ye\nmamāṃśāḥ pūrvaṃ bālavatsādi-rūpās ta eva caturbhujā abhavann iti kasyāpi\nrūpasya kadācid udbhavaḥ kasyāpi kadācid iti |</p>\n\n<p>[40]</p>\n\n<p>kiṃ ca, satya-jñānānantānandaikarasa-mūrtitvāt yugapad eva sarvam api tat-\ntad-rūpaṃ vartata eva, kintu yūyaṃ sarvadā sarvaṃ na paśyatheti tatra ca\nyaugapadyaṃ katham iti tatrāha --</p>\n\n<lg>\n<l>ko vetti bhūman bhagavan parātman</l>\n<l>yogeśvarotīr bhavatas trilokyām |</l>\n<l>kva vā kathaṃ vā kati vā kadeti</l>\n<l>vistārayan krīḍasi yoga-māyām || [BhP 10.14.21]</l>\n</lg>\n\n<p>kva vā kathaṃ vā kati vā kadā vā yoga-māyāṃ dustarkāṃ cic-chaktiṃ\nvistārayan tathā tathā pravartayan krīḍasīti bhavata ūtīr līlās trilokyāṃ ko\nvetti? na ko'pīty arthaḥ | yasyāmataṃ tasya mataṃ mataṃ yasya na veda sa iti\n[KenaU 2.3] bhāvaḥ | atra durjñeyatā-puraskṛtenaiva sambodhana-catuṣṭayena\ncaturṣu yuktim āha | he bhūman kroḍīkṛtānanta-mūrtyātmaka-śrī-mūrte |</p>\n\n<p>ayaṃ bhāvaḥ - ekam api mukhyaṃ bhagavad-rūpaṃ yugapad ananta-\nrūpātmakaṃ bhavati | tathaivākrūreṇa stutaṃ bahu-mūrty-eka-mūrtikam iti\n[BhP 10.40.7] | tathā śrutiḥ - ekaṃ santaṃ bahudhā dṛśyamānam iti |</p>\n\n<p>tato yadā yādṛśaṃ yeṣām upāsanāphalodaya-bhūmikāvasthānaṃ, tadā\ntathaiva te paśyanti | tathā ca - prajñāntara-pṛthaktvavad dṛṣṭiś ca tad uktim\nity atra brahma-sūtre [Vs 3.3.50] madhva-bhāṣyam - upāsanābhedād darśana-\nbheda iti dṛṣṭāntaś ca | yathaikam eva paṭṭavastra-viśeṣa-picchāvayava-\nviśeṣādi-dravyaṃ nānā-varṇamaya-pradhānaika-varṇam api kutaścit sthāna-\nviśeṣād datta-cakṣuṣo janasya kenāpi varṇa-viśeṣeṇa pratibhātīti |\natrākhaṇḍa-paṭṭa-vastra-viśeṣādi-sthānīyaṃ nija-pradhāna-bhāsāntar-\nbhāvita-tat-tad-rūpāntaraṃ śrī-kṛṣṇa-rūpaṃ, tat-tad-varṇa-cchavi-sthānīyāni\nrūpāntarāṇīti jñeyam | yathā śrī-nārada-pañcarātre -</p>\n\n<lg>\n<l>maṇir yathā vibhāgena nīla-pītādibhir yutaḥ |</l>\n<l>rūpa-bhedam avāpnoti dhyāna-bhedāt tathā vibhuḥ || iti</l>\n</lg>\n\n<p>maṇir atra vaiduryaṃ nīla-pītādayas tad-guṇāḥ | tad evaṃ kvety aya yuktir\nuktā | evam eva śrī-vāmanāvatāram upalakṣya śrī-śuka-vākyam -</p>\n\n<lg>\n<l>yat tad vapur bhāti vibhūṣaṇāyudhair</l>\n<l>avyakta-cid-vyaktamm adhārayad dhariḥ |</l>\n<l>babhūva tenaiva sa vāmano baṭuḥ</l>\n<l>saṃpaśyator divya-gatir yathā naṭaḥ || [BhP 8.18.12]</l>\n</lg>\n\n<p>arthaś cāyam - yad vapuḥ śarīraṃ na kenāpi vyajyate yā cit pūrṇānandas tat-\nsvarūpam eva yad vibhūṣaṇāyudhair bhāti | tad vapus tadā prapañce'pi\nvyaktaṃ yathā syāt tathā adhārayat sthāpitavān | punaś ca tenaiva vapuṣā\nvāmano baṭur babhūva hariḥ | eva-kāreṇa pariṇāma-veṣāntara-yogādikaṃ\nniṣiddham | kadā ? pitroḥ sampaśyatoḥ | tenaiva vapuṣā tad-bhāve hetuḥ |\ndivyāḥ param acintyāḥ yad gataṃ bhavac ca bhaviṣyac ca ity ādi śruteḥ |\nsvasminn eva nitya-sthitān nānā-saṃsthānāṃ prakāśanā-prakāśana-rūpā\ngatayaś ceṣṭā yasya saḥ |\ntatrālaksita-svadharma-mātrollāsāṃśe dṛṣṭānta-leśaḥ, yathā naṭa iti | naṭo'pi\nkaścid āścaryatamaḥ divyā parama-vismāpikā gatir hastaka-rūpā ceṣṭā yasya\ntathābhūtaḥ san | tenaiva rūpeṇa vaiṣamyādikam anurīkṛtyāpi nānākāratāṃ\nyathā darśayati | svargyo naṭo vā divya-gatiḥ | tataś ca tat-tad-anukaraṇaṃ\ntasyātyanta-tad-ākāram eva bhavati | atra parameśvaraṃ vinā anyasya\nsarvāṃśe tādṛśatvābhāvāt na ca dṛṣṭānte khaṇḍatva-doṣaḥ prapañcanīyaḥ\n| yathā bhakṣita-kīṭa-pariṇāma-lālā-jāta-tantu-sādhano'py ūrṇa-nābhaḥ\nparameśvarasya jagat-sṛṣṭāv ananya-sādhakatve dṛṣṭāntaḥ śrūyate, yathorṇa-\nnābhir hṛdayād ity ādi [BhP 11.9.21] tadvat |</p>\n\n<p>tad evaṃ śrī-brahmaṇāpi sarva-rūpa-sad-bhāvābhirpāyeṇaivoktam -</p>\n\n<lg>\n<l>tvaṃ bhakti-yoga-paribhāvita-hṛt-saroja</l>\n<l>āsse śrutekṣita-patho nanu nātha puṃsām |</l>\n<l>yad yad-dhiyā ta urugāya vibhāvayanti</l>\n<l>tat tad vapuḥ praṇayase sad-anugrahāya || iti [BhP 3.9.11]</l>\n</lg>\n\n<p>praṇayase prakarṣeṇa nayasi prakaṭayasi | śruteksita-patha ity anena\nkalpanāyā nirastatvāt | sarva-rūpatve'pi bhaktānabhirucita-rūpatve'pavādaḥ\nśrī-kardama-vākyena -</p>\n\n<lg>\n<l>tāny eva te'bhirūpāṇi rūpāṇi bhagavaṃs tava |</l>\n<l>yāni yāni ca rocante sva-janānām arūpiṇaḥ || [BhP 3.24.30]</l>\n</lg>\n\n<p>yāni yāni ca tvadīya-svabhaktebhyo rocante tāni nānyeva tava rūpāṇi te tava\nabhirūpāṇi yogyāni, nānyānīty arthaḥ | anyāni ca, yādṛśaṃ rantidevāya\nkutsita-rūpaṃ prapañcitaṃ tādṛśāni jñeyāni | tādṛśasya ca māyikatveam eva\nhi tatroktam -</p>\n\n<lg>\n<l>tasya tribhuvanādhīśāḥ phaladāḥ phalam icchatām |</l>\n<l>ātmānaṃ darśayāñcakrur māyā viṣṇu-vinirmitā || iti [BhP 9.21.15]</l>\n</lg>\n\n<p>ṭīkā ca - tribhuvanādhīśāḥ brahmādayaḥ māyās tadīya-dhairya-\nparīkṣārthaṃ prathamaṃ māyayā vṛṣalādi-rūpeṇa pratītāḥ santa ity arthaḥ\n| ity eṣā |</p>\n\n<p>anabhirūpatve hetuḥ | arūpiṇa iti | prākṛta-rūpa-rahitasyeti | ṭīkā ca -\naprākṛtatvena kutsitatvāsambhavād iti bhāvaḥ |</p>\n\n<p>atha prakṛta-pakṣasya kathaṃ vety āditraya-yuktaye'vaśiṣṭaṃ sambodhana-\ntrayaṃ vyākhyāyate | he bhagavann acintya-śakte! acintyasya bhagavan-mūrty-\nādyāvirbhāvasyānyathā-nupapatter acintyā svarūpa-śaktir eva kāraṇam iti\nbhāvaḥ | iyaṃ kathaṃ vety asya yuktiḥ | tathā he paramātman! pareṣāṃ\npratyekam apy ananta-śaktīnāṃ puruṣādy-avatārāṇām ātmann avatārin |\ntvayi tu tāsāṃ sutarām anantatvāt | tad-āvirbhāva-vibhūtayaḥ kati vā vāṅ-\nmanaso'gocaratvam āpayerann iti bhāvaḥ | iyaṃ kati vety asya yuktiḥ | tathā\nhe yogeśvara! ekasminn api rūpe nānā-rūpa-yojanā-lakṣaṇāyā yoga-\nnāmnyāḥ svarūpa-śaktes tayā vā īśana-śīla | ayaṃ bhāvaḥ - yathā tava\npradhānaṃ rūpaṃ antarbhūtānanta-rūpaṃ tathā tavāṃśa-rūpaṃ ca | tataś ca\nyadā tava yatrāṃśe tat-tad-upāsanā-phalasya yasya rūpasya prakāśanecchā\ntadaiva tatra tad-rūpaṃ prakāśase iti | iyaṃ kadety asya yuktiḥ |</p>\n\n<p>[41]</p>\n\n<p>tasmāt tat tat sarvam api tasmin śrī-kṛṣṇa-rūpe'ntarbhūtam ity evam atrāpi\ntātparyam upasaṃharati |</p>\n\n<lg>\n<l>tasmād idaṃ jagad aśeṣam asat-svarūpaṃ</l>\n<l>svapnābham asta-dhiṣaṇaṃ puru-duḥkha-duḥkham |</l>\n<l>tvayy eva nitya-sukha-bodha-tanāv anante</l>\n<l>māyāta udyad api yat sad ivāvabhāti || [BhP 10.14.22]</l>\n</lg>\n\n<p>yasmād evaṃ prapañcāprapañca-vastūnāṃ sarveṣām api tattva-vigraho'si\ntasmād eva nitya-sukha-bodhana-laksaṇā yā tanus tat-svarūpe'nante tvayy eva\nśeṣam idaṃ jagad avabhātīty anvayaḥ | kathambhūtaṃ sat udyad api yat\nmuhur ubhava-tirobhavac ca | yady asmin muhur jāyate līyate ca tat tasminn\nevāvabhāti bhuvi tad-vikāre iveti bhāvaḥ | tarhi kiṃ mama vikāritvaṃ nety\nāha | māyāto māyayā tvadīyācintya-śakti-viśeṣeṇa vikārāditasyaiva śrutes\ntu śabda-mūlatvād ity [Vs. 2.1.17] ādau pariṇāma-svīkārāt | muhur udbhava-\ntirobhavatvād eva svapnābhaṃ tat-tulyaṃ na tv ajñāna-mātra-kalpitatvād api\nvaidharmyāc ca na svapnādivad iti [Vs. 2.2.29] nyāyena tathā avidyā-vṛttika-\nmāyā-kāryatvāc ca asta-dhiṣaṇaṃ jīva-paramātma-jñāna-lopa-kartṛ |\nubhayasmād api hetoḥ puru-duḥkha-duḥkhaṃ tadīya-sukhābhāsasyāpi\nvastuno duḥkha-rūpatvād vinā tvat-sattayā asat-svarūpaṃ śaśa-viṣāṇa-tulyaṃ\ntad evaṃ bhūtam api sad ivānaśvaram ivābhāti mugdhānām iti śeṣaḥ |\nupalakṣaṇaṃ caitad vyavahāra-jñānamaya-mahad-ādyātmakatvāt\njñānodbodhakam iva svargādyātmakatvāt mukham iva ca | tad evam anyasya\ntat-paricchedyatvāt svarūpa-śaktyaiva paricchinnam aparicchinnaṃ ca tavedaṃ\nvapur iti prakaraṇārthaḥ || 10|14|| brahmā śrī-bhagavantam ||41||</p>\n\n<p>[42]</p>\n\n<p>tad itthaṃ madhyamākāra eva sarvādhāratvād vibhutvaṃ sādhitam |\nsarvagatatvād api sādhyate -</p>\n\n<lg>\n<l>citraṃ bataitad ekena</l>\n<l>vapuṣā yugapat pṛthak |</l>\n<l>gṛheṣu dvy-aṣṭa-sāhasraṃ</l>\n<l>striya eka udāvahat || [BhP 10.69.2]</l>\n</lg>\n\n<p>etad bata aho citraṃ kiṃ tat | eka eva śrī-kṛṣṇo dvyaṣṭa-sāhasraṃ strīr yad\nudāvahat pariṇītavān | nanu kim atrāścaryaṃ tatrāha | gṛheṣv iti tat-\nsaṅkhyeṣu sarveṣv iti śeṣaḥ | bhavatu tato'pi kiṃ tatrāha | pṛthak pṛthag eva\nsthitvā pāṇi-grahaṇādi-vivāha-vidhiṃ kṛtavān | nanu kramaśa udvāhe\nnāsambhavam etat tatrāha yugapad iti | nanu yogeśvaro'pi yugapan nānā-\nvapūṃṣi vidhāya tad vidhātuṃ śaknoti kim atra yogeśvarārādhya-caraṇānāṃ\nyuṣmākam api citraṃ tatrāha | ekena vapuṣā iti | tarhi katham aneka-bāhv-\nādikena vyāpakenaikena vapuṣā tat kṛtavān | maivam |</p>\n\n<lg>\n<l>āsāṃ muhūrta ekasmin</l>\n<l>nānāgāreṣu yoṣitām |</l>\n<l>savidhaṃ jagṛhe pāṇin</l>\n<l>anurūpaḥ svamāyayā || [BhP 3.3.8]</l>\n</lg>\n\n<p>iti śrīmad-uddhava-vākyādau tat tad anurūpatā-prasiddheḥ | ity abhipretya\npūrvakeṇaika-padopanyāsena pariharati pṛthag iti | ekena narākāreṇa vapuṣā\npṛthak-pṛthaktvena dṛśyamānas tathā vihitavān | tasmād ekam eva nara-\nvapur yato yugapat sarvadeśaṃ sarva-kriyāṃ ca vyāpnoti tasmān mahad-\nāścaryam iti vākyārthaḥ |</p>\n\n<p>ittham eva pañcame lokādhiṣṭhātuḥ śrī-bhagavad-vigrahasya teṣām ity ādi\ngadyopadiṣṭasya tādṛśatvaṃ vyākhyātaṃ śrī-svāmi-caraṇaiḥ | mahā-vibhūteḥ\npāramaiśvaryasya patitvād ekayaiva mūrtyā samantād āsta iti |</p>\n\n<lg>\n<l>atho muhūrta ekasmin</l>\n<l>nānāgāreṣu tāḥ striyaḥ |</l>\n<l>yathopayeme bhagavān</l>\n<l>tāvad-rūpa-dharo ævyayaḥ || ity [BhP 10.59.42]</l>\n</lg>\n\n<p>atrāpy atas tāvad-rūpatvaṃ nāma yugapat tāvat-pradeśa-prakāśatvam eveti\nvyākhyeyam | na tu nārāyaṇādivad bhinnākāratvam | yathoktam -\n<lg>\n<l>anekatra prakaṭatā-</l>\n<l>rūpasyaikasya yaikadā |</l>\n<l>sarvathā tat svarūpaiva</l>\n<l>sa prakāśa itīryate || iti [LBhāg 1.1.21][*ENDNOTE #6]</l>\n</lg></p>\n\n<p>eṣa evānyatrākārasya prakāśasya ca bhedo jñeyaḥ || śrīnāradaḥ ||42||</p>\n\n<p>[43]</p>\n\n<p>tathaivāha |</p>\n\n<lg>\n<l>ity ācarantaṃ sad-dharmān</l>\n<l>pāvanān gṛha-medhinām |</l>\n<l>tam eva sarva-gṛheṣu</l>\n<l>santam ekaṃ dadarśa ha || [BhP 10.69.25]</l>\n</lg>\n\n<p>sarva-gṛheṣu tame eva na tu tasyāṃśān | ekam eva santaṃ na tu kāya-vyūhena\nbahu-rūpam | ekaṃ santaṃ bahudhā dṛśyamānam iti śruteḥ | na cāntar na\nbahir yasyety ādinā [BhP 10.9.11] vibhutva-siddheś ca ha sphuṭam eva dadarśa\nbhagavad-datta-śaktyā sākṣād evānubhūtavān, na tu kevalam anumitavān\nnārada iti śeṣaḥ |\n[44]</p>\n\n<p>ataeva -</p>\n\n<lg>\n<l>kṛṣṇasyānanta-vīryasya</l>\n<l>yoga-māyā-mahodayam |</l>\n<l>muhur dṛṣṭvā ṛṣir abhūd</l>\n<l>vismito jāta-kautukaḥ || [BhP 10.69.25]</l>\n</lg>\n\n<l>tatra ca yogamāyā durghaṭa-ghaṭanī cic-chaktiḥ | tṛtīye [BhP 3.16.37]</l>\n<p>sanakādīnāṃ vaikuṇṭha-gamane yogamāyā-śabdena parameśvare tu\nprayujyamānena cic-chaktir ucyate iti svāmibhir api vyākhyātam asti | jāta-\nkautuko munir muhur dṛṣṭvā vismito'bhūt | kāya-vyūhas tāvat tādṛśeṣv api\nbahuṣv eva sambhavati | taṃ vināpi madhyamākāre'pi tasmin sarva-\nvyāpakatva apūrvam iti tasyāpi vismayaṃ hetur nānyatheti spaṣṭam eva\nyathoktaṃ jñeyam | anena sarvataḥ pāṇi-pādaṃ tad iti tādṛśyāṃ śrī-mūrtyām\neva vyākhyātaṃ bhavati | ataeva na sthānato'pi parasyobhaya-liṅgaṃ sarvatra\nhi [Vs. 3.2.11] iti sūtraṃ tattva-vādibhir evaṃ yojitam | sthānāpekṣayāpi\nparamātmano na bhinnaṃ rūpaṃ hi yasmāt tad-rūpatvaṃ sarvatraiva | sarva-\nbhūteṣv evam eva brahma ity ācakṣata iti śruteḥ |</p>\n\n<p>eka eva paro viṣṇuḥ sarvatrāpi na saṃśayaḥ |\naiśvaryād rūpam ekaṃ ca sūryavad badhudheyate || iti mātsyāt |</p>\n\n<p>pratidṛśam iva naikadhārkam ekaṃ\n<l>samadhigato'smi vidhūta-bheda-mohaḥ || iti [BhP 1.9.42] bhāgavatāc ceti |</l></p>\n\n<p>evaṃ na bhedād iti cen na pratyekam atad-vacanād ity [Vs. 3.2.12] etasya api\ncaivam ekam ity [Vs. 3.2.13] etasya ca sūtrasya vyākhyānaṃ tad-bhāṣye dṛśyam\n|| śrī-śukaḥ||43-44||</p>\n\n<p>[45]</p>\n\n<lg>\n<l>tam imam aham ajaṃ śarīra-bhājāṃ</l>\n<l>hṛdi hṛdi dhiṣṭhitam ātma-kalpitānām |</l>\n<l>pratidṛśam iva naikadhārkam ekaṃ</l>\n<l>samadhi-gato 'smi vidhūta-bheda-mohaḥ || [BhP 1.9.42]</l>\n</lg>\n\n<p>tam imam agrata evopaviṣṭaṃ śrī-kṛṣṇaṃ vyaṣṭy-antaryāmi-rūpeṇa\nnijāṃśena śarīra-bhājāṃ hṛdi hṛdi dhiṣṭhitam |</p>\n\n<p>kecit sva-dehāntar-hṛdayāvakāśe\n<l>prādeśa-mātraṃ puruṣaṃ vasantam || [BhP 2.2.8] ity-ukta-diśā tat-tad-rūpeṇa</l>\nbhinna-mūrti-baddha-santam api ekam abhinna-mūrtim eva samadhi-gato'smi\n| ayaṃ paramānanda-vigraha eva vyāpakaḥ | svāntar-bhūtena nijākāra-\nviśeṣaṇāntaryāmitayā tatra tatra sphuratīti vijñānavān asmi | yato'haṃ\nvidhūta-bheda-mohaḥ | asyaiva kṛpayā durīkṛto bheda-mohaḥ | bhagavad-\nvigrahasya vyāpakatvāsambhāvanā-janita-tan-nānātva-vijñāna-lakṣaṇo moho\nyasya tathābhūto'ham | teṣu vyāpakatve hetur ātma-kalpitānām ātmany eva\nparamāśraye prāduṣkṛtānām avalokanaṃ prati yathaika evārko vṛkṣa-\nkuḍyādy-upari-gatatvena tatrāpi kutracid avyavadhānaṃ sampūrṇatvena\nsavyavadhānas tv asampūrṇatvenānekadhā dṛśyate tathety arthaḥ |</p>\n\n<p>dṛṣṭānto'yam ekasyaiva tatra tatrodaya ity etan mātrāṃśe | vastutas tu śrī-\nbhagavad-vigraho'cintya-śaktyā tathā bhāsate | sūryas tu dūrasya\nvistīrṇātmanāsvabhāveneti viśeṣaḥ | athavā taṃ pūrva-varṇita-svarūpam\nimam agrata evopaviṣṭaṃ śarīra-bhājāṃ hṛdi hṛdi santam api\nsamadhigato'smi | yadyapy antaryāmirūpam etasmād rūpād anyākāraṃ\ntathāpy etad rūpam evādhunā tatra tatra paśyāmi | sarvato mahā-\nprabhāvasyaitasya rūpasyādeśa-bhede'py abheda-bodhanāya jñeyaḥ | na tu\npūrṇāpūrṇatva-vivakṣāyai | amīlita-dṛg-vyadhārayad iti kṛṣṇa evaṃ\nbhagavati mano-vāk-kāya-vṛttibhir ity upakramopa-saṃhārādibhir atra śrī-\nvigraha eva prastūyate | tato nedaṃ padyaṃ brahma-paraṃ vyākhyeyam | tad\nevaṃ paricchinnatvāparicchinna-tvayor yugapat-sthiter acaraṃ caram eva cety\netad apy atra susaṅgacchate | ato vibhutve'pi līlayā yāthāthyaṃ siddhyati ||</p>\n\n<l>bhīṣmaḥ śrī-bhagavantam ||45||</l>\n\n<p>[46]</p>\n\n<p>evaṃ tasya nityatva-vibhutve sādhite | tathaiva vyākhyātaṃ śrī-svāmibhir\naṣṭamasya ṣaṣṭhe | anāvirāvirāseyaṃ nābhūtābhūd iti bruvan |\nbrahmābhipraiti nityatva-vibhutve bhagavat-tanor iti | tathā hi śloka-dvayaṃ\ntaṭ-ṭīkā ca --</p>\n\n<lg>\n<l>ajāta-janma-sthiti-saṃyamāyā-</l>\n<l>guṇāya nirvāṇa-sukhārṇavāya |</l>\n<l>aṇor aṇimne 'parigaṇya-dhāmne</l>\n<l>mahānubhāvāya namo namas te ||</l>\n</lg>\n\n<p>rūpaṃ tavaitat puruṣarṣabhejyaṃ\nśreyo 'rthibhir vaidika-tāntrikeṇa |\nyogena dhātaḥ saha nas tri-lokān\n<l>paśyāmy amuṣminn u ha viśva-mūrtau || [BhP 8.6.8-9] itīdam |</l></p>\n\n<p>śrī-mūrter ayaṃ āvirbhāva eva natvasmad_adi-vaj janmādi tadāstīty āha -\nna jātā janmādayo yasya | kutaḥ ? aguṇāya ato nirvāṇa-sukhasyārṇavāya\napī̀ara-mokṣa-sukha-rūpāyety arthaḥ | tathāpi aṇor aṇimna atisūkṣmāya\ndurjñātatvāt | vastutas tu aparigaṇyam iyattātītaṃ dhāma mūrtir yasya tasmai\n| na caitad asambhāvitam | yato mahān acintyo'nubhāvo yasya | tan-mūrteḥ\nsanātanatvam aparimeyatvaṃ copapādayatti rūpam iti |</p>\n\n<p>he puruṣarṣabha! he dhātaḥ ! etat tava rūpaṃ vaidekena tāntrikeṇa ca\nupāyena śreyobhiḥ sadā ijyaṃ pūjyaṃ ato nedam apūrvaṃ jātam iti bhāvaḥ |</p>\n\n<p>nanu yūyaṃ devāḥ pūjyatvena prasiddhāḥ satyaṃ sarve'py atraivāntarbhūtā ity\nāha | u aho ha sphuṭam amuṣmiṃs tvayi no'smāṃs trilokāṃś ca saha paśyāmi\n| tatra hetuḥ | viśvaṃ mūrtau yasya atas tavaitad rūpaṃ paricchinnam api na\nbhavatīty arthaḥ | ity eṣā |</p>\n\n<p>atra nirvāṇa-sukhārṇavāyeti arṇavatva-rūpakeṇa nirvāṇa-sukha-mātratvaṃ\nnirasya tato'py adhika-sahāsukhatvam darśitam | tad uktaṃ śrī-dhruvena --</p>\n\n<lg>\n<l>yā nirvṛtis tanu-bhṛtāṃ tava pāda-padma-</l>\n<l>dhyānād bhavaj-jana-kathā-śravaṇena vā syāt |</l>\n<l>sā brahmaṇi sva-mahimany api nātha mā bhūt</l>\n<l>kiṃ tv antakāsi-lulitāt patatāṃ vimānāt || iti [BhP 4.9.10]</l>\n</lg>\n\n<p>tathā aṇor aṇimne iti procya aparimeya-dhāmna ity ukter acintya-śaktitva-\nrūpeṇa mahānubhāvatvena sarva-pariṇāmādhāratvaṃ tava darśitam iti jñeyam\n||</p>\n\n<p>[47]</p>\n\n<p>atha sthūla-sūkṣmātiriktatām āha dvābhyām |</p>\n\n<p>sa vai na devāsura-martya-tiryaṅ\n<lg>\n<l>na strī na ṣaṇḍho na pumān na jantuḥ</l>\n<l>nāyaṃ guṇaḥ karma na san na cāsan</l>\n<l>niṣedha-śeṣo jayatād aśeṣaḥ || [BhP 8.6.24]</l>\n</lg></p>\n\n<p>evaṃ gajendram upavarṇita-nirviśeṣaṃ\n<lg>\n<l>brahmādayo vividha-liṅga-bhidābhimānāḥ</l>\n<l>naite yadopasasṛpur nikhilātmakatvāt</l>\n<l>tatrākhilāmara-mayo harir āvirāsīt || [BhP 8.6.30]</l>\n</lg></p>\n\n<p>yasya brahmādayo devā[*ENDNOTE #7] ity ādi prāktana-padya-dvayena\nyasmāt sarva-kāraṇa-kāraṇatvaṃ vyañjitaṃ tasmād devādīnāṃ madhye ko'pi\nna bhavati | vailakṣaṇyaṃ sāttvikatva-bhautikatvādi-hīnataiva strītva-\npuruṣatva-hīnatā ca prākṛta-tat-tad-dharma-rāhityam | ataeva na ṣaṇḍa ity\nuktam | tasmān na ko'pi jantuḥ | kāraṇa-bhūtaḥ sattvādir guṇaḥ puṇya-pāpa-\nlakṣaṇaṃ karma ca nety āha | nāyaṃ guṇaḥ karmeti | tayor api pravartakatvād\niti bhāvaḥ | kiṃ bahunā, yad atra sat sthūlam asat sūkṣmaṃ tad ekam api na\nbhvati sva-prakāśa-rūpatvād iti bhāvaḥ | kintu sarvasya niṣedhe'vadhitvena\nśiṣyata iti śeṣaḥ | māyayā tat-tad-aśeṣātmakaś ca | jayatāt mad-\nvimokṣaṇāyāvirbhavatv iti |</p>\n\n<p>ṭīkā ca - evam upavarṇitaṃ nirviśeṣaṃ devādi-rūpaṃ vinā paraṃ tattvaṃ yena\ntaṃ gajendram | vividha-liṅga-bhidābhimānāḥ | vividhā cāsau liṅga-bhidā\ndevādi-rūpa-bhedaś ca tasyābhimāno yeṣām ataeva te brahmādayo yadā\nnopajagmus tatra tadā nikhilātmakatvāt nikhilānāṃ teṣāṃ paramātma-sukha-\nrūpatvāt tad-vilakṣaṇo māyayā aśeṣātmakatvād akhilāmaramayo harir\nāvirāsīd iti |</p>\n\n<p>evam āvirbhāvaṃ prārthayamāne śrī-gajendre yad rūpeṇāvirbhūtaṃ tat khalu\ntādṛśam eva bhavitum arhatīti sādhūktaṃ sthūla-sūkṣma-vastv-atiriktas tava\nśrī-vigraha iti | anyathā tv apāṇi-pāda-rūpatvenaiva tac cetasyāvirbhūya tad\nvidadhyāt | tad uktaṃ svecchāmayasyeti | śloka-dvayam idaṃ\nślokāntaravyavahitam apy arthenāvyavahitatvād yugalatayopadadhre ||</p>\n\n<l>prathamaṃ gajendraḥ śrī-harim, dvitīyaṃ śrī-śukaḥ ||47||</l>\n\n<p>[48]</p>\n\n<p>atha pratyag-rūpatatvam apy āha -</p>\n\n<lg>\n<l>sa tvaṃ kathaṃ mama vibho'kṣa-pathaḥ</l>\n<l>parātmā yogeśvaraiḥ śruti-dṛśāmala-hṛdi-bhāvyaḥ |</l>\n<l>sākṣād adhokṣaja uru-vyavasanāndha-buddheḥ</l>\n<l>syān me'nudṛśya iha yasya bhavāpavargaḥ || [BhP 10.64.18]</l>\n</lg>\n\n<p>ṭīkā ca - he vibho sa tvaṃ mamākṣa-pathaḥ locana-gocaraḥ etac citram ity\narthaḥ | kim atrāścaryaṃ tad āha para ātmā ataeva yogeśvarair api śruti-dṛśā\namala-hṛdi vibhāvyaś cintyaḥ | yato'dhokṣajaḥ akṣajam aindriyakaṃ jñānaṃ\ntad adhaḥ arvāg eva yasya saḥ | yasya hi bhavāpavargo bhavet tasya bhavān\nanudṛśyaḥ syāt uru-vyasanena kṛkalāsa-bhava-duḥkhena andha-buddhes tu\nmama etac citram ity arthaḥ | ity eṣā |</p>\n\n<p>darśana-kāraṇaṃ tūktaṃ nārāyaṇādhyātme -</p>\n\n<p>nityāvyakto'pi bhagavān īkṣyate nija-śaktitaḥ |\ntām ṛte paramātmānaṃ kaḥ paśyetāmṛtaṃ prabhum || iti |</p>\n\n<p>tādṛśa-śakter apy ullāse tat-kṛpaiva kāraṇam | tad uktaṃ śrutau --</p>\n\n<lg>\n<l>na cakṣuṣā paśyati rūpam asya</l>\n<l>yam evaiṣa vṛṇute tena labhyas</l>\n<l>tasyaiṣa ātmā vivṛṇute tanuṃ svām || [KaṭhaU 1.2.23]</l>\n</lg>\n\n<p>na sandṛśe tiṣṭhati rūpam asya | ity ādikaṃ ca kutracit | evam eva mokṣa-\ndharme nārāyaṇīye nāradaṃ prati śrī-śvetadvīpa-patinoktam -</p>\n\n<lg>\n<l>etat tvayā na vijñeyaṃ rūpavān iti dṛśyate |</l>\n<l>icchan muhūrtān naśyeyam īśo'haṃ jagato guruḥ ||</l>\n</lg>\n\n<lg>\n<l>māyā hy eṣā mayā sṛṣṭā yan māṃ paśyasi nārada |</l>\n<l>sarvabhūtaguṇair yuktaṃ naivaṃ tvaṃ jñātum arhasi || [MBh 12.306.42-43]</l>\n</lg>\n\n<p>yathā'nyo rūpavān iti hetor dṛśyate tathāyam apīty etat tvayā na jñeyam |\ntataś ca svaya rūpitve'py adṛśyatvam uktvā nija-rūpasyāprākṛtatvam eva\ndarśitam | tad-darśane ca parama-kṛpā-mayy akuṇḍhā mamecchaiva kāraṇam\nity āha | i</p>\n\n<p>icchann iti | naśyeyam adṛśyatām āpadyeyam | tatra svātantryaṃ jagad-\nvilakṣaṇatvaṃ ca hetum āha - īśa ity ādi | tathāpi māṃ sarva-bhūta-gaṇair\nyuktaṃ yat paśyasi tad yuktatvena yat pratyeṣi eṣā māyā mayaiva sṛṣṭā\nmama māyayaiva tathā bhānam ity arthaḥ | tasmin naivam ity ādi | mayātra\npratāraṇa-śaktiḥ | tathā hi tatraiva śrī-bhāṣya-vacanam |</p>\n\n<p>prītas tato'sya bhagavān deva-devaḥ sanātanaḥ |\nsākṣāt taṃ darśayāmāsa dṛśyo nānyena kenacid || iti | [MBh 12.323.11]</p>\n\n<p>tam uparicaraṃ vasuṃ prati svātmānam iti śeṣaḥ | tad-agre ca vasv-ādi-\nvākyam |</p>\n\n<p>na śakyaḥ sa tvayā draṣṭum asmābhir vā bṛhaspate |\nyasya prasādaṃ kurute sa vai taṃ draṣṭum arhati || iti | [MBh 12.323.18]</p>\n\n<p>tad evaṃ śrutāv apy adṛśyatvādayo dharmāḥ śrī-vigrahasyaivoktāḥ |\nśrutyantaraṃ ca na cakṣuṣā paśyati rūpam asya | iti ||</p>\n\n<l>nṛpaḥ śrī-bhagavantam ||48||</l>\n\n<p>[49]</p>\n\n<p>ataeva prākṛtāni rūpādīni niṣidhya anyāni sampratipādyante |</p>\n\n<p>na vidyate yasya ca janma karma vā\n<lg>\n<l>na nāma-rūpe guṇa-doṣa eva vā</l>\n<l>tathāpi lokāpyaya-sambhavāya yaḥ</l>\n<l>sva-māyayā tāny anukālam ṛcchati || [BhP 8.3.8]</l>\n</lg></p>\n\n<p>ayam arthaḥ | avasthāntara-prāptir vikāraḥ | tatra prathama-vikāro janmeti\n| apūrṇasya nija-pūrty-arthā ceṣṭā karmeti | manogrāhyasya vastuno\nvyavahārārthaṃ kenāpi saṅketitaḥ śabdo nāmeti | cakṣuṣā grāhyo guṇo\nrūpam iti | sattvādi-prākṛta-guṇa-nidāno dravyasyotkarṣa-hetur-dharma-\nviśeṣo guṇa iti prakṛtije loke dṛśyate | yasya ca sarvadā svarūpasthatvāt\npūrṇatvāt manaso'py agocaratvāt svaprakāśatvāt prakṛty-atītvāt tāni na\nvidyante |</p>\n\n<p>tathāpi yas tāni ṛcchati prāpnoti tasmai nama ity [BhP 8.3.9] uttara-\nślokenānvayaḥ | ataeva śrutyāpi - niṣkalaṃ niṣkriyaṃ śāntam ity ādau [ŚvetU\n6.19], aśabdam asparśam arūpam avyayam ity ādau [KaṭhaU 1.3.15] ca tan\nniṣidhyāpi sarva-karmā sarva-kāmaḥ sarva-gandhaḥ sarva-rasa ity [ChāU\n3.14.4] ādau vidhīyate | guṇa-doṣa iti aparamārthatvād guṇa eva doṣa ity\narthaḥ | tato rūḍha-doṣas tu sarvathā na sambhavaty eveti vakṣyate | tathā ca\nkaurme -</p>\n\n<p>aiśvarya-yogād bhagavān viruddhārtho'bhidhīyate |\ntathāpi doṣāḥ parame naivāhāryaḥ kathañcana |\nguṇā viruddhā api tu samāhāryāś ca sarvataḥ || iti |\n<l>ayam ātmāpahata-pāpmā | ity ādyāḥ [ChāU 8.7.1] śrutayaś ca |</l></p>\n\n<p>etaṃ saṃyad vāma ity āvakṣate etaṃ sarvāṇi vāmāni nayati eṣa u eva\nbhāmaṇīḥ eṣa sarveṣu vedeṣu bhātīty [Chā 4.15.2] ādyā ca | ataeva sarva-\ngandha ity ādau gandhādi-śabdena saugandhyādikam evocyate | yadā tu\nṛcchatinānvayas tu guṇasya doṣatvena rūpakam avivakṣitaṃ śruti-viruddhatvāt\nparamārthatvena pratipādayiṣyamāṇatvāc ca |</p>\n\n<p>nanv ekatra teṣāṃ janmādīnāṃ bhāvābhāvayor virodha ity āśaṅkya tad-\nvirodhe hetum āha sva-māyayā iti | anyathānupapatti-pramitā dustarkyā\nsvarūpa-śaktir eva tatra hetuḥ | ataeva svarūpa-bhūtatvena tebhyaḥ\nprākṛtebhyo vilakṣaṇatvāt tāny api na vidyanta iti ca vaktuṃ śakyata iti\n<l>bhāvaḥ | yathā śāṅkara-śārīrarake samākarṣād ity [Vs. 1.4.15] atra nāma-</l>\nrūpa-vyākṛta-vastu-viṣayaḥ svacchandaḥ prāyeṇa prasiddha iti tad-\nvyakaraṇābhāvāpekṣayā prāg-utpatteḥ sad eva brahma-śrutāv asad ity ucyate\nity uktam tathaiva jñeyam |</p>\n\n<p>ataeva śrī-viṣṇu-purāṇe - guṇāṃś ca doṣāṃś ca mune vyatīta ity [ViP 6.5.83]\nuktvā punar āha samasta-kalyāṇa-guṇātmako hīti [ViP 6.5.84] | tathā\n<lg>\n<l>jñāna-śakti-balaiśvarya-vīrya-tejāṃsy aśeṣataḥ |</l>\n<l>bhagavac-chabda-vācyāni vinā heyair guṇādibhiḥ || iti [ViP 6.5.79]</l>\n</lg></p>\n\n<p>pādmottara-khaṇḍe ca -</p>\n\n<p>yo'sau nirguṇa ity uktaḥ śāstreṣu jagad-īśvaraḥ |\nprākṛtair heya-saṃyuktair guṇair hīnatvam ucyate || iti |</p>\n\n<p>na ca sva-māyayety anyathārthaṃ mantavyam |</p>\n\n<lg>\n<l>viśuddha-vijñāna-ghanaṃ sva-saṃsthayā</l>\n<l>samāpta-sarvārtha-mayī vāñchitam |</l>\n<l>sva-tejasā nitya-nivṛtta-māyā-</l>\n<l>guṇa-pravāhaṃ bhagavantam īmahi || iti [?][*ENDNOTE #8] śrī-nārada-</l>\n</lg>\n<p>vākyāt |</p>\n\n<p>sva-sukha-nibhṛtedyādi[*ENDNOTE #9] | vaktṛ-hṛdaya-virodhāc ca | tataḥ\nsarvathā cic-chaktyā ity arthaḥ | ataḥ svāmibhir api yoga-māyā-śabdena cic-\nchaktir vyākhyātā |\nnanu prāpnoti kadācitkatvam apy avagamyate, tatrāha - anukālaṃ nityam eva\nprāpnoti, kadācid api na tyajatīty arthaḥ | svarūpa-śakti-prakāśitvasya ca\nmitho hetumattā jñeyā |</p>\n\n<p>nanu kathaṃ janma-karmaṇor nityatvam ? te hi kriye | kriyātvaṃ ca prati-\nnijāṃśam apy ārambha-parisamāptibhyām eva sidhyatīti te vinā sva-svarūpa-\nhāny-āpattiḥ | naiṣa doṣaḥ | śrī-bhagavati sadivākārānantyāt\nprakāśānantyāt janma-karma-lakṣaṇa-līlānantyād ananta-prapañcānanta-\nvaikuṇṭha-gata-tat-tal-līlā-sthāna-tat-tal-līlā-parikarāṇāṃ vyakti-prakāśayor\nānantyāc ca | yata evaṃ satyor api tat-tad-ākāra-prakāśa-gatayos tad-ārambha-\nsamāptyor ekatrikatra te janma-karmaṇor aṃśā yāvat samāpyante na\nsamāpyante vā tāvad evānyatrāpy ārabdhā bhavatīty evaṃ śrī-bhagavati\nvicchedābhāvān nitye eva tatra te janma-karmaṇī vartete | tatra te kvacit\nkiñcid vilakṣaṇatvenārabhyete te kvacid aikarūpyeṇa ceti jñeyam | viśeṣaṇa-\nbhedād viśeṣaṇaikyāc ca | eka evākāraḥ prakāśa-bhedena pṛthak kriyāspadaṃ\nbhavatīti | citraṃ bataitad ekena vapuṣā ity ādau pratipāditam |</p>\n\n<p>tataḥ kriyā-bhedāt tat-tat-kriyātmakeṣu prakāśa-bhedeṣv abhimāna-bhedaś\nca gamyate | tathā sati ekatraikatra līlā-krama-janita-rasodbodhaś ca jāyate\n|</p>\n\n<p>nanu kathaṃ te eva janma-karmaṇī vartete ity uktaṃ pṛthag-ārabdhatvād anye\neva te | ucyate | kāla-bhedenoditānām api samāna-rūpāṇāṃ kriyāṇām\nekatvam | yathā śaṅkara-śārīrake | dvir-go-śabdobhayam uccarito na tu dvau\ngo-śabdāv iti | tathaiva dviḥ pākaḥ kṛto'nena na tu dvidhā pākaḥ kṛto'neneti\npratītyā bhaviṣyati | tato janma-karmaṇor api nityatā yuktaiva |\nataevāgamādāv api bhūta-pūrva-līlopāsana-vidhānaṃ yuktam | tathā coktam\nmadhva-bhāṣye - paramātma-sambandhitvena nityatvāt trivikramatvādiṣv apy\nupasaṃhāryatvaṃ yujyate iti | anumataṃ caitat śrutyā yad gataṃ bhavac ca\nbhaviṣyac cety anayaiva | upasaṃhāryatvam upāsanāyām upādeyatvam ity\narthaḥ | tatra tasya janmanaḥ prākṛtāt tasmād vilakṣaṇatvaṃ prākṛta-\njanmānukaraṇenāvirbhāva-mātratvaṃ kvacit tad-ananukaraṇena vā |\najāyamānā bahudhā vijāyata iti śruteḥ |</p>\n\n<p>tad yathā --</p>\n\n<lg>\n<l>devakyāṃ deva-rūpiṇyāṃ viṣṇuḥ sarva-guhāśayaḥ |</l>\n<l>āvirāsīd yathā prācyāṃ diśīndur iva puṣkalaḥ || iti [BhP 10.3.8]</l>\n</lg>\n\n<p>tathā ca -</p>\n\n<lg>\n<l>satyaṃ vidhātuṃ nija-bhṛtya-bhāṣitaṃ</l>\n<l>vyāptitvaṃ ca bhūteṣv akhileṣu cātmanaḥ |</l>\n<l>adṛśyatāty-adbhūta-rūpam udvahan</l>\n<l>stambhe sabhāyāṃ na mṛgaṃ na mānuṣam || iti [BhP 7.8.17]</l>\n</lg>\n\n<p>kārdamaṃ vīryam āpanna ity atra [BhP 3.24.6] śrī-kapila-devāvatāra-\nprasaṅge kardamasya bhakti-sāmarthya-vaśībhūta ity eva vyākhyeyam |\nvīrya-śabda-nyāsas tu prasiddhaṃ putratvam api śliṣṭaṃ bhavatīty evam\narthaḥ | tathā karmaṇo vailakṣaṇyaṃ svarūpānanda-vilāsa-mātratvam | tad\nyathā lokavat tu līlā-kaivalyam iti [Vs 2.1.33] | vyākhyātaṃ ca tattva-vādibhiḥ\n| yathā loke mattasya sukhodrekād eva nṛtyādi-līlā na tu prayojanāpekṣayā\nevam eveśvarasya | nārāyaṇa-saṃhitāyāṃ ca -</p>\n\n<lg>\n<l>sṛṣṭyādikaṃ harir naiva prayojanam apekṣya tu |</l>\n<l>kurute kevalānandād yathā mattasya nartanam ||</l>\n</lg>\n\n<p>pūrṇānandasya tasyeha prayojana-matiḥ kutaḥ |\nmuktā avyāpta-kāmāḥ syuḥ kim utāsy akhilātmanaḥ || iti |</p>\n\n<p>na conmatta-dṛṣṭāntenāsarvajñatva prasañjayitavyam | svarūpānandodrekeṇa\nsva-prayojanam ananusandhāyaiva līlāyate ity etad aṃśenaiva svīkārāt |\nucchvāsa-praśvāsa-dṛṣṭānte'pi suṣpty-ādau tad-doṣāpātāt | tasmāt\nsvarūpānanda-svābhāvikyena tal-līlā | śrutiś ca - devasyaiva svabhāvo'yam\nāpta-kāmasya kā spṛhā | iti |</p>\n\n<p>atra prākṛta-sṛṣṭy-ādi-gatasya sākṣād-bhagavac-ceṣṭātmakasya vīkṣaṇādi-\nkarmaṇo vastutas tu tathā-vidhatve vaikuṇṭhādi-gatasya kaimutyam\n<l>evāpatitam | yathoktaṃ nāga-patnībhiḥ avyākṛta-vihārāya iti [BhP 10.16.47]</l>\n| ataeva śrī-śukādīnām api tal-līlā-śravaṇe rāgataḥ pravṛttir yujyate |</p>\n\n<p>ataś ca --</p>\n\n<lg>\n<l>evaṃ ca janmāni karmāṇi hy akartur ajanasya ca |</l>\n<l>varṇayanti sma kavayo veda-guhyāni hṛt-pateḥ || iti [BhP 1.3.35]</l>\n</lg>\n\n<p>atra janma-guhyādhyāya-padye'py evam eva vyākhyeyam | yatreme sad-asad-\nrūpe [BhP 1.3.33-4] ity ādibhyām avyavahita-padyābhyāṃ yathā svarūpa-\nsamyag-jñānenaiva kṛtasyāvidyākṛtātmādhyāsa-sad-asad-rūpa-niṣedhasya\nhetor brahma-darśanaṃ bhavati | yathā ca - māyoparatāv eva svarūpa-\nsampattir bhavati ity uktam | evam eva kavaya ātmārāmā hṛt-pateḥ\nparamātmano janmāni karmāṇi ca varṇayanti | tat-tat-pratiṣedhe tad-uparatau\ncaiva satyāṃ taj-janma-karmānubhava-sampattī bhavata ity arthaḥ | sampattir\natra sākṣād darśanam | tasmāt svarūpānandātiśayita-bhagavad-ānanda-\nvilāsa-rūpāṇy eva tānīti bhāvaḥ | ataeva prākṛta-vailakṣaṇyād akartur\najanasya ity uktam | ataeva veda-guhyāny api tānīti | yathā akrūra-stutau\ntvayoditaḥ [BhP 10.48.23-24] ity ādi dvayaṃ ṭīkāyām evettham utthāpitam |\nnanu tarhi mamāvatārās tac-caritāni ca śukti-rajata-vad avidyā-kalpitāny eva\nkim ? nahi nahi iyaṃ tu tava līlety āha dvayena tvayodita itīti |</p>\n\n<p>tathaiva ca bhagavat-svarūpa-sāmyenoktaṃ vaiṣṇave -</p>\n\n<p>nāma-karma-svarūpāṇi na pariccheda-gocare |\nyasyākhila-pramāṇānaṃ sa viṣṇur garbhagas tava || iti | [ViP 5.2.19]\nrūpa-karmeti vā pāṭhāntaram[*ENDNOTE #10] | ittham evābhipretaṃ śrī-\ngītopaniṣadbhiḥ -</p>\n\n<p>janma-karma ca me divyam evaṃ yo vetti tattvataḥ | iti | [Gītā 4.9]</p>\n\n<p>tathā nāmno vailakṣaṇyaṃ vāṅ-manasāgocara-guṇāvalambitvena svataḥ-\nsiddhatvam | tad yathā vāsudevādhyātme - aprasiddhes tad-guṇānām\nanāmāsau prakīrtitaḥ iti | brāhme - anāmā so'prasiddhatvād arūpo bhūta-\nvarjanāt iti |</p>\n\n<lg>\n<l>na yatra nātha vidyante nāma-jātyādi-kalpanāḥ |</l>\n<l>tad brahma paramaṃ nityam avikāri bhavān aja ||</l>\n</lg>\n\n<p>na kalpanāmṛte'rthasya sarvasyādhigamo yathaḥ |\ntataḥ kṛṣṇācyutānanta-viṣṇu-nāmabhir īḍyase || iti || [ViP 5.18.53-54]</p>\n\n<p>etad-vaiṣṇava-vacanānantaram api na viruddham | tathā hi | atrāpātataḥ\npratītārthatāyāṃ kalpanā-śabdo vyarthaḥ syāt | nāma-jāty-ādayo na vidyante\n| ity anenaiva vivakṣitārtha-siddheḥ | svayam eva brahmājādi-śabdānāṃ\nparamārtha-pratipādaka-nāmatayā svīkṛtaś ca | ajām ekāṃ lohita-śukla-\nkṛṣṇām [ŚvetU 4.5] ity ādiṣv ajāyamānatva-lakṣaṇa-jātiś ca dṛśyata eva |\ntathā nāmādi-kalpanā na vidyante ity uktā svayaṃ kṛṣṇādi-nāma-kalpanoktir\nviruddhā syāt kalpanayā vā katham īḍayatā syāt kalpanāyā aniyatatvāc ca\nkathaṃ kṛṣṇādinām aniyatyam ucyate | tasmān nāma-karma-svarūpāṇīty\nanusārāc cāyam arthaḥ | yathā yatra nāma-jāty-ādīnāṃ nāmani kṛṣṇādīni\njātayo devatva-manuṣyatva-kṣatriyatvādi-līlāḥ tadādīnāṃ kalpanā na\nvidyante |</p>\n\n<p>kintu sva-saṃsthayā samāpta-sarvārtham ity ukta-diśā svarūpa-siddha-nitya-\nśakti-vilāsa-rūpāṇy eva tānīty arthaḥ | tataś ca yato yasmāt sarvasyāpi\ndṛṣṭasya vastunaḥ kalpanāṃ nāmādi-racanāmṛte adhigamo vyavahārika-\nbodho na bhavati | tatas tasmād eva hetoḥ kalpanā-mayaṃ nāma tan-nāminaṃ\ncārtha sarvam avajñāya nikhila-pramāṇa-paricchedāgocaratvena vedātmatayā\nsvataḥ-siddhaiḥ kṛṣṇādi-nāmopalakṣaṇaiḥ prasiddhair eva nāmabhiḥ svataḥ-\nsiddhas tvam eveḍyase munibhir vedaiś ca ślāghyase | na tu kalpanāmayair\nanyais tvam api ślāghyase tādṛśa-mahimabhis tair eva tava mahimā\nvyaktībhavatīti | yad vā | tair eveḍyase vyakta-māhātmīkriyasa iti |</p>\n\n<p>atra yaiḥ śāstre'tiprasiddhaiḥ śrī-bhagavān eva jhaṭiti pratīto bhavati | yeṣāṃ\nca sāṅketyādāv api tādṛśa-prabhāvaḥ śrūyate | teṣāṃ svataḥ siddhatvam\nanyeṣāṃ kalpanāmayatvaṃ jñeyam | athavā he nātha| yatra nāma-jātyādīnāṃ\nkalpanā na vidyante tat kavala-viśeṣa-rūpaṃ paramaṃ brahma bhavān |</p>\n\n<p>tat-tat-kalpanāyā aviṣayatve hetuḥ | viśeṣeṇa karoti līlāyata iti vikāri tathā\nna bhavatīty avikāri iti | tad-rūpeṇa na jāyate na prakaṭībhavatīti he ajeti |\ntataḥ kim avalambya tatra nāma-jāty-ādi-kalpanāḥ kriyantām iti bhāvaḥ | tat-\ntat-kalpanāṃ vinā ca sarvasyāpy arthasya vastu-mātrasyādhigama-mātraṃ na\nbhavet | kim uta tādṛśa-brahma-svarūpasya bhavataḥ | kalpanāmaya-nāma-\njāty-ādayas tu na kasyāpi svarūpa-dharmā bhavanti yata evaṃ tataḥ\nsāṅketyādinā bhāvitair api bhavadvat-sarva-puruṣārtha-pradais tat-tad-\nviśeṣa-pratipādakaiḥ kṛṣṇādi-nāmabhir eva tvam īḍyase nitya-siddha-śruti-\npurāṇādibhiḥ ślāghyase na tu nirviśeṣatā-pratipādakair nitarāṃ\nkalpanāmayair ity arthaḥ |</p>\n\n<p>kintu kṛṣṇādīnāṃ caturṇāṃ nāmnāṃ upalaksaṇatvam eva jñeyam |\nnārāyaṇādi-nāmnām api sāṅketyādau tathā prabhāva-śravaṇāt | varṇa eva\ntu śabda iti bhagavān upavarṣa ity anena tasya ca nityatvād ity anena ca\nnyāyena varṇatayaiva nityatvam asya veda-sāra-varṇātmaka-nāmnaḥ sidhyati\n| tathaiva gopāla-tāpanī-śrutau nāma-mayāṣṭadaśākṣara-prasaṅge brahma-\nvākyam - teṣv akṣareṣu bhaviṣyaj-jagad-rūpaṃ prakāśayann [GTU 1.26] iti\n| atrāvatāra-kāla-jāta-śabdādimaya-jagat-kāraṇatvena tad-vailakṣaṇyāt\nsvataḥ-siddhatvaṃ tathā bhagavat-svarūpābhinnatvaṃ ca tad-vailakṣaṇyaṃ\nnāmnaḥ | tad yathā śrutau -</p>\n\n<p>oṃ āsya jānanto nāma cid viviktan mahas te viṣṇo sumatiṃ bhajāmahe | oṃ tat\nsad ity ādi |</p>\n\n<p>ayam arthaḥ | he viṣṇo! te tava nāma cit cit-svarūpam ataeva mahaḥ sva-\nprakāśa-rūpam | tasmād asya nāmnaḥ ā īṣad api jānantaḥ na tu samyag\nuccāra-māhātmyādi-puraskāreṇa | tathāpi vivaktan bruvāṇāḥ kevalaṃ tad-\nakṣarābhyāsa-mātraṃ kurvāṇāḥ sumatiṃ tad-viṣayāṃ vidyāṃ bhajāmahe\nprāpnumaḥ | yatas tad eva praṇava-vyañjitaṃ vastu sat svataḥ-siddham iti |\nataeva bhaya-dveṣādau śrī-mūrteḥ sphūrter iva sāṅketyādāv apy asya\nmuktidatvaṃ śrūyate | tathā coktaṃ pādme -</p>\n\n<p>apy anya-cittaḥ kruddho vā yaḥ sadā kīrtayed dharim |\nso'pi bandha-ksayān muktiṃ labhec cedi-patir yathā || iti |</p>\n\n<p>tathā śrī-bhagavata iva tasya nāmnaḥ sakṛd api sākṣātkāraḥ saṃsāra-\ndhvaṃsako bhavati | yathā skānde -</p>\n\n<lg>\n<l>sakṛd uccāritaṃ yena harir ity akṣara-dvayam |</l>\n<l>baddhaḥ parikaras tena mokṣāya gamanaṃ prati ||</l>\n</lg>\n\n<p>iti śrutau ca praṇavam uddiśya | om ity etat brahmaṇo nediṣṭaṃ nāma\nyasmād uccāryamāṇa eva saṃsāra-bhayāt tārayati tasmād ucyate tāra ity ādi\nbahutaram | na cāsyārtha-vādatvaṃ cintyam |</p>\n\n<p>tathārthavādo harināmni kalpanam iti padma-purāṇānusāreṇāparādhāpātāt\n| yasya tu gṛhīta-nāmno'pi punaḥ saṃsāras tasya nānuvrajati yo mohād\nvrajantaṃ parameśvaram | jñānāgni-dagdha-karmāpi sa bhaved brahma-\nrākṣasa iti śrī-viṣṇu-bhakti-candrodayādi-pramāṇita-purāṇa-vacanavan\nmahad aparādha-tad-artha-vāda-kalpanādikaṃ pratibandhakaṃ jñeyam |\nataevānanda-rūpatvam asya mahad-dhṛdaya-sākṣikaṃ pratibandhakaṃ jñeyam\n|</p>\n\n<p>ataevānanda-rūpatvam asya mhad-dhṛdaya-sākṣikaṃ yathā śrī-vigrahasya |\ntad uktaṃ śrī-śaunakena -</p>\n\n<lg>\n<l>tad aśma-sāraṃ hṛdayaṃ batedaṃ</l>\n<l>yad gṛhyamāṇair hari-nāma-dheyaiḥ |</l>\n<l>na vikriyetātha yadā vikāro</l>\n<l>netre jalaṃ gātra-ruheṣu harṣaḥ || [BhP 2.3.24]</l>\n</lg>\n\n<p>ataeva prabhāsa-purāṇe kaṇṭhoktyā kathitair hetubhiḥ sakala-veda-phalatvena\nca bhagavat-svarūpatvam eva pratipāditam |</p>\n\n<lg>\n<l>madhura-madhuram etan maṅgalaṃ maṅgalānāṃ</l>\n<l>sakala-nigama-vallī-sat-phalaṃ cit-svarūpam |</l>\n<l>sakṛd api parigītaṃ śraddhayā helayā vā</l>\n<l>bhṛgu-vara nara-mātraṃ tārayet kṛṣṇa-nāma || iti ||</l>\n</lg>\n\n<p>tasmād bhagavat-svarūpam eva nāma | spaṣṭaṃ coktaṃ śrī-nārada-\npañcarātre'ṣṭādaśākṣaram uddiśya -</p>\n\n<p>vyaktaṃ hi bhagavān eva sākṣān-nārāyaṇaḥ svayam |\naṣṭākṣara-svarūpena mukheṣu parivartate || iti |</p>\n\n<p>māṇḍukyopaniṣatsu ca praṇavam uddiśya - oṃ ity etad akṣaram idaṃ sarvaṃ\n[MāṇḍU 1] | oṃkāra evedaṃ sarvam [ChāU 2.23.3] |</p>\n\n<lg>\n<l>praṇavo hy aparaṃ brahma praṇavaś ca paraṃ smṛtam |</l>\n<l>apūrvo'nantaro'bāhyo'naparaḥ praṇavo'vyayaḥ ||</l>\n</lg>\n\n<lg>\n<l>sarvasya praṇavo hy ādir madhyam antas tathaiva ca |</l>\n<l>evaṃ hi praṇavaṃ jñātvā vyaśnute tad-anantaram ||</l>\n</lg>\n\n<lg>\n<l>praṇavaṃ hīśvaraṃ vidyāt sarvasya hṛdaye sthitam |</l>\n<l>sarva-vyāpinam oṅkāraṃ matvā dhīro na śocati ||</l>\n</lg>\n\n<lg>\n<l>amātro'nanta-mātraś ca dvaitasyopaśamaḥ śivaḥ |</l>\n<l>oṅkāro vidito yena sa munir netaro janaḥ || iti [Māṇḍūkya-kārikā 26-29]</l>\n</lg>\n\n<p>na tu parameśvarasyaiva tat-tad-yogyatāsmabhavād varṇa-mātrasya tathoktiḥ\nstuti-rūpaiveti mantavyam | avatārāntaravat parameśvarasyaiva varṇa-\nrūpeṇāvatāro'yam iti asminn arthe tenaiva śruti-balenāṅgīkṛte tad-abhedena\ntat-sambhavāt | tasmān nāma-nāminor abheda eva | tad uktaṃ pādme -</p>\n\n<lg>\n<l>nāma cintāmaṇiḥ kṛṣṇaś caitanya-rasa-vigrahaḥ |</l>\n<l>pūrṇaḥ śuddho nitya-mukto 'bhinnatvān nāma-nāminoḥ || iti ||</l>\n</lg>\n\n<p>asyārthaḥ - nāmaiva cintāmaṇiḥ sarvārtha-dātṛtvāt | na kevalaṃ tādṛśam eva\napi tu caitanyādi-lakṣaṇo yaḥ kṛṣṇaḥ sa eva sākṣāt | tatra hetur abhinnatvād\nitīti | nanu, tathāvidhaṃ nāmādikaṃ kathaṃ puruṣendriya-janyaṃ bhavati | na,\nveda-mātrasya bhagavativa puruṣendriyādiṣv āvirbhāvanāt | yathoktam\nekādaśe svayaṃ śrī-bhagavatā - śabda-brahma sudurbodham ity [BhP 11.21.36]\nārabhya,</p>\n\n<lg>\n<l>mayopabṛṃhitaṃ bhūmnā brahmaṇānanta-śaktinā |</l>\n<l>bhūteṣu ghoṣa-rūpeṇa viśeṣa-pūrṇeva lakṣyate || [BhP 11.21.37] iti ||</l>\n</lg>\n\n<p>dvādaśasya ṣaṣṭhe vedavyasana-prasaṅge kṣīṇāyuṣaḥ ity ādau [BhP 12.6.47]\n| ṭīkā ca - tarhi puruṣa-buddhi-prabhavatvān nādaraṇīyaṃ syād ity\nāśaṅkyāha hṛdi-sthācyuta-coditā iti |</p>\n\n<p>kasmai yena vibhāsito'yam ity ādau [BhP 12.13.19] tad-rūpeṇety ādivat | etat\nsarvam abhipretya garbha-stutāv uktam -</p>\n\n<lg>\n<l>na nāma-rūpe guṇa-janma-karmabhir</l>\n<l>nirūpitavye tava tasya sākṣiṇaḥ |</l>\n<l>mano-vacobhyām anumeya-vartmano</l>\n<l>deva kriyāyāṃ pratiyanty athāpi hi || [BhP 10.2.36] iti ||</l>\n</lg>\n\n<p>tathā-rūpasyāpi vailakṣaṇyaṃ sva-prakāśatā-lakṣaṇa-svarūpa-\nśaktyaivāvirbhāvitvam | tac ca pūrva-darśitam | ataeva dvitīye,</p>\n\n<p>ātma-tattva-viśuddhy-arthaṃ yad āha bhagavān ṛtam |\n<l>brahmaṇe darśayan rūpam avyalīka-vratād ṛtaḥ || ity [BhP 2.9.4] atra |</l></p>\n\n<p>ṭīkā ca - yac coktam aṣṭamādhyaye parameśvarasyāpi deha-\nsambandhāviśeṣāt kathaṃ tad-bhaktyā mokṣaḥ syād iti | āsīd yad udarāt\npadmam ity ādinā [BhP 2.8.8] tatrāha ātma-tattva-viśuddhy-artham iti |\nātmano jīvasya tattva-viśuddhy-arthaṃ tattva-jñānārthaṃ tad bhaved eva | kiṃ\ntad yat tap-ādinā sva-bhajanaṃ bhagavān brahmaṇa āha | kiṃ kurvan, ṛtaṃ\nsatyaṃ cid-ghanaṃ rūpaṃ darśayan | darśane hetur avyalīkena tapasādṛtaḥ\nsevitaḥ san | ayaṃ bhāvaḥ | jīvasyāvidyayā mithābhūta-deha-sambandhaḥ |\nīśvarasya tu yogamāyayā cid-ghana-vigrahāvirbhāva iti mahān viśeṣaḥ | atas\ntad bhajane mksopapattir iti | ity eṣā ||</p>\n\n<p>ataeva, sa tvaṃ triloka-sthitaye [BhP 10.3.17-18][*ENDNOTE #11] ity ādi-dvaye\nśrīmad-ānaka-dundubhināpi samāhitam | atra hy ayam arthaḥ - sa\nprapañcasya sṛṣṭi-sthiti-pralaya-kartā tvaṃ triloka-sthitaye yadā tasya sthitam\nicchasi | tadā sva-māyayā svāśritayā māyā-śaktyā kṛtvā ātmanaḥ śuklaṃ\nvarṇaṃ svena sṛṣṭāṃ dharma-parāṃ viprādi-jātiṃ bibharṣi pālayasi | atra\nsattvamayy eva svamāyā jñeyā niṣkṛṣṭatvād upayuktatvāc ca |</p>\n\n<p>atha yadā sargam icchasi tadā rajasā rajomayyā svamāyayā kṛtvā upabṛṃhitaṃ\nraktam kāminaṃ viprādi-varṇaṃ bibharṣi | yadā ca janātyayam icchasi tadā\ntamo-mayyā kṛtvā kṛṣṇaṃ malinaṃ pāpa-rataṃ taṃ bibharṣi |</p>\n\n<p>athavā yadā sthitim icchasi tadātmanaḥ śrī-viṣṇu-rūpasya śuklaṃ śuddhaṃ\nguṇa-saṅkara-rahitam ity arthaḥ | śiva-brahma-vat tasya tat-saṅgābhāvāt |\ntathaiva siddhāntitaṃ śrī-śukadevena - śivaḥ śakti-yutaḥ śaśvat triliṅgo\nguṇa-saṃvṛtaḥ [BhP 10.88.3] ity ādau, harir hi nirguṇaḥ sākṣāt puruṣaḥ\nprakṛteḥ paraḥ [BhP 10.88.5] ity ādi | ataeva --</p>\n\n<p>candrikā-viśada-smeraiḥ\nsāruṇāpāṅga-vīkṣitaiḥ |\nsvakārthānām iva rajaḥ-\n<l>sattvābhyāṃ sraṣṃṛ-pālakāḥ || [BhP 10.13.50] iti |</l></p>\n\n<p>atra sāttvikatva-rāja-sattve utprekṣite eva, na tu vastutayā nirūpite | varṇaṃ\nrūpaṃ, na tu kānti-mātram | guṇa-mayatva-svīkāre'pi tat tad guṇa-\nvyañjakākārasyāpy apekṣyatvāt na tu śvetaṃ varṇam iti vyākhyeyaṃ | śrī-\nviṣṇu-rūpasya pālanārthaṃ guṇāvatārasya paramātma-sandarbhe kṣīroda-\nśāyitvena sthāpayiṣyamāṇasya tatra śyāmatvenāti-prasiddheḥ | janātyaya-\nheto rudrasya śvetatāti-prasiddhyā tad-vaiparītya-pātāt |</p>\n\n<p>tathaiva hi gobhilokta-sandhyopāsanāyām - ato'tra brahmaṇo na śoṇavarṇatve\ntātparyam | na ca tat-tad-guṇānāṃ tat-tad-varṇa-niyamaḥ | paramatāmasānāṃ\nbakādīnāṃ śyāmatva-śravaṇāt | sva-māyayā bhakteṣu kṛpayā bibharṣi jagati\ndhārayasi prakaṭayasīty arthaḥ | raktaṃ rajomayatvena sisṛksādi-rāga-\nbahulam | kṛṣṇaṃ tamomayatvena svarūpa-prakāśa-rahitam ity arthaḥ |</p>\n\n<p>pārthivād dāruṇo dhūmas\ntasmād agnis trayīmayaḥ |\ntamasas tu rajas tasmāt\n<l>sattvaṃ yad brahma-darśanam || [BhP 1.2.24] ity ukteḥ |</l></p>\n\n<p>nanu, katham anyārthena vākyena loka-bhrāmakaṃ varṇayasi, yataḥ samprati\njanātyayaārthaṃ kṛṣṇo'yaṃ varṇo mayā tamasā gṛhīta ity artho'py āyāti tad\netad āśaṅkya pariharann āha tvam asya iti [BhP 10.3.21][*ENDNOTE #12]\n| nirvyūhyamānā itas tataś cālyamānāḥ | ayaṃ bhāvaḥ - āstāṃ tāvad brahma-\nghanatva-śuddha-sattva-mayatva-bodhakaṃ pramāṇāntaraṃ, guṇānurūpa-\nrūpāṅgīkāre'pi yathā pralayasya duḥkha-mātra-hetutvāt suṣupti-rūpatvāc ca\ntatra tad-arthāvasaro bhavati tathāsya tu kālasya tva-kṛta-rakṣayā jagat-sukha-\nhetutvāt tamomayāsura-vināśa-yogyatvāt teṣām asurāṇām api hanana-\nvyājena sarva-guṇātīta-mokṣātmaka-prasāda-lābhāt tad-arthāvasaro na\nbhavati, saindhava-mānavetivat | tathaivoktam -</p>\n\n<lg>\n<l>jaya-kāle tu sattvasya devarṣīn rajaso'surān |</l>\n<l>tamaso yakṣa-rakṣāṃsi tat-kālānuguṇo'bhajat || iti [BhP 7.1.8]</l>\n</lg>\n\n<p>tasmān na tamaḥ-kṛto'yaṃ varṇa iti rajaḥ-sattvābhyāṃ rakta-śuklāv eva\nbhavata iti pūrva-pakṣi-matam | tataś ca pāriśeṣya-pramāṇena svarūpa-śakti-\nvyañjitatvam evātrāpi paryavasyati iti bhāvaḥ | tathaiva tam evārthaṃ śrī-\ndevakī-devy api sambhrameṇa prāg eva vivṛtavatī - rūpaṃ yat tat prāhurà\navyaktam ādyām iti [BhP 10.3.24] |</p>\n\n<p>atha prakṛtam anusarāmaḥ | tathā guṇasya vailakṣaṇyam ātmārāmāṇām apy\nākarṣaṇa-liṅga-gamyād bhūtarūpatvam | tad yathā śrī-sūtoktau -\nātmārāmāś ca munaya [BhP 1.7.10] ity ādau | harer guṇākṣipta-matir [BhP\n1.7.11] ity ādi ca | ataevoktaṃ viṣṇudharmottare -</p>\n\n<lg>\n<l>guṇāḥ sarve'pi yujyante hy aiśvaryāt puruṣottame |</l>\n<l>doṣāḥ kathañcin naivātra yujyante paramo hi saḥ ||</l>\n</lg>\n\n<lg>\n<l>guṇa-doṣau māyayaiva kecid āhur apaṇḍitāḥ |</l>\n<l>na tatra māyā māyī vā tadīyau tau kuto hy ataḥ ||</l>\n</lg>\n\n<lg>\n<l>tasmān na māyayā sarvaṃ sarvam aiśvarya-sambhavam |</l>\n<l>amāyo hīśvaro yasmāt tasmāt taṃ paramaṃ viduḥ || iti ||</l>\n</lg>\n\n<p>atha na vidyate ity asya prakṛta-ślokasya vyākhyātāvaśeṣaḥ | tad evaṃ\nsvarūpa-śakti-vilāsa-rūpatvena teṣāṃ prākṛtād vailakṣaṇyaṃ sādhitam | tatra\nāśaṅkate |</p>\n\n<p>nanu bhavantu svasvarūpa-bhūtāny eva tāni tathāpi svarupasyaiva pūrṇatvāt\ntat-tat-prāptau kiṃ prayojanaṃ tatrāha lokāpyaya-sambhavāya | loko bhakta-\njanaḥ tasyāpyayaḥ saṃsāra-dhvaṃsas tat-pūrvakaḥ sambhavo bhakti-sukha-\nprāptiḥ | bhū prāptau tad artham etad apy upalakṣaṇaṃ nitya-pārṣadānām\napi bhakti-sukhotkarṣārtham | tad uktaṃ śrīmad-arjunena prathame -</p>\n\n<p>tathāyaṃ cāvatāras te bhuvo bhāra-jihīrṣayā |\n<l>svānāṃ cānanya-bhāvānām anudhyānāya cāsakṛt || iti [BhP 1.7.25] |</l></p>\n\n<p>asyārthaḥ -- yathānye puruṣādayo'vatārās tathāyaṃ cāvatāraḥ sākṣād-\nbhagavataḥ śrī-kṛṣṇākhyasya tavaiva prākaṭyaṃ, parama-bhaktāyā bhuvo\nbhāra-jihīrṣayā jāto'pi | anyeṣāṃ svānāṃ bhaktānām asakṛc ca muhur apy\nanudhyānāya nija-bhajana-saukhyāya bhavati |</p>\n\n<p>nanu tarhi bhakta-saukhyam eva prayojanaṃ jātam iti pūrṇānandasya tasyeha\nprayojana-matiḥ kuta ity etat katham upapadyeta | tatrāha - ananyabhāvānām\niti | anyathā sarva-jña-śiromaṇer nirdoṣasya tasya tan-mātrāpekṣakānāṃ\nteṣām upekṣāyām akāruṇya-doṣaḥ prayujyeta iti bhāvaḥ | ātmārāme'pi\nkāruṇya-guṇāvakāśo guṇā viruddhā api tu samākhāryāś ca sarvata iti\nsmaraṇāt vicitra-guṇa-nidhāne śrī-bhagavaty eva sambhavati | tato'nyatra tu\nsañcarita-tad-guṇāṃśe tadīya eva yaḥ pratipadam eva sāścaryaṃ śruty-ādibhir\nuccair gīyate | yaś cāviriñcim āpāmara-janam ākarṣann eva vartate | tad\nuktaṃ svayam eva -</p>\n\n<lg>\n<l>bhajato'pi na vai kecid bhajanty abhajataḥ kutaḥ |</l>\n<l>ātmārāmā hy āpta-kāmā akṛta-jñā gurudruhaḥ ||</l>\n</lg>\n\n<p>nāhaṃ tu sakhyo bhajato'pi jantūn\n<l>bhajāmy amīṣām anuvṛtti-vṛttaye || ity ādi [BhP 10.32.19-20] |</l></p>\n\n<p>tasmāt parama-samarthasya tasya kṛpā-lakṣaṇaṃ bhakta-jana-sukha-\nprayojanakatvaṃ nāma ko'pi svarūpānanda-vilāsa-bhūta-paramāścarya-\nsvabhāva-viśeṣa iti mūla-padye'py anukālam ṛcchatīty anenaiva [BhP 8.3.8]\ndarśitam | ataḥ prayojanāntara-matitvaṃ tu tasmin nāsty eva | tat-\nprayojanatvaṃ ca tasya parama-samarthasyānanda-vilāsa eveti dik | yathoktam -</p>\n\n<lg>\n<l>kṛpālor asamarthasya duḥkhāyaiva kṛpālutā |</l>\n<l>samarthasya tu tasyaiva sukhāyaiva kṛpālutā || iti ||</l>\n</lg>\n\n<l>gajendraḥ śrī-harim || 49 ||</l>\n\n<p>[50]</p>\n\n<p>tasmād apāṇi-pāda-śruter api yad ananta-svaprakāśānanda-vigraha eva\nbhagavati tātparyaṃ nānyatreti pratipādayanti |</p>\n\n<lg>\n<l>tvam akaraṇaḥ svarāḍ akhila-kāraka-śakti-dharas</l>\n<l>tava balim udvahanti samadantyajayānimiṣāḥ |</l>\n<l>varṣa-bhujo'khila-ksitipater iva viśva-sṛjo vidadhati</l>\n<l>yatra ye tv adhikṛtā bhavataś cakitāḥ || [BhP 10.87.28]</l>\n</lg>\n\n<p>ayam arthaḥ | atra karaṇaṃ nāma vāsyādivat kartṛ-śakti-preritatayā\nkāryakaraṃ kartur bhinnatamaṃ kevala-karaṇatvāpannam eva vastv aṅgīkṛtaṃ,\nna tu svarūpatvāpannam api yat tad api | yathā dahanādau tac-chaktyādikam\n| gauṇārthatvāt svarāṭ-pada-niruktau sveneti tṛtīyānta-padasya svarūpa-\nśaktāv eva paryavasānāc ca | tato jīvasya cid-rūpatvāt pāṇyādīnāṃ svato\njaḍatvāt tad-adhīna-śaktīnāṃ teṣāṃ bhinnatamānāṃ karaṇatvaṃ\nmukhyārtham eva | tato'sau tad-āsaktatvāt sakaraṇaḥ tvaṃ tu tad-antaryāmī\ntad-anāsaktatvāt tad-anapekṣo yataḥ svarāṭ svarūpa-śaktyaiva rājase iti |\ntathā pralaya-kālāvasāne |</p>\n\n<p>striya urugendra-bhoga-bhuja-daṇḍa-viṣakta-dhiyo\n<l>vayam api te samāḥ samadṛśo'ṅghri-saroja-sudhāḥ || [BhP 10.87.23]</l></p>\n\n<p>iti vidvad-gaṇa-gurubhir asmābhir api nijālambanatvena varṇyamāna-parama-\ndivya-karaṇa-gaṇa-vicitro'py asau akaraṇa eva | kutaḥ svarāṭ svena svarūpa-\nśakti-viśeṣa-siddha-prādurbhāva-viśeṣeṣeṇa svarūpeṇaiva tat-tat-karaṇatayā\nrājase | teṣāṃ svarūpa-bhūtatvena mukhya-karaṇatvāyogād iti bhāvaḥ |\nanyathaupādhika-vastu-dvārā tavāpi prakāśe kathaṃ nāma svarāṭtvaṃ\nsidhyed iti ca |</p>\n\n<p>ānanda-mātram ajaraṃ purāṇam ekaṃ santaṃ bahudhā dṛśyamānaṃ neha\nnānāsti kiñcana ity ādi śruteḥ [BAU 4.4.19] | ānanda-mātra-kara-pāda-\nmukhodarādir ity ādi smṛteś [NārPañc] ca |</p>\n\n<p>nanu, mayi tathābhūta-svarūpa-śaktīnām astitāyāṃ kiṃ pramāṇam | tatrāhur\nakhila-kāraka-śakti-dhara iti | akhilebhyaḥ prāṇibhyaḥ kārakāṇi karaṇāni\ncakuṣur-ādi-golakāni teṣu śaktīś cendriyāṇi dharasi dadāsīti tathā | sarveṣu\nteṣu tat-tad-dhāraṇāt | tās tu tvayi svataḥ-siddhā avyayāḥ pūrṇā eva santīti\nbhāvaḥ | tathā ca śrutiḥ - prāṇasya prāṇam uta cakṣuṣaś cakṣur iti ādyā\n[KenaU 1.2] | svābhāvikī jñāna-bala-kriyā ca ity ādyā ca [ŚvetU 6.8] |</p>\n\n<p>tad uktam ekādaśe -</p>\n\n<p>yasyendriyas tanu-bhṛtām ubhayendriyāṇi\n<l>jñānaṃ svataḥ śvasanato balabhoja īhā || iti [BhP 11.4.4]</l></p>\n\n<p>ataeva vikaraṇatvān neti cet tad uktam ity [Vs 2.1.32] atra sūtrakāro'pi tad\nuktam ity anena śrutes tu śabda-mūlatvād ity [Vs. 2.1.27] ukta-rītyaiva śruty-\neka-gamyaṃ tarkātītaṃ tasya vikaraṇatvaṃ sakaraṇatvaṃ ca sādhitavān | śrutiś\nca - na tasya kāryaṃ karaṇaṃ ca vidyate ity [ŚvetU 6.8] ādyā |</p>\n\n<p>athavā, akhila-kāraka-śakti-dharo'pi tvam asāv akaraṇa evety anvayaḥ | kutaḥ\n? svarāḍ ity ādi | ataḥ sarvato vilakṣaṇa-mahimatvād animiṣā devā\nindrādayas tat-pūjyā viśva-sṛjo brahmādayo'pi tava tubhyaṃ balim upahāraṃ\ntad uccaiḥ śirobhir vahanti | ajayā teṣām adhikāriṇyā māyayāpi sahitāḥ |</p>\n\n<p>sāpi ābhāsa-śakti-rūpā svarūpānanda-śakti-mayāya tubhyam ātma-sampad-\nudbhāvārthaṃ balim haratīty arthaḥ | samadanti ca mauṣyair dattaṃ havya-\nkavy-ādi-lakṣaṇaṃ baliṃ bhakṣayanti ca | atra dṛṣṭāntaḥ varṣa-bhuja iti |\nvarṣaṃ khaṇḍa-maṇḍalam |</p>\n\n<p>kathaṃ balim udvahanti ? tad āhuḥ vidadhatīti | tva-ājñā-pālanam eva bali-\nharaṇam ity arthaḥ | bhīṣāsmād vātaḥ pavate bhīsodeti sūryaḥ bhīṣāsmād\nagniś cendraś ca mṛtyur dhāvati pañcamaḥ iti [Kaṭha 2.3.3] śruteḥ |</p>\n\n<p>athavā, nanu mama pāṇy-ādi-karaṇānāṃ svarūpa-bhūtatve yukti kathayaty ata\nāhuḥ animiṣāḥ karaṇādhiṣṭhātṛ-devās tava balim udvanatīti | ājñāna-\ndevatvād viśva-sṛjaḥ viśveṣāṃ sṛṣṭi-hetavaḥ | anye tat-tad-adhiṣṭhātṛ-\ndevatāśrayād eva karaṇair viṣayaṃ prakāśayituṃ śaknuvanti | tvaṃ punas\nteṣām apy āśraya iti tvat-karaṇānāṃ svaprakāśatāpatteḥ svarūpa-bhūtatvam\neveti |</p>\n\n<p>athāpy āstāṃ mahā-śaktir māyaivāśraya ity ata āhuḥ ajayeti | nanu jīvā api\nnijendriyādhiṣṭhātātṝṇām āśrayā bhavanti | tatrāhuḥ vidadhatīti | viṣaya-\n<lg>\n<l>bhoga-dvāreeṣv indriyeṣu bhavatā viśva-patinā dattādhikārāṇāṃ devānām</l>\n<l>evādhikāryāḥ katipaya-grāma-bhaumikā iva jīvā iti na teṣām āśrayāḥ |</l>\n<l>kintu bhavān eva teṣām adhikārakatvād āśraya iti bhāvaḥ ||</l>\n</lg></p>\n\n<p>10|87|| śrutayaḥ śrī-bhagavantam ||50||</p>\n\n<p>[51]</p>\n\n<p>tasmād vilakṣaṇa-pāṇi-pādāditvenaivāpāṇi-pādāditvam | yathāha -</p>\n\n<lg>\n<l>tvak-śmaśru-roma-nakha-keśa-pinaddham antar</l>\n<l>māṃsāsthi-rakta-kṛmi-viṭ-kapha-pitta-vātam |</l>\n<l>jīvac-chavaṃ bhajati kāntam ati-vimūḍhā</l>\n<l>yā te padābja-makarandam ajighratī strī || [BhP 10.60.45]</l>\n</lg>\n\n<p>atha śrī-bhagavati keśādīnāṃ śrūyamāṇānām ānanda-svarūpatvam anyeṣāṃ\ntv abhāva eveti vailakṣaṇyaṃ spaṣṭam eva | ataeva hi hiraṇyakaśipuṃ prati\ntan-māraka-jana-niṣedha-lakṣaṇa-brahma-vara-dānam api saṅgacchate |\nvyasubhir vāsumadbhir vā surāsura-mahoragair iti [BhP 7.3.37] | na caitat\nkaraṇasya niṣedha-paraṃ, kintu kartur eva | kartṛ-prakaraṇāt aprāṇibhiḥ\n<l>prāṇibhir vety uktes tasyaiva prāptatvāt | hantur jīvad[*ENDNOTE #13]-</l>\ndeha-sāmye'pi saprāṇa-bhāgān niṣkrāntasya kartanīya[*ENDNOTE #14]-\nnakhāgra-bhāgasya tyakta-prāṇatvāc ca |</p>\n\n<p>tasmād asmākam aprāṇo hy amanāḥ śubhra iti | asya mahato bhūtasya\nniḥśvasitam etad iti [BAU 2.4.10] ca śrutir nāsaṅgateti | ataeva vārāhe -</p>\n\n<lg>\n<l>na yasya prākṛtā mūrtir medomajjāsthi-sambhavā |</l>\n<l>na yogitvādīśvaratvāt satya-rūpo'cyuto vibhur || iti ||</l>\n</lg>\n\n<p>tac cāprākṛta-mūrtitvaṃ tasya mahāyogitvād icchā-kṛtam iti na, kintv\nīśvaratvān nityam evety arthaḥ | tathā ca prayogaḥ | īśvaraḥ sa-vigrahaḥ\njñānecchā-prayatnavat kartṛtvāt kulālādivat | sa ca vigraho nityaḥ īśvara-\nkararṇatvāt taj-jñānādivad iti | ataeva vilakṣaṇatvam api | jīvacchavam iti\ncaitanyayogena jīvantam svatas tu śavam | tataḥ śrī-bhagavad-vigrahas tu cid\neka-rasatvāt sadā jīvann eveti vailakṣaṇyaṃ yuktaṃ nityānanda-cid-rūpatvād\nbhajanīyatvaṃ ca yuktam iti bhāvaḥ ||</p>\n\n<p>|| 10.60 || śrī-rukmiṇī śrī-bhagavantam ||51||</p>\n\n<p>[52]</p>\n\n<p>nāma-rūpitva-vidhiniṣedha-śrutibhir vivadamānānāṃ vivādāvasare tad eva\nhy apapādayati |</p>\n\n<p>astīti nāstīti ca vastu-niṣṭhayor\n<lg>\n<l>eka-sthayor bhinna-viruddha-dharmaṇoḥ</l>\n<l>avekṣitaṃ kiñcana yoga-sāṅkhyayoḥ</l>\n<l>samaṃ paraṃ hy anukūlaṃ bṛhat tat || [BhP 6.4.32]</l>\n</lg></p>\n\n<p>astīti yogaḥ sthūlopāsanā-śāstraṃ, tatra hi yad-bhagavato nāma-rūpitvaṃ\nśrūyate tad-dṛṣṭa-kalpanā-lāghavāt ghaṭa-paṭādi-lakṣaṇākhila-nāma-\ndheyatvaṃ pātāla-pādādikatvaṃ ceti vidhīyate | nāstīti sāṅkhyaṃ jñāna-\nśāstraṃ tatra hi niṣedha-śrutibhis tasya nāma-rūpitvaṃ yan niṣidhyate tat\nprāpañcika-nāma-rūpitvasya kalpitatvāt sarvathaiva nāstīti niścīyate | tad\nuktam ubhaya-matasyaiva prāk | sa sarva-nāmā sa ca viśva-rūpaḥ ity ādinā\nyad yan niruktaṃ vacasā nirūpitam ity ādinā ca [BhP 6.4.28-29] |</p>\n\n<p>astīti nāstīti ca vastuni niṣṭhā yayoḥ | tam eva vivādaṃ sphuṭayati, bhinnau\nastīti nāstīty evambhūtau viruddhau dharmau yayos tayoḥ |</p>\n\n<p>nanv āstām anayor bhinna-viṣayatvaṃ netyāha ekasthayoḥ samāna-viṣayoḥ |\ntad evaṃ vivāde sati yat kiñcit samaṃ samañjasatvenaiva avekṣitaṃ pratītaṃ\nvastu tad dvayor api bṛhan mahad anukūlaṃ bhavati | kiṃ tat samañjasaṃ ? yat\nparaṃ nāma-rūpād atyanta-tad-abhāvāc ca vilakṣaṇaṃ kim api nāma-rūpa-\nlakṣaṇam eva vastv ity arthaḥ |</p>\n\n<p>etad uktaṃ bhavati | ekasminn eva vastuni nāma-rūpitva-vidhi-niṣedhābhyāṃ\nparasparaṃ śrutayaḥ parāhatārthāḥ syuḥ | atra tu paratvenobhayatrāpi\nprāktana-yuktyā samañjasam aprākṛta-nāma-rūpitvam eva vidhi-niṣedha-\nśruti-tātparyenopasthāpyata iti tat-tan-mataṃ vivāda-mātram |</p>\n\n<p>ittham evātra śrī-dhruveṇa nirvivādatvam uktam --</p>\n\n<p>tiryaṅ-naga-dvija-sarīsṛpa-deva-daitya-\nmartyādibhiḥ paricitaṃ sad-asad-viśeṣam\nrūpaṃ sthaviṣṭham aja te mahad-ādy-anekaṃ\n<l>nātaḥ paraṃ parama vedmi na yatra vādaḥ || iti [BhP 4.9.13] |</l></p>\n\n<p>atra rūpa-śabdasyaivobhayatra viśeṣyatvena | bhūpa rūpam arūpaṃ ca paraṃ\ncāparam eva ca iti [ViP 6.7.47] vaiṣṇava-vākyānusāreṇa ca | ataḥ paraṃ\ncaturbhujāditva-lakṣaṇaṃ rūpaṃ vapur ity arthaḥ | tac cāgre darśayiṣyate |</p>\n\n<p>[52]</p>\n\n<p>tan na vedmi etat paryantaṃ kālaṃ nājñāsiṣam ity arthaḥ | tad eva vyanakti |</p>\n\n<lg>\n<l>yo 'nugrahārthaṃ bhajatāṃ pāda-mūlam</l>\n<l>anāma-rūpo bhagavān anantaḥ |</l>\n<l>nāmāni rūpāṇi ca janma-karmabhir</l>\n<l>bheje sa mahyaṃ paramaḥ prasīdatu || [BhP 6.4.33]</l>\n</lg>\n\n<p>yo nāma-rūpa-rahita eva nāmāni rūpāṇi ca bheje prakaṭitavān | janma-\nkarmabhiḥ saha tāni ca prakaṭitavān ity arthaḥ | vyatireke doṣam āha ananta\niti | yadi tasmin nāma-rūpitvādikaṃ nāsti tarhi tac-chaktimattvaṃ prati\nsāntatvam eva prasajyeteti | tad uktaṃ pracetobhiḥ -- na hy antas tvad-\nvibhūtīnāṃ so 'nanta iti gīyase iti [BhP 4.30.31] | tat-tat-prakāśane hetuḥ |\nbhagavān bhagātmaka-śaktimān | tasyāḥ śakter māyātvam niṣedhati\nparamaḥ | parākhya-śakti-rūpā mā lakṣmīr yasmin | anyathā paramatva-\nvyāghātaḥ syād iti bhāvaḥ |</p>\n\n<p>tasmān na māyayā sarvaṃ sarvam aiśvarya-sambhavam |\namāyo hīśvaro yasmāt tasmāt taṃ paramaṃ viduḥ || ity ukteḥ |</p>\n\n<p>nanu, sarva-nāma-viśva-rūpatve tad-rāhitye ca santy eva tat-tad-upāsakāḥ\npramāṇam | atra tu ke syur ity āśaṅkyāha - pāda-mūlaṃ bhajatām\nanugrahārtham iti | yoga-sāṅkhyayos tat tattvaṃ na samyak prakāśate, kintu\nbhaktāv eva | bhaktir evainaṃ darśayati ity ādi śruteḥ | tasmād yuktaṃ tayor\nvivāda-mātratvam iti bhāvaḥ | ataeva vakṣyate'nantaram eva --</p>\n\n<lg>\n<l>iti saṃstuvatas tasya sa tasminn agha-marṣaṇe |</l>\n<l>prādurāsīt kuru-śreṣṭha bhagavān bhakta-vatsalaḥ ||</l>\n</lg>\n\n<p>kṛta-pādaḥ suparṇāṃsa ity ādeḥ [BhP 6.4.35-6]</p>\n\n<p>pāda-mūlaṃ bhajatām ity anena tān prati rūpa-prākaṭyāt pūrvam api rūpam\nasty eveti vyañjitam | caraṇaṃ pavitraṃ vitataṃ purāṇam ity ādi śruteḥ | bheja\nity atīta-nirdeśaḥ prāmāṇya-dārḍhyāyānāditvaṃ bodhayati | ananta-padasya\nca nāmāni rūpāṇi cānantāny eveti bhāvaḥ | atra prākṛta-nāma-rūpa-rahito'pi\niti ṭīkā ca ||</p>\n\n<p>|| 6.4 || dakṣaḥ śrī-puruṣottamam ||52||</p>\n\n<p>[53]</p>\n\n<p>tad evaṃ nityatvād vibhutvāt sarvāśrayatvāt sthūla-s”kṣmāprākṛta-vastv-\natiriktatvāt pratya-rūpatvāt sva-prakāśatvāt sarva-śruti-samanvaya-siddhatvāt\ntad-rūpaṃ parama-tattva-rūpam eveti siddham | tathaiva hi param-\nvaiduṣyeṇānubhūtaṃ spaṣṭam evāha tribhiḥ -</p>\n\n<lg>\n<l>rūpaṃ yad etad avabodha-rasodayena</l>\n<l>śaśvan-nivṛtta-tamasaḥ sad-anugrahāya |</l>\n<l>ādau gṛhītam avatāra-śataika-bījaṃ</l>\n<l>yan-nābhi-padma-bhavanād aham āvirāsam ||</l>\n</lg>\n\n<lg>\n<l>nātaḥ paraṃ parama yad bhavataḥ svarūpam</l>\n<l>ānanda-mātram avikalpam aviddha-varcaḥ |</l>\n<l>paśyāmi viśva-sṛjam ekam aviśvam ātman</l>\n<l>bhūtendriyātmaka-madas ta upāśrito 'smi ||</l>\n</lg>\n\n<lg>\n<l>tad vā idaṃ bhuvana-maṅgala maṅgalāya</l>\n<l>dhyāne sma no darśitaṃ ta upāsakānām |</l>\n<l>tasmai namo bhagavate 'nuvidhema tubhyaṃ</l>\n<l>yo 'nādṛto naraka-bhāgbhir asat-prasaṅgaiḥ ||[BhP 3.9.2-4]</l>\n</lg>\n\n<p>ṭīkā ca - nanu tvam api samyak na jānāsi yat tvayā dṛṣṭaṃ rūpam etad api\nguṇātmakam eva nirguṇaṃ brahmaiva tu satyaṃ tatrāha rūpam iti dvābhyām\n| avabodha-rasodayena śaśvan nibhṛtam tamo yasmāt tasya tava yad etad\nrūpaṃ tvayaiva svātantryeṇa satām upāsakānām anugrahāya gṛhītam\nāviṣkṛtam | avatāra-śatasya śuddha-sattvātmakasya yad ekaṃ bījaṃ mūlam,\ntat-prakāśanārthaṃ guṇāvatāra-bījatvaṃ darśayati yan mābhātīti | he parama\nabiddha-varcaḥ anāvṛta-prakāśam avikalpaṃ nirbhedam ataevānanda-mātram\n| evambhūtaṃ yad bhavataḥ svarūpaṃ tat ato rūpāt paraṃ bhinnaṃ na paśyāmi\nkintu idam eva tat | ataḥ kāraṇāt te tava ada idaṃ rūpam āśrito'smi |\nyogyatvād apīty āha ekam upāsyeṣu mukhyaṃ yad viśva-sṛjam | ataeva\naviśvaṃ viśvasmād anyat | kiṃ ca, bh”tendriyātmakaṃ bhūtānām indriyāṇāṃ\ncātmānaṃ kāraṇam ity arthaḥ |</p>\n\n<p>nanv evam api sopādhikam etad arvācīnam evety āśaṅkyāha tad evedaṃ he\nbhuvana-maṅgala yatas te tvayā asmākam upāsakānāṃ maṅgalāya dhyāne\ndarśitam | na hy avyakta-vartmābhiniveśita-cittānām asmākaṃ sopādhikaṃ\ndarśanaṃ yuktam iti bhāvaḥ | atas tubhyaṃ namo'nuvidhema anuvṛttyā\nkaravāma | tarhi kim iti kecin māṃ nādriyante, tatrāha yo'nādṛta iti | asat-\nprasaṅgair nirīśvara-kutarka-niṣṭhaiḥ | ity eṣā ||</p>\n\n<p>atra kalpitam apy arthāntaraṃ yasya vidvad-guṇa-gurutvān na sambhavaty\neveti vyañjitam | na hy avyakta-vartmeti | uktaṃ caitat stutitaḥ prāk avyakta-\nvartmābhiniveśitātmā [BhP 3.8.33] iti | māṃ nādriyante iti vigraharūpaṃ mām\nity evārthaḥ | vigrahyaiva para-brahmatvena sthāpitatvāt | ataeva ye vigraham\netādṛśatayā na manyante te vidvad anubhava-viruddha-matayo neśvaram api\nmanyanta ity ata āha nirīśvara iti | yata eva --</p>\n\n<lg>\n<l>ye tu tvadīya-caraṇāmbuja-koṣa-gandhaṃ</l>\n<l>jighranti karṇa-vivaraiḥ śruti-vāta-nītam |</l>\n<l>bhaktyā gṛhīta-caraṇaḥ parayā ca teṣāṃ</l>\n<l>nāpaiṣi nātha hṛdayāmbu-ruhāt sva-puṃsām || [BhP 3.9.5]</l>\n</lg>\n\n<p>ity anantara-padye tu-śabdena yo'nādṛta ity-ādy-uktebhyo bahirmukha-\njanebhyo vilakṣaṇatvena nirdiṣṭānāṃ tādṛśa-śrī-bhagavad-rūpa-niṣṭhānām\neva śruti-vāta-nītam iti śabdena pramāṇena bhaktyā gṛhīta-caraṇa ity\nanubhavena ca prāśastyam uktam || 3.9 || brahmā śrī-nārāyaṇam ||53||</p>\n\n<p>[54]</p>\n\n<p>āveśāvatāratayā pratītasya śrī-ṛṣabhadevasyāpi vigraha evaṃ yojyate, yathā -</p>\n\n<lg>\n<l>idaṃ śarīraṃ mama durvibhāvyaṃ</l>\n<l>sattvaṃ hi me hṛdayaṃ yatra dharmaḥ |</l>\n<l>pṛṣṭhe kṛto me yad adharma ārād</l>\n<l>ato hi mām ṛṣabhaṃ prāhur āryāḥ || [BhP 5.5.19]</l>\n</lg>\n\n<p>idaṃ manuṣyākāra-śarīraṃ hi niścitaṃ durvibhāvyaṃ durvitarkyaṃ yat tattvaṃ\ntad eva | yatraiva dharmo bhāgavata-lakṣaṇas tatraiva me hṛdayaṃ manaḥ | yad\nyasmāt tad-viparītādi-lakṣaṇo'dharmo mayā pṛṣṭhe kṛtaḥ | tataḥ parāṅ-\nmukho'ham ity arthaḥ | ataeva vaktur asya ṛṣabhadevasya ca sarvāntima-līlāpi\nvyājenāntardhānam eva prākṛta-loka-pratīty-anusāreṇaiva tu tathā varṇitam\n| ātmārāmatā-rīti-darśanārtham | tad uktam -- yogināṃ sāmparāya-vidhim\nanuśikṣayan iti [BhP 5.6.6] | ataḥ svakalevaraṃ jihāsur ity atra kaevara-\nśabdasya prapañca evārthaḥ | upāsanā-śāstre tasya tathā prasiddheḥ |</p>\n\n<p>tathā -- atha samīra-vega-vidhūta-veṇu-vikarṣaṇa-jātogra-dāvānalas tad\nvanam ālelihānaḥ saha tena dadāha ity [BhP 5.6.8] asya vāstavārthe tu tena\nsaheti kartṛ-sāhāyye tṛtīyā | gauṇa-mukhya-nyāyena kartary eva prāthamika-\npravṛtteḥ | tataś ca dāvānalas tad-vana-vartitarvādi-jīvānāṃ sthūlaṃ dehaṃ\ndadāha, ṛṣabhadevas tu sūkṣmaṃ deham iti tasya sarv=moksadatvam\nanusandheyam |</p>\n\n<p>sa yaiḥ spṛṣṭo 'bhidṛṣṭo vā saṃviṣṭo 'nugato 'pi vā |\n<l>kosalās te yayuḥ sthānaṃ yatra gacchanti yoginaḥ || [BhP 9.11.22] itivat |</l></p>\n\n<p>tato'nala-sādharmyaṃ varṇayitvā tadvad antardhānam eva tasyeti ca vyañjitam\n| ataeva ṛṣabha-devāvirbhāvas tṛtīyo'dhyāya ity evoktaṃ na tu taj-janmeti ||</p>\n\n<p>5|5|| śrī-ṛṣabhadevaḥ sva-putrān ||54||</p>\n\n<p>[55]</p>\n\n<p>tad evaṃ ṛṣabhasyāpi vigrahe tādṛśatā cet kim uta svayaṃ bhagavata ity āha -</p>\n\n<lg>\n<l>muni-gaṇa-nṛpa-varya-saṅkule 'ntaḥ-</l>\n<l>sadasi yudhiṣṭhira-rājasūya eṣām |</l>\n<l>arhaṇam upapeda īkṣaṇīyo</l>\n<l>mama dṛśi-gocara eṣa āvir ātmā || [BhP 1.9.41]</l>\n</lg>\n\n<p>ṭīkā ca - eṣa jagatām ātmā mama dṛśi-gocaro dṛṣṭi-pathaḥ sann āviḥ\nprakaṭo vartate | aho bhāgyam iti bhāvaḥ ity eṣā || 1|9|| śrī-bhīṣmaḥ śrī-\n<l>bhagavantam ||55||</l></p>\n\n<p>[56]</p>\n\n<p>tathaiva ca -- rūpaṃ yat tad ity ādau sa tvaṃ sākṣād viṣṇur adhyātma-dīpaḥ\n[BhP 10.3.24] iti |[*ENDNOTE #15]</p>\n\n<p>yat tat kim api rūpaṃ vastu prāhur vedāḥ | kiṃ tad vastu, tad āha avyaktam\nity ādi | evambhūtaṃ kim api kārya-kalpaṃ vastu yat sa eva sākṣād aiṣi-\ngocaras tvaṃ viṣṇur iti | tathā ca pādme nirmāṇa-khaṇḍe śrī-bhagavantaṃ\nprati śrī-veda-vyāsa-vākyam ---</p>\n\n<p>tvām ahaṃ draṣṭum icchāmi cakṣurbhyāṃ madhusūdana |\nyat tat satyaṃ paraṃ brahma jagad-yoniṃ jagat-patim |\nvadanti veda-śirasaś cākṣuṣaṃ nātha me'stu tad || iti |</p>\n\n<p>tatra hetuḥ adhyātma-dīpaḥ dehi tat-kāraṇa-kārya-saṅgha-\nprakāśakatvenāvabhāsana ity arthaḥ | evambhūtasya na tava bhaya-śaṅketi\nbhāvaḥ | ity eṣa prakaraṇānurūpaḥ śrī-svāmi-darśita-bhāvārtho'pi śrī-\nvigraha-para eva | anyatra bhaya-sambhāvanānutpatteḥ ||</p>\n\n<p>10.3 śrī-devakī śrībhagavantam ||56||</p>\n\n<p>[57]</p>\n\n<p>atas tad-aṃśānām api tādṛśatvam āha -</p>\n\n<lg>\n<l>satya-jñānānantānanda-</l>\n<l>mātraika-rasa-mūrtayaḥ |</l>\n<l>aspṛṣṭa-bhūri-māhātmyā</l>\n<l>api hy upaniṣad-dṛśām || [BhP 10.13.54]</l>\n</lg>\n\n<p>ṭīkā ca - sarveṣāṃ mūrtimattve'py aviśeṣam āha satya-jñāneti | satyāś ca\njñāna-rūpāś ca anantāś ca ānanda-rūpāś ca | tatrāpi tad-eka-mātrā vijātīya-\nsambheda-rahitāḥ | tatrāpi ca eka-rasāḥ sadaikarūpā mūrtayo yeṣāṃ te | yad\nvā satya-jñānādi-mātraika-rasaṃ yad brahma tad eva mūrtir yeṣām iti | ataeva\nupaniṣat ātma-jñānaṃ saiva dṛk cakṣur yeṣāṃ teṣām api hi niścitam |\naspṛṣṭa-bhūr-māhātmyāḥ na spṛṣṭaṃ sparśa-yogyaṃ bhūri-māhātmyaṃ\nyeṣāṃ te tathā-bhūtāḥ sarve vyadṛśyanteti | ity eṣā |</p>\n\n<p>atra mātra-padaṃ tad-varṇādīnāṃ svarūpāntaraṅga-dharmatvaṃ bodhayati |\nna hy atrāparasminn arthe mūrti-śabdaḥ kevalātma-para iti svāminaḥ śrī-\nśuka-devasya vā matam, lakṣaṇāyāḥ kaṣṭa-kalpanāmayatvāt | aspṛṣṭety atra\naspṛṣṭeti bhūri-māhātmyeti apīti upaniṣad-dṛg iti pada-catuṣṭayasyaiva\nvyastasya samastasya ca svārasya-bhaṅga-prasaṅgāt ukta-prakārānurodhāt\nte'cakṣatākṣa-viṣayaṃ sva-samādhi-bhāgyam ity ady-udāhariṣyamāṇānusārāt\n[BhP 3.15.38] sva-sukhety ādi [BhP 12.12.68] śrī-śuka-hṛdaya-virodhāc ca |\nataeva viśuddha-vijñāna-ghanaṃ [BhP 10.37.20] viśuddha-jñāna-mūrtaye [BhP\n10.27.21] tvayy eva nitya-sukha-bodha-tanāv [BhP 10.14.22] ity ādi vākyāni ca\nna lākṣaṇikatayā kadarthanīyāni |</p>\n\n<p>tathaiva ānanda-mūrtim upaguhya dṛśātma-labdham ity ādau [BhP 10.41.25]</p>\n\n<p>dorbhyāṃ stanāntaragataṃ parirabhya kāntam\n<l>ānanda-mūrtim ajahād atidīrghatāpam | ity ādau [BhP 10.48.6] ca</l>\ndarśanāliṅganābyām anyārthatvaṃ vyavacchidyate | uktaṃ ca mahāvārāhe --</p>\n\n<lg>\n<l>sarve nityāḥ śāśvatāś ca dehās tasya parātmanaḥ |</l>\n<l>heyopādeya-rahitā naiva prakṛtijāḥ kvacit ||</l>\n</lg>\n\n<lg>\n<l>paramānanda-sandohā jñāna-mātrāś ca sarvataḥ |</l>\n<l>deha-dehi-bhidā cātra neśvare vidyate kvacit || iti ||</l>\n</lg>\n\n<p>10.13 || śrī-śukaḥ ||57||</p>\n\n<p>[58]</p>\n\n<p>ittham evābhipretyāha --</p>\n\n<lg>\n<l>kṛṣṇam enam avehi tvam ātmānam akhilātmanām |</l>\n<l>jagad-dhitāya so'py atra dehīvābhāti māyayā || [BhP 10.14.55]</l>\n</lg>\n\n<p>enaṃ naumīḍya te'bhra-vapuṣe ity [BhP 10.14.1] ādi-varṇita-rūpam avehi mat-\nprasāda-labdha-vidvattayaivānubhavo na tu tarkādīnāṃ vicārayety arthaḥ |\nevambhūto'pi māyayā kṛpayā jagad-dhitāya sarvasyāpi svātmānaṃ prati\ncittākarṣaṇāya dehīva jīva ivābhāti krīḍati | iva-śabdena śrī-kṛṣṇas tu\njīvavat pṛthag-dehaṃ praviṣṭavān iti gamyate | ataeva śrī-vigrahasya parama-\npuruṣārtha-lakṣaṇatvam uktaṃ śrī-dhruveṇa -</p>\n\n<p>satyāśiṣo hi bhagavaṃs tava pāda-padmam\nāśīs tathānubhajataḥ puruṣārtha-mūrteḥ [BhP 4.9.17] ity atra |</p>\n\n<p>ṭīkā ca - he bhagavan puruṣārthaḥ paramānandaḥ sa eva mūrtir yasya tasy\natava pāda-padmam āśiṣo rājyādeḥ sakāśāt satyā | āśīḥ paramārtha-phalaṃ\nhi niścitaṃ kasya tena prakāreṇa tvam eva puruṣārtha ity evaṃ niṣkāmatayā\nanubhjataḥ | ity eṣā ||</p>\n\n<p>10.14 || śrī-śukaḥ ||58||</p>\n\n<p>[59]</p>\n\n<p>ataḥ śabda-pratipādyaṃ yad brahma tac chrī-vigraha evety upasaṃhāra-yogyaṃ\nvākyam āha -</p>\n\n<lg>\n<l>tāvat prasanno bhagavān</l>\n<l>puṣkarākṣaḥ kṛte yuge |</l>\n<l>darśayām āsa taṃ kṣattaḥ</l>\n<l>śābdaṃ brahma dadhad vapuḥ || [BhP 3.21.7]</l>\n</lg>\n\n<lg>\n<l>tad vapur dadhat prakāśayann asau śuklākhyo bhagavān kṛte yuge vartate |</l>\n<l>tad eva śabda-pratipādyaṃ brahma parama-tattvaṃ taṃ kardamaṃ prati</l>\n<l>darśayāmāsety arthaḥ ||</l>\n</lg>\n\n<p>|| 3.21 || śrī-maitreyaḥ ||59||</p>\n\n<p>[60]</p>\n\n<p>tad evaṃ siddhe bhagavatas tādṛśe vailakṣaṇye dṛśyatvāt ghaṭavad ity ādya-\nsad-anumānaṃ na sambhavati kālātyayopadiṣṭatvāt | tad etad abhipretya\ntasmin satyatā-puraskṛtaṃ ṣaḍ-bhāva-vikārādya-bhāvaṃ sthāpayan pūrṇa-\nsvarūpatvam abhupagacchati |</p>\n\n<lg>\n<l>ekas tvam ātmā puruṣaḥ purāṇaḥ</l>\n<l>satyaḥ svayaṃ jyotir ananta ādyaḥ |</l>\n<l>nityo'kṣaro'jasra-sukho nirañjanaḥ</l>\n<l>pūrṇo'dvayo mukta upādhito'mṛtaḥ || [BhP 10.14.20]</l>\n</lg>\n\n<p>naumīḍya te [BhP 10.14.1] ity ādinā stutyatvena pratijñā-rūpo'yam abhra-\nvapur-ādi-lakṣaṇatvam eka eva sarveṣām ātmā paramāśrayaḥ | tad uktam -\neko'si prathamam iti [BhP 10.14.18] iti ca | kṛṣṇam enam avehi tvam ātmānam\nakhilātmanām iti ca [BhP 10.14.55] | yatas tvam ātmā tata eva satyaḥ |\nparamāśrayasya satyatām abalambyaivānyeṣāṃ satyatvāt tvayy eva satyatvasya\nmukhyā viśrāntir iti bhāvaḥ | tad uktam - satya-vrataṃ satya-param ity ādi\n[BhP 10.2.26] |</p>\n\n<lg>\n<l>satye pratiṣṭhitaḥ kṛṣṇaḥ satyam atra pratiṣṭhitam |</l>\n<l>satyāt satyaṃ ca govindas tasmāt satyo hi nāmataḥ || ity udyama-parvaṇi [MBh</l>\n</lg>\n<p>5.68.12] ca |</p>\n\n<p>na ca tvayi janmādayo vikārāḥ santīty āha ādyaḥ kāraṇam | eko'si\nprathamam ity ādau [BhP 10.14.18] tādṛśatva-dṛṣṭeḥ | ato na janma, kintu\npratyakṣatvaṃ harer janma na vikāraḥ kathañcana iti pādma-rītikam eva |\nataeva skānde --</p>\n\n<lg>\n<l>avijñāya paraṃ deham ānandātmānam avyayam |</l>\n<l>āropayanti janimat pañca-bhūtātmakaṃ jaḍam || iti ||</l>\n</lg>\n\n<p>ādyatve hetuḥ | puruṣaḥ puruṣākāra eva san purāṇaḥ purāpi navaḥ kāryāt\npūrvam api vartamāna ity arthaḥ | śrutiś ca -- ātmaivedam agra āsīt puruṣa-\nvidha [AitU 1.1.1] iti | ataeva janmāntarāstitva-lakṣaṇaṃ vikāraṃ vārayati\nnityaḥ sanātana-mūrtiḥ | tathā pūrvavan madhyamākāratve'pi pūrṇa iti\nvṛddhim | ajasra-sukho nityam eva sukha-rūpa iti pariṇāmam | sukhasya\npuṃstvaṃ chāndasaṃ vijñānam ānandaṃ brahma [BAU 3.9.28] ity atrānandasya\nnapuṃsakatvavat |</p>\n\n<p>tathā akṣara ity apakṣayam | amṛta iti vināśam | pūrṇatve hetuḥ | ananta\nadvaya iti deśa-kāla-pariccheda-rahitaḥ | vastu-pariccheda-rahito'pi | anyasya\ntac-chaktitvāt taṃ vinānavasthānāt | atrāmṛtatvopapādanāya caturvidha-\nkriyā-phalatvaṃ ca vārayati | tatrotpattir ādya ity anenaiva nirākṛtā | śiṣṭa-\ntrayaṃ svayaṃjyotir nirañjana upādhito mukta iti pada-trayeṇa | tatra ca\nprāptiḥ kriyayā jñānena vā bhavet | kriyayā prāptir ātma-padenaiva nirākṛtā,\nsarva-pratyag-rūpatvāt | tathā jñānataḥ prāptiṃ vārayati | svayaṃjyotir iti | tad\nuktaṃ brahmāṇaṃ prati śrī-bhagavatā manīṣitānubhāvo'yaṃ mama\nlokāvalokanam iti [BhP 2.9.22] |</p>\n\n<p>ṭīkā ca - etac ca mat-kṛpayaiva tvayā prāptam ity āha | manīṣitam icchā,\ntubhyaṃ dātavyam iti yā mamecchā tasyā anubhāvo'yam | ko'sau? tam āha -\n mama lokasyāvalokanaṃ yat | ity eṣā | tad uktam - nityāvyakto'pi bhagavān\nīkṣyate nija-śaktitaḥ | iti |[*ENDNOTE #16]</p>\n\n<p>nanu, śrī-bhagavatoddhavaṃ prati vāsudevo bhagavatām ity ādikaṃ [BhP\n11.16.29] vibhūti-madhye gaṇayitvā sarvānte manovikārā evaite [BhP 11.16.41]\nity uktam | satyam | tad-gaṇanaṃ prācurya-vivakṣayā kṣatriṇo gacchantītivat\n| tatraiva hi -</p>\n\n<lg>\n<l>pṛthivī vāyur ākāśa āpo jyotir ahaṃ mahān |</l>\n<l>vikāraḥ puruṣo'vyaktaṃ rajaḥ sattvaṃ tamaḥ param || ity atra [BhP 11.16.37]</l>\n</lg>\n\n<p>para-śabdena brahmāpi tan-madhye gaṇitam asti | tad evaṃ prāptir niṣiddhā\n| atha vikṛtir api tuṣāpākaraṇenāvadhātena vrīhīṇām ivopādhyapākareṇena\nbhavet | tac cāsaṅgatvān na sambhaved ity āha mukta upādhita iti | tad uktam\n-viśuddha-jñāna-mūrtaye [BhP 10.27.21] viśuddha-vijñāna-ghanaṃ [BhP\n10.37.20] ity ādau ca | tasmān mama niśita-śarair vibhidyamāna-tvaci\nityādikaṃ tu [BhP 1.9.34] māyika-līlā-varṇanam eva |</p>\n\n<lg>\n<l>evaṃ vadanti rājarṣe ṛṣayaḥ kecanānvitāḥ |</l>\n<l>yat sva-vāco virudhyeta na nūnaṃ te samaranty anu || ity ādi [BhP 10.77.30]</l>\n</lg>\n<p>nyāyena vāstavatva-virodhāt | tathā hi skānde -</p>\n\n<lg>\n<l>asaṅgaś cāvyayo'bhedyo'nigrāhyo'śoṣya eva ca |</l>\n<l>viddho'sṛg-ācito baddha iti viṣṇuḥ pradṛśyate ||</l>\n</lg>\n\n<lg>\n<l>asurān mohayan devaḥ krīḍaty eṣa sureṣv api |</l>\n<l>manuṣyān madhyayā dṛṣṭyā na mukteṣu kadācana || iti ||</l>\n</lg>\n\n<p>śrī-bhīṣmasya yuddha-samaye daityāviṣṭatvāt tathā bhānaṃ yuktam eveti\n| kintv adhunā duḥsvapna-duḥkhasyeva tasya nivedanaṃ kṛtam iti jñeyam |\nsaṃskāro'pi kim atiśayādhānena malāpākāreṇa vā | tatrātiśayādhānaṃ\npūrṇatvenaiva nirākṛtam | malāpakaraṇaṃ vārayati nirañjanaḥ nirmalaḥ\nviśuddha-jñāna-mūrtir ity arthaḥ ||</p>\n\n<p>10.14 || śrī-brahmā ||60||</p>\n\n<p>[61]</p>\n\n<p>tad evaṃ pūrvaṃ tad-aiśvaryādīnāṃ svarūpa-bhūtatvaṃ sādhitaṃ tac ca teṣāṃ\nsvarūpāntaraṅga-dharmatvād yuktam | yathā jyotir antaraṅga-dharmānāṃ\ntadīya-śuklādi-guṇānāṃ jyotir-bhūtatvam eva, na tama ādirūpatvaṃ tadvat |</p>\n\n<p>atha śrī-vigrahasya pūrṇa-svarūpa-lakṣaṇatvaṃ tadvat | atha śrī-vigrahasya\npūrṇa-svarūpa-lakṣaṇatvaṃ sādhitaṃ, tac ca yuktam, sarva-śakti-yukta-parama-\nvastv-eka-rūpatvāt tasya | tatra yo nijāntaraṅga-nitya-dharmaḥ śrī-\nvigrahatāgamas tat tat saṃsthāna-lakṣaṇas tad viśiṣṭaṃ paramānanda-\nlakṣaṇaṃ vastv eva śrī-vigrahaḥ | sa eva cāntaraṅga-dharmāntarāṇāṃ,\naiśvaryādīnām api nityāśrayatvāt svayaṃ bhagavān, yathā śuddha-khaṇḍa-\nlaḍḍukam | yato yathā laḍḍukatāgamaka-saṃsthāna-viśiṣṭa-khaṇḍam eva\nlaḍḍukaṃ tad eva khaṇḍa-svābhāvika-saugandhyādimac ceti lokaiḥ pratīyate\nprayujyate ca tathā rūpaṃ yad etat [BhP 3.9.2] ity ādiṣu paraṃ tattvam eva śrī-\nvigrahaḥ sa eva ca bhagavān iti vidvadbhiḥ pratīyate prayujyate caiveti |</p>\n\n<p>tad evaṃ śrī-vigrahasya pūrṇa-svarūpatvaṃ sādhayitvā, to-poṣaṇārthaṃ\nprakaraṇāntaram ārabhyate | yāvat pārṣada-nirūpaṇam | tatra paricchadānāṃ\ntat-svarūpa-bhūtatve tad-aṅga-sahitatayaivāvirbhāva-darśana-rūpaṃ liṅgam\nāha dvayena --</p>\n\n<p>tam adbhutaṃ bālakam ambujekṣaṇaṃ\ncatur-bhujaṃ śaṅkha-gadādy-udāyudham | ity ādi || [BhP 10.3.9]</p>\n\n<p>spaṣṭam || 10.3 | śrī-śukaḥ ||61||</p>\n\n<p>[62]</p>\n\n<p>evam abhiprāyeṇaivedam āha -</p>\n\n<lg>\n<l>yathaikātmyānubhāvānāṃ</l>\n<l>vikalpa-rahitaḥ svayam |</l>\n<l>bhūṣaṇāyudha-liṅgākhyā</l>\n<l>dhatte śaktīḥ sva-māyayā ||</l>\n</lg>\n\n<lg>\n<l>tenaiva satya-mānena</l>\n<l>sarva-jño bhagavān hariḥ |</l>\n<l>pātu sarvaiḥ svarūpair naḥ</l>\n<l>sadā sarvatra sarva-gaḥ || [BhP 6.8.32-33]</l>\n</lg>\n\n<p>aikāsmyānubhāvānāṃ kevala-parama-svarūpa-dṛṣṭi-parāṇāṃ vikalpa-rahitaḥ\nparamānandaika-rasa-parama-svarūpatayā sphurann api, yathā yena\nprakāreṇa, sveṣu sva-svāmitayā bhajatsy yā mayā kṛpā tayā hetunā | svayaṃ\nvicitra-śakti-mayena svarūpeṇaiva kāraṇa-bhūtena bhūṣaṇādy-ākhyāḥ śaktīḥ\nśakti-mayāvirbhāvāt dhatte gocarayati | tenaiva vidvad-anubhava-lakṣaṇena\nsatya-pramāṇena | tenaiva vidvad-anubhava-lakṣaṇena satya-pramāṇena tad\nyadi satyaṃ syāt tadety arthaḥ | tair eva bhūṣaṇādi-lakṣaṇaiḥ sarvaḥ svarūpair\nvicitra-svarūpāvirbhāvair naḥ pātu | ataeva śrī-viṣṇu-dharme bali-kṛta-cakra-\nstave</p>\n\n<p>yasya rūpam anirdeśyam api yogibhir uttamair ity ādi |</p>\n\n<p>tad-anantaraṃ ca -</p>\n\n<lg>\n<l>bhramatas tasya cakrasya nābhi-madhye mahī-pate |</l>\n<l>trailokyam akhilaṃ daityo dṛṣṭavān bhūr bhuvādikam || iti ||</l>\n</lg>\n\n<p>tad evam eva navame śrīmad-ambarīṣeṇāpi cakram idaṃ stutam asti | liṅgāni\ngaruḍākāra-dhvajādīni | anena yat kvacid ākasmikatvam iva śrūyate | tad api\nśrī-bhagavad-āvirbhāvavaj-jñeyam | atra tṛtīye caityasya tattvam amalaṃ\nmaṇim asya kaṇṭhe ity [BhP 3.28.28] api sahāyam | ato dvādaśe'pi kaustubha-\nvyapadeśena svātma-jyotir vibharty ajaḥ ity [BhP 12.11.10] ādikaṃ virāḍ\ngatatvenopāsanārtham abheda-dṛṣṭyā darśitam eva yathā-sambhavaṃ sākṣāc\nchrīvigrahatvenāpy anusandheyam | tathā hi viṣṇu-purāṇe --</p>\n\n<lg>\n<l>ātmānam asya jagato nirlepam aguṇāmalam |</l>\n<l>bibharti kaustubha-maṇi-svarūpaṃ bhagavān harir || iti [ViP 1.22.68] ||</l>\n</lg>\n\n<p>|| 6.8 || viśva-rūpo mahendram ||62||</p>\n\n<p>[63]</p>\n\n<p>atha śrī-vaikuṇṭha-lokasyāpi tādṛśatvaṃ tasmai sva-lokaṃ bhagavān\nsabhājitaḥ ity atra [BhP 2.9.9][*ENDNOTE #17] sādhitam eva | punar api\ndurdhiyāṃ pratīty-arthaṃ sādhyate | yataḥ sa karmādibhir na prāpyate\nprapañcitātītatvena śrūyate, taṃ labdhavatām askhalana-guṇa-sātmyena\nstūyate nairguṇyāvasthāyām eva labhyate | laukika-bhagavannike tasyāpi tad-\nāveśāt | nairguṇyam atidiśyata ity ataḥ sa tu tad-rūpatayā sutarām eva\ngamyate | sākṣād eva prakṛteḥ paratanaḥ śrūyate nityatayodghoṣyate mokṣa-\nsukham api tiraskurvantyā bhaktyaiva labhyate saccidānanda-\nghanatvenābhidhīyata iti |</p>\n\n<p>tatra karmādibhir aprāpyatvam | yathā -</p>\n\n<lg>\n<l>devānām eka āsīt svar-bhūtānāṃ ca bhuvaḥ padam |</l>\n<l>martyādīnāṃ ca bhūrlokaḥ siddhānāṃ tritayāt param ||</l>\n</lg>\n\n<lg>\n<l>adho'surāṇāṃ nāgānāṃ bhūmer eko'sṛjata prabhuḥ |</l>\n<l>trilokyāṃ gatayaḥ sarvāḥ karmaṇāṃ triguṇātmanām ||</l>\n</lg>\n\n<lg>\n<l>yogasya tapasaś caiva nyāsasya gatayo'malāḥ |</l>\n<l>mahar-janas-tapaḥ-satyaṃ bhakti-yogasya mad-gatiḥ || [BhP 11.24.12-14]</l>\n</lg>\n\n<p>siddhānāṃ yogādibhiḥ tritayāt paraṃ mahar-lokādi | bhūmer adhaś cātalādi\n| trilokyāṃ pātālādika-bhūr-bhuvaḥ-svaś ceti | karmaṇāṃ gārhasthya-\ndharmāṇāṃ tapo vānaprasthena brahmacaryaṃ ca | tatra\nbrahmacaryeṇopakurvāṇa-naiṣṭhika-bhedena kramān mahar-janaś ca\nvānasthena tapaḥ nyāsena satyaṃ yoga-tāratamyena tu sarvam iti jñeyam |\nmad-gatiḥ śrī-vaikuṇṭha-lokaḥ bhakti-yoga-prāpyatvena vakṣyamāṇaḥ yan\nna vrajanti [BhP 3.15.23] ity ādi-vākya-sāhāyyāt loka-prakaraṇāc ca | uktaṃ\nca tṛtīye devān prati brahmaṇaiva tat[*ENDNOTE #18] saṅkulaṃ hari-padān\natimātra-dṛṣṭair ity ādi [BhP 3.15.20] | ṭīkā ca - tāvan mātreṇa dṛṣṭaiḥ\nbhaktānāṃ vimānaiḥ na tu karmādi-prāpyaiḥ | ity eṣā |</p>\n\n<p>evam eva śrutiś ca parīkṣya lokān karma-citān brāhmaṇo nirvedam āyān\nnāstyakṛtaḥ kṛtena[*ENDNOTE #19] [MuṇḍU 1.2.12] iti | atrāpy akṛta ity asya\nviśeṣyaṃ... loka ity eva, tat-prasakteḥ | īśvaraḥ sarva-bhūtānām ity ādau\n[Gītā 18.61] -</p>\n\n<lg>\n<l>tam eva śaraṇaṃ gaccha sarva-bhāvena bhārata |</l>\n<l>tat-prasādāt parāṃ śāntiṃ sthānaṃ prāpsyasi śāśvatam || iti [Gītā 18.62] śrī-</l>\n</lg>\n<p>bhagavad-upaniṣatsu |</p>\n\n<p>|| 11.14 || śrī-bhagavān ||63||</p>\n\n<p>[64]</p>\n\n<p>prapañcātītatvam --</p>\n\n<lg>\n<l>sva-dharma-niṣṭhaḥ śata-janmabhiḥ pumān</l>\n<l>viriñcatām eti tataḥ paraṃ hi mām |</l>\n<l>avyākṛtaṃ bhāgavato 'tha vaiṣṇavaṃ</l>\n<l>padaṃ yathāhaṃ vibudhāḥ kalātyaye || [BhP 4.14.39]</l>\n</lg>\n\n<p>tato,pi puṇyātiśayena mām eti bhāgavatas tu atha dehānte avyākṛtaṃ, nāma-\nrūpe vyākaravāṇīti śruti-prasiddha-vyākaraṇāviṣayaṃ prapañcātītaṃ\nvaiṣṇavaṃ padaṃ vaikuṇṭham eti | yathāhaṃ rudro bhūtvādhikārikatayā\nvartamānaḥ vibudhā devāś cādhikārikāḥ kalātyaye adhikārānte liṅga-\nbhaṅge saty eṣyantīti yāvad adhikāram avasthitir ādhikārikāṇām iti nyāyena\n||</p>\n\n<p>|| 4.24 || śrī-rudraḥ pracetasam ||64||</p>\n\n<p>[65]</p>\n\n<p>tato'skhalanam |</p>\n\n<lg>\n<l>atho vibhūtiṃ mama māyāvinas tām</l>\n<l>aiśvaryam aṣṭāṅgam anupravṛttam |</l>\n<l>śriyaṃ bhāgavatīṃ vāspṛhayanti bhadrāṃ</l>\n<l>parasya me te 'śnuvate tu loke ||</l>\n</lg>\n\n<lg>\n<l>na karhicin mat-parāḥ śānta-rūpe</l>\n<l>naṅkṣyanti no me 'nimiṣo leḍhi hetiḥ |</l>\n<l>yeṣām ahaṃ priya ātmā sutaś ca</l>\n<l>sakhā guruḥ suhṛdo daivam iṣṭam || [BhP 3.25.36-37]</l>\n</lg>\n<p>atho'vidyā-nivṛtty-anantaraṃ mama māyayā bhakta-viṣayaka-kṛpayācitāṃ tad-\narthaṃ prakaṭitāṃ vibhūtiṃ bhoga-sampattim | tathā bhāgavatīṃ śriyaṃ\nsākṣād-bhagavat-sambandhinīṃ sārṣṭi-saṃjñāṃ sampattim api aspṛhayanti,\nbhakti-sukha-mātrābhilāṣeṇa yady api tebhyo na spṛhayantīty arthaḥ | tathāpi\ntu me mama loke vaikuṇṭhākhye aśnuvate prāpnuvanty eveti sva-vātsala-\nviśeṣo darśitaḥ | yathā sudāma-mālākāra-vare,</p>\n\n<lg>\n<l>so'pi vavre'calāṃ bhaktiṃ tasminn evākhilātmani |</l>\n<l>tad-bhakteṣu ca sauhārdaṃ bhūteṣu ca dayāṃ parām |</l>\n<l>iti tasmai varān dattvā śriyaś cānvaya-vardhinīm || iti [BhP 10.41.52]</l>\n</lg>\n\n<p>atas teṣāṃ tatrānāsaktiś ca dyotitā | avidyānantaram iti mama kṛpayācitām\niti ca teṣām anartha-rūpatvaṃ khaṇḍitam | kiṃ vā māyayācitāṃ brahma-\nlokādi-gatāṃ sampattim apīti teṣāṃ sarva-vaśīkāritvam eva darśitaṃ, na tu\ntad-bhogaḥ | tasyātitucchatvena teṣv anarhatvāt | śrutiś cātra tad yatheha\nkarma-jito lokaḥ kṣīyate evam evāmutra puṇya-jito lokaḥ kṣīyate [ChāU\n8.1.6] ity anantaraṃ atha ya ihātmānamanuvidya vrajanty etāṃś ca satya-\nkāmāṃs teṣāṃ sarveṣu lokeṣu kāmacāro bhavati iti |</p>\n\n<p>nanv evaṃ tarhi lokatvāviśeṣāt svargādivat bhoktṛ-bhogyānāṃ kadācid\nvināśaḥ syāt | tatrāha - śānta-rūpe śāntam avikṛtaṃ rūpaṃ yasya tasmin\nvaikuṇṭhe mat-parās tad-vāsino lokāḥ kadācid api na naṅkṣyanti bhogya-\nhīnā na bhavanti | animiṣo me hetiḥ madīyaṃ kāla-cakraṃ no leḍhi, tān na\n<l>grasate | na sa punar āvartate iti śruteḥ [ChāU 8.15.1] |</l></p>\n\n<p>ābrahma-bhuvanāl lokāḥ\npunar āvartino 'rjuna |\nmām upetya tu kaunteya\n<l>punar janma na vidyate || [Gītā 8.16] iti śrī-gītopaniṣadbhyaḥ |</l>\nsahasra-nāma-bhāṣye'py uktam - param utkṛṣṭam ayanaṃ sthānaṃ punar\nāvṛtti-śaṅkā-rahitam iti parāyaṇaḥ | puṃliṅga-pakṣe bahu-vrīhir iti | na\nkevalam etāvat teṣāṃ māhātmyam ity āha yeṣām iti | yeṣāṃ māṃ vinā na\nkaścid aparaḥ prema-bhājanam astīty arthaḥ | yad vā - golokādikam\napekṣyaivam uktam | tatra hi tathābhāvā evaṃ śrī-gopā nityā vidyante |\nathavā taṃ lokaṃ kīdṛg-bhāvā avidyānantaraṃ prāpnuvantīti | tatrāha yeṣām\niti | ye kecit pādmottara-khaṇḍe darśita-muni-gaṇa-savāsanāḥ ātmā\nbrahmaivāyaṃ sākṣād iti māṃ bhāvayanti, evam anye ca ye ye, ta eva\nprāpunvantīty arthaḥ | suhṛda iti bahutvaṃ saudṛdasya nānā-bhedāpekṣayā\n| evaṃ caturthe śrī-nārada-vākye -</p>\n\n<lg>\n<l>śāntāḥ sama-dṛśaḥ śuddhāḥ sarva-bhūtānurañjanāḥ |</l>\n<l>yānty añjasācyuta-padam acyuta-priya-bāndhavāḥ || iti [BhP 4.12.37] ||</l>\n</lg>\n\n<p>|| 3.25 || śrī-kapilaḥ ||65||</p>\n\n<p>[66]</p>\n\n<p>prapañcātītatvaṃ tato'skhalanaṃ ca yugapad āha -</p>\n\n<l>ātapatraṃ tu vaikuṇṭhaṃ dvijā dhāmākutobhayam | iti [BhP 12.11.19]</l>\n\n<p>prapañca-rūpasyaiveti prakaraṇāt | dvijā iti sambodhanam ||</p>\n\n<p>|| 12.11 || śrī-sutaḥ || 66 ||</p>\n\n<p>[67]</p>\n\n<lg>\n<l>sattve pralīnāḥ svar yānti narāḥ lokaṃ rajolayāḥ |</l>\n<l>tamolayās tu nirayaṃ yānti mām eva nirguṇāḥ || [BhP 11.25.22]</l>\n</lg>\n\n<p>loka-prasakter mallokam iti vaktavye tat-prāptir nāma mat-prāptir eveti\n<l>svābhedam abhipretyāha mām eveti || 11.25 ||</l></p>\n\n<l>śrī-bhagavān || 67 ||</l>\n\n<p>[68]</p>\n\n<p>sutarāṃ nairguṇyāśrayatvam |</p>\n\n<lg>\n<l>vanaṃ tu sāttviko vāso grāmo rājasa ucyate |</l>\n<l>tāmasaṃ dyūta-sadanaṃ man-niketaṃ tu nirguṇam || [BhP 11.25.25]</l>\n</lg>\n\n<p>tad-āveśenaivāsyāpi nirguṇatva-vyapadeśa iti bhāvaḥ ||</p>\n\n<p>|| 11.25 || sa eva ||68||</p>\n\n<p>[69]</p>\n\n<p>prakṛteḥ paratvam -</p>\n\n<lg>\n<l>tato vaikuṇṭham agamad bhāsvaraṃ tamasaḥ param |</l>\n<l>yatra nārāyaṇaḥ sākṣān nyāsināṃ paramā gatiḥ ||</l>\n</lg>\n\n<l>śāntānāṃ nyasta-daṇḍānāṃ yato nāvartate gataḥ || [BhP 10.88.25-26]</l>\n\n<p>agamat jagāma śiva iti śeṣaḥ ||</p>\n\n<p>|| 10.88 || śrī-śukaḥ ||69||</p>\n\n<p>[70]</p>\n\n<p>nityatvam --</p>\n\n<p>grīvāyāṃ janaloko 'sya\ntapolokaḥ stana-dvayāt\nmūrdhabhiḥ satyalokas tu\nbrahmalokaḥ sanātanaḥ [BhP 2.5.39]</p>\n\n<p>ṭīkā ca - brahma-lokaḥ vaikuṇṭhākhyaḥ sanātano nityaḥ | na tu\nsṛjāprapañcāntarvarti ity eṣa | brahma-bhūto loko brahma-lokaḥ ||</p>\n\n<p>|| 2.5 || śrī-brahmā śrī-nāradam ||70||</p>\n\n<p>[71]</p>\n\n<p>mokṣa-sukha-tiraskāri-bhakty-eka-labhyatvam -</p>\n\n<lg>\n<l>yan na vrajanty agha-bhido racanānuvādāc</l>\n<l>chṛṇvanti ye'nya-viṣayāḥ kukathā mati-ghnīḥ |</l>\n<l>yās tu śrutā hata-bhagair nṛbhir ātta-sārās</l>\n<l>tāṃs tān kṣipanty aśaraṇeṣu tamaḥsu hanta || [BhP 3.15.23]</l>\n</lg>\n\n<lg>\n<l>yac ca vrajanty animiṣām ṛṣabhānuvṛttyā</l>\n<l>dūre yamā hy upari naḥ spṛhaṇīya-śīlāḥ |</l>\n<l>bhartur mithaḥ suyaśasaḥ kathanānurāga-</l>\n<l>vaiklavya-bāṣpa-kalayā pulakī-kṛtāṅgāḥ || [BhP 3.15.25]</l>\n</lg>\n\n<p>yad vaikuṇṭhaṃ yac ca no'smākam upari-sthitaṃ naḥ spṛhaṇīya-śīlā iti vā\ndūre yamo yeṣāṃ te siddhatvena dūrīkṛta-yama-niyamāḥ santo vā vrajantīti\n| bhartur mithaḥ suyaśasaḥ ity anena tathāvidhāyā bhakter mokṣa-sukha-\ntiraskāritva-prasiddhiḥ sūcitā | nātyantikaṃ vigaṇayanty apīty ādau ye'ṅga\ntvad-aṅghri-śaraṇā bhavataḥ kathāyāṃ kīrtanya-tīrtha-yaśasaḥ kuśalā\nrasajñā [BhP 3.15.48] iti sanakādy-ukteḥ |</p>\n\n<p>|| 3.15 || śrī-brahmā devān || 71 ||</p>\n\n<p>[72]</p>\n\n<p>sac-cid-ānanda-rūpatvam |</p>\n\n<lg>\n<l>evam etān mayādiṣṭā</l>\n<l>nanu tiṣṭhanti me pathaḥ |</l>\n<l>kṣemaṃ vindanti mat-sthānaṃ</l>\n<l>tad brahma paramaṃ viduḥ || [BhP 11.20.37]</l>\n</lg>\n\n<p>me pathaḥ jñāna-karma-bhakti-lakṣaṇān mat-prāpty-upāyān, jñāna-\nkarmaṇor api bhakteṣu bhakteḥ prathamataḥ kvacit kadācit kiñcit sāhāyya-\nkāritvāt | kṣemaṃ mad-bhakti-maṅgala-mayaṃ yat sthānaṃ paramaṃ brahmeti\nvidur jānanti ittham evodāhariṣyate ca iti sañcintya bhagavān mahā-kāruṇiko\nvibhuḥ |</p>\n\n<p>darśayāmāsa lokaṃ svaṃ gopānāṃ tamasaḥ param |\nsatyaṃ jñānam anantaṃ yad brahma-jyotiḥ sanātanam |\n<l>yad dhi paśyanti munayo guṇāpāyo samāhitā || [BhP 10.28.14-15] iti |</l></p>\n\n<p>ubhayatrāpi cakārādy-adhyāhārādinā tv arthāntaraṃ kaṣṭhaṃ bhavati | tair\neva ca tamasaḥ prakṛteḥ param iti vaikuṇṭhasyāpi viśeṣaṇatvena vyākhyātam\niti ||</p>\n\n<p>|| 11.20 || śrī-bhagavān ||72||</p>\n\n<p>[73]</p>\n\n<p>tathaiva --</p>\n\n<lg>\n<l>na yatra kālo 'nimiṣāṃ paraḥ prabhuḥ</l>\n<l>kuto nu devā jagatāṃ ya īśire |</l>\n<l>na yatra sattvaṃ na rajas tamaś ca</l>\n<l>na vai vikāro na mahān pradhānam ||</l>\n</lg>\n\n<lg>\n<l>paraṃ padaṃ vaiṣṇavam āmananti tad</l>\n<l>yan neti netīty atad utsisṛkṣavaḥ |</l>\n<l>visṛjya daurātmyam ananya-sauhṛdā</l>\n<l>hṛdopaguhyārha-padaṃ pade pade || [BhP 2.2.17-18]</l>\n</lg>\n\n<p>atat cid-vyatiriktaṃ, neti netīty evam utsraṣṭum icchavo daurātmyaṃ\nbhagavad-ātmanor abheda-dṛṣṭiṃ visṛjya, arhasya śrī-bhagavataḥ, padaṃ\ncaraṇāravindaṃ, pade pade pratikṣaṇaṃ hṛdā upaguhya āśliṣya, nānyasmin\nsauhṛdaṃ yeṣāṃ tathābhūtāḥ santo yad āmananti jānanti, tad vaiṣṇavaṃ padaṃ\nśrī-vaikuṇṭham iti brahma-svarūpam eva tad iti tātparyam | anena prema-\nlakṣaṇa-sādhana-liṅgena nirākāra-rūpam arthāntaraṃ nirastam | atra\nnirākāra-parāyaṇasyāpi muktā-phala-ṭīkā-kṛto daivābhivyañjitā gīr yathā -\n tat paraṃ padaṃ vaiṣṇavam āmananti | adhikṛtādhiṣṭhita-rājādhiṣṭhitatvavat\n| brahmādi-padānām api | viṣṇunādhiṣṭhitatvāt param ity uktam |\nviṣṇunaivādhiṣṭhitam ity artha iti | ataeva śrutāv api tasya sva-mahimaika-\npratiṣṭhitatvaṃ sa bhagavaḥ kasmin pratiṣṭhita iti sve mahimni iti [ChāU\n7.24.1]| ataevoktaṃ ka itthā veda yatra sa iti ||</p>\n\n<p>|| 2.2 || śrī-śukaḥ ||73||</p>\n\n<p>[74]</p>\n\n<p>ka itthetyādi-śruter arthatvenāpi spaṣṭam āha -</p>\n\n<lg>\n<l>svaṃ lokaṃ na vidus te vai</l>\n<l>yatra devo janārdanaḥ |</l>\n<l>āhur dhūmra-dhiyo vedaṃ</l>\n<l>sakarmakam atad-vidaḥ || [BhP 4.29.48]</l>\n</lg>\n\n<p>ye dhūmra-dhiyo vedaṃ sakarmakaṃ karma-mātra-pratipādakam āhus te\njanārdanasya svaṃ svarūpaṃ lokaṃ na viduḥ kintu svargādikam eva viduḥ |\nyatra loke || 4.29 || śrī-nāradaḥ prācīna-barhiṣam ||74||</p>\n\n<p>[75]</p>\n\n<p>evaṃ ca --</p>\n\n<p>oṃ namas te 'stu bhagavan ity ādi gadye paramahaṃsa-parivrājakaiḥ\n<lg>\n<l>parameṇātma-yoga-samādhinā paribhāvita-parisphuṭa-pāramahaṃsya-</l>\n<l>dharmeṇodghāṭita-tamaḥ-kapāṭa-dvāre citte 'pāvṛta ātma-loke svayam</l>\n<l>upalabdha-nija-sukhānubhavo bhavān || [BhP 6.9.33]</l>\n</lg></p>\n\n<p>tamaḥ prakṛtir ajñānaṃ vā | ātmaloke sva-svarūpe loke | eṣa ātma-loka eṣa\nbrahma-loka iti | divye brahma-pure hy eṣa paramātmā pratiṣṭhita ity-ādi-\nśrutau[*ENDNOTE #20] || yat tat sūkṣmaṃ paramaṃ veditavyaṃ nityaṃ padaṃ\nvaibhavam āmananti |</p>\n\n<p>etal lokā na vidur loka-sāraṃ vidanti tat kavayo yoga-niṣṭhā iti pippalāda-\nśākhāyām | pareṇa nākaṃ nihitaṃ guhāyāṃ bibhrājate yad yatayo viśanti iti\nparasyām |</p>\n\n<p>tad vā etat paraṃ dhāma mantra-rājādhyāpakasya yatra na duḥkhādi na sūryo\nbhāti yatra na mṛtyuḥ praviśati yatra na doṣas tad ānandaṃ śāśvataṃ śāntaṃ\nsadā-śivaṃ brahmādi-vanditaṃ yogi-dhyeyaṃ yatra gatvā na nivartante\nyoginaḥ[*ENDNOTE #21] tad etad ṛcābhyuktaṃ tad viṣṇoḥ paramaṃ padaṃ\nsadā paśyanti sūrayaḥ divīva cakṣur ātatam | tad-viprāso vipanyavo\njāgṛvāṃsaḥ samindhate | viṣṇor yat paramaṃ padam iti śrī-nṛsiṃha-tāpanyām\n[5.10] | na tv iyam api brahma-puratve naiva vyākhyeyā, vanditatvena yatra\ngatvety anena ca tad-anaṅgīkarot |</p>\n\n<p>yataḥ śrī-viṣṇu-purāṇe ca śrī-viṣṇu-lokam uddiśya ṛg iyam anusmṛtā, yathā</p>\n</div>\n<div>\n<p>ūrdhvottaram ṛṣibhyas tu dhruvo yatra vyavasthitaḥ ||</p>\n\n<lg>\n<l>nirdhūta-doṣa-paṅkānāṃ yatīnāṃ saṃyatātmanām |</l>\n<l>sthānaṃ tat paramaṃ vipra puṇya-pāpa-parikṣaye ||</l>\n</lg>\n\n<lg>\n<l>apuṇya-puṇyoparame kṣīṇāśoṣāpti-hetavaḥ |</l>\n<l>yatra gatvā na śocanti tad viṣṇoḥ paramaṃ padam ||</l>\n</lg>\n\n<lg>\n<l>dharmaṃ dhruvādyās tiṣṭhanti yatra te loka-sākṣiṇaḥ |</l>\n<l>tat-sārṣṭyotpanna-yogeddhas tad-viṣṇoḥ paramaṃ padam ||</l>\n</lg>\n\n<lg>\n<l>yatraitad otaṃ protaṃ ca yad bhūtaṃ sacarācaram |</l>\n<l>bhāvyaṃ ca viśvaṃ maitreya tad-viṣṇoḥ paramaṃ padam || [ViP 2.8.98-102]</l>\n</lg>\n\n<p>tāpanī-śrutau[*ENDNOTE #22] ca yatra na vāyur vātī ity ādikaṃ prākṛta\ntat-tan-mātra-niṣedhātmakaṃ tatrāpi tat-tac-chravaṇāt | yat tu mātuḥ\nsapatnyā vāg-vāṇair hṛdi biddhas tu tān smaran | naicchan mukti-pater\nmuktiṃ paścāt tāpam upeyivān iti [BhP 4.9.29] | tathā --</p>\n\n<lg>\n<l>aho bata mamānātmyaṃ</l>\n<l>manda-bhāgyasya paśyata |</l>\n<l>bhava-cchidaḥ pāda-mūlaṃ</l>\n<l>gatvā yāce yad antavat || iti [BhP 4.9.31] śrī-dhruvasyāpūrṇaṃmanyatā śrūyate</l>\n</lg>\n\n\n<p>tad-uccapada-kāmanayaiva tat prārthitavatā tena labdha-manorathātīta-\nvareṇāpi sva-saṅkalpam eva tiraskartum uktam iti ghaṭate | tatra hy evoktaṃ\nśrī-vidureṇa -- sudurlabhaṃ yat paramaṃ padaṃ harer [BhP 4.9.28] iti | svayaṃ\nśrī-dhruva-priyeṇa --</p>\n\n<lg>\n<l>tato gantāsi mat-sthānaṃ</l>\n<l>sarva-loka-namaskṛtam |</l>\n<l>upariṣṭād ṛṣibhyas tvaṃ</l>\n<l>yato nāvartate gataḥ || iti [BhP 4.9.25]</l>\n</lg>\n\n<p>śrī-pārṣadābhyām api -- ātiṣṭha jagatāṃ vandyaṃ tad viṣṇoḥ paramaṃ\npadam iti [BhP 4.12.26] | śrī-sutena ca - dhruvasya vaikuṇṭha-\npadādhirohaṇam iti [BhP 4.10.1] | pañcame jyotiś-cakra-varṇane ca - viṣṇor yat\nparamaṃ padaṃ pradakṣiṇaṃ prakrāmanti iti [BhP 5.22.17] | yad viṣṇoḥ\nparamaṃ padam abhivadantīti ca [BhP 5.23.1] | prapañcāntargatatve'pi tad\ndharmam uktatvaṃ vikārāvarti ca tathā hi sthitim āha iti nyāyena | ato'smin\nloke prāpañcikasya bahir-aṃśasyaiva pralayo jñeyaḥ | tasya tu tadānīm\nantardhānam eva | etad ālambyaiva hiraṇyakaśipunoktam - kim anyaiḥ kāla-\nnirdhūtaiḥ kalpānte vaiṣṇavādibhir iti [BhP 7.3.11] | ato'dyāpi ye tathā vadanti\nte'pi tat-tulyā iti bhāvaḥ |</p>\n\n<p>atha śrī-mahāvaikuṇṭhasya tādṛśatvaṃ tu sutarām eva | yathā nānā-śruti-\npathotthāpanena pādmottara-khaṇḍe'pi[*ENDNOTE #23] prakṛty-antargata-\nvibhūti-varṇanāntaraṃ tādṛśatvam abhivyañjitaṃ śrī-śivena --</p>\n\n<lg>\n<l>evaṃ prākṛta-rūpāyā vibhūte rūpam uttamam |</l>\n<l>tripād-vibhūti-rūpaṃ tu śṛṇu bhūdhara-nandini ||</l>\n</lg>\n\n<lg>\n<l>pradhāna-parama-vyomnor antare virajā nadī |</l>\n<l>vedāṅgasveda-janita-toyaiḥ prasrāvitā śubhā ||</l>\n</lg>\n\n<lg>\n<l>tasyāḥ pāre para-vyoma tripād-bhutaṃ sanātanam |</l>\n<l>amṛtaṃ śāśvataṃ nityam anantaṃ paramaṃ padam ||</l>\n</lg>\n\n<lg>\n<l>śuddha-sattva-mayaṃ divyam akṣaraṃ brahmaṇaḥ padam |</l>\n<l>aneka-koṭi-sūryāgni-tulya-varcasam avyayam ||</l>\n</lg>\n\n<lg>\n<l>sarva-vedamayaṃ śubhraṃ sarva-pralaya-varjitam |</l>\n<l>hiraṇmayaṃ mokṣapadaṃ brahmānanda-sukhāhvayam ||</l>\n</lg>\n\n<p>samānādhikya-rahitam ādy-anta-rahitaṃ śubham ||</p>\n\n<lg>\n<l>tejasāty-adbhutaṃ ramyaṃ nityam ānanda-sāgaram |</l>\n<l>evam ādi-guṇopetaṃ tad viṣṇoḥ paramaṃ padam ||</l>\n</lg>\n\n<lg>\n<l>na tad bhāsayate sūryo na śaśāṅko na pāvakaḥ |</l>\n<l>yad gatvā na nivartante tad dhāma paramaṃ hareḥ ||</l>\n</lg>\n\n<lg>\n<l>tad viṣṇoḥ paramaṃ dhāma śāśvataṃ nityam acyutam |</l>\n<l>na hi varṇayituṃ śakyaṃ kalpa-koṭi-śatair api || (PadmaP 6.227.57-</l>\n</lg>\n<p>65)[*ENDNOTE #24]</p>\n\n<lg>\n<l>hareḥ padaṃ varṇayituṃ na śakyaṃ</l>\n<l>mayā ca dhātrā ca munīndra-varyaiḥ |</l>\n<l>yasmin pade acyuta īśvaro yaḥ</l>\n<l>so aṅga veda yadi vā na veda ||</l>\n</lg>\n\n<lg>\n<l>yad akṣaraṃ veda-guhyaṃ yasmin devā adhi viśve niṣeduḥ |</l>\n<l>yas taṃ na veda kim ṛcā kariṣyati ya u tad vidus ta ime samāsate ||</l>\n</lg>\n\n<lg>\n<l>tad viṣṇoḥ paramaṃ padaṃ sadā paśyanti sūrayaḥ |</l>\n<l>akṣaraṃ śāśvataṃ nityaṃ divīva cakṣur ātatam ||</l>\n</lg>\n\n<lg>\n<l>ā praveṣṭum aśakyaṃ tad brahma-rudrādi-daivataiḥ |</l>\n<l>jñānena śāstra-mārgeṇa vīkṣyate yogi-puṅgavaiḥ ||</l>\n</lg>\n\n<lg>\n<l>ahaṃ brahmā ca devāś ca na jānanti maharṣayaḥ |</l>\n<l>sarvopaniṣadām arthaṃ dṛṣṭvā vakṣyāmi suvrate ||</l>\n</lg>\n\n<lg>\n<l>viṣṇoḥ pade parame tu madhya utsaḥ śubhāhvayaḥ |</l>\n<l>yatra gāvo bhūri-śṛṅgā āsate sva-sukhaṃ prajāḥ ||</l>\n</lg>\n\n<lg>\n<l>atrāhi tat paraṃ dhāma gīyamānasya śārṅgiṇaḥ |</l>\n<l>tad bhāti paramaṃ dhāma gobhir geyaiḥ śubhāhvayaiḥ ||</l>\n</lg>\n\n<lg>\n<l>āditya-varṇaṃ tamasaḥ parastāt jyotir uttamam |</l>\n<l>ādhāro brahmaṇo lokaḥ śuddhaḥ sa ha sanātanaḥ ||</l>\n</lg>\n\n<lg>\n<l>sāmānyāviyute dūre ante'smin śāśvate pade |</l>\n<l>tasthajur jāgaruke'smin yuvānau śrī-sanātanau ||</l>\n</lg>\n\n<lg>\n<l>yataḥ svasārā yuvatī bhūlīle viṣṇu-vallabhe |</l>\n<l>atra pūrve ye ca sādhyā viśva-devāḥ sanātanāḥ ||</l>\n</lg>\n\n<lg>\n<l>te ha nākaṃ mahimānaḥ sacantaḥ śubha-darśanāḥ |</l>\n<l>tat-padaṃ jñānino viprā jātṛvāṃsaḥ samindhate ||</l>\n</lg>\n\n<lg>\n<l>tad viṣṇoḥ paramaṃ padaṃ mokṣa ity abhidhīyate |</l>\n<l>tasmin bandha-vinirmuktāḥ prāpyante sva-mukhaṃ padam ||</l>\n</lg>\n\n<lg>\n<l>yaṃ prāpya na nivartante tasmān moksa udāhṛtaḥ |</l>\n<l>mokṣaḥ paraṃ padaṃ liṅgam amṛtaṃ viṣṇu-mandiram ||</l>\n</lg>\n\n<lg>\n<l>akṣaraṃ paramaṃ dhāma vaikuṇṭhaṃ śāśvataṃ param |</l>\n<l>nityaṃ ca parama-vyoma sarvotkṛṣṭaṃ sanātanam ||</l>\n</lg>\n\n<lg>\n<l>paryāya-vācakany asya paraṃ dhāmno'cyutasya hi |</l>\n<l>tasya tripād-vibhūtes tu rūpaṃ vakṣyāmi vistarāt || ity ādi ||</l>\n</lg>\n\n<p>etad rīitika-śrutayo vaidikeṣu prāyaḥ prasiddhā iti nodahriyante | śrī-nārada-\npañcarātre ca śrī-brahma-nārada-saṃvāde jitaṃ te stotre ca -</p>\n\n<lg>\n<l>lokaṃ vaikuṇṭha-nāmānaṃ divya-ṣaḍ-guṇa-saṃyutam |</l>\n<l>avaiṣṇavānām aprāpyaṃ guṇa-traya-vivarjitam ||</l>\n</lg>\n\n<lg>\n<l>nitya-siddheḥ samākīrṇaṃ tan-mayaiḥ pāñca-kālikaiḥ |</l>\n<l>sabhā-prāsāda-jaktaṃ vanaiś copavanaiḥ śubham ||</l>\n</lg>\n\n<lg>\n<l>vāpī-kūpa-taḍāgaiś ca vṛkṣa-ṣaṇḍaiḥ sumaṇḍitam |</l>\n<l>aprākṛtaṃ surair vandyam ayutārka-sama-prabham || iti ||</l>\n</lg>\n\n<p>brahmāṇḍa-purāṇe -</p>\n\n<lg>\n<l>tam ananta-guṇāvāsaṃ mahat-tejo durāsadam |</l>\n<l>apratyakṣaṃ nirupamaṃ parānandam atīndriyam || iti ||</l>\n</lg>\n\n<p>itihāsa-samuccaye mudgalopakhyāne --</p>\n\n<lg>\n<l>brahmaṇaḥ sadanād ūrdhvaṃ tad viṣṇoḥ paramaṃ padam |</l>\n<l>śuddhaṃ sanātanaṃ jyotiḥ paraṃ brahmeti yad viduḥ ||</l>\n</lg>\n\n<lg>\n<l>nirmamā nirahaṅkārā nirdvandvā ye jitendriyāḥ |</l>\n<l>dhyāna-yoga-parāś caiva tatra gacchanti sādhavaḥ ||</l>\n</lg>\n\n<lg>\n<l>ye'rcayanti hariṃ viṣṇuṃ kṛṣṇaṃ jiṣṇuṃ sanātanam |</l>\n<l>nārāyaṇam ajaṃ devaṃ viṣvaksenaṃ caturbhujam ||</l>\n</lg>\n\n<lg>\n<l>dhyāyanti puruṣaṃ divyam acyutaṃ ca smaranti ye |</l>\n<l>labhante te'cyuta-sthānaṃ śrutir eṣā sanātanī || iti ||</l>\n</lg>\n\n<p>skānde śrī-sanat-kumāra-mārkaṇḍeya-saṃvāde -</p>\n\n<p>yo viṣṇu-bhakto viprendra śuddha-cakrādi-cihnitaḥ |\nsa yāti viṣṇu-lokaṃ vai dāha-pralaya-varjitam || iti |</p>\n\n<p>atra pada-dhāmādi-śabdena sthāna-vācakena svarūpaṃ tv arūḍhena yadi\nkaścit kathañcit svarūpam eva vācayati | tarhy anyatra tat-prasaṅge\nte'bhigacchanti mat-sthānaṃ yad brahma paramaṃ vidur ity ādau sākṣād eva\nsthāna-śabda-nigadena tan nirasanīyam | yadi tatrāpi cakārādy-adhyāhārādi-\ndainyena pūrva-darśitetihāsa-samuccayasya paraṃ brahmeti yad vidur iti\nviśeṣaṇa-viruddhaṃ vākya-bhedam evāṅgīkaroti tarhi svamate tatra tatrokta-\nloka-śabdaḥ sahāyīkartavyaḥ |</p>\n\n<p>tataś ca pada-dhāma-sthāna-loka-rūpāṇāṃ teṣāṃ śabdānāṃ ekatra vastuni\nprayogāt parasparam anyārthaṃ dūrīkurvantas te kaṃ vā na bodhayanti svam\narthaṃ, yathā bhagavān harir viṣṇur ayam iti |</p>\n\n<p>atha hanta tatrāpi cet, svarūpa-mātra-vācakatāṃ bhikṣate tarhi sphuṭam eva\npādma-vaiṣṇavādi-vacanaiḥ vipakṣo hrepaṇīyaḥ | karmādy-aprāpyatvādi-\n<lg>\n<l>pratipādaka-vākyāni tu viśeṣato vetra-pāṇi-rūpāṇi santy eveti vaktavyam |</l>\n<l>tasmāt oṃ namas te [BhP 6.9.33] ity ādi-padyam api sādhv eva vyākhyātam ||</l>\n</lg></p>\n\n<p>|| 6.9 || devāḥ śrī-harim ||75||</p>\n\n<p>[76]</p>\n\n<p>tad etc chrī-vaikuṇṭha-svarūpaṃ nirūpitam | tac ca yathā śrī-bhagavān eva\nkvacit pūrṇatvena kvacid aṃśatvena ca vartate tathaiveti | bahavas tasyāpi\nbhedāḥ pādmottara-khaṇḍādau draṣṭavyāḥ | yeṣu śrī-matsya-devādīnām\napi padāni vakṣyante | tad eva sūcayati -</p>\n\n<lg>\n<l>evaṃ hiraṇyākṣam asahya-vikramaṃ</l>\n<l>sa sādayitvā harir ādi-sūkaraḥ |</l>\n<l>jagāma lokaṃ svam akhaṇḍitotsavaṃ</l>\n<l>samīḍitaḥ puṣkara-viṣṭarādibhiḥ || [BhP 3.19.28]</l>\n</lg>\n\n<p>sādayitvā hatvā | pavitrāropa-prasaṅge caivam āha bodhāyanaḥ -</p>\n\n<p>evaṃ yaḥ kurute vidvān varṣe varṣe na saṃśayaḥ |\nsa yāti paramaṃ sthānaṃ yatra devo nṛkeśarī || iti |</p>\n\n<p>vāyu-purāṇe tu śiva-puram api tadvat śrūyate, yathā -</p>\n\n<lg>\n<l>antaughasya samantāt tu sanniviṣṭo ghanodadhiḥ |</l>\n<l>samantād yena toyena dhāryamānaḥ sa tiṣṭhati ||</l>\n</lg>\n\n<lg>\n<l>bāhyato ghana-toyasya tiryag ūrdhvaṃ ca maṇḍalam |</l>\n<l>dhārayamāṇaṃ samantāt tu tiṣṭhate ghana-tejasā ||</l>\n</lg>\n\n<lg>\n<l>ayoguḍanibho vahniḥ samantāt maṇḍalākṛtiḥ |</l>\n<l>samantād ghana-vātena dhāryamāṇaḥ sa tiṣṭhati ||</l>\n</lg>\n\n<lg>\n<l>bhūtādiś ca tathākāśaṃ bhūtādiṃ ca tathā mahān |</l>\n<l>mahān vyāpto hy anantena avyaktena tu dhāryate ||</l>\n</lg>\n\n<lg>\n<l>anantam aparivyaktam anādi-nidhanaṃ ca tat |</l>\n<l>tama eva nirālokam amaryādam adeśikam ||</l>\n</lg>\n\n<lg>\n<l>tamaso'nte ca vikhyātam ākāśānte ca bhāsvaram |</l>\n<l>yaryāntāyām atas tasya śivasyāyatanaṃ mahat |</l>\n<l>tridaśānām agamyaṃ tu sthānaṃ divyam iti śrutir || iti ||</l>\n</lg>\n\n<p>|| 3.19 || śrī-maitreyaḥ ||76||</p>\n\n<p>[77]</p>\n\n<p>evaṃ ca yathā śrī-bhagavad-vapur-āvirbhavati loke tathaiva kvacit kasyacit tat\npadasyāvirbhāvaḥ śrūyate -</p>\n\n<lg>\n<l>patnī vikuṇṭhā śubhrasya vaikuṇṭhaiḥ sura-sattamaiḥ |</l>\n<l>tayoḥ sva-kalayā jajñe vaikuṇṭho bhagavān svayam ||</l>\n</lg>\n\n<lg>\n<l>vaikuṇṭhaḥ kalpito yena loko loka-namaskṛtaḥ |</l>\n<l>ramayā prārthyamānena devyā tat-priya-kāmyayā || [BhP 5.8.45]</l>\n</lg>\n\n<p>yathā bhagavata āvirbhāva-mātraṃ janmeti bhaṇyate | tathaiva\nvaikuṇṭhasyāpi kalpanam āvirbhāvanam eva na tu prākṛtavat kṛtrimatvam\n| ubhayatrāpi nityatvād ity abhiprāyeṇa tat-sāmyenāha, jajña iti | śrī-\nvikuṇṭhāsutasyaivedaṃ vaikuṇṭham | mūla-vaikuṇṭhaṃ tu sṛṣṭeḥ prāk śrī-\nbrahmaṇā dṛṣṭam iti dvitīye prasiddham eva |</p>\n\n<p>sa tan-niketaṃ parimṛśya śūnyam apaśyamānaḥ kupito nanāda ity [BhP\n8.19.11] uktam | tat-sthānaṃ tu svargādi-gatam eva jñeyam ||</p>\n\n<p>|| 8.5 || śrī-śukaḥ ||77||</p>\n\n<p>[78]</p>\n\n<p>dehendriyāsu-hīnānāṃ\n<l>vaikuṇṭha-pura-vāsinām | [BhP 7.1.34]</l></p>\n\n<p>janma-hetu-bhūtaiḥ prākṛtair dehendriyāsubhir hīnānāṃ śuddha-sattva-maya-\ndehānām ity arthaḥ ||</p>\n\n<p>|| 7.1 || yudhiṣṭhiraḥ śrī-nāradam || 78 ||</p>\n\n<p>[79]</p>\n\n<p>tathā -</p>\n\n<lg>\n<l>ātma-tulyaiḥ ṣoḍaśabhir</l>\n<l>vinā śrīvatsa-kaustubhau |</l>\n<l>paryupāsitam unnidra-</l>\n<l>śarad-amburuhekṣaṇam || [BhP 6.9.29]</l>\n</lg>\n\n<p>ṣoḍaśabhiḥ śrī-sunandādibhiḥ || 6.9 || śrī-śukaḥ ||</p>\n\n<p>[80]</p>\n\n<p>ataeva kālātītās te parama-bhaktānām api param-puruṣārtha-sāmīpyāś cety\nāha | tasmād amūs tanu-bhṛtām aham āśiṣo jña āyuḥ śriyaṃ vibhavam\naindriyam āviriñcyāt |</p>\n\n<p>necchāmi te vilulitān uruvikrameṇa\n<l>kālātmanopanaya māṃ nija-bhṛtya-pārśvam || [BhP 7.9.24]</l></p>\n\n<p>spaṣṭam || 7.9 || prahlādaḥ śrī-nṛsiṃham || 80 ||</p>\n\n<p>[81]</p>\n\n<lg>\n<l>tathā ca pādmottara-khaṇḍe -</l>\n<l>tripād-vibhūter lokās tu asaṅkhyāḥ parikīrtitāḥ |</l>\n<l>śuddha-sattva-mayāḥ sarve brahmānanda-sukhāhvayāḥ ||</l>\n</lg>\n\n<lg>\n<l>sarve nityā nirvikārā heya-rāga-vivarjitāḥ |</l>\n<l>sarve hiraṇmayāḥ śuddhāḥ koṭi-sūrya-sama-prabhāḥ ||</l>\n</lg>\n\n<lg>\n<l>sarve vedamayā divyāḥ kāma-krodhādi-varjitāḥ |</l>\n<l>nārāyaṇa-padāmbhoja-bhakty-eka-rasa-sevinaḥ ||</l>\n</lg>\n\n<lg>\n<l>nirantaraṃ sāma-gāna-paripūrṇa-sukhaṃ śritāḥ |</l>\n<l>sarve pañcopaniṣada-svarūpayā veda-varcasaḥ || ity ādi ||</l>\n</lg>\n\n<p>atra tripād-vibhuti-śabdena prapañcātīta-loko'bhidhīyate pāda-vibhūti-\nśabdena tu prapañca iti | yathoktaṃ tatraiva -</p>\n\n<lg>\n<l>tripād-vyāptiḥ paraṃ dhāmni pādo'syehābhavat punaḥ |</l>\n<l>tripād-vibhūter nityaṃ syāt anityaṃ pādam aiśvaram ||</l>\n</lg>\n\n<lg>\n<l>nityaṃ tad-rūpam īśasya paraṃ dhāmni sthitaṃ śubham |</l>\n<l>acyutaṃ śāśvataṃ divyaṃ sadā yauvanam āśritam ||</l>\n</lg>\n\n<p>nityaṃ sambhogam īśvaryā śriyā bhūmyā ca saṃvṛttam || iti ||</p>\n\n<p>ataeva tad-anusāreṇa dvitīya-skandho'py evaṃ yojanīyaḥ | tatra --</p>\n\n<lg>\n<l>so 'mṛtasyābhayasyeśo</l>\n<l>martyam annaṃ yad atyagāt |</l>\n<l>mahimaiṣa tato brahman</l>\n<l>puruṣasya duratyayaḥ || [BhP 2.6.17]</l>\n</lg>\n\n<p>amṛtādi-dvayaṃ tat-tṛtīyatvea vakṣyamāṇasya kṣemasyāpy upalakṣaṇam |\nśrutau ca - utāmṛtatvasyeśāna ity atrāmṛtatvaṃ tad yugalopalakṣam | atra\ndharmi-pradhāna-nirdeśaḥ, śrutau tu tatra dharma-mātra-nirdeśasyāpi\ntatraiva tātparyam | tatrāmṛtaṃ -sva-dṛṣṭavadbhir puruṣair abhiṣṭutam iti |\nparaṃ na yat-param [BhP 2.9.9] ity ādy uktānusāreṇa paramānandaḥ |</p>\n\n<p>ataeva amṛta viṣṇu-mandiram iti tat-paryāyaḥ | abhayaṃ -- na ca kāla-vikrama\n[BhP 2.9.10] ity ādi bhaya-mātrābhāvaḥ | ataeva dvijā dhāmākutobhayam\n[BhP 12.11.19] ity uktam | kṣemaṃ na yatra māyā [BhP 2.9.10] ity ādy\nuktānusāreṇa bhagavad-bahirmukhatākara-guṇa-sambandhābhāvād\nbhagavad-bhajana-maṅgalāśrayatvaṃ jñeyam | tathā ca nāradīye -</p>\n\n<lg>\n<l>sarva-maṅgala-mūrdhanyā pūrṇānanda-mayī sadā |</l>\n<l>dvijendra tava mayy astu bhaktir avyabhicāriṇī || iti ||</l>\n</lg>\n\n<p>ateva kṣemaṃ vindanti mat-sthānam [BhP 11.20.37] ity uktam |</p>\n\n<p>tatra tat-tac-chabdena lakṣaṇāmaya-kaṣṭa-kalpanayā jana-lokādi-vācyatāṃ\nniṣedhan hetuṃ nyasyati martyaṃ brahmaṇo'pi bhayaṃ matto dviparārdha-\nparāyuṣa [BhP 11.10.30] ity ādi nyāyena maraṇa-dharmakam | annaṃ karmādi-\nphalaṃ trilokyādikaṃ yasmād atyagāt atikramyaiva tatra virājata iti | eṣaḥ -\namṛtādyaiśvarya-rūpaḥ | duratyayaḥ - brahmacaryādibhiḥ kenacin manasāpy\navaroddhum aśakyaḥ |\n[82]</p>\n\n<p>tad evam amartyam aiśvaryaṃ tripāt, martyam ekapāt iti tasya catuṣpād-\naiśvaryaṃ punar vivṛṇoti ||</p>\n\n<lg>\n<l>pādeṣu sarva-bhūtāni</l>\n<l>puṃsaḥ sthiti-pado viduḥ |</l>\n<l>amṛtaṃ kṣemam abhayaṃ</l>\n<l>tri-mūrdhno 'dhāyi mūrdhasu || [BhP 2.6.18]</l>\n</lg>\n\n<p>tiṣṭhanty atra sarva-bhūtānīti sthitayo martādyaiśvaryāṇi tāni pādā\nivādhiṣṭhāna-bhūtāni yasya tasya sthit-padaḥ pādeṣu caturṣv eva aiśvarya-\nbhāgeṣu sarva-bhūtāni pārṣada-paryantāni | pādān darśayati | trayāṇāṃ\nsāttvikādi-padarthānāṃ mūrdhaiva mūrdhā pravṛttiḥ tasya trayāṇāṃ\nmūrdhasu tad upari virājamāneṣu śrī-vaikuṇṭha-lokeṣu amṛtaṃ kṣemam\nabhayaṃ cādhāyi nityaṃ dhṛtam eva tiṣṭhatīty arthaḥ |</p>\n\n<p>tataḥ pūrvasya martyānna-mātrātmakatvād ekapāttvam, uttarasyāmṛtādi-\ntrayātmakatvāt tripāttvam iti bhāvaḥ | tad anena pādo'sya viśvā bhūtāni\ntripādasyāmṛtaṃ divi ity asyārtho darśitaḥ | asya pādas tathāsyaiva diśi\nvaikuṇṭhe yad amṛtādy-ātmakaṃ tripāt tac ca viśvā bhūtānīty arthaḥ |\natrādhiṣṭhānādhiṣṭheyayor aikyoktiḥ |</p>\n\n<p>[83]</p>\n\n<p>atha catuṣpāttve ca trilokī-vyavasthāvat pakṣāntaraṃ darśayati |</p>\n\n<lg>\n<l>pādās trayo bahiś cāsann</l>\n<l>aprajānāṃ ya āśramāḥ |</l>\n<l>antas tri-lokyās tv aparo</l>\n<l>gṛha-medho 'bṛhad-vrataḥ || [BhP 2.6.19]</l>\n</lg>\n\n<p>ca-śabdaḥ ukta-samuccayārthaḥ | prapañcād bahiḥ pādās traya āsann eva\nprapañcātmakasya caturtha-pādasyaiva vibhāga-vipakṣāyāṃ tu trilokyā bahiś\ncānye pādās traya āsann ity evaṃ mantro'pi hi tathaiva punaḥ śabdaḥ | te ke?\naprajānāṃ brahmacāri-vanastha-yatīnām āśramāḥ prāpyā ye lokāḥ |</p>\n\n<p>[84]</p>\n\n<p>ataeva dharma-traya-prāpyatvāt caturṇām api tripāttvam | aparas tu caturthaḥ\npādas trilokyā antar iti gṛhamedhas tat-prāpyaḥ ataevobhayathāpi puruṣaś\ncatuṣpād ity āha |</p>\n\n<lg>\n<l>sṛtī vicakrame viśvam</l>\n<l>sāśanānaśane ubhe |</l>\n<l>yad avidyā ca vidyā ca</l>\n<l>puruṣas tūbhayāśrayaḥ || [BhP 2.6.20]</l>\n</lg>\n\n<p>viṣvaṅ sarva-vyāpī | puruṣaḥ puruṣottamaḥ | ete sṛtī te prapañcāprapañca-\nlakṣaṇe jīvasya gatī | vicakrame - ākramya sthitaḥ | kathambhūte ?\nsāśanānaśane karmādi-phala-bhoga-tad-atikrama-yukte | tasyaiva etad-\nākramaṇe hetuḥ | yat yayoḥ sṛtyoḥ avidyā māyaikatra vidyā cic-chaktir\nanyatrāśraya ity arthaḥ | puruṣottamas tu tayor dvayor apy āśrayaḥ |</p>\n\n<p>vakṣyate ca - yasmād daṇḍaṃ virāḍ jajñe [BhP 2.6.21] ity ādinā | tasmāt\nsarvaiśvaryeṇaikadeśaiśvaryeṇa ca catuṣpāttvam iti bhāvaḥ ||</p>\n\n<p>|| 2.6 || śrī-brahmā śrī-nāradam || 84 ||</p>\n\n<p>[85]</p>\n\n<p>evaṃ śāntaraṅga-vaibhavasya bhagavataḥ svarūpa-bhūtayaiva śaktyā\nprakāśamānatvāt svarūpa-bhūtatvam | sā ca śakti-viśiṣṭasyaiva svarūpatvāt\nsvarūpāntaḥpāte'pi bheda-lakṣaṇāṃ vṛttiṃ bhajantī tatra prakāśa-viśeṣaṃ\nvaicitrī-vṛndaṃ ca prakaṭayati | tatra tatra tādṛśatve bhramopāsanāsiddha-\ngurava evāsmākaṃ pramāṇam | tad etad āha caturdaśabhiḥ --</p>\n\n<lg>\n<l>evaṃ tadaiva bhagavān aravinda-nābhaḥ</l>\n<l>svānāṃ vibudhya sad-atikramam ārya-hṛdyaḥ |</l>\n<l>tasmin yayau paramahaṃsa-mahā-munīnām</l>\n<l>anveṣaṇīya-caraṇau calayan saha-śrīḥ || [BhP 3.15.37]</l>\n</lg>\n\n<lg>\n<l>taṃ tv āgataṃ pratihṛtaupayikaṃ sva-pumbhis</l>\n<l>te ñcakṣatākṣa-viṣayaṃ sva-samādhi-bhāgyam |</l>\n<l>haṃsa-śriyor vyajanayoḥ śiva-vāyu-lolac-</l>\n<l>chubhrātapatra-śaśi-kesara-śīkarāmbum || [BhP 3.15.38]</l>\n</lg>\n\n<lg>\n<l>kṛtsna-prasāda-sumukhaṃ spṛhaṇīya-dhāma</l>\n<l>snehāvaloka-kalayā hṛdi saṃspṛśantam |</l>\n<l>śyāme pṛthāv urasi śobhitayā śriyā svaś-</l>\n<l>cūḍāmaṇiṃ subhagayantam ivātma-dhiṣṇyam || [BhP 3.15.39]</l>\n</lg>\n\n<lg>\n<l>pītāṃśuke pṛthu-nitambini visphurantyā</l>\n<l>kāñcyālibhir virutayā vana-mālayā ca |</l>\n<l>valgu-prakoṣṭha-valayaṃ vinatā-sutāṃse</l>\n<l>vinyasta-hastam itareṇa dhunānam abjam || [BhP 3.15.40]</l>\n</lg>\n\n<lg>\n<l>vidyut-kṣipan-makara-kuṇḍala-maṇḍanārha-</l>\n<l>gaṇḍa-sthalonnasa-mukhaṃ maṇimat-kirīṭam |</l>\n<l>dor-daṇḍa-ṣaṇḍa-vivare haratā parārdhya-</l>\n<l>hāreṇa kandhara-gatena ca kaustubhena || [BhP 3.15.41]</l>\n</lg>\n\n<lg>\n<l>atropasṛṣṭam iti cotsmitam indirāyāḥ</l>\n<l>svānāṃ dhiyā viracitaṃ bahu-sauṣṭhavāḍhyam |</l>\n<l>mahyaṃ bhavasya bhavatāṃ ca bhajantam aṅgaṃ</l>\n<l>nemur nirīkṣya na vitṛpta-dṛśo mudā kaiḥ || [BhP 3.15.42]</l>\n</lg>\n<lg>\n<l>tasyāravinda-nayanasya padāravinda-</l>\n<l>kiñjalka-miśra-tulasī-makaranda-vāyuḥ |</l>\n<l>antar-gataḥ sva-vivareṇa cakāra teṣāṃ</l>\n<l>saṅkṣobham akṣara-juṣām api citta-tanvoḥ || [BhP 3.15.43]</l>\n</lg>\n\n<lg>\n<l>te vā amuṣya vadanāsita-padma-kośam</l>\n<l>udvīkṣya sundaratarādhara-kunda-hāsam |</l>\n<l>labdhāśiṣaḥ punar avekṣya tadīyam aṅghri-</l>\n<l>dvandvaṃ nakhāruṇa-maṇi-śrayaṇaṃ nidadhyuḥ || [BhP 3.15.44]</l>\n</lg>\n\n<lg>\n<l>puṃsāṃ gatiṃ mṛgayatām iha yoga-mārgair</l>\n<l>dhyānāspadaṃ bahu-mataṃ nayanābhirāmam |</l>\n<l>pauṃsaṃ vapur darśayānam ananya-siddhair</l>\n<l>autpattikaiḥ samagṛṇan yutam aṣṭa-bhogaiḥ || [BhP 3.15.45]</l>\n</lg>\n\n<p>śrī-kumārā ūcuḥ\n<lg>\n<l>yo 'ntarhito hṛdi gato 'pi durātmanāṃ tvaṃ</l>\n<l>so 'dyaiva no nayana-mūlam ananta rāddhaḥ |</l>\n<l>yarhy eva karṇa-vivareṇa guhāṃ gato naḥ</l>\n<l>pitrānuvarṇita-rahā bhavad-udbhavena || [BhP 3.15.46]</l>\n</lg></p>\n\n<lg>\n<l>taṃ tvāṃ vidāma bhagavan param ātma-tattvaṃ</l>\n<l>sattvena samprati ratiṃ racayantam eṣām |</l>\n<l>yat te 'nutāpa-viditair dṛḍha-bhakti-yogair</l>\n<l>udgranthayo hṛdi vidur munayo virāgāḥ || [BhP 3.15.47]</l>\n</lg>\n\n<lg>\n<l>nātyantikaṃ vigaṇayanty api te prasādaṃ</l>\n<l>kimv anyad arpita-bhayaṃ bhruva unnayais te |</l>\n<l>ye 'ṅga tvad-aṅghri-śaraṇā bhavataḥ kathāyāḥ</l>\n<l>kīrtanya-tīrtha-yaśasaḥ kuśalā rasa-jñāḥ || [BhP 3.15.48]</l>\n</lg>\n\n<lg>\n<l>kāmaṃ bhavaḥ sva-vṛjinair nirayeṣu naḥ stāc</l>\n<l>ceto 'livad yadi nu te padayo rameta |</l>\n<l>vācaś ca nas tulasivad yadi te 'ṅghri-śobhāḥ</l>\n<l>pūryeta te guṇa-gaṇair yadi karṇa-randhraḥ || [BhP 3.15.49]</l>\n</lg>\n\n<lg>\n<l>prāduścakartha yad idaṃ puruhūta rūpaṃ</l>\n<l>teneśa nirvṛtim avāpur alaṃ dṛśo naḥ |</l>\n<l>tasmā idaṃ bhagavate nama id vidhema</l>\n<l>yo 'nātmanāṃ durudayo bhagavān pratītaḥ || [BhP 3.15.50]</l>\n</lg>\n\n<p>atha krameṇa vyākhyāyate | evaṃ tadaiveti | ṭīkā ca -</p>\n\n<p>evaṃ svānāṃ mahatsu atikramam apatarādhaṃ tat-kṣaṇam eva vibudhya,\ntasmin yatra te sanakādayas tābhyāṃ jaya-vijayābhyāṃ ruddhāḥ | taṃ deśaṃ\nyayau | āryāṇāṃ hṛdyaḥ manojñaḥ | caraṇau calayann iti | ayaṃ bhāvaḥ - mac-\ncaraṇa-darśan-pratighātajaṃ krodhaṃ tau darśayan śamayiṣyāmīti tvarā-\nvyājena padbhyām eva yayau | śrī-sāhityaṃ ca niṣkāmān api vibhūtibhiḥ\npūrayitvā kṣamāpayitum iti | ity eṣā |</p>\n\n<p>atra teṣām ātmārāmāṇām apy ānanda-dānārthaṃ caraṇa-darśanena tasya\nsaccidānanda-ghanatvaṃ | śrī-sāhityena tac-chakti-vilāsasyāpi\nsvarūpānitaratvaṃ vivakṣitam | svānām iti bahu-vacanaṃ dvayor apy\naparādhaḥ sarveṣv eva parivāreṣv āpatatīty apekṣayā tayor bahumānād vā\n| sva-śabdena munīnāṃ na tādṛśaṃ tad-ātmīyatvam iti vivakṣitam |</p>\n\n<p>tatra tair dṛṣṭaṃ devam anuvarṇayati pañcabhiḥ | taṃ tv āgatam iti | te\nsanakādayaḥ sva-samadhinā bhāgyaṃ bhajanīyaṃ phalaṃ yad brahma tad\nevākṣa-viṣayaṃ | yad vā sva-samādheḥ svaysa hṛdi brahmākāreṇa para-tattva-\nsphūrter bhāgyaṃ phala-rūpaṃ | yato'kṣa-viṣayaṃ tadīya-sva-prakāśakatā-\nśakti-saṃskṛta-nikhila-dhīndriya-sphuritatvena samprati vispaṣṭam\nevānubhūya-mānam | anena pūrvavat tasya śabda-sparśa-rūpa-rasa-\ngandhākhyānāṃ sarveṣām eva dharmāṇāṃ sac-cid-ānanda-ghanātmatvaṃ\nsādhitam | tathā nityam eva tathāvidha-satatoditvara-mādhurī-\nvaicitryānubhava-pūrvakaṃ parama-premānanda-sandohena sevamānais\ntasyātmīyaiḥ puruṣair ānīta sevopavika [?] -nānā-vastubhiḥ sevyamānaṃ\nbhagavantaṃ kathañcit kvacit kadācid eva tadānīṃ kenāpi samādhija-\nbhāgyodayena kevalam apaśyann iti teṣāṃ parama-viduṣāṃ\nspṛhāspadāvastheṣu śrī-vaikuṇṭha-puruṣeṣu kasyā api bhagavad-ānanda-\nśakter vilāsa-mayatvaṃ darśitam |</p>\n\n<p>atha teṣāṃ bhagavad-rater uddīpanatvena citta-kṣobhakatvāt tat-\nparicchadādīnām api tādṛśatvam āha haṃseti sārdhais tribhiḥ | keśarā\nmuktā-maya-pralambāḥ | kṛtsna-prasādeti | kṛtsnasya dvāra-pāla-muni-\nvṛndasya prasāde sumukham iti spṛhaṇīyānāṃ guṇānāṃ dhāma sthānam iti\n| tat-tad-guṇānāṃ tādṛśatvaṃ darśitam | snehāvaloketi vilāsasya | svaḥ sukha-\nbhoga-sthānāni nityānantānanda-rūpitvāt | teṣāṃ cūḍāmaṇim ātma-dhiṣṇyaṃ\nsva-svarūpaṃ sthānaṃ śrī-vaikuṇṭhaṃ | tādṛśatve'py urasi śobhitayā śriyā\nkṛtvā subhagayantam iva tatra bhūṣaṇa-viśeṣaṃ nidadhānam iva | iveti\nvākyālaṅkāre | anena śrīvaikuṇṭhasya |</p>\n\n<p>uktaṃ ca tad-viśva-gurv ityādau āpuḥ parāṃ mudam ity ādi [BhP 3.16.26] |\nvakṣyate ca --</p>\n\n<lg>\n<l>atha te munayo dṛṣṭvā</l>\n<l>nayanānanda-bhājanam |</l>\n<l>vaikuṇṭhaṃ tad-adhiṣṭhānaṃ</l>\n<l>vikuṇṭhaṃ ca svayaṃ-prabham || [BhP 3.16.27]</l>\n</lg>\n\n<lg>\n<l>bhagavantaṃ parikramya</l>\n<l>praṇipatyānumānya ca |</l>\n<l>pratijagmuḥ pramuditāḥ</l>\n<l>śaṃsanto vaiṣṇavīṃ śriyam || [BhP 3.16.28]</l>\n</lg>\n\n<p>pītāṃśuke iti | kāñcyā vanamālayā cety atretthmabhūta-lakṣaṇe tṛtīyā |\nvidyud iti | haratā manohareṇa |</p>\n\n<p>tad evaṃ paricchadādīnām api tādṛśatvaṃ varṇayitvā punas tasyaivāti-mano-\nharatvam āha avopasṛṣṭam iti[*ENDNOTE #25] | indirāyā utsmitaṃ garvaḥ\nava bhagavati upasṛṣṭaṃ | asya kāntasya nityena lābhena nityam evādhikam\nāvirbhāvitam iti tadīyānāṃ dhiyā vitarkitam | atra hetuḥ - bahu-\nsauṣṭhavāḍhyam ananta-svarūpa-guṇa-sampadbhir yuktam |</p>\n\n<p>nanv evambhūtasya lakṣmyā api rahasyamahānidhirūpasya parama-vastunaḥ\nkathaṃ prakāśaḥ smabhavatīty ata āha mahyam iti | madādīnāṃ bhaktānāṃ\nkṛte aṅgaṃ bhajantaṃ mūrtiṃ prakaṭayantam asmad-viṣayakam aṅgīkāraṃ\nbhajantam ity arthaḥ |</p>\n\n<p>ullaṅghita-trividha-sīma-samātiśāyi-\nsambhāvanaṃ tava parivraḍhima-svabhāvam\nmāyā-balena bhavatāpi niguhyamānaṃ\n<l>paśyanti kecid aniśaṃ tvad-ananya-bhāvāḥ || [Stotra-ratna, 13] itivat |</l></p>\n\n<p>bhaktir evainaṃ nayati bhaktir evainaṃ darśayatīty ādi śruteḥ | tathābhūtaṃ\ntam acakṣateti | nirīkṣya ca mudā kaiḥ śirobhir nemuḥ | na viśeṣeṇa tṛptā\ndṛśo netrāṇi yeṣāṃ te |</p>\n\n<p>tasyeti [3.15.43]| ṭīkā ca - svarūpānandād api teṣāṃ bhajanānandādhikyam\nity āha | tasya padāravinda-kiñjalkaiḥ keśarair miśrā yā tulasī tasyā\nmakarandena yukto yo vāyuḥ, sva-vivareṇa nāsā-cchidreṇa, akṣara-juṣāṃ\nbrahmānanda-sevinām api, saṃkṣobhaṃ citte'tiharṣaṃ tanau romāñcam | ity\neṣā ||</p>\n\n<p>atra padayor aravinda-kiñjalka-miśrā yā tulasīti vyākhyeyam | aravinda-\ntulasyau ca tadānīṃ vana-mālā-sthite eva jñeye | astu tāvad-bhagavad-ātma-\nbhūtānāṃ teṣām aṅgopāṅgānāṃ teṣu kṣobha-kāritvaṃ tat-samandhi-\nsamandhino vāyor apīti bhāvaḥ |</p>\n\n<p>harṣa-kāritaṃ sambhramam āha dvābhyām | te vā [3.15.44] iti | te vai kila,\nvadanam eva asita-padma-koṣaḥ īṣad-vikasitaṃ nīlāmbujaṃ taṃ ut ūrdhvaṃ\nvīkṣya labdha-manorathāḥ santaḥ, nayā evāruṇa-maṇayaḥ teṣāṃ śrayaṇam\nāśraya-bhūtaṃ aṅghri-dvandvaṃ punar avekṣya adho-dṛṣṭyā vīkṣya punaḥ\npunar evaṃ vīkṣya yugapat sarvāṅga-lāvaṇya-grahaṇāśakteḥ paścān\nnidadhuś cintayāmāsuḥ, yugapad eva katham idam idaṃ sarvaṃ paśyemety-\nutkaṇṭhābhiḥ sthāyibhāva-poṣakaṃ cintākhyaṃ bhāvam āpur ity arthaḥ |</p>\n\n<p>puṃsām iti | bahu-mataṃ brahmaṇo'pi dhana-prakāśatvād atyādarāspadam |\npauṃsnaṃ [?] vapur darśayānam iti | puruṣasya garbhoda-śāyino guṇāvatāra-\nrūpaṃ śrī-viṣṇv-ākhyaṃ yad vapus tad abhinnatayā svaṃ vapur darśayantaṃ,\nna tu brahmādivad anyathātvenety arthaḥ | ananyena svenaiva siddhai`svarūpa-\nbhūtair ity arthaḥ | ataevotpattikaiḥ tadvad evānādi-siddhair ity arthaḥ |\naṇimādy-aṣṭaiśvarya-yutaṃ viśiṣṭaṃ na tūpalakṣitam | anena tteṣāṃ stuty-\nāspada-viśeṣaṇatvena aiśvaryopalakṣita-samasta-bhagānāṃ tādṛśatvaṃ\nvyañjitam | samagṛṇan samyag astuvann iti |</p>\n\n<p>atha śrī-bhagavatas tādṛśa-bhāva-vyañjinīṃ nijām uktiṃ teṣām eva sva-\nhārdābhivyakti-kareṇa stuti-vākyena pramāṇayati, śrī-kumārā ūcur iti |</p>\n\n<l>stutim āha ya iti pañcabhiḥ | atrākṣara-juṣām api [BhP 3.15.43] ity anusṛtya</l>\n<p>vyākhyāyate | nityaṃ brama-rūpeṇa prakāśase na tac citram | idānīṃ tu\nviśuddha-sattva-laksaṇena svarūpa-śakti-vṛtti-viśeṣeṇa prakāśitayā ghana-\nprakāśa-para-tattvaika-rūpayā mūrtyā pratyakṣo'si, aho bhāgyam asmākam\nity āhuḥ |</p>\n\n<p>he ananta yas tvaṃ hṛd-gato'pi durātmanām antarhito na sphurasi, sa\nno'smākam antarhito na bhavasi, nayana-mūlaṃ tvayaiva rāddhaḥ prāpto'si |\ntathā ca - api saṃrādhane pratyakṣānumānābhyāṃ ity asya viṣaya-vākyam\nparāñci yāni vyatṛṇat svayambhūs tasmāt parāṅ paśyasi nāntarātman |\nkaścid dhīraḥ pratyag-ātmānam aikṣad āvṛtta-cakṣur amṛtatvam icchann iti\n| antardhānābhāve hetuḥ bhavad-udbhavena brahmaṇā tenāsmat-pitrā yarhi\nyadaivānuvarṇita-rahā uddiṣṭa-brahmākhya-rahasyaḥ, tadaiva naḥ karma-\nmārgeṇa tad-rūpatayā guhāḥ buddhiṃ gato'smīti |</p>\n\n<p>nanu, pitropadiṣṭaṃ bhavatām adṛśyam ātma-tattvākhyaṃ rahaḥ, ahaṃ tv anya\neva syāṃ dṛśyatvāt | naivam | asmat praty abhijñayā bheda-nirāsād ity āhuḥ\ntaṃ tvām iti | he bhagavan paraṃ kevalam ātma-tattvaṃ brahma-svarūpaṃ tvāṃ\nvidāma vidmaḥ pratyabhijānīmaḥ | kena pratyabhijānītha? samprati adhunā\nsattvena, asmāsv etad-rūpāvirbhāvena | etāvantaṃ kālaṃ na jñātavanto vayaṃ,\nadhunā tu sākṣād-anubhavena niścitavantaḥ sma ity arthaḥ | tvaṃ śuddha-\ncitta-vṛttau brahmavat netre'py asmākaṃ sphurasi, na tu dṛśyatveneti bhāvaḥ\n| na kevalaṃ pratyabhijñā-mātram ity āhuḥ | eṣām asmākaṃ ratiṃ racayantam\nanyathā ratir api tvayy asmākaṃ nodbhaved iti bhāvaḥ |</p>\n\n<p>nirahaṃ-mānāditvenānyeṣām apy ātmārāmāṇām anyato raty-abhāvam eva\ndyotayantas tad-ātma-tattvam āhuḥ tatraiva sādhana-vaśiṣṭyāt kim api\nvaiśiṣṭyaṃ cāhuḥ | yat tvad-rūpatvenāvirbhavad-ātma-tattvaṃ te'nutāpaḥ\nkṛpā, tenaiva viditair dṛḍha-bhakti-yogair viduḥ | yad vā anutāpo dainyaṃ tena\nviditais te tava dṛḍha-bhakti-yogaiḥ | kīdṛśāḥ ? udgranthayo nirahaṃ-mānāḥ\n| ataeva virāgāḥ | tad evaṃ pitrānuvarṇita-rahā ity atra rahaḥ-śabdaś catuḥ-\nślokī-rītyā prema-bhakter eva vācaka iti vyañjitam |</p>\n\n<p>atha pūrvam abheda-matayo'pi samprati svarūpānanda-śakti-vilāsair vicitrita-\nmatayo bhūyo'pi bhedātmikāṃ bhaktim eva prārthayituṃ bhaktānāṃ\nsukhātiśayam āhuḥ, nātyantikam iti | ātyantikaṃ mokṣa-lakṣaṇaṃ prasādam\napi, kim utānyad indrādi-padam |</p>\n\n<p>idānīṃ svāparādhaṃ dyotayanto bhaktiṃ prārthayante kāmam iti | he\nbhagavanm, ataḥ pūrvam asmākaṃ vṛjinaṃ nābhavat | idānīṃ tu sarvāṇy api\njātāni yatas tvad-bhaktau śaptau | atas tair vṛjinair nirayeṣu kāmaṃ\nno'smākaṃ bhavo janma syāt | anena tad-adhigama uttara-pūrvārdhayor\naśleṣa-vināśau tad-vyapadeśād iti nyāyenāsambhava-tad-bhāvānāṃ brahma-\njñāninām api sveṣāṃ bahu-naraka-kāri-vṛjināpāta-kṣamāpaṇena tayor\nitthambhūta-guṇo harir itivat sarvādbhuta-mahattamatvaṃ sūcitam | aho nirayā\napi bhaveyur eva, na tāvatāpi paryāptaṃ, tebhyaś ca nāsmākam api bhayam\n| atra tu mūlaṃ duṣphalaṃ bhagavat-parāṅ-mukhī-bhāva eva, sa tv asmākaṃ\nmābhūd iti sakāku prārthayante | nu vitarke | yadi tu naś cetas te padayo\nrameta, tatrāpy alirad eva kevala-tan-mādhuryāsvādāpekṣayā, na tu\nbrahmātmānubhavāpekṣayā, evaṃ vācaś cety ādi | atra bhatāparādhasya\nbhagavatā kṣamā tad-icchā-mātra-kṛta-tat-krodha-jananāt teṣām\naparādhābhāsatveneti jñeyam |</p>\n\n<p>śloka-dvaye'smin kaivalyān narako'pi tvad-bhakti-mātraṃ kāmayamānānām\nasmākaṃ tad-avirodhatvāt śreyān iti svārasya-labdhaṃ, tathāpītthaṃ\nkṛtārthatvam asmākam aticitram ity āhuḥ prādur iti | anātmanām ātmanas\ntava ekānta-bhakti-rahitānām aprakaṭo'pi it itthaṃ yaḥ pratīto'si, tasmai\ntubhyaṃ nama idaṃ vidhemeti | tatraitad uktaṃ bhavati | ete brahma-vidyā-\nsiddhānāṃ parāvara-gurūṇām api guravaḥ | ataeva paramahaṃsa-mahā-\nmunīnām ity uktam |</p>\n\n<p>taṃ tvām ahaṃ jñāna-ghanaṃ svabhāva-\npradhvasta-māyā-guṇa-bheda-mohaiḥ |\nsanandanādyair hṛdi saṃvibhāvyam[*ENDNOTE #26] [BhP 9.8.23]</p>\n\n<p>iti śrīmad-aṃśumad-vākyādau ihātma-tattvaṃ samyag jagāda munayo yad\nacakṣatātmann iti [BhP 2.7.5] brahma-vākyādau, tasmai mṛdita-kaṣāyāya\ntamasaḥ pāraṃ darśayati bhagavān sanat-kumāra ity ādi śrutau ca tathā\nprasiddham | āsan nānubhavasyaiva tu siddhasyāṇimādibhir vighno'pi\nsambhāvyaḥ | na tu siddhānubhavasya, taṃ saprapañcam adhirūḍha-samādhi-\nyogaḥ svāpnaṃ punar na bhajate pratibuddha-vastur iti [BhP 3.28.38] śrī-\nkapila-deva-vākyāt |</p>\n\n<p>ateva teṣāṃ pradhvasta-māyā-guṇa-bheda-mohānāṃ krodhādikam api\ndurghaṭa-ghaṭanā-kāriṇyā śrī-bhagavad-icchayaiva jātam iti tair api\nvyākhyātam | tad evaṃ teṣāṃ satata-brahmānanda-magnatvaṃ siddham | tad\nuktam - akṣara-juṣām apīti [BhP 3.15.43], yo'ntarhita [BhP 3.15.46] ity ādi ca\n| śrūyate cānyatra brahma-juṣām avikṣipta-cittatvam | yathā saptame śrī-\nnārada-vākyam -</p>\n\n<lg>\n<l>kāmādibhir anābiddhaṃ praśāntākhila-vṛttir yat |</l>\n<l>cittaṃ brahma-sukha-spṛṣṭaṃ naivottiṣṭheta karhicit || iti [BhP 7.15.35]</l>\n</lg>\n\n<p>tathāpi teṣāṃ bhagavad-ānandākṛṣṭa-cittatvam ucyate | evam anyeṣām apy\nātmārāmāṇāṃ tādṛśatvaṃ śrūyate | sva-sukha-nibhṛta-cetās tad-vyudas tāny\nabhāvo'py ajita-rucira-līlākṛṣṭa-sāraḥ [BhP 12.12.68] ity ādiṣu |</p>\n\n<p>atha loka-saṅgrahārthair veṣā teṣāṃ bhakti-prakriyā prācīna-saṃskāra-vaśā\nvā ? naivam | ubhayatrāpi vāso yathā parikṛtaṃ madirā-madāndha [BhP\n3.28.37] itivat tatrāveśāsambhavāt | dṛśyate tv anyatrānāveśaḥ mānasā me\nsutā yuṣmat-pūrvajāḥ sanakādayaḥ | cerur vihāyasā lokān lokeṣu vigata-\nspṛhā [BhP 3.15.12] ity abhidhānāt | bhagavati tv āveśaḥ paramahaṃsa-\nmahāmunīnām anveṣaṇīya-caraṇau [BhP 3.15.37] ity atra\nyādṛcchikatāvirodhy-anveṣaṇīyatvābhidhānāt | pañcame tu, asaṅga-niśita-\njñānānala-vidhūtāśeṣa-malānāṃ bhavat-svabhāva-nāmātmarāmāṇāṃ\nmunīnām anavarata-pariguṇita-guṇa-gaṇa [BhP 5.3.11] ity atra gadye tad-eka-\n<l>niṣṭhatvam apy uktam | ajita-rucira-līlākṛṣṭa-sāra ity [BhP 12.12.69] atraiva</l>\n<l>ca | atrāpi teneśa nivṛttim avāpur alaṃ dṛśo na [BhP 3.15.50] ity ādau</l>\nsukhadatvam api sākṣād evoktam | atra pūrvokta-hetoś ca stutau\npratutopālambha-prasaṅgāc ca snehāvaloka-kalayā hṛdi saṃspṛśantam iti [BhP\n3.15.39] sākṣād ukteś ca dṛśām eva sukhaṃ jātam ity anāsaktir eva vyañjitety\napi na vyākhyeyam |</p>\n\n<p>tasmād ātmārāmāṇāṃ ramaṇāspadatvād brahmākhyam ātma-vastv eva śrī-\nbhagavān | tatrāpi cakāra teṣāṃ saṃkṣobham akṣara-juṣām api citta-tanvor\niti [BhP 3.15.43] śravaṇāt tato'pi ghana-prakāśaḥ | tat tad vicitra-śrī-bhagavad-\naṅgopāṅgādy-abhiniveśa-darśanānanda-vaicitrī copalabhyate, sā\ncānyathānupapattyā svarūpa-śakti-vilāsa-rūpaiveti |</p>\n\n<p>nanu, bhavatu teṣām ānandādhikyāt tasminnirviśeṣa-svarūpānandasyaiva\nghana-prakāśatā, upādhi-vaiśiṣṭyāt | yataḥ, viśuddha-sattvāṃśa-bhāvitāyāṃ\ncitta-vṛttau yad brahma sphurati | tad eva ghanībhūtākhaṇḍa-viśuddha-sattva-\nmaye bhagavati sphurat-tad-adhyastatayā tadaikyam āpannāyāṃ tasyāṃ\nviśeṣata eva sphurati | ataeva śrī-vigrahādi-para-brahmaṇor abheda-vākyam\napi tad atyanta-tādātmyāpekṣayaiva | ataeva tatra tatropādhāv eka eva\nnirbheda-paramānandaḥ samupalabhyate, na tu viśeṣākāra-gandho'pi, tat tad\nupādher apekṣaṇaṃ tu pratipada-tad-ānanda-samādhi-kautuka-nibandhanaṃ\ntasmāt katham anena pramāṇena tat-tad-upādhīnām api para-tattvākāratvaṃ\nsādhyate iti | ucyate - bhavan-mate tāvat śuddha-citta-vṛttau para-brahma\nsphurati samyag eva sphurati | bhedāṃśa-leśa-parityāgenaiva brahma-\nvidyātvāṅgīkārāt | asamyag-jñānasya tattvānaṅgīkārāt tena\nkaivalyāsambhavāc ca | ato na śrī-vigrahādāv adhikāvirbhāvāṅgīkāro\nyujyate |</p>\n\n<p>kiṃ ca, śuddha-sattva-mayā vigrahādi-lakṣaṇopādhaya iti vadatas tava\nko'bhiprāyaḥ ? kiṃ tat pariṇāmās te tat-pracurā vā ? nādyaḥ, rajo'sad-\nbhāvena pariṇāmāsambhava iti hy uktam | na cāntyaḥ, yeṣu vigrahādiṣu tat-\nprācuryaṃ te miśra-sattvasya kārya-bhūtā ity arthāpattau sattvaṃ viśuddhaṃ\nśrayate bhavān sthitau [BhP 10.2.34] ity ādi-vacana-jāte viśuddha-pada-\nvaiyarthyam iti coktam eva | astu vā vimiśratvaṃ tathāpi tādṛśe brahma-\nsphuraṇa-yogyataiva na sambhavet kiṃ punar viśeṣaṇety uddeśya-vismṛtiś ca\nsyāt | athākhaṇḍa-viśuddha-sattvāśrayatvena te'pi tad-rūpatayaivocyante |</p>\n\n<p>tataś ca teṣv anubhūtākhaṇḍa-śuddha-sattve tasmin brahmānubhavantīti cet,\ntat ayuktaṃ kalpanā-gauravāt, te'cakṣatākṣa-viṣayaṃ sva-samādhi-bhāgyam\niti [BhP 3.15.38] sākṣād eva gocarī-kṛtatvena uktatayā paramparā-dṛṣṭatva-\npratighātāc ca | tasya śuddha-sattvasya prākṛtatvaṃ tu niṣiddham eva | tasmān\nna te prākṛta-sattva-pariṇāmā na vā tat-pracurāḥ, kintu sva-prakāśattā-\nlakṣaṇa-śuddha-sattva-prakāśitā iti prāktanam evoktaṃ vyaktam | ataeva\nteṣām upādhitva-nirākṛtes tat-tad-anubhavānanda-vaicitrī ca sampadyate |\ntathaiva tam evam evambhūtam acakṣateti tat-tad-viṣaya-saundarya-varṇananṃ\nprastutopakāritvāt sārthakaṃ syāt | akhaṇḍa-śuddha-sattva-maya-\n<l>mātreṇaivābhipreta-siddheḥ | ataeva nirīkṣya ca na vitṛpta-dṛśa [BhP 3.15.42]</l>\niti dṛk-sambandhi -tvad-rūpa-kṛtaivātṛptir uktā |</p>\n\n<p>tathaiva ca śabdenaivākṣara-jayitvaṃ padāravinda-parimalātmaka-vāyu-\nlakṣaṇasyatad-viśeṣasyadarśitam | anyathobhayatrāpi brahmānandasyaiva\nnirviśeṣatayopalabhyamānatve vidyājuṣām apītyupādhi-pradhānam evocyate\n| upādhi-yugalasyaiva mithaḥ spardhitva-prāpteḥ | anenākṣarānubhava-\nmukha-jayitva-kathanena vaiśiṣṭhādīnaṃ putra-śokādikam iva tad-\nāveśābhāsa evāyam ity api nirastam | ata evam evoktaṃ śrī-svāmibhirapi\nsvarūpānandād api teṣāṃ bhajanānandādhikyam āheti | tasmād asti\nvaicitryam | iti | ataeva tair api vicitratayaiva prārthitaṃ ceto'livad yadi nu te\npadayo rameta [BhP 3.15.49] ity ādau | akka cen madhu vindeta kim arthaṃ\nparvataṃ vrajet iti nyāyena tad-upādhy-antarānveṣaṇa-vaiyarthyāt teṣām\natad-anveṣaṇa-kautukābhāvāc ca |</p>\n\n<p>kiṃ ca, na teṣām abhedātmako'nubhavo vā dṛśyate, pratyuta nemur nirīkṣya\nna vitṛpta-dṛśo mudā kaiḥ [BhP 3.15.42], kāmaṃ bhavaḥ sva-vṛjinair nirayeṣu\nnaḥ stād ity ādau [BhP 3.15.49], tat-pratiyogi-namaskārādy-upalakṣita-\nbhedātmaka-bhakti-sukham eva dṛśyate | tasmān māyikopādhi-nihīnatvād-\ndheyāṃśatayā pratibhātatvāc ca na taj-jātīyaṃ sukham anya-jātīyaṃ kartuṃ\nśaknotīti santy evānyathānupapatti-siddhāyāḥsvarūpa-śakter eva vilāsāḥ |</p>\n\n<p>api ca - astu tāvaj jīvan-mukta-daśāyāṃ tan-mate vidyopādhi-\npratiphalitasyaiva sato brahmaṇaḥ sakāśāt śrī-bhagavato ghana-prakāśato\nsarvopādhi-vinirmukta-mukti-daśāyām api sākṣāt tādṛśatāsty eveti\nsuvyaktaṃ nātyantikaṃ vigaṇayanty api te prasādam [BhP 3.15.48] ity ādau\n<l>tasmān nopādhitāramya-cintā | bhavataḥ kathāyā [BhP 3.15.48] ity anena</l>\nnirupādhi-brahma-bhūtād upari ca vaicitrī sphuṭam evāsau svīkṛtā | tasmāt\nsāntaraṅga-vaibhavasya bhagavataḥ sukhaika-rūpatvaṃ, tad-rūpatve'pi\nbrahmato'pi ghana-prakāśatvaṃ, svarūpa-śakit-vilāsa-vaicitrī ceti vidvad-\nanubhava-pramāṇena nirṇītam | tatra, muktā api līlayā vigrahaṃ kṛtvā\nbhajanta iti | yaṃ sarve devā āmananti mumukṣavo brahma-vādinaś cety atra\nśrutāv advaita-vāda-guravo'pi | kṛṣṇo muktair ijyate vīta-mohair iti bhārate\n|</p>\n\n<p>brahma-bhūtaḥ prasannātmā\nna śocati na kāṅkṣati |\nsamaḥ sarveṣu bhūteṣu\n<l>mad-bhaktiṃ labhate parām || iti [Gītā 18.54] śrī-bhagavad-gītopaniṣatsu |</l></p>\n\n<p>muktānām api bhaktir hi nityānanda-svarūpiṇīti bhārata-tātparye pramāṇitā\nśrutiś ca | tathā āprāyaṇāt tatrāpi hi dṛṣṭam ity atra ca madhva-bhāṣya-\npramāṇitā sauparṇa-śrutiḥ | sarvadainam upāsīta yāvan muktim uktā hy\nenam upāsata iti | ateva śrī-prahlāda-bali-prabhṛti-mahābhāgavata-\nsambandham abhipretya śrī-viṣṇu-purāṇe[*ENDNOTE #27]'py uktaṃ pātāle\ntasya na prītir vimuktasyāpi jāyate iti |</p>\n\n<p>|| 3.15 || śrī-brahmā devān ||85||</p>\n\n<p>[86]</p>\n\n<p>ataeva śeṣa-puruṣārtha-svarūpa evāsāv iti sphuṭam evāhur gadyena --</p>\n\n<p>athānayāpi na bhavata ijyayoru-bhāra-bharayā samucitam artham\nihopalabhāmahe | ātmana evānusavanam añjasāvyatirekeṇa\n<l>bobhūyamānāśeṣa-puruṣārtha-svarūpasya || [BhP 5.3.7-8]</l></p>\n\n<p>ṭīkā ca - ātmanaḥ svata evānusaraṇaṃ sarvadā añjasā sākṣād vobhūyamānā\natiśayena bhavanto ye aśeṣāḥ puruṣārthās te svarūpaṃ yasya paramānandasya\nity eṣā | śrutiś ca -sarva-kāmaḥ sarva-gandhaḥ sarva-rasaḥ ity ādau ||</p>\n\n<p>|| 5.3 || ṛtvig-ādayaḥ śrī-yajña-puruṣam ||86||</p>\n\n<p>[87]</p>\n\n<p>tad evaṃ brahmaṇo'pi yat śrī-bhagavati prakāśa-samyaktvaṃ tat pūrvam eva\nvidvad-anubhava-vacana-pracayena siddham api viśeṣato vicāryate | tatraikam\neva tattvaṃ dvidhā śabdyata iti na vastuno bheda upapadyate | āvirbhāvasyāpi\nbheda-darśanāt na ca saṃjñā-mātrasya, kintusva-sva-darśana-yogyatā-bhedena\ndvividho'dhikārī dvidhā dṛṣṭaṃ tad upāsta iti | tatrāpy ekasya darśanasya\nvāstavatvam anyasya bhramajatvam iti na mantavyam ubhayor api\nyāthārthyena darśitatvāt | na caikasya vastunaḥ śaktyā\nvikriaymāṇāṃśakatvād aṃśato bhedaḥ | vikṛtatva-niedhāt tayoḥ | tasmād\ndṛṣṭer asamyak-samyaktva [?] saty api samyaktve tad-ananusandhānād vā\nekasminn adhikāriṇy eka-deśena sphurad ekabhedaḥ parasminn akhaṇḍatayā\ndvitīyo bhedaḥ | evaṃ sati yatra viśeṣaṃ vinaiva vastunaḥ sphūrtiḥ, sā dṛṣṭir\nasampūrṇā, yathā brahmākāreṇa, yatra svarūpa-bhūta-nānā-vaicitrī-\nviśeṣavad-ākāreṇa, sā sampūrṇā, yathā śrī-bhagavad-ākāreṇeti labhyate | ta\netad abhipretya prathamaṃ dṛṣṭi-tāratamyena tad-abhivyakti-tāratamyaṃ tan-\nmahā-purāṇāvirbhāva-kāraṇābhyāṃ pratipādyate ṣaḍbhiḥ |</p>\n\n<p>śrī-nārada uvāca -</p>\n\n<lg>\n<l>jijñāsitam adhītaṃ ca</l>\n<l>brahma yat tat sanātanam |</l>\n<l>tathāpi śocasy ātmānam</l>\n<l>akṛtārtha iva prabho || [BhP 1.5.4]</l>\n</lg>\n\n<p>śrī-vyāsa uvāca --\n<lg>\n<l>asty eva me sarvam idaṃ tvayoktaṃ</l>\n<l>tathāpi nātmā parituṣyate me |</l>\n<l>tan-mūlam avyaktam agādha-bodhaṃ</l>\n<l>pṛcchāmahe tvātma-bhavātma-bhūtam || [BhP 1.5.5]</l>\n</lg></p>\n\n<lg>\n<l>sa vai bhavān veda samasta-guhyam</l>\n<l>upāsito yat puruṣaḥ purāṇaḥ |</l>\n<l>parāvareśo manasaiva viśvaṃ</l>\n<l>sṛjaty avaty atti guṇair asaṅgaḥ || [BhP 1.5.6]</l>\n</lg>\n\n<p>śrī-nārada uvāca --\n<lg>\n<l>bhavatānudita-prāyaṃ</l>\n<l>yaśo bhagavato 'malam |</l>\n<l>yenaivāsau na tuṣyeta</l>\n<l>manye tad darśanaṃ khilam || [BhP 1.5.8]</l>\n</lg></p>\n\n<lg>\n<l>naiṣkarmyam apy acyuta-bhāva-varjitaṃ</l>\n<l>na śobhate jñānam alaṃ nirañjanam |</l>\n<l>kutaḥ punaḥ śaśvad abhadram īśvare</l>\n<l>na cārpitaṃ karma yad apy akāraṇam || [BhP 1.5.12]</l>\n</lg>\n\n<lg>\n<l>oṃ namo bhagavate tubhyaṃ</l>\n<l>vāsudevāya dhīmahi |</l>\n<l>pradyumnāyāniruddhāya</l>\n<l>namaḥ saṅkarṣaṇāya ca || [BhP 1.5.37]</l>\n</lg>\n\n<lg>\n<l>iti mūrty-abhidhānena</l>\n<l>mantra-mūrtim amūrtikam |</l>\n<l>yajate yajña-puruṣaṃ</l>\n<l>sa samyag darśanaḥ pumān || [BhP 1.5.38]</l>\n</lg>\n\n<p>ślokā amī bahubhiḥ saṃmiśrā apy avistaratvāya jhaṭity artha-pratyayasya ca\nsaṃkṣipyaiva samuddhatāḥ | krameṇārthā yathā jijñāsitam iti | ṭīkā ca - yat\nsanātanaṃ nityaṃ paraṃ brahma, tac ca tvayā jijñāsitaṃ vicāritam, adhītam\nadhigataṃ prāptaṃ cety arthaḥ | tathāpi śocasi tat kim artham iti śeṣaḥ | ity\neṣā |</p>\n\n<p>tvam iti tvam arka iva trilokīṃ paryaṭan tathā vaiṣṇava-yoga-balāṃśena ca\nprāṇa-vāyur iva sarva-prāṇinām antaścaraḥ san ātmanāṃ sarveṣām eva\nsākṣī bahir antar vṛttijñaḥ | ataḥ pare brahmaṇi dharmato yogena niṣṭātasya\n| tad uktaṃ yājñavalkyena</p>\n\n<p>ijyācāra-dayāhiṃsā-\ndāna-svādhyāya-karmaṇām |\nayaṃ paramo lābho yad\nyogenātma-darśanam || iti |</p>\n\n<p>avare ca brahmaṇi vedākhye vrataiḥ svādhyāya-niyamair niṣṇātasyāpi me\nalama atyarthaṃ yan nyūnaṃ tat svayam eva vicakṣva vitarkaya | bhavateti |\nbhagavad-yaśo-varṇanopalakṣaṇaṃ bhajanaṃ vinā yenaiva rukṣa-brahma-\njñānena asau bhagavān tu tuṣyeta, tad eva darśanaṃ jñānaṃ khilaṃ nyūnaṃ\nmanye tad eva spaṣṭayati | naiṣkarmyam iti |</p>\n\n<p>ṭīkā ca - niṣkarma brahmaved ekākāratvān niṣkarmatā-rūpaṃ naiṣkarmyam\najyate'nenety añjanam upādhiḥ tan nivartakaṃ nirañjanam | evambhūtam api\njñānam acyute bhāvo bhaktis tad-varjitaṃ cet alam atyarthaṃ na śobhate\nsamyag-aparokṣatvāya na kalpata ity arthaḥ | tadā śāśvat sādhana-kāle phala-\nkāle ca abhadraṃ duḥkha-svarūpaṃ yat kāmyaṃ karma, yad apy akāraṇam\nakāmyaṃ tac ceti cakārasyānvayaḥ | tad api karma īśvare nārpitaṃ cet kutaḥ\npunaḥ śobhate ? bahirmukhatvena sattva-śodhakatvābhāvāt | ity eṣā |</p>\n\n<p>yad vā nirañjanam iti nirūpādhikam apīty arthaḥ | paramādaraṇīyatvād eva\ndvādaśānte śrī-sūtenāpi punaḥ kṛtam idaṃ padyam |</p>\n\n<p>tasmād uktir eva samyag-darśana-hetur ity upasaṃharati dvābhyām nama iti\n| mantra-mūrtiṃ mantrokta-mūrtiṃ, mantro'pi mūrtir yasyeti vā | amūrtikaṃ\nmantrokta-vyatirikta-mūrti-śūnyaṃ, prākṛta-mūrti-rahitaṃ vā, mūrti-\nsvarūpayor ekatvāt prākṛtavan na vidyate pṛthaktvena mūrtir yasya\ntathābhūtaṃ vā | sa pumān samyag-darśanaḥ sākṣāc-chrī-bhagavataḥ sākṣāt-\nkartṛtvād iti bhāvaḥ ||</p>\n\n<p>|| 1.5 || śrī-sutaḥ ||87||</p>\n\n<p>[88]</p>\n\n<p>tad evaṃ dṛṣṭitāratamyadvārā tad-abhivyaktatāratamyena śrī-bhagavata\nutkarṣa uktaḥ | atha liṅgāntarair api darśyate | tatrātmarāma-janākarṣa-\nliṅgena guṇotkarṣa-viśeṣeṇa tasyaiva pūrṇatām āha |</p>\n\n<lg>\n<l>ātmārāmāś ca munayo</l>\n<l>nirgranthā apy urukrame |</l>\n<l>kurvanty ahaitukīṃ bhaktim</l>\n<l>ittham-bhūta-guṇo hariḥ || [BhP 1.7.10]</l>\n</lg>\n\n<p>ṭīkā ca - nirgranthā granthebhyo nirgatāḥ | tad uktaṃ gītāsu -</p>\n\n<p>yadā te moha-kalilaṃ buddhir vyatitariṣyati |\n<l>tadā gantāsi nirvedaṃ śrotavyasya śrutasya ca || [Gītā 2.52] iti |</l></p>\n\n<p>yad vā granthir eva granthaḥ nirvṛtta-hṛdaya-granthaya ity arthaḥ | nanu\nmuktānāṃ kiṃ bhaktyetyādi-sarvākṣepa-parihārārtham āha itthambhūta-\nguṇaḥ | ity eṣā ||</p>\n\n<p>|| 1.7 || śrī-sūtaḥ ||88||</p>\n\n<p>[89]</p>\n\n<p>ārohabhūmikākrameṇāpi tasyaivādhikyam āha --</p>\n\n<lg>\n<l>mano brahmaṇi yuñjāno</l>\n<l>yat tat sad asataḥ param |</l>\n<l>guṇāvabhāse viguṇa</l>\n<l>eka-bhaktyānubhāvite || [BhP 3.24.42]</l>\n</lg>\n\n<lg>\n<l>nirahaṅkṛtir nirmamaś ca</l>\n<l>nirdvandvaḥ sama-dṛk sva-dṛk |</l>\n<l>pratyak-praśānta-dhīr dhīraḥ</l>\n<l>praśāntormir ivodadhiḥ || [BhP 3.24.43]</l>\n</lg>\n\n<lg>\n<l>vāsudeve bhagavati</l>\n<l>sarva-jñe pratyag-ātmani |</l>\n<l>pareṇa bhakti-bhāvena</l>\n<l>labdhātmā mukta-bandhanaḥ || [BhP 3.24.44]</l>\n</lg>\n\n<lg>\n<l>ātmānaṃ sarva-bhūteṣu</l>\n<l>bhagavantam avasthitam |</l>\n<l>apaśyat sarva-bhūtāni</l>\n<l>bhagavaty api cātmani || [BhP 3.24.45]</l>\n</lg>\n\n<lg>\n<l>icchā-dveṣa-vihīnena</l>\n<l>sarvatra sama-cetasā |</l>\n<l>bhagavad-bhakti-yuktena</l>\n<l>prāptā bhāgavatī gatiḥ || [BhP 3.24.46]</l>\n</lg>\n\n<p>eka-bhaktyā avyabhicāriṇyā sādhana-lakṣaṇayā bhaktyā, anubhāvite\nnirantaram aparokṣīkṛte, tāṃ vinā kasyacid apy arthasyāsiddheḥ |\nnirahaṅkṛtitvād eva nirmamaḥ | tad-dvayābhāvād eva mana-ādīnām apy\nabhāvaḥ sidhyati | samadṛk bhedāgrāhakaḥ | svadṛk svasvarūpābhedena\nbrahmaiva paśyan | pratyak antarmukhī praśāntā vikṣepa-rahitā dhīr jñānaṃ\nyasya saḥ |</p>\n\n<p>tad evaṃ brahma-jñāna-miśra-bhakti-sādhana-vaśena brahmānubhave jāte'pi\nbhakti-saṃskāra-balena labdha-premādes tad-ūrdhvam api śrī-bhagavad-\nanubhavam āha | vāsudeva iti | pratyag-ātmani sarveṣām āśraya-bhūte pareṇa\nprema-lakṣaṇena bhakti-bhāvena tat-sattayaiva labdhā ātmānas tadīyātmakā\nahaṅkārādayo yeneti | brahma-jñānena prākṛtāhaṅkārādi-layānantaram\nāvirbhūtān premānandātmaka-śuddha-sattva-mayān labdhavān ity arthaḥ |</p>\n\n<p>nanu ta eva pratyāvartantāṃ kiṃ vā pūrvavad amī api bandha-hetavo\nbhavantu | nety āha, mukta-bandhanaḥ | anāvṛttiḥ śabdād iti nyāyāt bhakty-\natiśayena labdhātmatvam eva pratipādayati, ātmānam iti | ātmātra\nparamātmā, sarvathā tasya bhagavān evāsphurad iti vākyārthaḥ | tataḥ\nsākṣād eva tat-prāptim āha, icchā-dveṣeti | tad evaṃ tena bhāgavatī gatiḥ\nprāptā | heyatvād anyatrecchā-dveṣa-vihīnena tasmād eva hetoḥ sarvatra\nsama-cetasā | tad uktam --</p>\n\n<lg>\n<l>nārāyaṇa-parāḥ sarve</l>\n<l>na kutaścana bibhyati |</l>\n<l>svargāpavarga-narakeṣv</l>\n<l>api tulyārtha-darśinaḥ || [BhP 6.17.28]</l>\n</lg>\n\n<p>yad vā, mayā lakṣmyā saha vartate iti sama iti sahasra-nāma-bhāṣyāt\nbhagavac-cetaseti prāpto bhāgavatīṃ gatim iti pāṭhe, sa kardama eva tāṃ\ngatiṃ prāptaḥ | atra bhagavad-bhakti-yogenety eva viśeṣyam iti | evam evoktaṃ\nśrī-bhagavad-gītopaniṣatsu --</p>\n\n<lg>\n<l>buddhyā viśuddhayā yukto</l>\n<l>dhṛtyātmānaṃ niyamya ca |</l>\n<l>śabdādīn viṣayāṃs tyaktvā</l>\n<l>rāgadveṣau vyudasya ca || [Gītā 18.51]</l>\n</lg>\n\n<lg>\n<l>viviktasevī laghvāśī</l>\n<l>yata-vāk-kāya-mānasaḥ |</l>\n<l>dhyāna-yoga-paro nityaṃ</l>\n<l>vairāgyaṃ samupāśritaḥ || [Gītā 18.52]</l>\n</lg>\n\n<lg>\n<l>ahaṃkāraṃ balaṃ darpaṃ</l>\n<l>kāmaṃ krodhaṃ parigraham |</l>\n<l>vimucya nirmamaḥ śānto</l>\n<l>brahma-bhūyāya kalpate || [Gītā 18.53]</l>\n</lg>\n\n<lg>\n<l>brahma-bhūtaḥ prasannātmā</l>\n<l>na śocati na kāṅkṣati |</l>\n<l>samaḥ sarveṣu bhūteṣu</l>\n<l>mad-bhaktiṃ labhate parām || [Gītā 18.54]</l>\n</lg>\n\n<p>bhaktyā mām abhijānāti\nyāvān yaś cāsmi tattvataḥ |\ntato māṃ tattvato jñātvā\n<l>viśate tad-anantaram || [Gītā 18.55] iti |</l></p>\n\n<p>atra viṃśatir milanārthaḥ, yathā duryodhanaṃ parityajya yudhiṣṭhiraṃ\npraviṣṭavān ayaṃ rājeti | śrī-daśame'pi śrī-gopair brahma-sampatty-\nanantaram eva vaikuṇṭho dṛṣṭa iti śrī-svāmibhir eva ca vyākhyātam ||</p>\n\n<p>|| 3.24 || śrī-maitreyaḥ ||89||</p>\n\n<p>[90]\ntathā</p>\n\n<lg>\n<l>tasmāj jñānena sahitaṃ</l>\n<l>jñātvā svātmānam uddhava |</l>\n<l>jñāna-vijñāna-sampanno</l>\n<l>bhaja māṃ bhakti-bhāvitaḥ || [BhP 11.13.5]</l>\n</lg>\n\n<p>svātmānaṃ jīva-svarūpam | jñānaṃ vijñānaṃ ca bāhyam | kiṃ bahunā atra\nśrī-catuḥsana-śukādaya evodāharaṇam iti ||</p>\n\n<p>|| 11.13 || śrī-bhagavān ||90||</p>\n\n<p>[91]</p>\n\n<p>śrī-bhagavatā śabda-brahma-maya-kambu-spṛṣṭa-kapolaḥ tat-prakāśita-\nyathārtha-nigado dhruvo bālako'pi tathā vivṛtavān ity evam ānanda-\ncamatkāra-viśeṣa-śravaṇād api tasyaiva pūrṇatvam āha |</p>\n\n<p>yā nirvṛtis tanu-bhṛtāṃ tava pāda-padma-\n<lg>\n<l>dhyānād bhavaj-jana-kathā-śravaṇena vā syāt</l>\n<l>sā brahmaṇi sva-mahimany api nātha mā bhūt</l>\n<l>kiṃ tv antakāsi-lulitāt patatāṃ vimānāt || [BhP 4.9.10]</l>\n</lg></p>\n\n<lg>\n<l>sva-mahimani asādhāraṇa-māhātmye'pi mābhūt na bhavatīty arthaḥ |</l>\n<l>antakāsiḥ kālaḥ ||</l>\n</lg>\n\n<p>|| 4.9 || dhruvaḥ śrī-dhruvapriyam || 91 ||</p>\n\n<p>[92]</p>\n\n<p>parama-siddhi-rūpād brahmaṇi layād api tad-bhajanasya garīyastvena tasyaiva\ngarīyastvam upadiśati |</p>\n\n<p>animittā bhāgavati\n<l>bhaktiḥ siddher garīyasī || [BhP 3.25.3]</l></p>\n\n<p>siddher mukter api ṭīkā ca | siddher jñānāt mukter veti śrī-bhagavan-nāma-\nkaumudī |</p>\n\n<p>|| 3.25 || śrī-kapila-devaḥ || 92 ||</p>\n\n<p>[93]</p>\n\n<p>tad evaṃ śrī-bhagavān evākhaṇḍaṃ tattvaṃ sādhaka-viśeṣāṇāṃ tādṛśa-\nyogyatvābhāvāt sāmānyākārodayatvena tad asamyak sphūrtir eva brahmeti\nsākṣād eva vakti dvābhyām -</p>\n\n<lg>\n<l>jñāna-yogaś ca man-niṣṭho</l>\n<l>nairguṇyo bhakti-lakṣaṇaḥ |</l>\n<l>dvayor apy eka evārtho</l>\n<l>bhagavac-chabda-lakṣaṇaḥ || [BhP 3.32.32]</l>\n</lg>\n<lg>\n<l>yathendriyaiḥ pṛthag-dvārair</l>\n<l>artho bahu-guṇāśrayaḥ |</l>\n<l>eko nāneyate tadvad</l>\n<l>bhagavān śāstra-vartmabhiḥ || [BhP 3.32.33]</l>\n</lg>\n\n<p>ṭīkā ca - anena ca jñāna-yogena bhagavān eva prāpyaḥ yathā bhakti-\nyogenety āha | nairguṇyo jñāna-yogaś ca man-niṣṭho bhakti-lakṣaṇaś ca yo\nyogaḥ tayor dvayor apy eka evārthaḥ prayojanam | ko'sau ? bhagavac-chabdo\nlakṣaṇaṃ jñāpako yasya | tad uktaṃ gītāsu - te prāpnuvanti mām eva sarva-\nbhūta-hite ratāḥ [Gītā 12.4] iti |</p>\n\n<p>nanu jñāna-yogasya lābhaḥ phalaṃ śāstreṇāvagamyate | bhakti-yogasya tu\nbhajanīyeśvara-prāptiḥ | kutas tayor ekārthatvam ity āśaṅkya\ndṛṣṭāntenopapādayati | yathā bahūnāṃ rūpa-rasādīnāṃ guṇānām āśrayaḥ\nkṣīrādir eka evārtho mārga-bheda-pravṛttair indriayr nānā pratīyate |\ncakṣuṣā śukla iti rasanena madhur aiti sparśena śīta ity ādi tathā bhagavān\neka eva tat-tad-rūpeṇaāvagamyate | ity eṣā |</p>\n\n<p>atra bhagavān evāṅgitvena nigaditaḥ | ataḥ sarvāṃśa-pratyāyakatvād bhakti-\nyogaś ca manaḥ-sthānīyo jñeyaḥ ||</p>\n\n<p>|| 3.32 || śrī-kapila-devaḥ || 93 ||</p>\n\n<p>[94]</p>\n\n<p>ataeva tad-aṃśatvenaiva brahma śrūyate |</p>\n\n<lg>\n<l>ahaṃ vai sarva-bhūtāni</l>\n<l>bhūtātmā bhūta-bhāvanaḥ |</l>\n<l>śabda-brahma paraṃ brahma</l>\n<l>mamobhe śāśvatī tanū || [BhP 6.16.51]</l>\n</lg>\n\n<p>ṭīkā ca - sarva-bhūtāny aham eva | bhūtānām ātmā bhoktāpy aham eva |\nbhoktṛ-bhogyātmakaṃ viśvaṃ mad-vyatiriktaṃ nāstīty arthaḥ | yato'haṃ bhūta-\nbhāvanaḥ bhūtānāṃ prakāśakaḥ kāraṇaṃ ca | nanu śabda-brahma prakāśakṃ\npara-brahma kāraṇaṃ prakāśakaṃ ca satyaṃ te ubhe mamaiva rūpe ity āha,\nśabda-brahmeti | śāśvatī śāśvatyau | ity eṣā ||</p>\n\n<p>atra śabda-brahmaṇaḥ sāhacaryāt para-brahmaṇo'py aṃśatvam evāyāti |</p>\n\n<p>|| 6.16 || śrī-saṅkarṣaṇaś citra-ketum || 94 ||</p>\n\n<p>[95]</p>\n\n<p>ato bhagavato'samyak-prakāśatvād vibhūti-nirviśeṣam eva tad ity apy āha --</p>\n\n<lg>\n<l>madīyaṃ mahimānaṃ ca</l>\n<l>parabrahmeti śabditam |</l>\n<l>vetsyasy anugṛhītaṃ me</l>\n<l>sampraśnair vivṛtaṃ hṛdi || [BhP 8.24.38]</l>\n</lg>\n\n<p>|| 8.24 || śrī-matsya-devaḥ satyavratam || 95 ||</p>\n\n<p>[96]</p>\n\n<p>tathā ca vibhūti-prasaṅga eva -</p>\n\n<lg>\n<l>pṛthivī vāyur ākāśa</l>\n<l>āpo jyotir ahaṃ mahān |</l>\n<l>vikāraḥ puruṣo'vyaktaṃ</l>\n<l>rajaḥ sattvaṃ tamaḥ param || [BhP 11.16.37]</l>\n</lg>\n\n<p>ṭīkā ca - paraṃ brahma ca ity eṣā ||</p>\n\n<p>ataeva śrī-vaiṣṇava-sāmpradāyikaiḥ śrīmadbhir bālamandarācārya-\nmahānubhava-caraṇair apy uktam -</p>\n\n<lg>\n<l>yad aṇḍa-maṇḍāntara-gocaraṃ ca</l>\n<l>yad daśottarāṇy avaraṇāni yāni ca |</l>\n<l>guṇāḥ pradhānaṃ puruṣaḥ paraṃ padaṃ</l>\n<l>parātparaṃ brahma te vibhūtayaḥ || iti ||</l>\n</lg>\n\n<p>|| 11.16 || śrī-bhagavān ||96||</p>\n\n<p>[97]</p>\n\n<p>ato brahma-rūpe prakāśe tad vaiśiṣṭyānupalambhanāt tat-prabhāvatva-\nlakṣaṇam api tasya vyapadiśyate | rūpaṃ yat tat prāhur avyaktam ādyaṃ\nbrahma-jyotir [BhP 10.3.24][*ENDNOTE #28] ityādi |</p>\n\n<p>brahmaiva jyotiḥ prabhā yasya tathābhūtaṃ rūpaṃ śrī-vigraham | tathā coktaṃ\nbrahma-saṃhitāyāṃ -</p>\n\n<lg>\n<l>yasya prabhā prabhavato jaga-aṇḍa-koṭi-</l>\n<l>koṭiṣv aśeṣa-vasudhādi-vibhūti-bhinnam |</l>\n<l>tad brahma niṣkalam anantam aśeṣa-bhūtaṃ</l>\n<l>govindam ādi-puruṣaṃ tam ahaṃ bhajāmi || [BrahmaS 5.40] iti ||</l>\n</lg>\n\n<p>|| 10.3 || śrī-devakī śrī-bhagavantam || 97 ||</p>\n\n<p>[98]</p>\n\n<p>ato brahmaṇaḥ paratvena śrī-bhagavantaṃ kaṇṭhauktyaivāha |</p>\n\n<lg>\n<l>yaḥ paraṃ rahasaḥ sākṣāt</l>\n<l>triguṇāj jīva-saṃjñitāt |</l>\n<l>bhagavantaṃ vāsudevaṃ</l>\n<l>prapannaḥ sa priyo hi me || [BhP 4.24.28]</l>\n</lg>\n\n<p>raho brahma tasmād api paraṃ tataḥ sutarāṃ triguṇāt pradhānāj jīva-\nsaṃjñitāt jīvātmanaḥ paraṃ bhagavantaṃ yaḥ sākṣāt śravaṇādinaiva na tu\nkarmārpaṇādinā prapanna ity anvayaḥ | tathā ca viṣṇu-dharme naraka-\ndvādaśī-vrate śrī-viṣṇu-stavaḥ -</p>\n\n<lg>\n<l>ākāśādiṣu śabdādau śrotrādau mahad-ādiṣu |</l>\n<l>prakṛtau puruṣe caiva brahmaṇy api ca sa prabhuḥ ||</l>\n</lg>\n\n<lg>\n<l>yenaika eva sarvātmā vāsudevo vyavasthitaḥ |</l>\n<l>tena satyena me pāpaṃ narakārti-pradaṃ kṣayam ||</l>\n</lg>\n\n<p>prayātu sukṛtasyāstu mamānudivasaṃ jaya || iti ||</p>\n\n<p>atra prakaraṇānurūpeṇa sarvātma-śabdena cānyathā samādhānaṃ parāhatam\n| tathā ca tatrocaraṃ kṣatra-bandhūpākhyāne -</p>\n\n<lg>\n<l>yan-mayaṃ paramaṃ brahma tad-avyaktaṃ ca yan-mayam |</l>\n<l>yan-mayaṃ vyaktam apy etad bhaviṣyāmi hi tan-mayaḥ || iti ||</l>\n</lg>\n\n<p>tatraiva māsarkṣa-pūjā-prasaṅge tataḥ paratvaṃ sphuṭam evoktaṃ --</p>\n\n<lg>\n<l>yathācyutas tvaṃ parataḥ parasmāt</l>\n<l>sa brahma-bhūtāt paramaḥ parātman |</l>\n<l>tathācyuta tvaṃ vāñchitaṃ tan</l>\n<l>mamāpadaṃ cāpaharāprameya || iti ||</l>\n</lg>\n\n<p>śrī-viṣṇu-purāṇe ca - sa brahma-pāraḥ para-pāra-bhūta iti | akṣarāt tataḥ\nparataḥ para iti śruteḥ ||</p>\n\n<p>|| 4.24 || śrī-rudraḥ pracetasam || 98 ||</p>\n\n<p>[99]</p>\n\n<p>tad evam evābhiprāyeṇa sa vā eṣa puruṣo'nna-rasa-maya ity ādāv [TaittU 2.1]\nantaraṅgāntaraṅgaikaikātma-kathanānte idaṃ pucchaṃ pratiṣṭhā pṛthivī\npucchaṃ pratiṣṭhā mahaḥ pucchaṃ pratiṣṭhā brahma pucchaṃ pratiṣṭheti\n[TaittU 2.1] śruty-uktāyāḥ pañcamyā api pratiṣṭhāyā upari |</p>\n\n<p>śrī-gītopaniṣado yathā --brahmaṇo hi pratiṣṭhāham [Gītā 14.27] ity atra\nbrahma-śabda-sannihita-pratiṣṭhā-śabdena sā śrutiḥ smaryate | tataś caivam\neva vyākhyeyam | hi-śabdaḥ,</p>\n\n<lg>\n<l>māṃ ca yo 'vyabhicāreṇa</l>\n<l>bhakti-yogena sevate |</l>\n<l>sa guṇān samatītyaitān</l>\n<l>brahma-bhūyāya kalpate || [Gītā 14.26]</l>\n</lg>\n\n<p>ity asya nirantara-prācīna-vacanasya hetutayā vivakṣayā | ato guṇātīta-\nbrahmaṇaḥ prakṛtārthatvāt prācīnārtha-hetu-vacane'sminn upacāreṇa tac-\nchabdasya brahma-śakti-rūpaṃ hiraṇyagarbha-rūpaṃ vā arthāntaram ayuktaṃ\nkintv evam eva yuktaṃ yathā |</p>\n\n<p>nanu tvad-bhaktyā kathaṃ nirguṇa-brahma-dharma-prāptiḥ | sā tu tad-\nekānubhavena tatrāha brahmaṇo hīti | hi yasmāt brahma-pucchaṃ pratiṣṭheti\nparama-pratiṣṭhatvena śrutau yat prasiddhaṃ tac ca tasyām eva śrutau\nānanda-mayāṅgatvena darśitaṃ tasya pucchatva-rūpita-brahmaṇaḥ | ānanda-\nmayo'bhyāsād iti sūtrakāra-sammata-para-brahma-bhāva ānandamayākhyaḥ\npracura-prakāśo ravir itivat pracuraś cānanda-rūpaḥ śrī-bhagavān ahaṃ\npratiṣṭhā te |</p>\n\n<p>yadyapi brahmaṇo mama ca na bhinna-vastutvaṃ tathāpi śrī-bhagavad-\nrūpeṇaivod iva mayi pratiṣṭhātvasya parā kāṣṭhety arthaḥ | svarūpa-śakti-\nprakāśenaiva svarūpa-prakāśasyāpy ādhikyārhatvāt | nirviśeṣa-brahma-\nprakāśasyāpy upari śrī-bhagavat-prakāśa-śravaṇāt | ata ekasyāpi vastunas\ntathā tathā prakāśa-bhedo rajanī-khaṇḍino jyotiṣo mārtaṇḍa-maṇḍala-gata-\ngabhasti-bhedavad utprekṣyaḥ |</p>\n\n<p>ato brahma-prakāśasyāpi mad-adhīnatvāt kaivalya-kāmanayā kṛtena mad-\nbhajanena brahmaṇi nīyamāno brahma-dharmam api prāpnotīty arthaḥ | atra\nśrī-viṣṇu-purāṇam api sampravadate - śubhāśrayaḥ sa cittasya savargasya\ntathātmanaḥ iti [ViP 6.7.76] | vyākhyātaṃ ca tatrāpi svāmibhiḥ |\nsavargasyātmanaḥ para-brahmaṇo'py āśrayaḥ pratiṣṭhā |\ntad uktaṃ bhagavatā brahmaṇo hi pratiṣṭhāham iti | atra ca tair vyākhyātam\n| brahmaṇo'haṃ pratiṣṭhā ghanībhūtaṃ brahmaivāham | yathā ghanībhūta-\nprakāśa eva sūrya-maṇḍalaṃ tadvad ity arthaḥ | iti |</p>\n\n<p>atra cvi-pratyayas tu tat-tad-upāsaka-hṛdi tat-prakāśasyābhūtatvaṃ brahmaṇa\nupacaryate itīttham eva | atraiva pratiṣṭhā pratimeti ṭīkā matsara-kalpitā |\nna hi tat-kṛtā asambandhatvāt | na hi nirākārasya brahmaṇaḥ pratimā\nsambhavati | na ca tat-prakāśasya pratimā sūryaḥ | na cāmṛtasyāvyayasyety\nādy-anantara-pāda-trayoktānāṃ mokṣādīnāṃ pratimātvaṃ ghaṭate | na vā\nśruti-śailī-viṣṇu-purāṇayoḥ saṃvāditāsti | tasmān na ādaraṇīyā yadi\nvādaraṇīyā tadā tac-chabdenāpy āśraya eva vācanīyaḥ | pratilakṣīkṛtya\nnātiparimitaṃ bhavati yatreti tad etat sarvam abhipretyāhuḥ |</p>\n\n<lg>\n<l>dṛtaya iva śvasanty asu-bhṛto yadi te'nuvidhā</l>\n<l>mahad-aham-ādayo'ṇḍam asṛjan yad anugrahataḥ |</l>\n<l>puruṣa-vidho'nvayo'tra caramo'nnamayādiṣu</l>\n<l>yaḥ sad-asataḥ paraṃ tvam atha yad eṣv avaśeṣa-mṛtam || [BhP 10.87.17]</l>\n</lg>\n\n<p>asubhṛto jīvā dṛtaya iva śvasad-ābhāsā api yadi te tavānuvidhā bhaktā\nbhavanti tadā śvasanti prāṇanti | teṣu tad-bhaktānām eva jīvānāṃ jīvanaṃ\nmanyāmahe iti bhāvaḥ | kathaṃ yasya tava anugrahataḥ samaṣṭi-vyaṣṭi-\nrūpam akhaṇḍaṃ dehaṃ mahad-aham-ādayo'sṛjan ataḥ svayam eva tathāvidhāt\ntvattaḥ parāṅ-mukhānām anyeṣāṃ dṛti-tulyatvaṃ yuktam eveti bhāvaḥ |\nanugraham eva darśayanti atra mahad-aham-ādiṣu anvayaḥ praviṣṭas tvam\niti |</p>\n\n<p>kathaṃ mad-ādeśa-mātreṇa teṣāṃ tathā sāmarthyaṃ syāt | tatrāhuḥ yad\nyasmāt sata ānanda-mayākhya-brahmaṇo'vayavasya priyāder asatas tad-\nanyasmād annamyādeś ca yat paraṃ puccha-bhūtaṃ sarva-pratiṣṭhā brahma\ntat khalu tvaṃ tatrāpi eṣu pratiṣṭhā-vākyeṣu avaśeṣaṃ vākya-śeṣatvena\nsthitaṃ brahmaṇo hi pratiṣṭhāham ity ādāv anyatra prasiddham | ātma-tattva-\nviśuddhy-arthyaṃ yad āha bhagavān ṛtam ity ādau ṛtatvenāpi prasiddhaṃ śrī-\nbhagavad-rūpam eva tvam ato'nnamayādiṣu puruṣa-vidhaḥ puruṣākāro yaś\ncaramaḥ priya-moda-pramodānanda-brahmaṇām avayavī ānanda-mayaḥ sa\ntvam iti |</p>\n\n<p>tasmān mūla-paramānanda-rūpatvāt tavaiva praveśena teṣāṃ tathā\nsāmarthyaṃ yuktam eveti bhāvaḥ | ko hy evānyāt kaḥ prāṇyād yad eṣa ākāśa\nānando na syād iti [TaittU 2.7.1] śruteḥ | prakaraṇ'sminn etad uktaṃ bhavati\n| yadyapy ekas-svarūpe'pi vastuni svagata-nānā-viśeṣo vidyate tathāpi tādṛśa-\nśakti-yuktāyā eva dṛṣṭes tat tat sarva-viśeṣa-grahaṇe nimittatā dṛśyate na tv\nanyasyāḥ | yathā māṃsa-mayī dṛṣṭiḥ sūrya-maṇḍalaṃ prakāśa-mātratvena\ngṛhṇāti, divyā tu prakāśa-mātra-svarūpatve'pi tad-antargata-divya-sabhādikaṃ\ngṛhṇāti | evam atra bhakter eva samyaktvena tayaiva samyak tattvaṃ dṛśyate\n| tac ca brahmeti tasya asamyag-rūptavam | tatra ca sāmānyatvenaiva grahaṇe\nkāraṇasya jñānasya tad-antarīṇāvāntara-bheda-paryālocaneṣv asāmārthyād\nbahir evāvasthitena tena bhāgavata-paramahaṃsa-vṛndānubhavāsiddha-nānā-\nprakāśa-vicitre'pi sva-prakāśaḥ | lakṣaṇa-para-tattve prakāśa-sāmānya-\nmātraṃ yad gṛhyate tat tasya pramā-rūpatvenaivotprekṣyate | tataś cātmatvam\naṃśatvaṃ vibhūtitvaṃ ca vyapadiśyate tasya | tasmād akhaṇḍa-tattva-rūpo\nbhagavān sāmānya-kāra-sphūrti-lakṣaṇatvena sva-prabhākārasya\nbrahmaṇo'py āśraya iti yuktam eva |</p>\n\n<p>ataeva yasya pṛthivī śarīraṃ yasya ātmā śarīraṃ yasyāvyaktaṃ śarīraṃ\nyasyākṣaraṃ śarīram eṣa sarva-bhūtāntarātmā apahata-pāpmā divyo deva\neko nārāyaṇa ity etac chruty-antaraṃ cākṣara-śabdoktasya brahmaṇo'py\nātmatvena nārāyaṇaṃ bodhayati |</p>\n\n<p>uktātmādi-śabda-pāriśeṣya-pramāṇena cakāra teṣāṃ saṅkṣobham akṣara-\njuṣām apīti prayoga-dṛṣṭyā cātra hy akṣara-śabdena brahmaiva vācyam |\n<l>tathā śrī-bhagavatā sāṅkhya-kathane | kālo māyā-maye jīve [BhP 11.24.27]</l>\nity ādau mahā-pralaye sarvāvaśiṣṭatvena brahmopadiśya tadāpi tasya\ndraṣṭṛtvaṃ svasminn uktam |</p>\n\n<lg>\n<l>eṣa sāṅkhya-vidhiḥ proktaḥ</l>\n<l>saṃśaya-granthi-bhedanaḥ |</l>\n<l>pratilomānulomābhyāṃ</l>\n<l>parāvara-dṛśā mayā || [BhP 11.24.29]</l>\n</lg>\n\n<p>ity atra parāvara-dṛśety anena so'yaṃ cātra vivekaḥ | sāṅkhyaṃ khyānaṃ tac-\nchāstraṃ khalu svarūpa-bhūta-tad-viśeṣam anusandhāya yat tat svarūpa-\nmātraṃ tadānīm avaśiṣṭaṃ vadati tad eva ca brahmākhyaṃ tad eva ca\nprapañcāvacchinna-carama-pradeśe prapañca-layād vaikuṇṭha iva svarūpa-\nbhūta-viśeṣa-prakāśād avaiśiṣyamānatvena vaktuṃ yujyate |</p>\n\n<p>tac ca sva-viśeṣya-mātraṃ svarūpa-śakti-viśiṣṭena vaikuṇṭha-sthena śrī-\nbhagavatā pṛthag iva tatrānubhūyata iti | tad evaṃ nirviśeṣatvena sparśa-rūpa-\nrahitasyāpi tasya bhagavat-prabhā-rūpatvam anutprekṣya tad-abhinnatvena\nbrahmatvaṃ vyapadiṣṭam | tataḥ svarūpādi-mādhurī-dhāritayā saviśeṣasya\nsākṣād bhagavad-aṅga-jyotiṣaḥ sutarām eva tat sidhyati | yathoktaṃ śrī-\nharivaṃśe mahā-kāla-purākhyāne śrīmad-arjunaṃ prati svayaṃ bhagavatā |</p>\n\n<lg>\n<l>brahma-tejo-mayaṃ divyaṃ mahad yad dṛṣṭavān asi |</l>\n<l>ahaṃ sa bharata-śreṣṭha mat-tejas tat sanātanam ||</l>\n</lg>\n\n<lg>\n<l>prakṛtiḥ sā mama parā vyaktāvyaktā sanātanī |</l>\n<l>tāṃ praviśya bhavantīha muktā yoga-vid-uttamāḥ ||</l>\n</lg>\n\n<lg>\n<l>sā sāṅkhyānāṃ gatiḥ pārtha yogināṃ ca tapasvinām |</l>\n<l>tat paraṃ[*ENDNOTE #29] paramaṃ brahma sarvaṃ vibhajate jagat ||</l>\n</lg>\n\n<p>mām eva[*ENDNOTE #30] tad ghanaṃ tejo jñātum arhasi bhārata || iti || [HV\n2.114.9-12]</p>\n\n<p>prakṛtir iti tat-prabhātvena svarūpa-śaktitvam api tasya nirdiṣṭam | evaṃ\npūrvodāhṛta-kaustubha-bhaviṣyaka-viṣṇu-purāṇa-vākyam apy etad\nupodvalakatvena draṣṭavyam | tasmād dṛtaya ivety api sādhv eva vyākhyātam\n|</p>\n\n<p>|| 10.87 || śrutayaḥ śrī-bhagavantam || 99 ||</p>\n\n<p>[100]</p>\n\n<p>tataś ca yasmin parama-bṛhati sāmānyākāra-sattāyās ta-aṅga-jyotiṣo'pi\nbṛhatvena brahmatvaṃ tasminn eva mukhyā tac-chabda-pravṛttiḥ | tathā ca\nbrāhme -</p>\n\n<p>ananto bhagavān brahma ānandetyādibhiḥ padaiḥ |\nprocyate viṣṇur evaikaḥ pareṣām upacārataḥ || iti |</p>\n\n<p>yathā pādme -</p>\n\n<lg>\n<l>pṛthag vaktuṃ guṇās tasya na śakyante'mitatvataḥ |</l>\n<l>yato'to brahma-śabdena sarveṣāṃ grahaṇaṃ bhavet ||</l>\n</lg>\n\n<p>etasmād brahma-śabdo'sau viṣṇor eva viśeṣaṇam |\namito hi guṇo yasmān nānyeṣāṃ tam ṛte vibhum || iti |</p>\n\n<p>atra nirgolito'yaṃ mahā-prakaraṇārthaḥ | yad advayaṃ jñānaṃ tad eva tattvam\niti tattvavido do [?] vadanti | tac ca vaiśiṣṭyaṃ vinaivopalabhyamānaṃ brahmeti\nśabdyate vaiśiṣṭyena saha tu śrī-bhagavān iti | sa ca bhagavān pūrvādita-\nlakṣaṇa-śrī-mūrtyātyātmaka eva na tu amūrtaḥ |</p>\n\n<p>atha, bhūpa mūrtam amūrtaṃ ca paraṃ cāparam eva ca iti [ViP 6.7.47] viṣṇu-\npurāṇa-padye[*ENDNOTE #31] tasya caturvidhatvam aṅgīkurvadbhir yady\namūrtatvam api pṛthag aṅgīkartavyaṃ tadā brahmatvavat tad-upāsaka-dṛṣṭi-\nyogayatānurūpam evāstu | tathā hi yasya samīcīnā bhaktir asti tasya para-\nmūrtyā śyāmasundara-caturbhujādi-rūpatayā prādurbhavati |\nyasyārvācīnopāsanā-rūpā tasyāpara-mūrtyā pātāla-pādādi-kalpanā-mayy\neva | yasya ca rukṣaṃ jñānaṃ tasya pareṇa brahma-lakṣaṇa-mūrtatvena | yasya\njñāna-pracurā bhaktis tasya tv apareṇeśvara-laksaṇa-mūrtatveneti |\natrāparatvaṃ parama-mūrtyāvirbhāvānanatara-sopānatvena na brahmavad\natīva mūrtatvānapekṣyam ity evam | na tv aśreṣṭhatva-vivakṣayeti jñeyam\n| para-mūrtāpekṣayā paratvaṃ vā | tatraiva tad viśva-rūpaṃ vairūpyam anyad\ndharer mahad iti viśvādhiṣṭhānatvena nityatva-vibhūtve | mūrtaṃ bhagavato\nrūpaṃ sarvāpāśraya-niḥspṛham iti [ViP 6.7.78] nirupādhitvam | cintayed\nbrahma-\nbhūtaṃ tam iti [ViP 6.7.83] parataḥ lakṣaṇatvam |</p>\n\n<p>tribhāva-bhāvanātīta [ViP 6.7.76] iti tatra prasiddha-karma-maya-jñāna-\nkarma-samuccaya-maya-kevala-jñāna-maya-bhāvanā-trayātītatvena para-\ntattva-lakṣaṇatve'pi bhaktyaikāvirbhāvitayā samyak prakāśatvaṃ mūrtasyaiva\nvyañjitam | ataeva śubhāśrayaḥ sa cittasya\nsarvagasyācalātmanaḥ[*ENDNOTE #32] [ViP 6.7.76] ity uktam |</p>\n\n<p>tataś ca tasyāḥ śrī-mūrter api sakāśāt tad-ante pratyāhāroktiḥ kevalā\nbhedopāsakaṃ prati vayvasthāpitā bhavatīty apy anusandheyam | atra tad-\nviśva-rūpa-vairūpyam ity [ViP 6.7.70] etat padyaṃ mūrta-param eva jñeyam |</p>\n\n<lg>\n<l>samasta-śakti-rūpāṇi</l>\n<l>yat karoti nareśvaraḥ |</l>\n<l>deva-tiryaṅ-manuṣyākhyā</l>\n<l>ceṣṭāvanti svalīlayā ||[*ENDNOTE #33] [ViP 6.7.71] ity anantara-vākya-balāt</l>\n</lg>\n\n\n<p>prathamasya tṛtīye - yasyāmbhasi śayānasya yoga-nidrāṃ vitanvataḥ [BhP\n1.3.2] ity-ady-ukta-laksaṇasya mūrtasyaiva tat-tad-avatāritvaṃ darśitam, etan\nnānāvatārāṇāṃ nidhānaṃ bījam avyayam iti [BhP 1.3.5] | tad-viśva-rūpa-\nvairūpyam iti [ViP 6.7.70] paṭhadbhiḥ śrī-rāmānuja-caraṇair api mūrta-\nparatvenaiva vyākhyātam | viśva-rūpād vairūpyaṃ vailaksaṇyaṃ yatra tad-\nviśva-lakṣaṇaṃ mūrtaṃ svarūpam iti |</p>\n\n<p>tad evaṃ tasya vastunaḥ śrī-mūrty-ātmakatva eva siddhe yat sarvataḥ pāṇi-\npādādi-lakṣaṇā mūrtiḥ śrūyate sāpi pūrvokti-lakṣaṇāyāḥ śrī-mūrter na\npṛthag iti vibhutva-prakaraṇānte vyañjitam eva | yat tu</p>\n\n<p>bṛhac-charīro'bhivimāna-rūpo\nyuvā kumāratvam upeyivān hariḥ |\nreme śriyā'sau jagatāṃ jananyā\nsva-jyotsnayā candra ivāmṛtāṃśuḥ || iti pādmottara-khaṇḍa-vacanam |</p>\n\n<p>atra para-brahma-svarūpa-śarīraḥ sarvato-bhāvena vigata-parimāṇo'pi nityaṃ\nkaiśorākāram eva prāptaḥ san śriyā saha reme ity arthaḥ | upeyivān ity uktāv\napi nityatvam apahata-pāpmetivat | tatraiva tadīya-tac-chrī-mūrty-\nadhiṣṭhātṛka-tripād-vibhūter api praghaṭṭakena vākya-samūhakena parama-\nnityatā-pratipādanāt | tathā coktaṃ tatraiva -</p>\n\n<lg>\n<l>acyutaṃ śāśvataṃ divyaṃ</l>\n<l>sadā yauvanam āśritam |</l>\n<l>nityaṃ sambhogam īśvaryā</l>\n<l>śriyā bhūmyā ca saṃvṛtam || iti ||</l>\n</lg>\n\n<p>tasmāt śrī-bhagavān yathokta-lakṣaṇa eva | sa eva vadantīty asya\nmukhyārtha-bhūtaṃ mūlaṃ tattvam iti paryavasānam | tad uktaṃ mokṣa-\ndharme śrī-nārāyaṇopākhyāne -</p>\n\n<p>tattvaṃ jijñāsamānānāṃ\nhetubhiḥ sarvato-mukhaiḥ |\ntattvam eko mahā-yogī\n<l>harir nārāyaṇaḥ prabhuḥ || iti [MBh 12.335.83] |</l></p>\n\n<p>nārāyaṇopaniṣadi ca - nārāyaṇaḥ paraṃ brahma tattvaṃ nārāyaṇaḥ param iti\n[MNU 13.4] | atra śrī-rāmānujodāhṛtāḥ śrutayaś ca - yasya pṛthivī śarīram\nity ārabhya eṣa sarva-bhūtāntarātmā divyo deva eko nārāyaṇa ity ādyā\nbahvyaḥ | iha śrī-bhagavad-aṃśa-bhūtānāṃ puruṣādīnāṃ parama-tattva-\nvigrahatā-sādhanaṃ vākya-jātam api tasyāṃśinas tad-rūpa-vigrahatvaṃ\nkaimutyenābhivyanaktīti pūrvatra cottaratra granthe tathodāharaṇāni |</p>\n\n<p>viṣṇu-purāṇe tu sākṣāt śrī-bhagavantam adhikṛtya tathodāharaṇam -</p>\n\n<p>dve rūpe brahmaṇas tasya\nmūrtaṃ cāmūrtam eva ca |\nkṣarākṣara-svarūpe te\nsarva-bhūteṣv avasthite |</p>\n\n<p>akṣaraṃ tat paraṃ brahma\n<l>kṣaraṃ sarvam idaṃ jagat || [ViP 1.22.55]</l></p>\n\n<p>ity uktvā jagan-madhye brahma-viṣṇv-īśa-rūpāṇi ca paṭhitvā punar uktam -</p>\n\n<lg>\n<l>tad etad akṣaraṃ nityaṃ</l>\n<l>jagan-muni-varākhilam |</l>\n<l>āvirbhāva-tirobhāva-</l>\n<l>janma-nāśa-vikalpanāt || iti [ViP 1.22.60]</l>\n</lg>\n\n<p>tad etad akṣarākhyaṃ para-brahma nityam akhilaṃ jagat tu\nāvirbhāvādibhedavad ity arthaḥ | tatrāvirbhāva-tirobhāvādikatvenaiva\npūrveṣāṃ brahmādīnāṃ tad-antaḥpāta-vyapadeśo na vastuta ity arthaḥ |</p>\n\n<p>atha sadā sva-dhāmni virājamānatvena kṣara-rūpato mūrtatvādinā\ncākṣarato'pi vilakṣaṇaṃ tṛtīyaṃ rūpaṃ bhagavataḥ paramaṃ svarūpam iti punar\nucyate |</p>\n\n<lg>\n<l>sarva-śakti-mayo viṣṇuḥ</l>\n<l>svarūpaṃ brahmaṇo'param |</l>\n<l>mūrtaṃ tad yogibhiḥ pūrvaṃ</l>\n<l>yogārambheṣu cintyate ||[ViP 1.22.61]</l>\n</lg>\n\n<lg>\n<l>sa paraḥ sarva-śaktīnāṃ</l>\n<l>brahmaṇaḥ samanantaram |</l>\n<l>mūrtaṃ brahma mahā-bhāga</l>\n<l>sarva-brahma-mayo hariḥ || [ViP 1.22.63]</l>\n</lg>\n\n<p>tatra sarvam idaṃ protam\n<l>otaṃ caivākhilaṃ jagat || [ViP 1.22.64] iti |</l>\nbrahma-sākṣāt-kārāt pūrvaṃ yogibhiś cintyate | tathā brahmaṇaḥ\nsamanantaram upāsanānukrameṇa yathāgre'kṣarād anantaraṃ tad uktam,\nyathā - brahma-bhūtaḥ prasannātmety [Gītā 18.55] ādyānusāreṇa\nbrahma[va]sākṣātkārānantarāvirbhāvī ca sa ity arthaḥ | yataḥ sarvāsāṃ\nśaktīnāṃ svarūpa-bhūtādīnāṃ paramāśrayaḥ | ataeva sarva-brahma-\nmayo'khaṇḍa-brahma-svarūpaś ca | akṣarākhyasya pūrvasya śakti-hīnatvena\nkhaṇḍatvāt | yad vā ataeva sarva-veda-vedya ity arthaḥ | tata eva ca tatra\nsarvam ity ādīti | evaṃ -</p>\n\n<p>yasmāt kṣaram atīto 'ham\nakṣarād api cottamaḥ |\nato 'smi loke vede ca\n<l>prathitaḥ puruṣottamaḥ || ity ādi [Gītā 15.18] śrī-gītopaniṣad api yojyā |</l></p>\n\n<p>atra yadyapi kūṭastho'kṣara ucyate ity [Gītā 15.16] akṣara-śabdena śuddha-\njīva eva prastūyate tathāpi para-brahma eva ca lakṣaṇam | akṣaraṃ paramaṃ\nbrahma [Gītā 8.3] iti tac ca tatra pūrvoktam iti | anayoś cinmātra-\nvastutvenaikārthatvād iti tad etad abhipretya mallānām aśanir nṝṇāṃ\nnaravara ity ādau mūrtasyaiva svayaṃ bhagavata eva lakṣaṇatvaṃ [tal-\nlakṣyatvaṃ] sākṣād evāha tattvaṃ paraṃ yoginām [BhP 10.43.17] iti |</p>\n\n<p>yogināṃ catuḥsanādīnām iti ||</p>\n\n<p>|| 10.43 || śrī-śukaḥ || 100 ||</p>\n\n<p>[101]</p>\n\n<p>ataeva śrīmad-bhāgavatasya nigama-kalpa-taru-parama-phala-bhūtasya\nśraiṣṭhye saty api tathābhūtasyāpi bhagavad-ākhya-parama-tattvasyotkarṣa-\nvidyā-rūpatvād eva parama-śraiṣṭhyam āha --</p>\n\n<lg>\n<l>dharmaḥ projjhita-kaitavo 'tra paramo nirmatsarāṇāṃ satāṃ</l>\n<l>vedyaṃ vāstavam atra vastu śivadaṃ tāpa-trayonmūlanam |</l>\n<l>śrīmad-bhāgavate mahā-muni-kṛte kiṃ vā parair īśvaraḥ</l>\n<l>sadyo hṛdy avarudhyate 'tra kṛtibhiḥ śuśrūṣubhis tat-kṣaṇāt || [BhP 1.1.2]</l>\n</lg>\n\n<p>atra yas tāvad dharmo nirūpyate sa khalu sa vai puṃsāṃ paro dharmo yato\nbhaktir adhokṣaje ity [BhP 1.2.6] ādikayā</p>\n\n<lg>\n<l>ataḥ pumbhir dvija-śreṣṭhā</l>\n<l>varṇāśrama-vibhāgaśaḥ |</l>\n<l>svānuṣṭhitasya dharmasya</l>\n<l>saṃsiddhir hari-toṣaṇam || [BhP 1.2.13]</l>\n</lg>\n\n<p>ity antayā rītyā bhagavat-santoṣaṇaika-tātparyeṇa śuddha-bhakty-\nutpādakatayā nirūpaṇāt parama eva | yataḥ so'pi tad-eka-tātparyatvāt\nprakarṣeṇa ujjhitaṃ kaitavaṃ phalābhisandhi-laksaṇaṃ kapaṭaṃ yasmin\ntathābhūtaḥ | pra-śabdena sālokyādi-sarva-prakāra-mokṣābhisandhir api\nnirastaḥ | yata evāsau tad-eka-tātparyatvena nirmatsarāṇāṃ phala-\nkāmukasyaiva parotkarṣāsahanaṃ matsaraḥ tad-rahitānām eva tad-\nupalakṣaṇatvena paśv-ālambhane, dayālūnām eva ca satāṃ sva-dharma-\nparāṇāṃ vidhīyate iti evam īdṛśa-spaṣṭam anuktavataḥ karma-śāstrād\nupāsanā-śāstrāc cāsya tat-tat-pratipādakāṃśe śraiṣṭhyam uktam |\nubhayatraiva dharmotpatteḥ | tad evaṃ sati sākṣāt kīrtanādi-rūpasya vārtā ti\ndūrata eva āstām iti bhāvaḥ |</p>\n\n<p>atha jñāna-kāṇḍa-śākhebhyo'py asya pūrvavat śraiṣṭhyam āha vedyam iti |\nbhagavad-bhakti-nirapekṣa-prāyeṣu teṣu pratipāditam api śreyaḥ-sṛtiṃ\nbhaktim udasya [BhP 10.14.4] ity-ādi-nyāyena vedyaṃ niśceyaṃ bhavatīty\natraiva vedyam ity arthaḥ |</p>\n\n<p>tāpa-trayam unmūlayati tan-mūla-bhūtāvidyā-paryantaṃ khaṇḍayatīti tathā\nśivaṃ paramānandaṃ dadāty anubhāvayatīti tathā | anyatra muktāv\nanubhavāmanane hy apuruṣārthatvāpātaḥ syāt iti tan-mananād atra tu\nvaiśiṣṭyam iti | na cāsya tat-tad-durlabha-vastu-sādhanatve tādṛśa-nirūpaṇa-\nsauṣṭhavam eva kāraṇam |</p>\n\n<p>api tu svarūpam apīty āha śrīmad-bhāgavata iti | śrīmad-bhāgavatatvaṃ\nbhagavat-pratipādakatvaṃ śrīmattvaṃ śrī-bhagavan-nāmāder iva tādṛśa-\nsvabhāvika-śaktimattvam | nitya-yoge matup | ataeva samastatayaiva nirdiśya\nnīlotpalādivattvan-nāmatvam eva bodhitam | anyathā tv avimṛṣṭa-\nvidheyāṃśa-doṣaḥ syāt |</p>\n\n<p>ata uktaṃ śrī-gāruḍe - grantho'ṣṭādaśa-sāhasraḥ śrīmad-bhāgavatābhidhaḥ\n| iti ṭīkākṛdbhir api śrī-bhāgavatābhidhaḥ sura-tarur iti |\nataḥ kvacit kevala-bhāgavatākhyatvaṃ tu satya-bhāmā bhāmā itivat | tādṛśa-\nprabhāvatve kāraṇaṃ parama-śreṣṭha-kartṛtvam apy āha | mahāmuniḥ śrī-\nbhagavān tasyaiva parama-vicāra-pāraṅgata-mahā-prabhāva-gaṇa-\nśiromaṇitvāc ca | sa munir bhūtvā samacintayad iti śruteḥ | tena prathamaṃ\ncatuḥ-ślokī-rūpeṇa saṅkṣepataḥ prakāśite kasmai yena vibhāṣito'yam ity\n[BhP 12.13.19][*ENDNOTE #34] ādy-anusārena sampūrṇa eva prakāśite |</p>\n\n<p>tad evaṃ śraiṣṭhya-jātam anyatrāpi prāyaḥ sambhavatu nāma sarva-jñāna-\nśāstra-parama-jñeya-puruṣārtha-śiromaṇi-śrī-bhagavat-sākṣātkāras tatraiva\nsulabha iti vadan sarvordha-prabhāvam āha kiṃ veti | paraiḥ śāstrais tad-ukta-\nsādhanair vā īśvaro bhagavān hṛdi kiṃ vā sadya evāvarudhyate sthirīkriyate\n| vā-śabdaḥ kaṭākṣe | kintu vilambena kathañcid eva | atra tu śuśrūṣubhiḥ\nśrotum icchadbhir eva tat-kṣaṇād avarudhyate |</p>\n\n<p>nanu idame eva tarhi sarve kim iti na śṛṇvanti tatrāha kṛtibhir iti sukṛtibhir\nity arthaḥ | śravaṇecchā tu tādṛśa-sukṛtiṃ vinā notpadyata iti bhāvaḥ | athavā\naparair mokṣa-paryanta-kāmanā-rahiteśvarārādhana-lakṣaṇa-dharma-\nbrahma-sākṣātkārādibhir uktair anuktair vā sādhyais tair atra kiṃ vā kiyad\nvā māhātmyam upapannam ity arthaḥ | yato ya īśvaraḥ kṛtibhiḥ kathañcit tat-\ntat-sādhanānukrama-labdhayā bhaktyā kṛtārthaiḥ sadyas tad-eka-kṣaṇam eva\nvyāpya hṛdi sthirīkraiyate sa evātra śrotum icchadbhir eva tat-kṣaṇam\nārabhya sarvadaiveti | tasmād atra kāṇḍa-traya-rahasyasya pravyakta-\npraitpādanāder viśeṣata īśvarākarṣi-vidyā-rūpatvāc ca idam eva sarva-\nśāstrebhyaḥ śreṣṭham | ataevātra iti padasya trir-uktiḥ kṛtā | sā hi\nnirdhāraṇārtheti | ato nityam etad eva sarvair eva śrotavyam iti bhāvaḥ ||</p>\n\n<p>|| 1.1 || veda-vyāsaṃ śrī-śukam || 101 ||</p>\n\n<p>[102]</p>\n\n<p>tad evaṃ śrī-śuka-hṛdayam api saṅgamitaṃ syāt | ataś catuḥślokī-prasaṅge'pi\nśrī-bhagavān evārthaḥ | sa hi sva-jñānādy-upadeśena svam evopadideśa |\ntatra parama-bhāgavatāya brahmaṇe śrīmad-bhāgavatākhyaṃ nijaṃ śāstram\nupadeṣṭuṃ tat-pratipādyatamaṃ vastu-catuṣṭayaṃ pratijānīte |</p>\n\n<lg>\n<l>jñānaṃ parama-guhyaṃ me</l>\n<l>yad vijñāna-samanvitam |</l>\n<l>sarahasyaṃ tad-aṅgaṃ ca</l>\n<l>gṛhāṇa gaditaṃ mayā || [BhP 2.9.30]</l>\n</lg>\n\n<p>me mama bhagavato jñānaṃ śabda-dvārā yāthārthya-nirdhāraṇaṃ mayā\ngaditaṃ sat gṛhāṇa ity anyo na jānātīti bhāvaḥ | yataḥ parama-guhyaṃ hy\najñānād api rahasyatamaṃ muktānām api siddhānām [BhP 6.14.5] ity ādeḥ\n| tac ca vijñānena tad-anubhāvenāpi yuktaṃ gṛhāṇa | na caitāvad eva | kiṃ ca\nsarahasyaṃ tatrāpi rahasyaṃ yat kim apy asti tenāpi sahitam | tac ca prema-\nbhakti-rūpam ity agre vyañjayiṣyate | tathā tad-aṅgaṃ ca gṛhāṇa | tac ca sati\ntv aparādhākhya-vighne na jhaṭiti |vijñāna-rahasye prakaṭayet | tasmāt tasya\njñānasya sahāyaṃ ca gṛhāṇety arthaḥ | tac ca śravaṇādi-bhakti-rūpam ity agre\nvyañjayiṣyate | yad vā sa-rahasyam iti tad-aṅgasyaiva viśeṣaṇaṃ jñeyam |\nhṛder iva mithaḥ saṃvardhakayor ekatrāvasthānāt ||</p>\n\n<p>[103]</p>\n\n<p>atra sādhyayor vijñāna-rahasyayor āvirbhāvārtham āśiṣaṃ dadāti -</p>\n\n<p>yāvān ahaṃ yathā-bhāvo\nyad-rūpa-guṇa-karmakaḥ\ntathaiva tattva-vijñānam\nastu te mad-anugrahāt [BhP 2.9.31]</p>\n\n<p>yāvān svarūpato yat-parimāṇako'ham | yathā bhāvaḥ sattā yasyeti | yal-\nlakṣaṇo'ham ity arthaḥ | yāni svarūpāntaraṅgāni rūpāṇi śyāmatva-catur-\nbhujatvādīni guṇā bhakta-vātsalyādyāḥ karmāṇi tat-tal-līlā yasya sa yad-\nrūpa-guṇa-karmako'ham | tathaiva tena tena sarva-prakāreṇaiva tattva-\nvijñānaṃ yāthārthyānubhavo mad-anugrahāt te tavāstu bhavatād iti | etena\ncatuḥśloky-arthasya nirviśeṣatvaṃ svayam eva parāstam | vakṣyate ca\ncatuḥślokīm evoddiśatā śrī-bhagavatā svayam uddhavaṃ prati | purā\nmayetyādau jñānaṃ paraṃ man-mahimāvabhāsam iti [BhP 3.4.13] | tatra\nvijñāna-padena rūpādīnām api svarūpa-bhūtatvaṃ vyaktam | atrra vijñānāśīḥ\nspaṣṭā | rahasyāśīś ca paramānandātmaka-tat-tad-\nyāthārthyānubhavenāvaśyaṃ premodayāt ||</p>\n\n<p>[104]</p>\n\n<p>tad eva upadeśya-catuṣṭayaṃ catuḥślokyā nirūpayan prathamaṃ jñāna-\nvijñānārthaṃ sva-lakṣaṇaṃ pratipādayati dvābhyām | tatra jñānārtham āha -</p>\n\n<lg>\n<l>aham evāsam evāgre</l>\n<l>nānyad yat sad-asat param |</l>\n<l>paścād ahaṃ yad etac ca</l>\n<l>yo 'vaśiṣyeta so 'smy aham || [BhP 2.9.32]</l>\n</lg>\n\n<p>atrāhaṃ-śabdena tad vaktā mūrta evocyate na tu nirviśeṣaṃ brahma tad-\naviṣayatvāt | ātma-jñāna-tātparyake tu tattvam asītivat tvam evātyeva vaturm\nupayuktavāt | tataś cāyam arthaḥ - samprati bhavantaṃ prati prādurbhavann\nasau parama-manohara-śrī-vigraho'ham evāgre mahā-paralaya-kāle'py āsam\neva | vāsudevo vā idam agra āsīn na brahmā na ca śaṅkaraḥ | eko nārāyaṇa\nāsīn na brahmā neśāna ity ādi śrutibhyaḥ | bhagavān eka āsedam agra\nātmātmanāṃ vibhur ity [BhP 3.5.23] ādi tṛtīyāt | ato vaikuṇṭha-tāt-pārṣad-\nādīnām api tad-upāṅgatvād ahaṃ-padenaiva grahaṇaṃ rājāsau prayātītivat\n| tatas teṣāṃ ca tadvad eva sthitir bodhyate | tathā ca rāja-praśnaḥ - sa cātra</p>\n\n<p>sa cāpi yatra puruṣo\nviśva-sthity-udbhavāpyayaḥ |\nmuktātma-māyāṃ māyeśaḥ\n<l>śete sarva-guhāśayaḥ || [BhP 2.8.10] iti |</l></p>\n\n<p>śrī-vidura-praśnaś ca -</p>\n\n<p>tattvānāṃ bhagavaṃs teṣāṃ\nkatidhā prati-saṅkramaḥ |\ntatremaṃ ka upāsīran\n<l>ka u svid anuśerata || iti [BhP 3.7.37] |</l></p>\n\n<p>kāśīkhaṇḍe'py uktaṃ śrī-dhruva-carite -</p>\n\n<p>na cyavante hi mad-bhaktā\nmahatyāṃ pralayāpadi |\nato'cyuto'khile loke\nsa ekaḥ sarvago'vyayaḥ || iti |</p>\n\n<p>aham evety eva-kāreṇakart-antarasyārūpatvādikasya ca vyāvṛttiḥ | āsam eveti\n<l>tatrāsambhāvanāyā nivṛttiḥ | tad uktaṃ yad-rūpa-guṇa-karmaka [BhP 2.9.32]</l>\niti | ataeva | yad vā āsam eveti brahmādi-bahirjana-jñāna-gocara-sṛṣṭy-ādi-\nlakṣaṇa-kriyāntarasyaiva vyāvṛttiḥ | na tu svāntaraṅga-līlāyā api |\nyathādhunāsau rājā kāryaṃ na kiñcit karotīty ukte rājya-sambandhi-kāryam\neva niṣidhyate na tu śayana-bhojanādikam apīti tadvat | yad vā asa gati-\ndīpty-ādāneṣv ity asmāt āsaṃ sāmprataṃ bhavatā dṛśyamānair viśeṣair ebhir\nagre'pri virājamāna evātiṣṭham iti nirākāratvādikasyaiva viśeṣato vyāvṛttiḥ\n|</p>\n\n<p>tad uktam anena ślokena sākāra-nirākāra-viṣṇu-lakṣaṇa-kāriṇyām muktā-\nphala-ṭīkāyām api | nāpi sākāreṣv avyāptiḥ | teṣām ākārātirohitatvād iti\n| aitareyaka-śrutiś [?] ca ātmaivedam agra āsīt puruṣa-vidha [BAU 4.1.1] iti\n| etena prakṛtīkṣaṇato'pi prāg-bhāvāt puruṣād apy uttamatvena bhagavaj-\njñānam eva kathitam |</p>\n\n<p>nanu kvacin nirviśeṣam eva brahma āsīd iti śrūyate tatrāha - nānyad yat sad-\nasat-param iti | sat kāryam asat kāraṇaṃ tayoḥ paraṃ yat brahma tan na\nmatto'nyat | kvacid adhikāriṇi śāstre vā svarūpa-bhūta-viśeṣa-vyutpatty-\nasamarthe so'yam aham eva nirviśeṣatayā pratibhātīty arthaḥ | yadā tadānīṃ\nprapañce viśeṣābhāvān nirviśeṣa-cin-mātrākāreṇa vikuṇṭhe tu sa-viśeṣa-\nbhagavad-rūpeṇeti śāstra-dvaya-vyavasthā | etena ca brahmaṇo hi\npratiṣṭhāham ity atroktaṃ bhagavaj-jñānam eva pratipāditam | ataevāsya\nparama-guhyatvam uktam |</p>\n\n<p>nanu sṛṣṭer anantaraṃ nopalabhyase | tatrāha paścāt sṛṣṭer anantaram apy\naham evāsmy eva vaikuṇṭheṣu bhagavad-ādyākāreṇa prapañceṣv antaryāmy-\nākāreṇeti śeṣaḥ | etena sṛṣṭi-sthiti-pralaya-hetur asyety ādi pratipāditaṃ\nbhagavaj-jñānam evopadiṣṭam |</p>\n\n<p>nanu sarvatra ghaṭa-paṭākārā ye dṛśyante te tu tad-rūpāṇi na bhavantīti\ntavāpūrṇatva-prasaktiḥ syād ity āśaṅkyāha | yad etad viśvaṃ tad apy aham\neva mad-ananyatvān mad-ātmakam evety arthaḥ | anena so'yaṃ te'bhihitas tāta\nbhagavān viśva-bhāvanaḥ | samāsena harer nānyad anyasmāt sad-asac ca yad\nity ādy uktaṃ bhagavaj-jñānam evopadiṣṭam | tathā pralaye yo'vaśiṣyate\nso'ham evāsmy eva | etena bhavān ekaḥ śiṣyate śeṣa-saṃjña ity uktaṃ\nbhagavaj-jñānam evopadiṣṭam | tathā pūrvaṃ svānugraha-prakāśyatvena\npratijñātaṃ yāvat tvaṃ sarva-kāla-deśāparikcchedyatva-jñāpanāyopadiṣṭam\n| evaṃ nānyad yat sad-asat-param ity anena brahmaṇo hi pratiṣṭhāham iti\njñāpanayā yathā-bhāvatvam | sarvākārāvayava-bhagavad-ākāra-nirdeśena\nvilakṣaṇānanta-rūpatva-jñāpanayā yad-rūpatvam | sarvāśrayāti-nirdeśena\nvilakṣaṇānanta-guṇatva-jñāpanayā yad-guṇatvam | sṛṣṭi-sthiti-\npralayopalakṣita-vividha-kriyāśrayatva-kathanena laukikānanta-karmatva-\njñāpanayā yat-karmatvaṃ ca |</p>\n\n<p>[105]</p>\n\n<p>atha tādṛśa-rūpādi-viśiṣṭasyātmano vyatireka-mukhena vijñānārthaṃ māyā-\nlaksaṇam āha ṛte 'rtham [BhP 2.9.33] ity ādi |</p>\n\n<p>pūrvaṃ vyākhyātam eva[*ENDNOTE #35] | saṅkṣepaś cāyam arthaḥ |\nparama-puruṣārtha-bhūtaṃ mām ṛte mad-darśanād anyatraiva yat pratīyate\nyac cātmani na pratīyeta māṃ vinā svataḥ pratītir api yasya nāstīty arthaḥ tad\nvastu ātmano mama parameśvarasya māyāṃ vidyāt | atra dṛṣṭāntaḥ |\nyathā''bhāsaḥ pratibimba-raśmiḥ | yathā ca tamas timiram iti | tatrābhāsasya\ntādṛśatvaṃ spaṣṭam eva | tamaso'pi jyotir darśanād anyatraiva pratīter jyotir\nātmakaṃ cakṣur vinā cāpratītir iti | vidyād iti prathama-puruṣa-\nnirdeśasyāyaṃ bhāvaḥ | anyān praty eva khalv ayam upadeśaḥ | tvaṃ tu mad-\ndatta-śaktyā sākṣād evānubhavann asīti | evaṃ māyika-dṛṣṭim atītyaiva\nrūpādi-viśiṣṭaṃ mām anubhaved iti | vyatireka-mukhenānubhāvanasyāyaṃ\nbhāvaḥ | śabdena nirdhāritasyāpi sat-svarūpāder\nmāyākāryāveśenaivānubhavo na bhavati | atas tad-arthaṃ māyā-tyajanam eva\nkartavyam iti | etena tad-avinābhāvāt premāpy anubhāvita iti gamyate |</p>\n\n<p>[106]</p>\n\n<p>atha tasyaiva premno rahasyatvaṃ bodhayati --</p>\n\n<p>yathā mahānti bhūtāni\nbhūteṣūccāvaceṣv anu\npraviṣṭāny apraviṣṭāni\ntathā teṣu na teṣv aham [BhP 2.9.34]</p>\n\n<p>yathā mahābhūtāni bhūteṣv apraviṣṭāni bahiḥ-sthitāny api anupraviṣṭāny\nantaḥ-sthitāni bhānti | tathā lokātīta-vaikuṇṭha-sthitatvenāpraviṣṭo'py ahaṃ\nteṣu tat-tad-guṇa-vikhyāteṣu na teṣu praṇata-janeṣu praviṣṭo hṛdi sthito'haṃ\nbhāmi | atra mahābhūtānām aṃśa-bhedena praveśāpraveśau tasya tu\nprakāśa-bhedeneti bhede'pi praveśāpraveśa-mātra-sāmyena dṛṣṭāntaḥ | tad\nevaṃ teṣāṃ tādṛg-ātma-vaśakāriṇī prema-bhaktir nāma rahasyam iti sūcitam\n|</p>\n\n<p>tathā ca brahma-saṃhitāyām --</p>\n\n<lg>\n<l>ānanda-cinmaya-rasa-pratibhāvitābhis</l>\n<l>tābhir ya eva nija-rūpatayā kalābhiḥ |</l>\n<l>goloka eva nivasaty akhilātma-bhūto</l>\n<l>govindam ādi-puruṣaṃ tam ahaṃ bhajāmi || [BrahmaS 5.29]</l>\n</lg>\n\n<lg>\n<l>premāñjana-cchurita-bhakti-vilocanena</l>\n<l>santaḥ sadaiva hṛdayeṣu vilokayanti |</l>\n<l>yaṃ śyāmasundaram acintya-guṇa-svarūpaṃ</l>\n<l>govindam ādi-puruṣaṃ tam ahaṃ bhajāmi || [BrahmaS 5.30]</l>\n</lg>\n\n<p>acintya-guṇa-svarūpam api premākhyaṃ yad añjanaṃ tena cchuritavat uccaiḥ\nprakāśamānaṃ bhakti-rūpaṃ vilocanaṃ tena ity arthaḥ |</p>\n\n<p>ye bhajanti tu māṃ bhaktyā\n<l>mayi te teṣu cāpy aham | iti [Gītā 9.29] gītopaniṣadaś ca |</l></p>\n\n<p>yad vā teṣu yathā tāni bahiḥ-sthitāni cāntaḥ-sthitāni ca bhānti tadvat\nbhakteṣu aham antarmanovṛttiṣu bahir-indriya-vṛttiṣu ca sphurāmīti ca |\nbhakteṣu sarvathā'nanya-vṛttitāhetur nāma kim api sva-prakāśaṃ\npremākhyam ānandātmakaṃ vastu mama rahasyam iti vyañjitam | tathaiva\nśrī-brahmaṇoktam --</p>\n\n<p>na bhāratī me 'ṅga mṛṣopalakṣyate\nna vai kvacin me manaso mṛṣā gatiḥ |\nna me hṛṣīkāṇi patanty asat-pathe\n<l>yan me hṛdautkaṇṭhyavatā dhṛto hariḥ || [BhP 2.6.34] iti |</l></p>\n\n<p>yadyapi vyākhyāntarānusāreṇāyam artho'palapanīyaḥ syāt tathāpy asminn\nevārthe tātparyaṃ pratijñā-catuṣṭaya-sādhanāyopakrāntatvāt tad-anuktrama-\ngatatvāc ca | kiṃ tasminn arthe na teṣu iti chinna-padam api vyarthaṃ syād\ndṛṣṭāntasyaiva kriyābhyām anvayopapatteḥ | api ca rahasyaṃ nāma hy etad\neva yat parama-durlabhaṃ vastu duṣṭodāsīna-jana-dṛṣṭi-nivāraṇārthaṃ\nsādhāraṇa-vastv-antareṇācchādyate | yathā cintāmaṇiḥ sampuṭādinā | ataeva\nparokṣa-vādā ṛṣayaḥ parokṣaṃ ca mama priyam iti [BhP 11.21.35] śrī-\nbhagavad-vākyaṃ ca | tad evaṃ parokṣaṃ kriyate yad adeyaṃ virala-pracāraṃ\nmahad-vastu bhavati | asyaivādeyatvaṃ virala-vicāratvaṃ mahattvaṃ ca | muktiṃ\ndadāti karhicit sma na bhakti-yogam ity [BhP 5.6.18] ādiṣu bahutra vyaktam\n|</p>\n\n<lg>\n<l>idaṃ bhāgavataṃ nāma</l>\n<l>yan me bhagavatoditam |</l>\n<l>saṅgraho 'yaṃ vibhūtīnāṃ</l>\n<l>tvam etad vipulī kuru || [BhP 2.7.51]</l>\n</lg>\n<lg>\n<l>yathā harau bhagavati</l>\n<l>nṛṇāṃ bhaktir bhaviṣyati |</l>\n<l>sarvātmany akhilādhāre</l>\n<l>iti saṅkalpya varṇaya || [BhP 2.7.52]</l>\n</lg>\n\n<p>tasmāt sādhu vyākhyātaṃ svāmi-caraṇair api rahasyaṃ bhaktir iti ||</p>\n\n<p>[107]</p>\n\n<p>atha kathaṃ tathābhūtaṃ rahasyam udayetety apekṣāyāṃ krama-prāptaṃ tad-\naṅga-bhūtaṃ tadīya-sādhanam upadiśati |</p>\n\n<lg>\n<l>etāvad eva jijñāsyaṃ</l>\n<l>tattva-jijñāsunātmanaḥ |</l>\n<l>anvaya-vyatirekābhyāṃ</l>\n<l>yat syāt sarvatra sarvadā || [BhP 2.9.35]</l>\n</lg>\n\n<p>ātmano mama bhagavatas tattva-jijñāsunā prema-rūpaṃ rahasyam\nanubhavitum icchunā etāvad eva jijñāsyaṃ śrī-guru-caraṇebhyaḥ śikṣaṇīyam\n| kiṃ tat ? sad ekam eva anvaya-vyatirekābhyāṃ vidhi-niṣedhābhyāṃ sadā\nsarvatra syād upapadyate | yathā -</p>\n\n<lg>\n<l>na hy ato'nyaḥ śivaḥ panthā</l>\n<l>viśataḥ saṃsṛtāv iha |</l>\n<l>vāsudeve bhagavati</l>\n<l>bhakti-yogo yathā bhavet || [BhP 2.2.33]</l>\n</lg>\n\n<p>iti vyatirekeṇopakramya tad-upasaṃhāre -</p>\n\n<lg>\n<l>tasmāt sarvātmanā rājan</l>\n<l>hariḥ sarvatra sarvadā |</l>\n<l>śrotavyaḥ kīrtitavyaś ca</l>\n<l>smartavyo bhagavān nṝṇām || [BhP 2.2.36]</l>\n</lg>\n\n<p>ity anvayena sarvadety uktam |</p>\n\n<p>tasmāt sva-jñāna-vijñāna-rahasya-tad-aṅgānām upadeśena catuḥślokyām api\nsvayaṃ śrī-bhagavac-chabdena dadarśa tatrākhila-sātvatāṃ patim [BhP 2.9.15]\nity atra tāpanī-śruty-anukūlitaṃ śrī-kṛṣṇa-liṅgatvena ca asya vaktuḥ śrī-\nbhagavattvam eva sphuṭam | na jātu tad-aṃśa-bhūta-nārāyaṇākhya-\ngarbhodaśāyi puruṣatvam |</p>\n\n<p>ataevāsya mahāpurāṇasyāpi śrī-bhāgavatam ity eva vyākhyā | tathaivoktam -\n- kasmai kena vibhāṣito'yam atulo jñāna-pradīpaḥ purā ity ādau tac\nchuddhaṃ vimalaṃ viśokam amṛtaṃ satyaṃ paraṃ dhīmahi ity [BhP 12.13.19]\natra para-śabdena bhagac-vaktṛtvam | ādyo'vatāraḥ puruṣaḥ parasyeti dvitīye\nbhedābhidhānāt | ata idaṃ bhagavatā pūrvaṃ brahmaṇe nābhi-paṅkaje |\nsthitāya bhava-bhītāya kāruṇyāt samprakāśitam ity atrāpi bhagavac-chabda-\nprayogaḥ | śrī-nārāyaṇa-nābhi-paṅkaje sthitaṃ brahmāṇaṃ prati svayaṃ śrī-\nbhagavatā tatraiva vyāpi-mahā-vaikuṇṭhaṃ prakāśyedaṃ purāṇaṃ prakāśitam\nity arthaḥ | anugataṃ caitat dvitīya-skandhetihāsasyeti |</p>\n\n<p>|| 2.9 || śrī-bhagavān brahmāṇam || 102-107 ||</p>\n\n<p>[108]</p>\n\n<p>tad etat sarva-śāstrāṇāṃ samanvayas tasminn eva bhagavati | tathā ca sarvaiś\nca vedaiḥ paramo hi devo jijñāsyo nānyo vedaiḥ prasidhyet | tasmād enaṃ\nsarva-vedān adhītya vicārya ca jñātum icchen mumukṣur iti caturveda-\nśikhāyām | yaṃ sarva-devā ānamanti mumukṣavo brahmavādinaś ceti śrī-\nnṛsiṃha-tāpanyām [NTU 2.4.10] |</p>\n\n<p>na vedavin manute taṃ bṛhantaṃ sarvānubhūtam ātmānaṃ sāmparāye | tvaṃ\ntv aupaniṣadaṃ puruṣaṃ pṛcchāmīty [BAU 3.9.27] ādir anyatra | vedaiś ca\nsarvair aham eva vedyo vedānta-kṛd veda-vid eva cāham iti [Gītā 15.15] śrī-\ngītopaniṣatsu | siddhānte punar eka eva bhagavān viṣṇuḥ samastāgama-\nvyāpāreṣu vivecana-vyatikaraṃ nīteṣu niścīyata iti pādme | sarva-\nnāmābhidheyaś ca sarva-vedeḍitaś ca sa iti skānde | natāḥ sma sarva-jagatāṃ\nvacasāṃ pratiṣṭhā yatra śāśvatī iti [ViP 1.14.23] vaiṣṇave |</p>\n\n<p>sarva-vedān setihāsān\nsa-purāṇān sa-yuktikān |\nsa-pañcarātrān vijñāya\nviṣṇur jñeyo na cānyathā || iti brahma-tarke |</p>\n\n<p>tad evaṃ sarva-veda-samanvayaṃ svasmin śrī-bhagavaty eva svayam āha -</p>\n\n<p>māṃ vidhatte 'bhidhatte māṃ\n<l>vikalpyāpohyate hy aham | [BhP 11.21.42]</l></p>\n\n<p>|| 11.21 || śrī-bhagavān || 108 ||</p>\n\n<p>[109]</p>\n\n<p>tad evaṃ bhagavata eva sarva-vedārthatvaṃ darśitam | tatra rājñaḥ praśnaḥ |</p>\n\n<p>śrī-viṣṇu-rāta uvāca -</p>\n\n<lg>\n<l>brahman brahmaṇy anirdeśye</l>\n<l>nirguṇe guṇa-vṛttayaḥ |</l>\n<l>kathaṃ caranti śrutayaḥ</l>\n<l>sākṣāt sad-asataḥ pare || [BhP 10.87.1]</l>\n</lg>\n\n<p>asyārthaḥ | śrutayas tāvac chabda-mātrasya sādhāraṇyād guṇeṣu sattvādiṣu\nvṛttir yāsāṃ tādṛśo dṛśyante | brahma tu nirguṇaṃ sattvādi-guṇātītaṃ tasmād\nevānirdeśyam | tat-tad-guṇa-kārya-bhūta-jāti-guṇa-kriyākhyānanāṃ\nguṇāntarāṇām abhāvāspadatvāt tādṛśa-dravyasyāpy aprasiddhatvād\nanirdeśyaṃ sattvādi kāryaṃ bhūtābhyāṃ sad-asadbhyāṃ kārya-kāraṇābhyāṃ\nparam iti tena tenāsambandhaṃ cety arthaḥ | tathā ca sati yathā ḍittha-vāci\nkasmiṃścid advitīye dravye tac-chabdasya mukhyā vṛttiḥ pravartate | yathā ca\nsiṃho devadatta ity atra gauṇyā vṛttyā śaurya-guṇa-yukte devadatte siṃha-\nśabdaḥ pravartate | yathā ca gaṅgāyāṃ ghoṣa ity atra-lakṣaṇayā vṛttyā\ngaṅgā-śabdas tasminn ity asambandhe taṭe pravartate | tathā tat-tad-\nbhāvāspade brahmaṇi tayā tayā vṛttyā śrutayaḥ kathaṃ pravarteran |\nśrutīnāṃ ca śāstra-yonitvād iti [Vs 1.1.3] nyāyena tat-pratipādakatāyām\nananyānāṃ tatra pravṛttir avaśyaṃ vaktavyā | tasmāt tasmiṃs tāḥ sākṣād-\nrūpatayā mukhyayā vṛttyā kena prakāreṇa caranti | taṃ prakāraṃ viśeṣaḥ\nkṛpayāpi svayam upadiśeti | anyathā padārthatvāyogād apadārthasya ca\nvācyārthatvāyogān na śruti-gocaratvaṃ brahmaṇaḥ syād iti sthite kutastarāṃ\ntad upari cara-sphūrter bhagavatas tad-gocaratvaṃ tat katham evaṃ\nsvabhaktayor ity ādau svatāṃ svataḥ pramāṇa-bhūtānāṃ vedānāṃ mārgaṃ\nbhagavat-paratvam ādiśyety uktam iti |\n[110]</p>\n\n<p>atra śrī-śukadevena dattam uttaram āha -</p>\n\n<p>ṛṣir uvāca -\n<lg>\n<l>buddhīndriya-manaḥ-prāṇān</l>\n<l>janānām asṛjat prabhuḥ |</l>\n<l>mātrārthaṃ ca bhavārthaṃ ca</l>\n<l>ātmane'kalpanāya ca || [BhP 10.87.2]</l>\n</lg></p>\n\n<p>buddhyādīn upādhīn janānām anuśāyināṃ jīvānāṃ mātrādy-arthaṃ\nprabhuḥ parameśvaro'sṛjata na tu janāḥ svāvidyayāsṛjann iti vivarta-vādaḥ\nparihṛtaḥ | mīyanta iti māyā viṣayāḥ tad-artham | bhavārthaṃ bhavaḥ janma-\nlakṣaṇaṃ karma tat-prabhṛti-karma-karaṇārtham ity arthaḥ | ātmane\nlokāntara-gāmine ātmanas tat-tal-loka-bhogāyety arthaḥ | akalpanāya\nkalpanā-nivṛttaye muktaye ity arthaḥ | artha-dharma-kāma-mokṣārtham iti\nkrameṇa pada-catuṣṭayasyārthaḥ | mokṣo'py atra cin-mātratayāvasthiti-rūpaḥ\n| yathāvarṇa-vidhānam apavargaś ca bhavati, yo'sau bhagavatīty ādinā\nananya-nimitta-bhakti-yoga-lakṣaṇo nānā-gati-nimittāvidyā-granthi-randhana-\ndvāreṇety [BhP 5.19.20] antena pañcamokta-gadyena tathā niruktatvāt sādhya-\nbhakti-prādurbhāva-lakṣaṇaṃ ceti dvividho jñeyaḥ | ubhayatrāpi kalpanā-\nrūpāvidyāyā nivṛtteḥ | etad uktaṃ bhavati | yasmāt svayam īśvaras tat-tad-\narthaṃ tat-tat-sādhakatvena dṛśyamānānāṃ buddhyādīn sṛṣṭavān tasmāt tat-\ntat-sampādana-śakti-nidhāna-yogyatayā teṣu kṛtavān iti labhyate | tatra\ntrivarga-sampādikāḥ śaktayaḥ kalpanātmikā māyā-vṛtty-avidyā-śakter aṃśāḥ\nbahirmukha-karmātmakatvāt svarūpānyathā-bhāva-saṃsāritva-hetutvāc ca |\nevaṃ ca yāvaj-jīvānāṃ bhagavad-bahirmukhatā tāvat kevalaṃ\nkalpanātmikānām avidyā-śaktīnāṃ prakāśāt tat-pradhānā buddhy-ādayaḥ\nsa-guṇā eveti nirguṇaṃ sāksān na kurvata ity evaṃ satyam eva | yadā tu tad-\nantarmukhatā tadā teṣu cic-chakteḥ prādurbhāvāt taṃ sākṣāt kurvata eva iti\nsthitam | buddhyādimayatvād vacaso'pi tathā vyavahāraḥ sidhyati | tad\natraivābhedena siddhāntitam ante |\ntad etad varṇitaṃ rājan\nyo naḥ praśnaḥ kṛtas tvayā |\nyathā brahmaṇya-nirdeśye\nnariguṇye'pi manaś caret || ity atra mana iti |</p>\n\n<p>tatra buddhy-ādau cic-chaktis tadīyāprākṛta-paramānanda-svarūpa-tādṛśa-\nguṇādau svayaṃ prakāśamayī vacasi ca tattan-nirdeśa-mayīti jñeyā |</p>\n\n<p>ato'prākṛta-tādṛśa-svarūpādyālambanena śrutayaś carantīti siddhānta-\nsiddhaye | tad evaṃ pauruṣasyāpi vacaso bhagavac-caritraṃ siddham |\nyathoktam -yasmin prati ślokam abaddhavaty [BhP 1.5.11] apīti | tathā ca sati\ntathāvidha-vaca-ādīnām ekāśrayasya sākṣād-bhagavan-\nniśvāsāvirbhāvino'pauruṣeyasya tac-cāritvaṃ kim uta | tasmāt sākṣāt caranty\neva śrutayaḥ | vakṣyate ca - kvacid ajayātmanā ca carato'nucaren\nnigama[*ENDNOTE #36] iti | tathā ca praṇavam uddiśyoktaṃ dvādaśe --</p>\n\n<p>svadhāmno brahmaṇaḥ sākṣād\nvācakaḥ paramātmanaḥ |\nsa-sarva-mantropaniṣad\n<l>veda-bījaṃ sanātanam || [BhP 12.6.41] iti |</l></p>\n\n<p>śrutau ca - om ity etad brahmaṇo nediṣṭhaṃ nāmeti nediṣṭhaṃ lakṣaṇādi-\nvyavadhānaṃ vinety arthaḥ | ataeva kena ca prakaṭiṇa sākṣāc caranti sa\nkathyatām ity evaṃ rājābhiprāyaḥ | atra śabdo nirdeśyatve doṣas tv agre\ndyupataya ity [BhP 10.87.41] atra parihāryaḥ |</p>\n\n<p>atha śrutiṣv api yāḥ kāścit trivarga-paratvena bahirmukhāḥ pratīyante tāsām\napy antarmukhatāyām eva paryavasānam | tathā hi parameśvarasya satata-\nparamārtha-bahirmukhatā-parāhata-jīva-nikāya-viṣaya-kṛpā-vilāsa-\nparyavasāyi-niḥśvāsa-rūpāḥ śrutayaḥ prathamataḥ sva-viṣayakaṃ viśvāsaṃ\njanayitum adṛṣṭavastvanabhijñānasatatadṛṣṭam aihikam evārtham\nīhamānāṃs tān prati tat-sampādakaṃ putreṣṭyādikaṃ vidadhati | tataś ca tena\njāta-viśvāsānaihikasyātyantam asthiratve pradarśya divyānanda-camatkāra-\nvicitrasya pāralaukika-svargādi-lakṣaṇa-tat-tat-kāmasya janake'gniṣṭomādau\npravartayanti | tatas teṣāṃ nirantara-tad-abhyāsād dharma eva ruciṃ janayanti\n|</p>\n\n<p>atha labdha-dharma-rucīnāṃ śuddhāntaḥ-karaṇānāṃ tad-artaha-vicāra-\nparāṇāṃ jagad apy anityam iti jñānavatāṃ saṃsāra-bhaya-dīnānāṃ\nnirvāṇānandābhilāṣaṃ sampādayanti | nirvāṇānandaś ca para-\ntattvāvirbhāva-rūpa eveti |</p>\n\n<p>tad uktam śrī-sūtena --</p>\n\n<lg>\n<l>dharmasya hy āpavargyasya</l>\n<l>nārtho 'rthāyopakalpate |</l>\n<l>nārthasya dharmaikāntasya</l>\n<l>kāmo lābhāya hi smṛtaḥ || [BhP 1.2.9]</l>\n</lg>\n<p>kāmasya nendriya-prītir\nlābho jīveta yāvatā |\njīvasya tattva-jijñāsā\n<l>nārtho yaś ceha karmabhiḥ || [BhP 1.2.10] iti |</l></p>\n\n<p>tataś ca yathā buddhyādayo'ntarmukhatā-tāratamyena cic-chaktyāvirbhāvāt\npare tattve tāratamyena caranti, tathā śruti-lakṣaṇaṃ vacanam api cic-chakti-\nprakāśānukrameṇa traiguṇya-viṣayatvam atikramya kevala-nairguṇya-\nviṣayam eva sat tasmin nirguṇe tattve samyag eva carituṃ śaknoti | aguṇa-\nvṛttitvena yogyatvāt | tad uktaṃ dvādaśe praṇavam upalakṣya -</p>\n\n<lg>\n<l>tato'bhūt trivṛd oṅkāro</l>\n<l>yo'vyakta-prabhavaḥ svarāṭ |</l>\n<l>yat tal liṅgaṃ bhagavato</l>\n<l>brahmaṇaḥ paramātmanaḥ || [BhP 12.6.39] iti ||</l>\n</lg>\n\n<p>tatra tat tattvaṃ dvidhā sphurati bhagavad-rūpeṇa brahma-rūpeṇa ceti | cic-\nchaktir api dvidhā tadīya-svayaṃ-prakāśādi-maya-bhakti-rūpeṇa tan-maya-\njñāna-rūpeṇa ca | tato bhakti-maya-śrutayo bhagavati caranti jñāna-maya-\nśrutayo brahmaṇīti sāmānyataḥ siddhāntitam |</p>\n\n<p>[111]</p>\n\n<p>atha tatra viśeṣaṃ vaktuṃ tadīya evetihāsa upakṣipyate |</p>\n\n<p>śrī-sanandana uvāca -\n<lg>\n<l>sva-sṛṣṭam idam āpīya</l>\n<l>śayānaṃ saha śaktibhiḥ |</l>\n<l>tad ante bodhayāñcakrus</l>\n<l>tal-liṅgaiḥ śrutayaḥ param || [BhP 10.87.12]</l>\n</lg></p>\n\n<p>svayaṃ nirmitam idaṃ viśvaṃ laya-samaye āpīya saṃhṛtya śaktibhiḥ saha\nśayānaṃ prakṛtiṃ puruṣaṃ tad-aṃśāṃśaś cātma-sātkṛtya tat-kāryaṃ prati\nnimīlitākṣaṃ paraṃ bhagavantaṃ tad-ante pralaya-kālāvasāna-prāye tal-liṅgais\ntat-pratipādakair vākyaiḥ śrutayaḥ prabodhayāñcakruḥ prātaḥ prabodhanaḥ\nstuti-bhaṅgyā tuṣṭuvur ity arthaḥ | asya bhagavattvam eva gamyate na tu\npuruṣa</p>\n\n<lg>\n<l>tvaṃ bhagavān eka āsedam</l>\n<l>agra ātmātmatāṃ vibhuḥ |</l>\n<l>ātmecchānugatāvātmo</l>\n<l>nānām aty upalakṣaṇaḥ || [BhP 3.5.23]</l>\n</lg>\n\n<p>iti tṛtīya-skandha-prakaraṇe tadānīṃ puruṣasya tad-antarbhāva-śravaṇāt |</p>\n\n<p>[112]</p>\n\n<p>pūrva-padyārthe dṛṣṭāntaḥ |\n<lg>\n<l>yathā śayānaṃ samrājaṃ</l>\n<l>vandinas tat-parākramaiḥ |</l>\n<l>pratyūṣe'bhyetya suślokair</l>\n<l>badhiyanty anujīvinaḥ || [BhP 10.87.13]</l>\n</lg></p>\n\n<p>tasya samrājaḥ parākramo ya etair na tu nirviśeṣatva-vyañjakaiḥ śobhanaiḥ\nślokaiḥ | yathā śayānaṃ samrājam ity asyāyam abhiprāyaḥ | yathā rātrau\nsamrāṭ mahiṣibhiḥ krīḍann api bahiḥkāryaṃ parityajyāntargṛhādau\nsthitatvāt taj-janaiḥ śayāna evocyate | vandibhiś ca tat-prabhāvamaya-śloka-\nkṛta-prabodhana-bhaṅgyā stūyate tathāyaṃ bhagavān tadānīṃ jagat-\nkāryākṛta-dṛṣṭir nigūḍhaṃ nija-dhāmni nija-parikaraiḥ krīḍann apīti |\nanujīvina ity anena te yathā tan-marmajñās tathā na apīti sūcitam |</p>\n\n<p>[113]</p>\n\n<p>tatra prathamato jñānādi-guṇa-sevitena samyag-darśana-kāraṇena bhakti-\nyogenānubhūyamānaṃ bhagavad-ākāram akhaṇḍam eva tattvaṃ sva-\npratipādyatvena darśayantyo brahma-svarūpam api tathātvena\nkroḍīkurvantyaḥ śrutayaḥ ūcuḥ |</p>\n\n<lg>\n<l>jaya jaya jahy ajām ajita doṣa-gṛbhīta-guṇāṃ</l>\n<l>tvam asi yad ātmanā samavaruddha-samasta-bhagaḥ |</l>\n<l>aga-jagad-okasām akhila-śakty-avabodhaka te</l>\n<l>kvacid ajayātmanā ca carato 'nucaren nigamaḥ || [BhP 10.87.14]</l>\n</lg>\n\n<p>boh ajita jaya jaya nijotkarṣam āviṣkuru | ādare vīpsā | atrājiteti\nsambodhanenedaṃ labhyate | nāma-vyāharaṇaṃ viṣṇor yatas tad-viṣayā matir\niti [BhP 6.2.10] nyāyena nāmnā bhagavān asau sākṣād abhimukhīkriyata iti\nliṅgād eva tac-chrī-vigrahavat tad api tat-svarūpa-bhūtam eva bhavati | tad\nvijānīye tad-abhimukhī-karaṇārhatvāt | ataeva bhaya-dveṣādau śrī-mūrteḥ\nsphūrter iva sāṅgety-ādāv apy asya prabhāvaḥ śrūyate | viśeṣataś cātra śruti-\nvidvad0anubhaāv api pūrvam eva pramāṇīkṛtau | tasmāt yat tvaṃ śrī-\nvigraha-rūpeṇa cakṣur ādāv udayate tad eva nāma-rūpeṇa vāg-ādāv iti\nsthitam | tasmān nāma-nāminoḥ svarūpābhedena tat-sākṣāt-kāre tat-sākṣāt-\nkāra evety ataḥ kiṃ vaktavyam anyatrānyavad bhagavati śrutayo'pi jātyādi-\nkṛta-saṃjñā-saṃjñi-saṅketādi-rītyā rūḍhyādi-vṛttibhiś carantīti | yāsāṃ śruty-\nabhidhānāṃ vallīnāṃ sākṣāt tathābhūtāni nāmāny eva phalānīti |</p>\n\n<p>utkarṣam āviṣkurv ity anena itthaṃ sarvotkṛṣṭatā-guṇa-yogena mukhyayaiva\nvṛttyā śrutayas tasmiṃś carantīti darśitam | śrutayaś ca na te mahi tvām anv\naśnuvanti [?], na tat samaś cābhyadhikaś ca dṛśyate [ŚvetU 6.8] ity ādyāḥ |</p>\n\n<p>atra śrutayo jaya jayeti sva-bhaktyāviṣkārāt bhaktim eva tat-prakāśe hetuṃ\ngamayanti | kena vyāpāreṇotkarṣam āviṣkara-vāṇīty āśaṅkya māyā-\nnirasana-dvārā sva-bhakti-dānenety āhuḥ |</p>\n\n<p>ajāṃ māyāṃ jahi | nanu māyā nāma vidyāvidyā-vṛttikā śaktiḥ | tarhi tad-\ndhanane vidyāyā api hatiḥ syād ity atra āha doṣa-gṛbhīta-guṇāṃ jīvānām\nātma-vismṛti-hetāv avidyā-lakṣaṇe doṣe eva gṛbhīto gṛhītas tat-smṛti-hetor\nvidyā-lakṣaṇo guṇo yayā tām | svayam eva svāveśenāvidyā-lakṣaṇaṃ doṣam\nutpādya kvacid eva kadācid eva kathañcid eva kañcid eva jīvaṃ tyajatīti tasyās\ntyāgātmaka-vidyākhya-guṇe'pi doṣa eva | tasmāt tāṃ nirmūlāṃ vidhāya\njīvebhyo nija-caraṇāravinda-viṣayāṃ bhaktim eva diśeti tātparyam |</p>\n\n<p>ato māyā-ghātaka-yogya-śaktitvena tad-atītatvaṃ vyapadiśya sac-cid-ānanda-\nghanatvaṃ bhagavato vyañjayantyo'tan-nirasana-mukhena tātparya-vṛttyā\nśrutayaś carantīti vyañjitam | śrutayaś ca - māyāṃ tu prakṛtiṃ vidyān\nmayinaṃ tu maheśvaram [Śvet 4.10][*ENDNOTE #37] iti |</p>\n\n<l>ajām ekām iti | sarvasyādhipatiḥ sarvasyeśānaḥ [BAU 4.4.22] sa vā eṣa neti</l>\n<p>netīty[*ENDNOTE #38] ādyāḥ |</p>\n\n<p>nanu māyā-nāśaṃ samprārthya mama tad-upādhikam aiśvaryādikam api\nnāśayitum icchathety atra samādhatte tvam iti | yad yasmāt tvam ātmanā\nsvarūpeṇaiva samavaruddha-samasta-bhaga-prāpta-tripād-vibhūty-ākhya-\nsarvaiśvaryādir asi | tasmāt tava tucchayā tad-upādhikaiśvaryādibhir vā kim\nity arthaḥ |</p>\n\n<p>tathā ca sa yad ajayā tv ajām ity atra padye ṭīkā - nahi nirantarāhlādi-saṃvit-\nkāma-dhenu-vṛnda-pater ajayā kṛtyam iti | tathā na hy anyeṣām iva deśa-\nkālādi-paricchinnaṃ tavāṣṭa-guṇitam aiśvaryam api tu paripūrṇa-\nsvarūpānubandhitvād aparimitam ity arthaḥ | ity eṣā |</p>\n\n<p>atrātma-śabdena svarūpa-mātra-vācakena tathā bhaga-śabdena svarūpa-\nbhūta-guṇa-vācakenedaṃ dhvanyate | svarūpādi-śabdā īśvarādi-śabdāś ca\nsvarūpa-mātrāvalambanayā svarūpa-bhūta-guṇāvalambanayāpi rūḍhyā\nnirdeṣṭuṃ śaknuvantīti | śrutayaś ca - yad-ātmako bhagavān tad-ātmikā\nvyaktiḥ ity [?] ādyāḥ parāsya śaktir vividhaiva śr”yate ity [ŚvetU 6.8] ādikāś\nca |</p>\n\n<p>sā ca svarūpa-śaktiḥ sarvair evāvagamyata ity āhuḥ agāni sthāvarāṇi jaganti\njaṅgamāni okāṃsi śarīrāṇi yeṣāṃ teṣāṃ sarveṣām eva jīvānāṃ yā akhilāḥ\nśaktayas tāsām avadhaketi sambodhanam | teṣu vicitra-śakti-laharī-ratnākara\nity anumīyata ity arthaḥ |</p>\n\n<p>yad vā | nanu māyā-hananena tad-upādher jīvasya tu śakti-hāniḥ syāt\ntatrāhuḥ ageti | atha pūrvavad eva | tataḥ svarūpa-śaktyaiva pratyuta teṣāṃ\nsukhaika-pradā pūrṇā śaktir bhaviṣyatīti bhāvaḥ | atretthaṃ taṭastha-\n<l>lakṣaṇena śrutayaś carantīty uktam | śrutayaś ca ko hy evānyād [Taitti 2.7]</l>\n<l>ity ādikāḥ prāṇasya prāṇam ity ādikāḥ | tam eva bhāntam [KaṭhaU 2.2.15]</l>\nity ādikāḥ | dehānte devas tārakaṃ brahma vyācaṣṭe [NTU\n1.7][*ENDNOTE #39] iti | yasya deve parā bhaktir [ŚvetU 6.23] ity ādyāś ca\n|\nnanu viśeṣato bhavatyaḥ kathaṃ jānanti yad ajayā mama kṛtyaṃ nāsti tathā\nsac-cid-ānanda-ghana eva svarūpa-śaktyā samavaruddha-samasta-bhaga iti\ntatrāhuḥ kvacid iti | kvacit kadācit sṛṣṭyādi-samaye puruṣa-rūpeṇa ajayā\nmāyayā carataḥ krīḍataḥ nityaṃ ca svarūpa-śaktyāviṣkṛta-svarūpa-bhūta-\nbhagena satya-jñānānandaika-rasenātmanā caratas tavāsmal-lakṣaṇo nigamaḥ\nśabda-rūpeṇa devatā-rūpeṇa ca anucaret sevate | tasmād vayaṃ sat sarvaṃ\njānīma ity arthaḥ | karmaṇi ṣaṣṭhī |</p>\n\n<p>etad uktaṃ bhavati | atra dvividho vedas traiguṇya-viṣayo nistraiguṇya-viṣayaś\nca | tatra traiguṇya-viṣayas trividhaḥ | prathama-prakāras tāvat tad-\navalambana-tāṭasthyena tal-lakṣakaḥ | yathā yato vā imāni bhūtānīty ādiḥ\n| dvitīya-prakāraś ca triguṇamaya-tad-īśitavyādi-varṇanādi-dvārā tan-\nmahimādi-darśakaḥ | yathā indro yato'vasitasya rājety ādiḥ | tṛtīya-prakāraś\nca traiguṇya-nirāsena parama-vastūddeśakaḥ | so'py ayaṃ dvividhaḥ | niṣedha-\ndvārā sāmānādhikaraṇya-dvārā ca | tatra pūrva-dvārā asthūlam anaṇu neti\nnetīty [BAU 3.7.8] ādiḥ | uttara-dvārā sarvaṃ khalv idaṃ brahma tattvam asīty\nādiḥ | pūrva-vākye | taj-jātatvād iti hetoḥ sarvasyaiva brahmatvaṃ nirdiśya\ntatrāviṣkṛtaḥ sad idam iti pratīti-paramāśrayo yo'ṃśaḥ sa eva śuddhaṃ\nbrahmety uddiśyate | uttara-vākye tvaṃ-padārthasya tadvac cid-ākāra-tac-\nchakti-rūpatvena tat-padārthaikyaṃ yad upapādyate tenāpi tat-padārtho\nbrahmaivoddiśyate | tat-padārtha-jñānaṃ vinā tvaṃ-padārtha-jñāna-mātram\nakiñcit-karam iti tat-padopanyāsaḥ | traiguṇyātikramas tūbhayatrāpi | atra\ntraiguṇya-nirāsena tad-uddeśena yatra tadīya-dharmāḥ spaṣṭam eva gamyate\ntatra bhagavat-paratvaṃ yatra tv aspaṣṭaṃ tatra brahma-paratvam ity\navagantavyam | vyākhyātas traiguṇya-viṣayaḥ | tad etad ajayā carato'nucare\nvyākhyātam |</p>\n\n<p>atha nistraiguṇyo'pi dvividhaḥ | brahma-paro bhagavat-paraś ca | yathā\nānando brahmetyādi |</p>\n\n<p>na tasya kāryaṃ karaṇaṃ ca vidyate\nna tat-samaś cābhyadhikaś ca dṛśyate |\nparāsya śaktir vividhaiva śrūyate\n<l>svābhāvikī jñāna-bala-kriyā ca || [ŚvetU 6.8] ityādiś ca |</l></p>\n\n<p>tad etad ātmanā carato'nucare iti vyākhyātam | ataḥ śrutes tac cāritvaṃ\nsiddham | sākṣāc cāritvaṃ ca nistraiguṇyānāṃ svata eva anyeṣāṃ tu tad-eka-\nvākyatayā jñeyam | māyā-nirasanārtham eva tat-tad-guṇānuvādaḥ kriyate\npaścād akhaṇḍam eva tāṃ nirasya sākṣād-bhagavat-svarūpa-guṇādikaṃ\nnirdiśyate iti tad eka-vākyatā-dyotanayā sa eṣa eva siddhānto'sminn\nupakrama-vākye samuddiṣṭaḥ | tathopasaṃhāre ca śrutayas tvayi hi phalanty\natan-nirasanena bhavan-nidhanā [BhP 10.87.41] iti | śrutayaś ca madhva-\nbhāṣya-pramāṇitāḥ na cakṣur na śrotraṃ na tarko na smṛtir vedo hy evainaṃ\n<l>vedayati ity ādyā | aupaniṣadaḥ puruṣa ity [BAU 3.9.26] ādyāś ca |</l></p>\n\n<p>[114]</p>\n\n<p>atha viśeṣato brahmaṇy api yathā caranti brahmaṇi carantīnām api yathā\nbhagavaty eva paryavasānaṃ tathaivoddiśanti |</p>\n\n<lg>\n<l>bṛhad-upalabdham etad avayanty avaśeṣatayā</l>\n<l>yata udayāstamayau vikṛte divāvikṛtāt |</l>\n<l>ata ṛṣayo dadhus tvayi mano-vacanācaritaṃ</l>\n<l>katham ayathā bhavanti bhuvi datta-padāni nṝṇām || [BhP 10.87.15]</l>\n</lg>\n\n<p>etat sarvaṃ bṛhad-brahmaivopalabdham avagatam | tat kathaṃ vikṛte viśvasmāt\nsakāśād avaśiṣyamāṇatvena sarvaṃ ghaṭādi-dravyaṃ mṛd evopalabdhā dṛṣṭā\ntathā bṛhad apīty arthaḥ | tatra hetuḥ | yato bṛhataḥ sakāśād vikṛter udayās\ntamayau avayanti manyante śrutayaḥ yato vā imānīty ādyāḥ | tasmān mṛta-\nsāmyaṃ tasya yujyata iti bhāvaḥ | tarhi kathaṃ tad-vikāri tvam api nety āhuḥ\n| avikṛtāt | śrutes tu śabda-mūlatvād iti nyāyenācintya-śaktyā tathāpy\navikṛtam eva yat tasmād ity arthaḥ | yadyapy atrāpi sa-śaktikam eva bṛhad\nupapadyate tathāpy āviṣkṛta-bhagavattvenānupādānāt brahmaivopapāditaṃ\nbhavati | sarvathā śakti-parityāge tad-upapādānāt sāmarthyāt tucchatvāpātāc\nca | tasmād atra brahmaivodāhṛtam | ataeva mṛn-mātra-dṛṣṭāntena\nkartṛtvādikam api tatra nopasthāpitam | tad etad brahma-pratipādanam api\nśrī-bhagavaty eva paryavasyatīty āhuḥ | ata iti | ato brahma-pratipādanād api\nṛṣayo vedās tvayi śrī-bhagavaty eva manasa ācaritaṃ tātparyaṃ\nvacanasyācaritam abhidhānaṃ ca dadhur dhṛtavantaḥ | dvayor eka-vastutvād\nbhagādīnām āviṣkārānāviṣkāra-darśana-mātreṇa bheda-kalpanāc ca\ntatrārthāntra-nyāsaḥ | nṝṇāṃ bhū-carāṇāṃ samyag-darśinām asamyag\ndarśināṃ vā bhuvi dattāni nikṣiptāni padāni katham ayathā bhavanti bhuvaṃ\nna prāpnuvanti api tu tatraiva paryavasyanti | tasmād yathā katham api\npratipādayantu phalitaṃ tu tvayy eva bhavatīti bhāvaḥ | tad uktaṃ -</p>\n\n<p>jñāna-yogaś ca man-niṣṭho\nnairguṇyo bhakti-lakṣaṇaḥ |\ndvayor apy eka evārtho\nbhagavac-chabda-lakṣaṇaḥ || iti | [BhP 3.32.32]</p>\n\n<p>atra śrutayaś madhva-bhāṣya-pramāṇitāḥ - hanta tam eva puruṣaṃ sarvāṇi\nnāmāny abhivadanti yathā nadyaḥ syandamānāḥ samudrāyaṇāḥ samudram\nabhiniviśanti evam evaitāni nāmāni sarvāṇi puruṣam abhiviśantīti |</p>\n\n<p>[115]</p>\n\n<p>tad evaṃ bhagavattvena brahmatvena na tvam eva tātparyābhidhānābhyāṃ\nsarva-nigama-gocara ity uktam | tac ca yathārtham eva na tu kālpanikam ity\nāhuḥ |</p>\n\n<lg>\n<l>iti tava sūrayas try-adhipate'khila-loka-mala-</l>\n<l>kṣapaṇa-kathāmṛtām avagāhya tapāṃsi jahuḥ |</l>\n<l>kim uta punaḥ sva-dhāma-vidhutāśaya-kāla-guṇāḥ</l>\n<l>parama bhajanti ye padam ajasra-sukhānubhavam || [BhP 10.87.16]</l>\n</lg>\n\n<p>bhos tryadhipate trayāṇāṃ brahmādīnāṃ patis tat-tad-avatārī nārāyaṇākhyaḥ\npuruṣas tasyāpy uparicara-svarūpatvād adhipatir bhagavān | tato he\nsarveśvareśvara yasmāt tvayy eva vedānāṃ tātparyam abhidhānaṃ ca\nparyavasitam iti ato hetor eva sūrayo vivekinaḥ paramparātvat-\npratipādanamayaṃ veda-bhāgam api parityajya kevalaṃ tavākhila-lokam\nalakṣapaṇa-kathāmṛtābdhiṃ sakala-vṛjina-nirasana-hetukīrti-sudhā-sindhum\navagāhya śraddhayā niṣevya tapaḥ-prādhānyena tāpakatvena vā tapāṃsi\nkarmāṇi tāni jahus tyaktavantaḥ | teṣāṃ sādhakānām api yadi tatraivaṃ tadā\nkim uta vaktavyaṃ svadhāma-vidhutāśaya-kāla-guṇāḥ śuddhātma-svarūpa-\nsphuraṇena nirjitam antaḥkaraṇaṃ jarādi-hetuḥ kāla-prabhāvaḥ sattvādayo\nguṇāś ca yais te ye punaḥ tavājasra-sukhānubhava-svarūpaṃ padaṃ\nbrahmākhyaṃ tattvaṃ bhajanti te tam avagāhya tāni jahur iti | kiṃ tarhi\nbrahma-mātrānubhva-niṣṭhām api jahur ity arthaḥ | etad uktaṃ bhavati | atra\ntāvat trividhā janā mugdhā vivekinaḥ kṛtārthāś ca iti |</p>\n\n<p>tatra sarvān evādhikṛtya vedānām akalpanāmayatvenaiva bhagavan-\nnirdeśakatā dṛśyate | tathā hi yadi tathātvenaiva sā na dṛśyeta tadā vastutas\ntat-sambandhābhāvād akhila-lokam alakṣa-paṇatvena pada-padārtha-jñāna-\nhīnānāṃ mugdhānām api yat pāpa-hāritvaṃ vedāntar-vartinyā bhagavat-\nkathāyāḥ prasiddhaṃ tan na syāt | aspṛṣṭānala-loha-dāhakatāvat | kiṃ ca\ntasyāḥ kalpanāmayatve sati vivekinas tu na tatra praverteran bandhyāyāḥ\nsuprajastva-guṇa-śravaṇavat | pravartantāṃ vā tad-āveśena sva-dharmaṃ punar\nna tyajeyuḥ | rājayaśaso gaṅgātva-śravaṇena tīrthāntara-sevanavat | api ca\ntathā sati ye punar ātmārāmatvena parama-kṛtārthās te tad-anādareṇa tat-\nkathāṃ naivāvagāheran | amṛta-sarasīm avagāḍhā āropita-tad-adhika-guṇaka-\nnadīvat | śrūyate ca tasyās tat-tad-guṇakatvam | yathā vaiṣṇave - hanti\nkaluṣaṃ śrotraṃ sa yāto harir [ViP ?.?.?] ity ādau | atraiva tvad-agavamī na\nvettīty ādau | prathame harer guṇākṣipta-matir ity [BhP 1.7.11] ādau | tasmād\nguṇānāṃ guṇādi-pratipādaka-vedānāṃ ca bhagavato sambandhaḥ svābhāvika\neva sarvatheti siddham | atra śrutayaḥ - om āsya jānanta ity ādyāḥ | yathā\npuṣkara-palāśam āpo na śliṣyanti evam evaṃvidaṃ pāpaṃ karma na śliṣyati\n| na karmaṇā lipyate pāpakena tat-sukṛta-duṣkṛte vidhunute | evaṃ vāva na\ntapati kim ahaṃ sādhu karavaṃ kim ahaṃ nākaravam ity ādyā muktā hy enam\nupāsata ity ādyāś ca | evam anye'pi ślokā upāsanādi-vākyānāṃ bhagavat-\nparatādarśakā yathāyathaṃ yojayitavyā ity abhipretya noddhiyante |</p>\n\n<p>nanu tarhi bhavan-mate śabda-nirdeśyatve prākṛtatvam eva tatrāpatati | kiṃ\nca śrutibhir api yato vāco nivartante aprāpya manasā saha | avacanenaiva\nprovāca | yad-vācānabhyuditaṃ yena vāg abhyudyate yat śrotraṃ na śṛṇoti\nyena śrotram idaṃ śrutam ity ādau śabda-nirdeśyatvam eva tasya niṣidhyata\nity āśaṅkāyām ucyate | yathā sākṣān nirdeśyatve doṣas tathā lakṣyatve'pi\nkathaṃ na syāt | ubhayatrāpi śabda-vṛtti-viṣayatvenāviśeṣāt | kiṃ ca na tasya\nprākṛtavat sākṣān nirdeśyatvaṃ kintv anirdeśyatvenaiva tathā nirdeśyatvam\niti siddhāntyate |</p>\n\n<p>[116]\ntathaiva tāsāṃ mahāvākyopasaṃhāraḥ -\n<lg>\n<l>dyupatayaḥ eva te na yayur antam anantatayā</l>\n<l>tvam api yad-antarānta-nicayā nanu sāvaraṇāḥ |</l>\n<l>kha eva rajāṃsi vānti vayasā saha yac chrutayas</l>\n<l>tvayi hi phalanty atan-nirasanena bhavan-nidhanāḥ || [BhP 10.87.41]</l>\n</lg></p>\n\n<p>atra svarūpa-guṇayor dvayor api dvidhaivānirdeśyatvam | ānantyena idam\nittaṃ tad iti nirdeśāsambhavena ca | tatra prathamam ānantyam āhuḥ | he\nbhagavan te tava antam etāvat tvaṃ dyupatayaḥ svargādi-loka-patayo\nbrahmādayo'pi na yayur na viduḥ | tat kutaḥ | anantatayā | yad antava tat kim\napi na bhavasīti | āsatāṃ te yasmāt tvam ai ātmano'ntaṃ na yāsi | kutas tarhi\nsarvajñatā sarva-śaktitā vā tatrāpy āhuḥ | anantatayeti antābhāvenaiva | nahi\nśaśa-viṣāṇājñānaṃ sārvajñyaṃ tad-aprāptir vā śakti-vaibhavaṃ vihanti |\nśrutiś ca - yo'syādhyakṣaḥ parame vyoman | so'ṅga veda yadi vā na vedeti\n[Ṛgveda 10.130.18] |</p>\n\n<p>anantatvam evāhuḥ yad antar iti yasya tavāntarā madhye | nanu aho sāvaraṇā\nuttarottara-daśa-guṇa-saptāvaraṇa-yuktā aṇḍa-nicayā vānti paribhramanti\nvayasā kāla-cakreṇa khe rajāṃsi iva saha ekadaiva na tu paryāyeṇa | anena\nbrahmāṇḍānām anantānāṃ tatra bhramaṇāt svarūpa-gatam ānantyaṃ teṣāṃ\nvicitra-guṇānām āśrayatvāt guṇa-gataṃ ca jñeyam | śrutayaś ca - yad ūrdhvaṃ\ngārgi divaḥ yad arvāk pṛthivyā yad antaraṃ dyāv āpṛthivī ime yad bhūtaṃ\nbhavac ca bhaviṣyac cety [BAU 3.7.3] ādyāḥ | viṣṇor nu kaṃ vīryāṇi pravocaṃ\nyaṃ pārthivāni vimame rajāṃsi ity ādyāś ca |</p>\n\n<p>hi yasmād evam ataḥ śrutayaś tvayi paryavasyanti | ataḥ śrutāv api\nprājāpatyānandataḥ śata-guṇānandatvam abhidhāya punar yato vāca ity\nādinā anantatvena vāg-atīta-saṅkhyānandatvaṃ brahmaṇa uktam | yad uktam\n</p>\n</div>\n<div>\n\n<lg>\n<l>na tad īdṛg iti jñeyaṃ</l>\n<l>na vācyaṃ na ca tarkyate |</l>\n<l>paśyanto'pi na jānanti</l>\n<l>mero rūpaṃ vipaścitaḥ || iti ||</l>\n</lg>\n\n<p>ato'trānirdeśyatvenaiva nirdeśyatvam | yat tu satyaṃ jñānam ity ādau\nsvarūpasya sākṣād eva nirdeśaḥ | svābhāvikī jñāna-bala-kriyā cety ādau\nguṇasya ca śrūyate tatra ca tathaiva ity āhuḥ | atan-nirasanena bhavan-nidhanā\niti | atat prākṛtaṃ yad vastu tan nirasyaiva bhavat-paryavasānāt | ayam arthaḥ\n| buddhir jñānam asaṃmoham ity ādinā hrīr dhīr bhīr etat sarvaṃ mana\nevetyādinā ca yat prākṛtaṃ jñānādikam abhidhīyate tat sarvaṃ brahma na\nbhavati iti neti netītyādinā na tasya kāryaṃ karaṇaṃ ca vidyate ity ādinā ca\nniṣidhyate |</p>\n\n<p>atha ca satya-jñānādi-vākyena svābhāvikī jñāna-bala-kriyā cety ādi vākyena\nca tad abhidhīyate | na tasmāt prākṛtād anyad eva taj-jñānādi iti teṣāṃ\njñānādi-śabdānām atan-nirasanenaiva tvai paryavasānam iti | tataś ca\nbuddhy-agocara-vastutvād anirdeśyatvaṃ tathāpi tad-rūpaṃ kiñcid asti iti\nuddiśyamānatvād anirdeśyatvaṃ ca |\ntathā parokṣa-jñāne ca daśamas tvam asītivad vākya-mātreṇaiva tasya\nsvaprakāśa-rūpasyāpi vastuno viśuddha-citte suprakāśa-darśanāt śruti-\nśabdasya svaprakāśatā-śaktimayatvam evāvasīyate | śabda-brahma paraṃ\nbrahma mamobhe śāśvatī tanū iti [BhP 6.16.51][*ENDNOTE #40] | vedasya\nceśvarātmatvāt [BhP 11.3.44] iti | vedo nārāyaṇaḥ sākṣāt svayambhūr iti\nśuśruma iti [BhP 6.1.40] | kiṃ vā parair īśvaraḥ sadyo hṛdy avarudhyate'tra\nkṛtibhiḥ śuśrūṣubhis tat kṣaṇād iti [BhP 1.1.2] | ataevaupaniṣadaḥ puruṣaḥ\nity atropaniṣan-mātra-gamyatvaṃ śrutir bodhayati | cāksuṣaṃ rūpam itivat |</p>\n\n<p>tataś ca śrutimayyā svaprakāśatāśaktyā prākṛta-tat-tad-vastu-jātaṃ tama iva\nnirasya svayaṃ prakāśate | tasmān na tatrāpi nirdeśyatvam | nahi svena\nprakāśena raviḥ prakāśyo bhavati yathā tena ghaṭa iti vaktuṃ yujyate\nsvābhinnatvāt | yadi ca śakti-śaktimator bheda-pakṣaḥ svīkriyate tadā\nnirdeśyatvam apīty atrānirdeśyatvenaiva nirdeśyatvaṃ siddham | ataevoktaṃ\ngāruḍe -</p>\n\n<p>aprasiddher avācyaṃ tad\nvācyaṃ sarvāgamoktitaḥ |\natarkyaṃ tarkyam ajñeyaṃ\njñeyam evaṃ paraṃ smṛtam || iti |</p>\n\n<p>śrutau ca - anyad eva tadvad itād atho [ity ādayo?] aviditād adhīti | idam\nabhipretyoktaṃ śrī-parāśareṇāpi |</p>\n\n<p>yasmin brahmaṇi sarva-śakti-nilaye mānāni no mānināṃ\nniṣṭhāyai prabhavanti hanti kaluṣaṃ śrotraṃ sa yāto harir || iti | [ViP 6.8.59]</p>\n\n<p>nanv āviṣkṛta-śakter bhagavad-ākhyasya brahmaṇaḥ sva-prakāśatā-śakti-\nsvarūpatvaṃ vedasya smabhavati | tataś cānāviṣkṛta-śakter brahmaṇaḥ\nprakāśas tasmāt katham iti | ucyate - asman-mate tasyāpi prakāśo bhagavac-\nchaktyaiva | tad uktam -</p>\n\n<p>madīyaṃ mahimānaṃ ca\npara-brahmeti śabditam |\nvetsyasy anugṛhītaṃ me\nsampraśnair vivṛtaṃ hṛdi || iti | [BhP 8.24.38][*ENDNOTE #41]</p>\n\n<p>na caite na para-prakāśyatvam āpatati | brahma-bhagavator abhinna-vastutvāt\n| atra laukika-śabdenāpi yaḥ kaścit tad-upadeśaḥ sa tu tad-anugates tayā\nśrutyaivānugṛhītatayā sambhavatīty uktam | atas tad-anuśīlanāvasare tad-\nbhakty-anubhāva-rūpasya tac-chabdasya tu sutarāṃ tat-svarūpa-śakti-vilāsa-\nmayatvāt na tatra niṣedhaḥ | kiṃ tarhi mano-vilāsamayasyaiveti sarvam\nanavadyam | ataeva suparṇa-śrutau - prakṛtiś ca prākṛtaṃ ca yan na jighranti\njighranti, yan na paśyanti paśyanti, yan na śṛṇvanti śṛṇvanti, yan jānanti\njānanti ca iti |</p>\n\n<p>|| 10.87 || śrutayaḥ śrī-bhagavantam || 109-116 ||</p>\n\n<p>[117]</p>\n\n<p>athaikam eva svarūpaṃ śaktitvena śaktimattvena ca virājatīti | yasya śakteḥ\nsvarūpa-bhūtatvaṃ nirūpitaṃ tac-chakti-mattā-prādhānyena virājamānaṃ\nbhagavat-saṃjñām āpnoti tac ca vyākhyātam | tad eva ca śaktitva-\nprādhānyena virājamānaṃ lakṣmī-saṃjñām āpnotīti darśayituṃ tasyāḥ sva-\nvṛtti-bhedenānantāyāḥ kiyanto bhedā darśyante | yathā -</p>\n\n<lg>\n<l>śriyā puṣṭyā girā kāntyā</l>\n<l>kīrtyā tuṣṭyelayor jayā |</l>\n<l>vidyayāvidyayā śaktyā</l>\n<l>māyayā ca niṣevitam || [BhP 10.39.55]</l>\n</lg>\n\n<p>śaktir mahā-lakṣmī-rūpā svarūpa-bhūtā | śakti-śabdasya prathama-pravṛtty-\nāśraya-rūpā bhagavad-antaraṅga-mahā-śaktiḥ | māyā ca bahiraṅgā śaktiḥ\n| śry-ādayas tu tayor eva vṛtti-rūpayā ceti sarvatra jñeyam | tatra pūrvasyāḥ\nbhedaḥ | śrīr bhāgavatī sampat | na tv iyaṃ mahā-lakṣmī-rūpā tasyā mūla-\nśaktitvāt | tad agre vivaraṇīyam | uttarasyāḥ bhedaḥ | śrīr jāgatī sampat |\nimām evādhikṛtya na śrīr viraktam api māṃ vijahātītyādi-vākyam | yata\nuktaṃ caturtha-śeṣe śrī-nāradena |</p>\n\n<p>śriyam anucaratīṃ tad-arthinaś ca\ndvipada-patīn vibudhāṃś ca yaḥ sva-pūrṇaḥ |\nna bhajati nija-bhṛtya-varga-tantraḥ\n<l>katham amum udvisṛjet pumān rasajñaḥ || [BhP 4.31.22] iti |</l></p>\n\n<p>tatra tad-arthi-dvipada-patyādi-saha-bhāva upajīvyaḥ | tathā durvāsasaḥ śāpa-\nnaṣṭāyās trailokya-lakṣmyā āvirbhāvaṃ sākṣād-bhagavat-preyasī-rūpā\nsvayaṃ kṣīrodād āvirbhūya dṛṣṭyā kṛtavatīti śrūyate | evam aparāpi | tatra\nilā bhūs tad upalakṣaṇatvena līlā api | tatra ca pūrvasyā bhedo vidyā\ntattvāvabodha-kāraṇaṃ saṃvid-ākhyāyās tad-vṛtter vṛtti-viśeṣaḥ | uttarasyā\nbhedas tasyā eva vidyāyāḥ prakāśa-dvāram | avidyā-lakṣaṇo bhedaḥ\npūrvasyā bhagavati vibhutvādi-vimṛti-hetur mātṛ-bhāvādimaya-premānanda-\nvṛtti-viśeṣaḥ | ataeva gopī-jana-vidyā-kalā-preraka iti tāpanyāṃ śrutau |\nyathāvasaram etad api vivaraṇīyam |</p>\n\n<p>uttarasyāḥ sa bhedaḥ saṃsāriṇaṃ sva-svarūpa-vismṛtyādi-hetur āvaraṇātmaka-\nvṛtti-viśeṣaḥ ca-kārāt pūrvasyāḥ | sandhinī saṃvit hlādinī bhakty-ādhāra-\nśakti-mūrti-vimalā-jayā-yogā prahvīśānānugrahādayaś ca jñeyāḥ | atra\nsandhiny eva satyā jayaivotkarṣiṇī yogaiva yogamāyā saṃvid eva jñānājñāna-\nśaktiḥ śuddha-sattvaṃ ceti jñeyam | prahvī vicitrānanta-sāmarthya-hetuḥ |\nīśānā sarvādhikāritā-śakti-hetur iti bhedaḥ | evam uttarasyāś ca\nyathāyatham anyā jñeyāḥ | tad evam apy atra māyā-vṛttayo na vivriyante |\nbahiraṅga-sevitvāt | mūle tu sevāṃśabhatapuruṣasya vidūra-\nvartitayiavāśrityatvāt | tathā ca daśamasya sapta-triṃśe nāradena bhagavān\nśrī-kṛṣṇa evāstāvi -</p>\n\n<lg>\n<l>viśuddha-vijñāna-ghanaṃ sva-saṃsthayā</l>\n<l>samāpta-sarvārtham amogha-vāñchitam |</l>\n<l>sva-tejasā nitya-nivṛtta-māyā-</l>\n<l>guṇa-pravāhaṃ bhagavantam īmahi ||</l>\n</lg>\n\n<p>tvām īśvaraṃ svāśrayam ātma-māyayā\nvinirmitāśeṣa-viśeṣa-kalpanam |\nkrīḍārtham adyātta-manuṣya-vigrahaṃ\nnato'smi dhuryaṃ yadu-vṛṣṇi-sātvatām || iti | [BhP 10.37.23-24]</p>\n\n<p>anayor arthaḥ | viśuddhaṃ yad vijñānaṃ parama-tattvaṃ tad eva ghanaḥ śrī-\nvigraho yasya | sva-saṃsthayā svarūpa-kāreṇa svarūpa-śaktyaiva vā samyag\nāptā ivāptā nitya-siddhāḥ pūrṇā vā sarve arthā aiśvaryādayo yatra | ataeva\nna vidyate atitucchatvāt moghe vṛthābhūte jagat-kārye vāñchitaṃ vāñchā\nyasya | kvacid avāñchitasyāpi sambandho dṛśyate ity āśaṅkyāha | svatejasā\nsvarūpa-śakti-prabhāveṇa nityam eva nivṛtto dūrībhūtayā śaktyā yuktam |\nguṇamayyā virahitam iti | taṃ bhagavantaṃ śaraṇaṃ vrajema |</p>\n\n<p>tathā tvāṃ śrī-kṛṣṇākhyaṃ bhagavantam eva svāṃśeneśvaram antaryāmi-\npuruṣam api santaṃ nato'smi | kathmabhūtam īśvaraṃ svarūpa-śaktyā\nsvāśrayam api ātma-māyayā ātmātra jīvātmā tad-viṣayayā māyayā |\nvinirmittā aśeṣa-viśeṣākārā kalpanā yena | yad vā ātmamāyayā svarūpa-\nśaktyā svāgram vinirmitā aśeṣa-viśeṣā yayā tathābhūtā kalpanā māyā-\nśaktir yasya kīdṛśaṃ tvām | samprati tva-āvirbhāva-samaye tasyāpīśvarasya\ntvayi bhagavaty eva praveśāt | yugapad-vicitra-tat-tac-chakti-prakāśena yā\nkrīḍā tad-artham abhyāttaḥ abhi bhaktābhimukhyena āttaḥ ānītaḥ prakaṭito\nmanuṣyākāro narākṛtiḥ paraṃ brahmeti smaraṇāt tad-rūpo bhagavad-ākhyo\nvigraho yena | tam eva punar viśinaṣṭi | yadu-vṛṣṭi-sātvatāṃ dhuryam | teṣāṃ\nnitya-parikarāṇāṃ prema-bhāravaham iti | athavā mūla-padye śaktyeti\nsarvatraiva viśeṣya-padam | śrīr mūla-rūpā | puṣṭyādayas tad-aṃśāḥ | vidyā\njñānam | ā samīcīnā vidyā bhaktiḥ | rāja-vidyā rāja-guhyam ity ādy ukteḥ\n| māyā bahiraṅgā | tad-vṛttayaḥ śry-ādayas tu pṛthak jñeyāḥ | śiṣṭaṃ samam\n|</p>\n\n<p>tataś cātra śuddha-bhagavat-prakaraṇe svarūpa-śakti-vṛttiṣv eva gaṇanāyāṃ\nparyavasitāsu vivecanīyam idam | prathamaṃ tāvad ekasyaiva tattvasya\nsaccidānandatvāc chaktir apy ekā tridhā bhidyate | tad uktaṃ viṣṇu-purāṇe\nśrī-dhruveṇa[*ENDNOTE #42] --</p>\n\n<lg>\n<l>hlādinī sandhinī saṃvit</l>\n<l>tvayy ekā sarva-saṃsthitau |</l>\n<l>hlāda-tāpa-karī miśrā</l>\n<l>tvayi no guṇa-varjite || iti [ViP 1.12.68]</l>\n</lg>\n\n<p>vyākhyātaṃ ca svāmibhiḥ | hlādinī āhlāda-karī sandhinī santatā saṃvid\nvidyā-śaktiḥ | ekā mukhyā avyabhicāriṇī svarūpa-bhūteti yāvat | sā sarva-\nsaṃsthitau sarvasya samyak sthitir yasmāt tasmin sarvādhiṣṭhāna-bhūte tvayy\neva na tu jīveṣu ca sā guṇamayī trividhā sā tvayi nāsti | tām evāha hlāda-\ntāpa-karī miśrā iti | hlāda-karī manaḥ-prasādotthā sāttvikī | tāpakarī\nviṣaya-viyogādiṣu tāpa-karī tāmasī | tad-ubhaya-miśrā viṣaya-janyā rājasī\n| tatra hetuḥ sattvādi-guṇa-varjite | tad uktaṃ sarvajña-sūktau -</p>\n\n<lg>\n<l>hlādinyā saṃvid-āśliṣṭaḥ</l>\n<l>sac-cid-ānanda īśvaraḥ |</l>\n<l>svāvidyā-saṃvṛto jīvaḥ</l>\n<l>saṅkleśa-nikarākaraḥ || iti [Bhāvārtha-dīpikā 1.7.6]</l>\n</lg>\n\n<p>atra kramād utkarṣeṇa sandhinī-saṃvid-dhlādinyā jñeyāḥ | tatra ca sati\nghaṭānāṃ ghaṭatvam iva sarveṣāṃ satāṃ vastūnāṃ pratīter nimittam iti kvacit\nsattā-svarūpatvena āmnāto'py asau bhagavān sad eva somyedam agra āsīd ity\natra sad-rūpatvena vyāpadiśyamānā mayā sattāṃ dadhāti dhārayati ca sā\nsarva-deśa-kāla-dravyādi-prāptikarī sandhinī | tathā saṃvid-rūpo'pi yayā\nsaṃvetti saṃvedayati ca sā saṃvit | tathā hlāda-rūpo'pi yayā saṃvid utkaṭa-\nrūpayā taṃ hlādaṃ saṃvetti saṃvedayati ca sā hlādinīti vivecanīyam |</p>\n\n<p>tad evaṃ tasyā mūla-śaktes try-ātmakatvena siddhe yena sva-prakāśatā-\nlakṣaṇena tad-vṛtti-viśeṣeṇa svarūpaṃ svayaṃ svarūpa-śaktir vā viśiṣṭam\nāvirbhavati tad viśuddha-sattvam | tac cānya-nirapekṣayas tat-prakāśa iti\njñāpana-jñāna-vṛttikatvāt saṃvid eva | asya māyayā sparśābhāvāt\n<l>viśuddhatvam |[*ENDNOTE #43]</l></p>\n\n<p>uktaṃ ca tasya sattvasya prākṛtād anyataratvaṃ dvādaśe śrī-nārāyaṇarṣiṃ\nprati mārkaṇḍeyena |</p>\n\n<lg>\n<l>sattvaṃ rajas tama itīśa tavātmabandho</l>\n<l>māyāmayāḥ sthiti-layodbhava-hetavo'sya |</l>\n<l>līlādhṛtā yad api sattva-mayī praśāntyai</l>\n<l>nānye nṝṇāṃ vyasana-moha-bhiyaś ca yābhyām || [BhP 12.8.39]</l>\n</lg>\n\n<lg>\n<l>tasmāt taveha bhagavann atha tāvakānāṃ</l>\n<l>śuklāṃ tanuṃ sva-dayitāṃ kuśalā bhajanti |</l>\n<l>yat sātvatāḥ puruṣa-rūpam uśanti sattvaṃ</l>\n<l>loko yato'bhayam utātma-sukhaṃ na cānyad || [BhP 12.8.40] [*ENDNOTE #44]</l>\n</lg>\n\n<p>anayor arthaḥ | he īśa yad api sattvaṃ rajas tama iti tavaiva māyā-kṛtā līlāḥ\n| kathambhūtāḥ - asya viśvasya sthityādi-hetavaḥ tathāpi yā sattvamayī saiva\npraśāntyai prakṛṣṭa-sukhāya bhavati | nānye rajas tamo-mayyau | na kevalaṃ\n<l>praśāntyabhāva-mātram anayoḥ | bhajane[*ENDNOTE #45] kintv aniṣṭaṃ</l>\ncety āha vyasaneti | he bhagavan tasmāt tava śuklāṃ sattva-maya-\nlīlādhiṣṭhātrīṃ tanuṃ śrī-viṣṇu-rūpāṃ te kuśalā nipuṇā bhajanti sevante |\nna tv anyāṃ brahma-rudra-rūpān |</p>\n\n<p>tathā tāvakānāṃ jīvānāṃ madhye śuklāṃ sattvaika-niṣṭhāṃa tanuṃ\nbhagavad-bhakta-lakṣaṇa-svāyambhuva-manvādi-rūpāṃa[*ENDNOTE #46]\nye bhajanti anusaranti | na tu dakṣa-bhairavādi-rūpām | kathambhūtāṃ svasya\ntavāpi dayitāṃ loka-śānti-karatvāt |</p>\n\n<p>nanu mama svarūpam api sattvātmakam iti prasiddhaṃ | tarhi kathaṃ tasyāpi\nmāyāmayatvam eva | nahi nahīty āha sātvatāḥ śrī-bhāgavatā yat sattvaṃ\npuruṣasya tava rūpaṃ prakāśam uśanti manyante | yataś ca sattvāt loko\nvaikuṇṭhākhyaḥ prakāśate | tad abhayam ātma-sukhaṃ para-brahmānanda-\nsvarūpam evab na tv anyat prakṛtijaṃ sattvaṃ tad iti | atra sattva-śabdena sva-\nprakāśatāb-lakṣaṇa-svarūpa-śakti-vṛtti-viśeṣa ucyate |</p>\n\n<p>sattvaṃ viśuddhaṃ vasudeva-śabditaṃ\n<l>yad īyate tatra pumān apāvṛtaḥ | [BhP 4.3.21]</l></p>\n\n<p>iti śrī-śiva-vākyānusārātc | agocarasya gocaratve hetuḥ prakṛti-guṇaḥ |\nsattvam ity aśuddha-sattva-lakṣaṇa-prasiddhy-anusāreṇa tathābhūtaś cic-\nchakti-viśeṣaḥ sattvam iti saṅgati-lābhāc ca | tataś ca tasya svarūpa-śakti-\nvṛttitvena svarūpātmataivety uktam | tad abhayam ātma-sukham iti dśakti-\nprādhānya-vivakṣayoktaṃ loko yata itid | arthāntare bhagavad-vigrahaṃ prati\nrūpaṃ yad etad [BhP 2.8.2] ityādau śuddha-svarūpa-mātratva-pratijñā-\nbhaṅgaḥ | abhayam ity ādau prāñjalatā-hāniś ca bhavati | anyat\npadasyaikasyaiva rajas tamaś ceti dvir-āvṛttau pratipatti-gaurava utpadyate |\npūrvam api nānya iti dvi-vacanenaiva he parāmṛṣṭe | tasmād asti prasiddhād\nanyat svarūpa-bhūtaṃ sattvam |</p>\n\n<p>yad evaikādaśe yat kāya eṣa bhuvana-traya-sanniveśa [BhP 11.4.4] ityādau\njñānaṃ svata ity atra ṭīkā-kṛn-mataṃ yasya svarūpa-bhūtāt sattvāt tanu-\nbhṛtāṃ jñānam ity anena yathā brahmaṇaḥ stavānte etat suhṛdbhiś caritam ity\natra vyaktetaraṃ vyaktāj jaḍa-prapañcād itarat śuddha-sattvātmakam ity ādinā\n|\ntathā paro rajaḥ savitur jāta-vedā devasya bharga [BhP 5.7.14] ity ādau śrī-\nbharata-jāpye tan-matam | paro rajaḥ rajasaḥ prakṛteḥ paraṃ śuddha-\nsattvātmakam ity ādinā | ataeva prākṛtāḥ sattvādayo guṇā jīvasyaiva na tv\nīśasyeti śrūyate | yathaikādaśe sattvaṃ rajas tama iti guṇā jivasya naiva me\n| [11.25.12] iti | śrī-bhagavad-upaniṣatsu ca -</p>\n\n<lg>\n<l>ye caiva sāttvikā bhāvā</l>\n<l>rājasās tāmasāś ca ye |</l>\n<l>matta eveti tān viddhi</l>\n<l>na tv ahaṃ teṣu te mayi ||</l>\n</lg>\n\n<lg>\n<l>tribhir guṇamayair bhāvair</l>\n<l>ebhiḥ sarvam idaṃ jagat |</l>\n<l>mohitaṃ nābhijānāti</l>\n<l>mām ebhyaḥ param avyayam ||</l>\n</lg>\n\n<lg>\n<l>daivī hy eṣā guṇamayī</l>\n<l>mama māyā duratyayā |</l>\n<l>mām eva ye prapadyante</l>\n<l>māyām etāṃ taranti te || [Gītā 7.12-14]</l>\n</lg>\n\n<p>yathā daśame -</p>\n\n<lg>\n<l>harir hi nirguṇaḥ sākṣāt</l>\n<l>puruṣaḥ prakṛteḥ paraḥ |</l>\n<l>sa sarva-dṛg upadraṣṭā taṃ</l>\n<l>bhajan nirguṇo bhavet || [BhP 10.88.4]</l>\n</lg>\n\n<p>śrī-viṣṇu-purāṇe -</p>\n\n<p>sattvādayo na santīśe\nyatra ca prākṛtā guṇāḥ |\nsa śuddhaḥ sarva-śuddhebhyaḥ\npumān ādyaḥ prasīdatu || iti | [ViP 1.9.44]</p>\n\n<p>tathā ca daśame devendreṇoktam --</p>\n\n<lg>\n<l>viśuddha-sattvaṃ tava dhāma śāntaṃ</l>\n<l>tapomayaṃ dhvasta-rajas-tamaskam |</l>\n<l>māyāmayo'yaṃ guṇa-saṃpravāho</l>\n<l>na vidyate te'graṇānubandhaḥ || iti [BhP 10.27.4]</l>\n</lg>\n\n<p>ayam arthaḥ | dhāma svarūpa-bhūta-prakāśa-śaktiḥ | viśuddhatvam āha\nviśeṣaṇa-dvayena | dhvasta-rajas-tamaskaṃ tapo-mayam iti ca | tapo'tra jñānaṃ\nsa tapo'tapyata iti śruteḥ | tapomayaṃ pracura-jñāna-svarūpam jāḍyāṃśenāpi\nrahitam ity arthaḥ | ātmā jñāna-mayaḥ śuddha itivat |\ndhṛtaḥ[*ENDNOTE #47] prākṛta-sattvam api vyāvṛttam | ata eva\nmāyāmayo'yaṃ sattvādi-guṇa-pravāhas te tava na vidyate | yato'sāv\najñānenaivānubandha iti |</p>\n\n<p>ataeva śrī-bhagavantaṃ prati brahmādīnāṃ sayuktikaṃ vākyam |</p>\n\n<lg>\n<l>sattvaṃ viśuddhaṃ śrayate bhavān sthitau</l>\n<l>śarīriṇāṃ śreya-upāyanaṃ vapuḥ |</l>\n<l>veda-kriyā-yoga-tapaḥ-samādhibhis</l>\n<l>tavārhaṇaṃ yena janaḥ samīhate || [BhP 10.2.34]</l>\n</lg>\n\n<lg>\n<l>sattvaṃ na ced dhātar idaṃ nijaṃ bhaved</l>\n<l>vijñānam ajñāna-bhidāpamārjanam |</l>\n<l>guṇa-prakāśair anumīyate bhavān</l>\n<l>prakāśate yasya ca yena vā guṇaḥ || [BhP 10.2.35]</l>\n</lg>\n\n<p>ayam arthaḥ | sattvaṃ tena prakāśamānatvāt tad-abhinnatayā rūpitaṃ vapur\nbhavān śrayate prakaṭayati | kathambhūtaṃ sattvaṃ viśuddham | anyasya\nrajas-tamobhyām amiśrasyāpi[*ENDNOTE #48] prākṛtatvena jāḍyāṃśa-\nsaṃvalitatvān na viśeṣeṇa śuddhatvam | etat tu svarūpa-śakty-ātma[ka]tvena\ntad-aṃśasyāpy asparśād atīva śuddha[tva]m ity arthaḥ |</p>\n\n<p>kim arthaṃ śrayate | śarīriṇāṃ sthitau nija-caraṇāravinde manaḥsthairyāya\nsarvatra [bhakteṣu] bhakti-sukha-dānasyaiva tvadīya-mukhya-prayojanatvād\n<l>iti bhāvaḥ | bhakti-yoga-vidhānārtham iti [BhP 1.8.19] śrī-kuntī-vākyāt |</l>\nkathambhūtaṃ vapuḥ śreyasāṃ sarveṣāṃ puruṣārthānām upāyanam āśrayam\n| nityānanta-paramānanda-rūpam ity arthaḥ | ato vapuṣas tava ca bheda-\nnirdeśo'yam[*ENDNOTE #49] aupacārika eveti bhāvaḥ | ataeva yena vapuṣā\nyad vapur ālambanenaiva janas tavārhaṇaṃ pūjāṃ karoti | kaiḥ sādhanaiḥ\nvedādibhis tvad-ālambanakair ity arthaḥ | sādhāraṇais tv arpitair eva tvad-\narhaṇa-prāyatā-siddhāv api | vapuṣo'napekṣatvāt | tādṛśae-\nvapuṣo'napekṣyatvāt tādṛśae[*ENDNOTE #50]-vapuḥ-prakāśa-hetutvena\nsvarūpātmakatvaṃ spaṣṭayanti |</p>\n\n<p>he dhātaś ced yadi idaṃ sattvaṃ yat tava nijaṃ vijñānam anubhavaṃ[ḥ]\ntadātmikā sva-prakāśatā-śaktir ity arthaḥ | tan na bhavet | tarhi tv ajñāna-\nbhidā sva-prakāśasya tavānubhavaf-prakāra eva mārjanaṃ śuddhim avāpa |\nsaiva jagati paryavasīyate na tu tavānubhavaf[*ENDNOTE #51]-leśo'pīty\narthaḥ |</p>\n\n<p>nanu prākṛta-sattva-guṇenaiva gmamānubhavog[*ENDNOTE #52] bhavatu\nkiṃ nija-hgrahaṇh[*ENDNOTE #53]ena tatrāha | prākṛta-guṇa-prakāśair\nbhavān kevalam anumīyate na tu sākṣātkriyata ity arthaḥ | athavā tava\nvijñāna-rūpam ajñāna-bhidāyā apamarjanaṃ ca yan nijaṃ sattvaṃ tad yadi na\nbhaven nāvirbhavati tadaiva prākṛta-sattvādi-guṇa-prakāśair bhavān\nanumīyate | t[v]an-nija-sattāvirbhāveṇa tu sākṣāt-kriyata evety arthaḥ | tad\neva spaṣṭayituṃ tatrānumāne dvaividhyam āhur yasya guṇaḥ prakāśata iyena\nvā guṇaḥ prakāśatai[*ENDNOTE #54] iti | asvarūpa-bhūtasyaiva [prākṛta-\n]sattvādi-guṇasya tvad-avyabhicāri-sambandhitva-mātreṇa vā tvad-eka-\nprakāśyamānatā-mātreṇa vā tval-liṅgatvam ity arthaḥ | yathā aruṇodayasya\nsūryodaya-sānnidhya-liṅgatvaṃ yathā vā dhūmasyāgni-liṅgatvam iti | tata\nubhayathāpi tava sākṣātkāre tasya sādhakatamatvābhāvo yukta iti bhāvaḥ |</p>\n\n<p>tad evam aprākṛta-sattvasya tadīya-sva-prakāśatā-rūpatvaṃ yena\nsvaprakāśasya tava sākṣātkāro bhavatīti sthāpitam | atra ye viśuddha-sattvaṃ\nnāma prākṛtam eva rajas-tamaḥ-śūnyaṃ matvā tat-kāryaṃ bhagavad-\nvigrahādikaṃ manyante te tu na kenāpy anugṛhītāḥ | rajaḥ-\nsambandhābhāvena svataḥ praśānta-svabhāvasya sarvatrodāsīnatākṛti-hetos\ntasya kṣobhāsambhavāt vidyāmayatvena yathāvasthita-vastu-prakāśitāmātra-\ndharmatvāt, tasya kalpanāntarāyogyatvāc ca | tad uktam apy agocarasya\ngocaratve hetuḥ prakṛti-guṇaḥ sattvam | gocarasya bahu-rūpatve rajaḥ |\nbahurūpasya tirohitatve rajaḥ[*ENDNOTE #55] | tathā parasparodāsīnatve\nsattvam | upakāritve rajaḥ | apakāritve tamaḥ | gocaratvādīni sthit-sṛṣṭi-\nsaṃhārāḥ udāsīnatvādīni ceti |</p>\n\n<p>atha rajo-leśe tatra mantavye viśuddha-padavaiyarthyam ity alaṃ tan-mata-\nrajo-jleśe tatra mantavye viśuddha-pada-vaiyarthyam ity alaṃ tan-\nmataj[*ENDNOTE #56]-rajo-\n<l>ghaṭa-praghaṭṭanayeti |[*ENDNOTE #57]</l></p>\n\n<p>ktatra cedam eva viśuddha-sattvaṃ sandhiny-aṃśa-pradhānaṃ ced ādhāra-\nśaktiḥ | saṃvid-aṃśa-pradhānam ātma-vidyā | hlādinī-sārāṃśa-pradhānaṃ\nguhya-vidyā | yugapat śakti-traya-pradhānaṃ mūrtiḥ | atrādhāra-śaktyā\nbhagavad-dhāma prakāśate | tad uktaṃ - yat sātvatāḥ puruṣa-rūpam uśanti\nsattvaṃ loko yata [BhP 12.8.40][*ENDNOTE #58] iti |</p>\n\n<p>tathā jñāna-tat-pravaraka-lakṣaṇa-vṛtti-dvayakayātma-vidyayā tad-vṛtti-\nrūpam upāsakāśrayaṃ jñānaṃ prakāśate | evaṃ bhakti-tat-pravartaka-lakṣaṇa-\nvṛtti-dvayakayā guhya-vidyayā tad-vṛtti-rūpā prītyātmikā bhaktiḥ prakāśate\n|</p>\n\n<p>ete eva viṣṇu-purāṇe lakṣmī-stave spaṣṭīkṛte -</p>\n\n<p>yajña-vidyā mahā-vidyā\nguhya-vidyā ca śobhate |\nātma-vidyā ca devi tvaṃ\n<l>vimukti-phala-dāyinī || [ViP 1.9.118] iti |</l></p>\n\n<p>yajña-vidyā karma | mahā-vidyā aṣṭāṅga-yogaḥ | guhya-vidyā bhaktiḥ |\nātma-vidyā jñānam | tat-tat-sarvāśrayatvāt tvam eva tat-tad-rūpā vividhānāṃ\nmuktīnām anyeṣāṃ ca vividhānāṃ phalānāṃ dātrī bhavasīty arthaḥ\n|k[*ENDNOTE #59]</p>\n\n<p>atha mūrtyā paratattvātmakaḥ śrī-vigraha prakāśate | iyam eva\nvasudevākhyā | tad uktaṃ caturthasya tṛtīye mahādevena -</p>\n\n<p>sattvaṃ viśuddhaṃ vasudeva-śabditaṃ\nyad īyate tatra pumān apāvṛtaḥ |\nsattve ca tasmin bhagavān vāsudevo\nhy adhokṣajo me manasā vidhīyate || iti | [BhP 4.3.23] |</p>\n\n<p>asyārthaḥ | viśuddhaṃ sva-rūpa-śakti-vṛttitvāj jāḍyāṃśenāpi rahitam iti\nviśeṣeṇa śuddhaṃ tad eva vasudeva-śabdenoktam | kutas tasya sattvatā\nvasudevatā vā tatrāha- yad yasmāt tatra tasmin pumān vāsudeva īyate\nprakāśate | ādye tāvad agocara-gocaratā-hetutvena loka-prasiddha-sattva-\nsāmyāt sattvatā vyaktā | dvitīye tv ayaṃ arthaḥ | vasudeve bhavati pratīyata\niti vāsudevaḥ parameśvaraḥ prasiddhaḥ | sa ca viśuddha-sattvaṃ pratīyate |\nataḥ pratyayārthena prasiddhena prakṛty-artho nirdhāryate | tataś ca vāsayati\ndevam iti vyutpattyā va vasaty asminn iti vā vasuḥ | tathā dīvyati dyotata iti\ndevaḥ | sa cāsau sa ceti vāsudevaḥ | dharma iṣṭaṃ dhanaṃ nṝṇāṃ iti svayaṃ\nbhagavad ukte vasubhir bhagavad-dharma-lakṣaṇaiḥ puṇyaiḥ prakāśata iti vā\nvasudevaḥ | tasmād vasudeva-śabditaṃ viśuddha-sattvam |</p>\n\n<p>itthaṃ svayaṃ prakāśa-jyotir-eka-vigraha-bhagavaj-jñāna-hetutvena</p>\n\n<lg>\n<l>kaivalyaṃ sāttvikaṃ jñānaṃ</l>\n<l>rajo vaikalpikaṃ tu yat |</l>\n<l>prākṛtaṃ tāmasaṃ jñānaṃ</l>\n<l>man-niṣṭham nirguṇaṃ smṛtam || ity ādau [BhP 11.25.24]</l>\n</lg>\n\n<p>bahutra guṇātītāvasthāyām eva bhagavaj-jñāna-śravaṇena na ca siddham atra\nviśuddha-padāvagataṃ svarūpa-śakti-vṛtti-bhūta-svaprakāśatā-lakṣaṇatvaṃ\ntasya vyaktam | tataś ca sattve pratīyata ity atra karaṇa evādhikaraṇa-\nvivakṣayā || svarūpa-śakti-vṛttitvam eva viśadayati | apāvṛta āvaraṇa-śūnyaḥ\nsan prakāśate | prākṛtaṃ sattvaṃ cet tarhi tatra pratiphalanam evāvasīyate |\ntataś ca darpaṇe mukhasyeva tad-antargatatayā tasya tatrāvṛtatvenaiva\nprakāśaḥ syād iti bhāvaḥ | phalitārtham āha evambhūte sattve tasmin nityam\neva prakāśamāno bhagavān me mayā manasā viśeṣeṇa vidhīyate cintyata ity\narthaḥ | tat sattvaṃ tādātmyāpanname evaanyathā naiva manasā cintayituṃ\nśakyate iti paryavasitam |</p>\n\n<p>nanu kevalena manasaiva cintyatāṃ kiṃ tena sattvena tatrāha | hi yasmād\nadhokṣajaḥ adhaḥkṛtam atikrāntam akṣajam indriya-jñānaṃ yena saḥ |\nnamaseti pāṭhe hi śabda-sthāne'py anu-śabdaḥ paṭhyate | tataś ca viśuddha-\nsattvākhyayā svaprakāśatā-śaktyaiva prakāśamāno'sau namaskārādinā\nkevalam anuvidhīyate sevyate | na tu kenāpi prakāśyata ity arthaḥ | tad eva\nso'dṛśyatvenaiva sphurann asau adṛśyenaiva namaskārādinā asmābhiḥ sevyata\niti tat-prakaraṇa-saṅgatiś ca gamyate |</p>\n\n<p>tathā yato bhagavad-vigraha-prakāśaka-viśuddha-sattvasya mūrtitvaṃ\nvasudevatvaṃ ca tata eva tat-prādurbhāva-viśeṣe dharma-patnyā mūrtitvaṃ\nprasiddham |</p>\n\n<p>śrīmad-ānakadundubhau ca vasudevatvam iti vivecanīyam | atra śraddhā-\npuṣṭy-ādi-lakṣaṇa-prādurbhūtaṃ bhagavac-chaktyaṃśa-rūpasya bhaginītayā\npāṭha-sāhacaryeṇa mūrtes tasyās tac-chakty-aṃśa-prādurbhāvatvam\n<l>upalabhyate | turye dharma-kalā-sarge nara-nārāyaṇāv ṛṣī ity [BhP 1.3.9] atra</l>\nkalā-śabdena ca śaktir evābhidhīyate | tataḥ śakti-lakṣaṇāyāṃ tasyāṃ ca nara-\nnārāyaṇākhya-bhagavat-prakāśa-phala-darśanāt vasudevākhya-śuddha-\nsattva-rūpatvam evāvasīyate |</p>\n\n<p>tad evam eva tasyā mūrtir ity ākhyā'py uktā | mūrtiḥ sarva-guṇotpattir nara-\nnārāyaṇāv ṛṣī iti [BhP 4.1.52] | sarva-guṇasya bhagavataḥ utpattiḥ prakāśo\nyasyāḥ sā tāv asūteti pūrveṇānvayaḥ | bhagavad-ākhyāyāḥ sac-cid-ānanda-\nmūrteḥ prakāśa-hetutvāt mūrtir ity arthaḥ tathaiva tat-prakāśa-phalatva-\ndarśanena ca nāsy aikyena ca śrīmad-ānakadundubher api śuddha-sattvādi-\nbhāvatvaṃ jñeyam | tac coktaṃ navame -</p>\n\n<p>vasudevaṃ hareḥ sthānaṃ\nvadanty ānakadundubhim | iti | [BhP 9.24.30]</p>\n\n<p>anyathā hareḥ sthānam iti viśeṣaṇasya akiñcit-karatvaṃ syād iti | tad evaṃ\nhlādiny-ādy-ekatamāṃśa-viśeṣa-pradhānena viśuddha-sattvena yathāyathaṃ\nśrī-prabhṛtīnām api prādurbhāvo vivektavyaḥ | tatra ca tāsāṃ bhagavati\nsampad-rūpatvaṃ tad-anugrāhye sampat-sampādaka-rūpatvaṃ sampad-\naṃśajatvaṃ cety-ādi-trijagatvaṃ jñeyam | tatra tāsāṃ kevala-śakti-\nmātratvenāmūrtānāṃ bhagavad-vigrahādyaikāmyena sthitas tad-adhiṣṭhātrī-\nrūpatvena mūrtīnāṃ tu tad-āvaraṇatayeti dvirūpatvam api jñeyam iti dik ||</p>\n\n<p>|| 10.39 || śrī-śukaḥ || 117 ||</p>\n\n<p>[118]</p>\n\n<p>lathaivaṃ bhūtānanta-vṛttikā yā svarūpa-śaktiḥ sā tv iha bhagavad-\ndhāmāṃśa-vartinī mūrtimatī lakṣmīr evety āha -</p>\n\n<p>anapāyinī bhagavatī śrīḥ\nsākṣād ātmano hareḥ || iti || [BhP 12.11.20]</p>\n\n<p>ṭīkā ca - anapāyinī hareḥ śaktiḥ tatra hetuḥ sākṣād ātmanaḥ sva-svarūpasya\ncid-rūpatvāt tasyās tad-abhedād ity arthaḥ | ity eṣā |</p>\n\n<p>atra sākṣāc-chabdena vilajjamānayā yasya sthātum īkṣā-pathe'muyā ity [BhP\n2.5.13] ādy uktā māyā neti dhvanitam | tatrānapāyitvaṃ yathā |</p>\n\n<p>śrī-hāyaśīrṣa-pañcarātre -</p>\n\n<p>paramātmā hari devas\ntac-chaktiḥ śrīr ihoditā |\nśrīr devī prakṛtiḥ proktā\nkeśavaḥ puruṣaḥ smṛtaḥ |\nna viṣṇunā vinā devī\nna hariḥ padmajāṃ vinā || iti |</p>\n\n<p>śrī-viṣṇu-purāṇe --</p>\n\n<p>nityaiva sā jagan-mātā\nviṣṇoḥ śrīr anapāyinī |\nyathā sarva-gato viṣṇus\ntathaiveyaṃ dvijottama || iti | [ViP 1.8.17]k[*ENDNOTE #60]</p>\n\n<p>tatrānyatra -</p>\n\n<p>evaṃ yathā jagat-svāmī\ndeva-devo janārdanaḥ |\navatāraṃ karoty eṣā\n<l>tathā śrīs tat-sahāyinī || [ViP 1.9.142] iti |</l></p>\n\n<p>cidrūpatvam api skānde -</p>\n\n<lg>\n<l>aparaṃ tv akṣaraṃ yā</l>\n<l>sā prakṛtir jaḍa-rūpikā |</l>\n<l>śrīḥ parā prakṛtiḥ proktā</l>\n<l>cetanā viṣṇu-saṃśrayā ||</l>\n</lg>\n\n<p>tām akṣaraṃ paraṃ prāhuḥ\nparataḥ param akṣaram |\nharir evākhila-guṇa\nakṣara-trayam īritam || iti |</p>\n\n<p>ata eva śrī-viṣṇu-purāṇe eva -</p>\n\n<lg>\n<l>kalā-kāṣṭhā-nimeṣādi[*ENDNOTE #61]-</l>\n<l>kāla-sūtrasya gocare |</l>\n<l>yasya śaktir na śuddhasya</l>\n<l>prasīdatu sa me hariḥ ||</l>\n</lg>\n\n<lg>\n<l>procyate parameśo yo</l>\n<l>yaḥ śuddho'py upacārataḥ |</l>\n<l>prasīdatu sa no viṣṇur</l>\n<l>ātmā yaḥ sarva-dehinām || iti [ViP 1.9.45-46]</l>\n</lg>\n\n<p>atra svāmibhir eva vyākhyātaṃ ca | kalā-kāṣṭhā-nimeṣādi-kāla eva sūtravat\nsūtraṃ jagac-ceṣṭā niyāmakatvāt tasya gocare viṣaye yasya śaktir lakṣmīr na\nvartate | svarūpābhinnatvān nityaiva sā kālādhīnā na bhavatīty arthaḥ ||</p>\n\n<p>ataeva tasyāḥ svarūpābhedāc chuddhasyety uktam ||</p>\n\n<p>nanu yadi lakṣmīs tat-svarūpābhinnā kathaṃ tarhi lakṣmyāḥ patir ity ucyate\ntatrāha procyate iti parā cāsau mā ca lakṣmīs tasyā īśo yaḥ śuddhaḥ\nkevalo'pi upacārato bheda-vivaśayā procyate | dvitīyo yac-chabdaḥ prasiddhāv\niti evam evābhipretya prārthitaṃ śrī-brahmaṇā tṛtīye |</p>\n\n<p>eṣa prapanna varade ramayātma-śaktyā\nyad yat kariṣyati gṛhīta-guṇāvatāraḥ |\ntasmin sva-vikramam idaṃ sṛjato'pi ceto\n<l>yuñjīta karma śamalaṃ ca yathā vijahyām || iti [BhP 3.9.23] |</l></p>\n\n<p>ato yat tu -</p>\n\n<p>sākṣāc chrīḥ preṣitā devair\ndṛṣṭvā taṃ mahad adbhutam |\nadṛṣṭāśruta-pūrvatvāt\n<l>sā nopeyāya śaṅkitā || iti [BhP 7.9.2] śrī-nṛsiṃha-prādurbhūtāv uktam |</l></p>\n\n<p>|| 12.11 || śrī-sūtaḥ || 118 ||</p>\n\n<p>[119]</p>\n\n<p>tad evaṃ saccidānandaika-rūpaḥ svarūpa-bhūtācintya-vicitrānanta-śakti-yukto\ndharmatva eva dharmitvaṃ nirbhedatva eva nānā bhedavattvam aparupitva eva\nrūpitvaṃ, vyāpakatva eva madhyamatvaṃ, satyam evety ādi-paraspara-\nviruddhānanta-guṇa-nidhiḥ | sthūla-sūkṣma-vilakṣaṇa-sva-prakāśākhaṇḍa-\nsva-svarūpa-bhūta-śrī-vigrahas tathābhūta-bhagavad-ākhyā-mukhyaika-\nvigraha-vyañjita-tādṛśānanta-vigrahas tādṛśa-svānurūpa-svarūpa-\nśaktyāvirbhāva-lakṣaṇa-lakṣmī-rañjita-vāmāvaśaḥ sva-prabhā-viśeṣākāra-\npariccheda-parikara-nija-dhāmasu virājamānākāraḥ svarūpa-śakti-vilāsa-\nlakṣaṇādbhuta-guṇa-līlādi-camatkāritātmārāmādi-guṇo jija-sāmānya-\nprakāśākāra-brahma-tattvo nijāśrayaika-jīvana-jīvākhya-taṭastha-śaktir\nananta-prapañca-vyañjita-svābhāsa-śakti-guṇo bhagavān iti vidvad-\nupalabdhārtha-śabdair vyañjitam | tatra tat-svabhāvaṃ vastv-antaram\napaśyatām aviduṣām asambhāvanā na yukteti vividiṣūn śraddāpayituṃ\nprakriyate tatraikena tasyāviduṣāṃ jñāna-gocaratvaṃ, kintu vedaika-vedyatvam\nevety āhuḥ -</p>\n\n<lg>\n<l>ka iha nu veda batāvara-janmālayo'grasaraṃ</l>\n<l>yata udagād ṛṣir yam anu deva-gaṇo ubhaye |</l>\n<l>tarhi na sann acāsad ubhayaṃ na ca kāla-javaḥ</l>\n<l>kim api na tatra śāstram avakṛṣya śayīta yadā || [BhP 10.87.24]</l>\n</lg>\n\n<p>bata aho bhagavan iha jagati agrasaraṃ pūrva-siddhaṃ tvāṃ avara-janmālayaḥ\narvācīnotpatti-nāśavān ko'pi pumān veda jānāti | īśvarasya pūrva-siddhāv\nanyasya cārvācīnatve kāraṇaṃ vadantyo jñāna-kāraṇābhāvam āhuḥ | yata\nudagād iti yatas tvatta eva ṛṣir brahmā utpannaḥ | ato'rvācīnāḥ sarve | yadā\ntu bhavān śāstraṃ sva-vijñāpakaṃ vedam avakṛṣya vaikuṇṭha evākṛṣya\nśayīta jagat-kāryaṃ prati dṛṣṭiṃ nimīlayati tarhi tadā anuśāyinaṃ jīvānāṃ\njñāna-sādhanaṃ nāsti | yatas tadā na sat sthūlam ākāśādi na cāsat sūkṣmaṃ\nmahad-ādi na cobhayaṃ sadasadbhyām ārabdhaṃ śarīram | na ca kāla-javaḥ\ntan-nimittībhūtaṃ kāla-vaiṣamyaṃ evaṃ sati tatra tadā kim api indirya-\nprāṇādy api na | ayam arthaḥ | yadā sṛṣṭi-gatatvāt dehādy-upādhi-\nkṛtāntaratvāt | kāla-karma-vaśena malina-sattvāt teṣām tad-avadhāraṇe\nsāmarthyaṃ nāsti | yadā tu pralaye samaye na bahv-antaram api tadāpi teṣāṃ\nvedānardhāna-mahā-tamomaya-suṣuptibhyāṃ sādhanābhāvān na\ntavānubhava-sāmarthaym iti |</p>\n\n<p>tathā śrutayaḥ -</p>\n\n<p>na taṃ vidātha ya imā jajānānyad yuṣmākam antaraṃ babhūva [?] |</p>\n\n<p>yato vāco nivartante aprāpya manasā saha [TaittU 2.4.1] |</p>\n\n<p>ko addhā veda ka iha prāvocat | kuta āyātā kuta iyaṃ visṛṣṭiḥ [?]\narvāg-devā asya visarjanenātha ko veda yata āvabhūva [?] |</p>\n\n<lg>\n<l>anejad ekaṃ manaso javīyo</l>\n<l>nedaṃ devā āpnuvan pūrvam arśad |</l>\n<l>tad-dhāvato'nyān atyeti tiṣṭhat</l>\n<l>tasminn apo mātariśvā dadhāti || [Īśopaniṣad, 4]</l>\n</lg>\n\n<p>na cakṣur na śrotraṃ na tarko na smṛtir vedo hy evainaṃ vedayati ity ādyāḥ\n|</p>\n\n<p>||10.87|| śrutayaḥ śrī-bhagavantam ||119||</p>\n\n<p>[120]</p>\n\n<p>atha tat-pūrvakaṃ viduṣāṃ bhaktyaiva sākṣād anubhavatīyatvam āha tribhiḥ -</p>\n\n<lg>\n<l>na paśyati tvāṃ paramātmano'jano</l>\n<l>na budhyate'dyāpi samādhi-yuktibhiḥ |</l>\n<l>kuto'pare tasya manaḥ śarīra-dhīr</l>\n<l>visarga-sṛṣṭā vayam aprakāśāḥ || [BhP 9.8.21]</l>\n</lg>\n\n<p>apare arvācīnās tu kutas tvāṃ paśyeyur budhyeran arvācīnatve hetuḥ tasya\nbrahmaṇaḥ | manaś ca śarīraṃ ca dhīś ca sattva-tamo-rajaḥ-kāryāṇi tābhir\nvividhā ye deva-tiryaṅ-narāṇāṃ sargās teṣāṃ sṛṣṭāḥ | tatrāpi vayam\naprakāśāḥ ato kutaḥ paśyema ity arthaḥ |</p>\n\n<p>[121]</p>\n\n<p>apare tarhi kiṃ paśyanti tatrāha |</p>\n\n<lg>\n<l>ye deha-bhājas triguṇa-pradhānā</l>\n<l>guṇān vipaśyaty uta vā tamaś ca |</l>\n<l>man-māyayā mohita-cetasas tvāṃ viduḥ</l>\n<l>sva-saṃsthaṃ na bahiḥ prakāśāḥ || [BhP 9.8.22]</l>\n</lg>\n\n<p>ye deha-bhāhas te svasmin samyak-sthitam api tvāṃ na viduḥ | kintu guṇān\neva vipaśyanti kadācic ca kevalaṃ tama eva paśyanti yatas triguṇā buddhir eva\npradhānaṃ yeṣāṃ | buddhi-paratantratayā jāgrat-svapnayor viṣayān paśyanti\nsuṣuptau tu tama eva na tu svastuto nirguṇānāṃ sarveṣāṃ ātmārāmāṇām\nātma-bhūtaṃ tvām | sarvatra hetuḥ ! yat yataḥ māyayā yasya tava māyayā vā\nmohitaṃ ceto yeṣāṃ te tathāpi tvaṃ vicāreṇa jñāsyasīti | yato nāsmad-\nvidhānāṃ jñāna-gocaras tvaṃ kintu bhaktānām evety āha |</p>\n\n<lg>\n<l>taṃ tvām ahaṃ jñāna-ghanaṃ svabhāva-</l>\n<l>pradhvasta-māyā-guṇa-bheda-mohaiḥ |</l>\n<l>sanandanādyair hṛdi saṃvibhāvyam</l>\n<l>kathaṃ vimūḍhaḥ paribhāvayāmi ||[*ENDNOTE #62] [BhP 9.8.23]</l>\n</lg>\n\n<p>taṃ nānāścarya-vṛttika-para-śakti-nidhānaṃ tvāṃ kathaṃ paribhāvayāmi | kiṃ\nsvarūpaṃ jñāna-ghanaṃ satya-jñānānantānandaika-rasa-mūrtiṃ ataeva\nanirdeśya-vapur iti sahasra-nāma-stave | ayaṃ bhāvaḥ | jñāna-ghanatvān na\ntāvat jñāna-viṣayas tvaṃ vicāra-viṣayatve'pi māyā-guṇair abhibhūto'haṃ na\nvicāre samartha iti |</p>\n\n<p>nanu tarhi mama tathāvidhatve kiṃ pramāṇaṃ tatrāha | svena tvadīyena\nbhāvena bhaktyā svasyātmano svabhāvenāvirbhāvenaiva vā pradhvastā\nmāyā-guṇa-prakāra-kṛta-mohā yebhyas taiḥ sanandanādyair bhagavat-tattva-\nvidbhir munibhir vibhāvyaṃ vicāryaṃ sākṣād anubhavaīyaṃ cety arthaḥ |\ntasmād ulūkaiḥ prakāśa-guṇakatvenāsammate'pi ravau yathānyair\nupalabhyamāna-tad-guṇakatvam asty eva tathārvāg-dṛṣṭibhir\nasambhāvyamānam api tvayi tad-guṇakatvaṃ tad-bhakta-vidvat-pratyakṣa-\nsiddham asty eveti bhāvaḥ |</p>\n\n<p>tathā ca śrutiḥ -</p>\n\n<lg>\n<l>parāñci khāni vyatṛṇat svayambhū-</l>\n<l>stasmātparāṅpaśyati nāntarātman |</l>\n<l>kaściddhīraḥ pratyagātmānamaikśa-</l>\n<l>dāvṛttacakśuramṛtatvamicchan || [KaṭhaU 2.1.1]</l>\n</lg>\n\n<lg>\n<l>bhaktir evainaṃ nayati</l>\n<l>bhaktir evainaṃ darśayati |</l>\n<l>bhakti-vaśaḥ puruṣaḥ</l>\n<l>bhaktir eva bhūyasī || [Māṭhara-śruti]</l>\n</lg>\n\n<p>yam evaiṣa vṛṇute tena labhyaḥ\ntasyaiṣa ātmā vivṛṇute tanūṃ svām [KaṭhaU 1.2.23]</p>\n\n<p>|| 9.8 || aṃśumān śrī-kapila-devam || 120-121 ||</p>\n\n<p>vivṛtau brahma-bhagavantau ||</p>\n\n<p>iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-\n<lg>\n<l>bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-</l>\n<l>bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe</l>\n<l>bhagavat-sandarbho nāma dvitīyaḥ sandarbhaḥ ||</l>\n</lg></p>\n\n<p>[*ENDNOTE #1] It is ludicrous to consider the maṅgalācaraṇa verses as\nseparately numbered sections.\n[*ENDNOTE #2] From this, I would assume that this is not meant to be a\nseparate section, but refers back to the previous #8.\n[*ENDNOTE #3] This paragraph is taken as a separate section number 24 in\nthe Yadavpur edition, but this doesn't seem to be necessary.\n[*ENDNOTE #4] Not found in Mahopaniṣad.\n[*ENDNOTE #5] See section 30.\n[*ENDNOTE #6] The verse that follows this in LBhāg: dvāravatyāṃ yathā\nkṛṣṇaḥ pratyakṣaṃ prati mandiram | citraṃ bataitad ityādi-pramāṇena sa\nsetsyati ||</p>\n\n<p>[*ENDNOTE #7] See quote from Kālikā-purāṇa in section 26 above.\n[*ENDNOTE #8] The metre on this verse is incorrect, mixed jagatī and\ntriṣṭubh. The second line appears to be missing a syllable. It is probably from\nPadmaP, Uttarakhaṇḍa.\n[*ENDNOTE #9] So where does this reference come from? BhP 12.12.69? This\nis first mention here.\n[*ENDNOTE #10] This is the Gita Press reading. GP also has pramāṇāni not\npramāṇānām.\n[*ENDNOTE #11] In section 21 above.\n<lg>\n<l>[*ENDNOTE #12] tvam asya lokasya vibho rirakṣiṣur gṛhe'vatīrṇo'si</l>\n<l>mamākhileśvaraḥ |</l>\n<l>rājanya-saṃjñāsura-koṭi-yūthapair nirvyūhyamānā nihaniṣyase camūḥ ||</l>\n</lg></p>\n\n<p>[*ENDNOTE #13] hantṛ-jīvavad-\n[*ENDNOTE #14] kartarīya-\n<lg>\n<l>[*ENDNOTE #15] rūpaṃ yat tat prāhur avyaktam ādyaṃ</l>\n<l>brahma jyotir nirguṇaṃ nirvikāram |</l>\n<l>sattā-mātraṃ nirviśeṣaṃ nirīhaṃ</l>\n<l>sa tvaṃ sākṣād viṣṇur adhyātma-dīpaḥ ||</l>\n</lg></p>\n\n<p>[*ENDNOTE #16] Quoted from Nārāyaṇādhyātma in Section 47 above.\n[*ENDNOTE #17] Discussed above in Section 8.\n[*ENDNOTE #18] yato\n[*ENDNOTE #19] The Bhagavat sandarbha reading was parītya lokān\n<lg>\n<l>karma-citān... nātyakṛtaḥ.</l>\n<l>[*ENDNOTE #20] MuṇḍakaU 2.2.7: divye brahma-pure hy eṣa vyomny ātmā</l>\n<l>pratiṣṭhitaḥ ||</l>\n</lg></p>\n\n<p>[*ENDNOTE #21] tad vā etat paramaṃ dhāma mantrarājādhyāpakasya yatra\nna sūryas tapati yatra na vāyur vāti yatra na candramā bhāti yatra na\n<lg>\n<l>nakṣatrāṇi bhānti yatra nāgnir dahati yatra na mṛtyuḥ praviśati yatra na</l>\n<l>duḥkhaṃ sadānandaṃ paramānandaṃ śāntaṃ śāśvataṃ sadā-śivaṃ brahmādi-</l>\n<l>vanditaṃ yogi-dhyeyaṃ paramaṃ padaṃ yatra gatvā na nivartante yoginaḥ ||</l>\n</lg></p>\n\n<p>[*ENDNOTE #22] NTU 5.10 quoted above.\n[*ENDNOTE #23] This section is full of quotes from Sruti that should be\npointed out. The section is also quoted in LBhāg 1.5.247-250.\n[*ENDNOTE #24] Alternative numbering given as 6.255.56-64\n[*ENDNOTE #25] Alt. atropasṛṣṭam. See 3.15.42 above.\n[*ENDNOTE #26] Variant - sanandanādyair munibhir vibhāvyam.\n[*ENDNOTE #27] I couldn't find this verse in the ViP.\n[*ENDNOTE #28] This verse has already been refered to in sections 48 and 56.\n<lg>\n<l>The complete verse is:</l>\n<l>rūpaṃ yat tat prāhur avyaktam ādyaṃ brahma-jyotir nirguṇaṃ nirvikāram |</l>\n<l>sattā-mātraṃ nirviśeṣaṃ nirīhaṃ sa tvaṃ sākṣād viṣṇur adhyātma-dīpaḥ ||</l>\n</lg></p>\n\n<p>[*ENDNOTE #29] padaṃ in original HV. These verses are 104.9-13 in the\ncritical edition.\n[*ENDNOTE #30] mām eva in original HV.\n[*ENDNOTE #31] Quoted above in section 51.\n[*ENDNOTE #32] The BhagS reads sarvagasya tathātmā, which is obviously\nwrong.\n[*ENDNOTE #33] The ViP reading is samasta-śakti-rūpāṇi tat karoti\njaneśvara | deva-tiryaṅ-manuṣyādi-ceṣṭāvanti svalīlayā ||</p>\n\n<p>[*ENDNOTE #34] This verse is also cited in sections 48 and 107.\n[*ENDNOTE #35] Section 18 above.\n[*ENDNOTE #36] I can't find the source of this and the previous verse. The\nreading seems to be corrupt - kvācidajayattmanā...\n[*ENDNOTE #37] Quoted above in 4.10.\n[*ENDNOTE #38] This phrase is found in many places is the Bṛhad-āraṇyaka\nUpaniṣad.\n[*ENDNOTE #39] dehānte devaḥ paramaṃ brahma tārakaṃ vyācaṣṭe | The\nBhagS text has tārakaḥ for tāvakam.\n[*ENDNOTE #40] Quoted above in section 94.\n[*ENDNOTE #41] Sections 4 and 95 above.\n[*ENDNOTE #42] This entire section ending with sparśābhāvād\nviśuddhatvam is found in Rādhā-kṛṣṇī̀arcana-dīpikā, pages 10-11.\n[*ENDNOTE #43] Not quite sure where Śrīdhara Svāmī's commentary ends.\n[*ENDNOTE #44] Both verses quoted above in section 8. This whole section\nis found there, word-for word. This is probably an error, surprisingly not called\ninto question by the Jadavpur editor. Another MS is needed for comparison.\n[*ENDNOTE #45] This word is not in the vyākhyā given in section 7, which\notherwise follows word-for-word until ??. This is probably an error,\nsurprisingly not called into question by the Jadavpur editor. Another MS is\nneeded for comparison.\n[*ENDNOTE #46] The section between superscript a's is not in the earlier\nvyākhyā of these verses, but obviously belongs and is likely in the original\nversion. The same goes for other phrases in between superscripted letters in the\npassage below.\n[*ENDNOTE #47] ataḥ\n[*ENDNOTE #48] miśrasyāpi\n[*ENDNOTE #49] nirdeśobhayam\n[*ENDNOTE #50] e. Not in the section 117 version.\n[*ENDNOTE #51] f. not in the section 117 version.\n[*ENDNOTE #52] Not in the section 8 version.\n[*ENDNOTE #53] Not in the section 8 version.\n[*ENDNOTE #54] Not in 117.\n[*ENDNOTE #55] in section 117 tamaḥ\n[*ENDNOTE #56] Not in section 8.\n[*ENDNOTE #57] This seems to be the end of the common material.\n[*ENDNOTE #58] This appears to be evidence that 8 is the original source of\nthe material, not 117. To be followed.\n[*ENDNOTE #59] k. This section can be found in RKAD 12-13.\n[*ENDNOTE #60] k. This section is found in RKAD 13-14.\n[*ENDNOTE #61] muhūrtādi in the ViP version. There is another verse that\nbegins this way at 3.5.18.\n[*ENDNOTE #62] Discussed above in Section 85.</p>\n\n</div>\n<div type='saṃdarbha' n='3'>\n<p>ṣaṭ-sandarbha-nāmaka-śrī-bhāgavata-sandarbhe tṛtīyaḥ\nparamātma-sandarbhaḥ</p>\n\n<lg>\n<l>tau santoṣayatā santau śrīla-rūpa-sanātanau |</l>\n<l>dākṣiṇātyena bhaṭṭena pnuar etad vivicyate ||i||</l>\n</lg>\n\n<lg>\n<l>tasyādyaṃ granthanālekhaṃ krāntam utkrānta-khaṇḍitam |</l>\n<l>paryālocyātha paryāyaṃ kṛtvā likhati jīvakaḥ ||ii||</l>\n</lg>\n\n<p>[1]</p>\n\n<p>atha paramātmā vivriyate | atra taṃ jagad-gata-jīva-nirūpaṇa-pūrvakaṃ\nnirūpayati dvābhyām -</p>\n\n<lg>\n<l>kṣetrajña etā manaso vibhūtīr</l>\n<l>jīvasya māyā-racitasya nityāḥ |</l>\n<l>āvirhitāḥ kvāpi tirohitāś ca</l>\n<l>śuddho vicaṣṭe hy aviśuddha-kartuḥ || [BhP 5.11.12]</l>\n</lg>\n\n<lg>\n<l>kṣetrajña ātmā puruṣaḥ purāṇaḥ</l>\n<l>sākṣāt svayaṃ jyotir ajaḥ pareśaḥ |</l>\n<l>nārāyaṇo bhagavān vāsudevaḥ</l>\n<l>sva-māyayātmany avadhīyamānaḥ || [BhP 5.11.13]</l>\n</lg>\n\n<p>yaḥ śuddho'pi māyātaḥ paro'pi māyā-racitasya vakṣyamāṇasya sarva-\nkṣetrasya māyayā kalpitasya manaso'ntaḥ-karaṇasyaitāḥ vibhūtīr vṛttīr\nvicaṣṭe viśeṣeṇa paśyati, paśyaṃs tatrāviṣṭo bhavati, sa khalv asau jīva-nāmā\nsva-śarīra-dvaya-lakṣaṇa-kṣetrasya jñātṛtvāt kṣetrajña ucyate ity arthaḥ |</p>\n\n<p>tad uktam -</p>\n\n<p>yayā saṃmohito jīvo\nātmānaṃ triguṇātmakaṃ\nparo'pi manute'narthaṃ\n<l>tat-kṛtaṃ cābhipadyate || [BhP 1.7.5] iti |</l></p>\n\n<p>tasya manasaḥ kīdṛśatayā māyā-racitasya tatrāha - jīvadhya jīvopādhitayā\njīva-tādātmyena racitasya | tataś ca tat tayopacaryamāṇasyety arthaḥ | tataś\nca kīdṛśasya, aviśuddhaṃ bhagavad-bahirmukhaṃ karma karotīti tādṛśasya |\nkīdṛśīr vibhūtīr nityā anādita evānugatāḥ |</p>\n\n<p>atra sa kadā kīdṛśīr ity apekṣāyām āha - jāgrat svapnayor āvirbhūtāḥ\nsuṣuptau tirohitāś ceti | yas tu purāṇo jagat-kāraṇa-bhūtaḥ puruṣaḥ\nādyo'vatāraḥ puruṣaḥ parasyety ādi [BhP 2.6.41] dvitīyādau prasiddhaḥ |\nsākṣād eva svayaṃ jyotiḥ svaprakāśo tanu jīvavad anyāpekṣayā | ajo\njanmādi-śūnyaḥ | pareṣāṃ brahmādīnāṃ apīśaḥ | nāraṃ jīva-samūhaḥ\nsvaniyamyatvenāyanaṃ yasya saḥ | bhagavān aiśvaryādy-aṃśatvāt | vāsudevaḥ\nsarva-bhūtānām āśrayaḥ | sva-māyayā sva-svarūpa-śaktyā ātmani sva-\nsvarūpe avadhīyamānaḥ avasthāpya-mānaḥ | karma-kartṛ-prayogaḥ |\nmāyāyāṃ mayike'py antaryāmitayā praviṣṭo'pi svarūpa-śaktyā svarūpasya eva\nna tu tat-saṃsakta ity arthaḥ | vāsudevatvena sarva-kṣetra-jñātṛtvāt so'paraḥ |\nmāyā-mohitāt jīvād anyaḥ māyā-rahitaḥ śuddhaḥ | kṣetrajñaḥ ātmā\nparamātmeti |</p>\n\n<p>tad evam api mukhyaṃ kṣetrajñatvaṃ paramātmany eva | tad uktam -</p>\n\n<p>sarvaṃ pumān veda guṇāṃś ca taj-jño\nna veda sarvajñam anantam īḍe iti [BhP 6.4.25] |</p>\n\n<p>śrī-gītopaniṣatsu -</p>\n\n<lg>\n<l>idaṃ śarīraṃ kaunteya kṣetram ity abhidhīyate |</l>\n<l>etad yo vetti taṃ prāhuḥ kṣetrajña iti tadvidaḥ || [Gītā 13.1]</l>\n</lg>\n<lg>\n<l>kṣetrajñaṃ cāpi māṃ viddhi sarvakṣetreṣu bhārata |</l>\n<l>kṣetrakṣetrajñayor jñānaṃ yat taj jñānaṃ mataṃ mama || [Gītā 13.1]</l>\n</lg>\n\n<p>atra khalu kṣetrajñaṃ cāpi māṃ viddhīti sarveṣv api kṣetreṣu māṃ ca\nkṣetrajñaṃ viddhi, na tu jīvam iva svakṣetra eva ity evārthaṃ vahati | na ca\njīveśayoḥ samānādhikaraṇyena nirviśeṣa-cid-vastv eva jñeyatayā nirdiśati |\nsarva-kṣetreṣv ity asya viayarthyāpatteḥ | jñeyaṃ yat tat pravakṣyāmīty ādau\nsarvataḥ pāṇi-pādaṃ tad sarvato'kṣi-śiro-mukham ity [Gītā 13.13] ādinā\nsaviśeṣasyaiva nirdekṣyamāṇatvāt | amānitvam ity ādinā jñānasya ca\ntathaupadekṣyamāṇatvāt |</p>\n\n<p>kiṃ ca kṣetrajñaṃ cāpīty atra ttvam asītivat sāmānādhikaraṇyena tan-\nnirviśeṣa-jñāne vivakṣite kṣetrajñeśvarayor jñānam ity evanānūdyeta na tu\nkṣetra-kṣetrajñayot jñānam iti | kintu kṣetra-kṣetrajñayor ity asyāyam arthaḥ |\ndvivdihayor api kṣetra-kṣetrajñayor jñānaṃ tan mamaiva jñānaṃ matam |</p>\n\n<p>anyārthas tu parāmarśa iti nyāyena yaj-jñānaikatāt-paryakam ity arthaḥ |\njñeyasyaikatvenaiva nirdiṣṭatvāt yogyatvāc ca | na ca nirīśvara-sāṅkhyavat\nkṣetra-kṣetrajña-mātra-vibhāgād atra jñānaṃ mataṃ mamety\naneneśvarasyāvekṣitatvāt | na ca vivarta-vādavad īśvarasyāpi bhrama-mātra-\npratīta-puruṣatvam | tad-vacana-lakṣaṇa-saveda-gītādi-śāstrāṇām\naprāmāṇyād bauddha-vādāpatteḥ | tasyāṃ ca satyāṃ bauddhānām iva vivarta-\nvādināṃ tad-vyākhyānāyukteḥ | na ca tasya satya-puruṣatve'pi nirviśeṣa-\njñānam eva mokṣa-sādhanam iti tadīya-śāstrāntarataḥ samāhāryam |</p>\n\n<p>evaṃ satata-yuktā ye [12.1] ity ādi pūrvādhyāye nirviśeṣa-jñānasya heyatvena\n<l>vivakṣitatvāt | tatraiva ca ye tu sarvāṇi karmāṇi ity [12.6] ādinānanya-bhaktān</l>\nuddiśya teṣām ahaṃ samuddhartā mṛtyu-saṃsāra-sāgarād ity [12.7] anena taj\njñānāpekṣāpi nādṛteti | tad uktam ekādaśe svayaṃ bhagavatā - yat karmabhir\nyat tapasety ādi [BhP 11.20.32] | mokṣa-dharme ca -\nya vai sādhana-sampattiḥ puruṣārtha-catuṣṭaye |\ntayā vinā tad āpnoti naro nārāyaṇāśrayaḥ || iti |</p>\n\n<p>atra tu pūrvādhyāya-viślāghitaṃ tad evāvṛthākartuṃ saviśeṣatayā nirdiśya</p>\n\n<p>iti kṣetraṃ tathā jñānaṃ jñeyaṃ coktaṃ samāsataḥ\n<l>mad-bhakta etad vijñāya mad-bhāvāyopapadyate || [Gītā 13.18]</l></p>\n\n<p>ity antena bhakti-saṃvalitatayā sukarārtha-prāyaṃ kṛtam | ataevātra vyaṣṭi-\nkṣetrajña eva bhaktatvena nirdiṣṭaḥ samaṣṭi-kṣetrajñas tu jñeyatveneti\nkṣetra-jñānābhyāṃ saha jñeyasya pāṭhād anusmārya tad-anantaraṃ ca tasya\ntasya ca jīvatvam īśvaratvaṃ ca kṣaraṃ neti darśitam | yataḥ -</p>\n\n<lg>\n<l>puruṣaḥ prakṛtistho hi bhuṅkte prakṛti-jān guṇān |</l>\n<l>kāraṇaṃ guṇa-saṅgo'sya sad-asad-yoni-janmasu || [Gītā 13.21]</l>\n</lg>\n\n<p>iti jīvasya prakṛtisthatvaṃ nirdiśya svatas tasyāprākṛtatva-darśanayā sphuṭam\nevākṣaratvaṃ jñāpitam |</p>\n\n<p>upadraṣṭānumantā ca bhartā bhoktā maheśvaraḥ\n<l>paramātmeti cāpy ukto dehe 'smin puruṣaḥ paraḥ || [Gītā 13.22]</l></p>\n\n<p>iti jīvāt paratvena nirdiṣṭasya paramātmākhya-puruṣasya tu kaimutyenaiva\ntad darśitam |</p>\n\n<p>dvāv imau puruṣau loke kṣaraś cākṣara eva ca\n<l>kṣaraḥ sarvāṇi bhūtāni kūṭastho 'kṣara ucyate || [Gītā 15.16]</l>\nuttamaḥ puruṣas tv anyaḥ paramātmety udāhṛtaḥ\n<l>yo lokatrayam āviśya bibharty avyaya īśvaraḥ || [Gītā 15.17]</l></p>\n\n<p>ity atra jīvasyāpy akṣaratvaṃ kaṇṭhoktam eva | tatropadraṣṭā parama-sākṣī,\nanumantā tat-tat-karmānurūpaḥ pravartakaḥ | bhartā poṣakaḥ | bhoktā\npālayitā | maheśvaraḥ sarvādhikartā | paramātmā sarvāntaryāmīti\nvyākhyeyam |</p>\n\n<p>uttarapadyayos tu | kūṭastha eka-rūpatayā tu yaḥ kāla-vyāpī sa kūṭastha ity\namarakoṣād avagatārthaḥ | asau śuddha-jīva eva uttamaḥ puruṣas tv anya ity\nuttarāt | tad evam atrāpi kṣetra-kṣetrajña-sarva-kṣetrajñā uktāḥ | atra\ncottarayor anya ity anena bhinnayor eva sator akṣarayorna tat-tad-rūpatā-\nparityāgaḥ sambhaved iti na kadācid api nirviśeṣa-rūpenāvasthitir iti\ndarśitam | tasmān mad-bhāvāyopapadyate iti yad uktaṃ tad api tat-sārṣṭi-\nprāpti-tātparyakam[*ENDNOTE #1] | tad evaṃ dvayor akṣaratvena sāmye'pi\njīvasya hīna-śaktitvāt prakṛty-āviṣṭasya tan-nivṛtty-artham īśvara eva\nbhajanīyatvena jñeya iti bhāvaḥ |</p>\n\n<p>tasmād idaṃ śarīram ity ādikaṃ punar itthaṃ vivecanīyam | idaṃ sva-\nsvāparokṣam ity arthaḥ | śarīra-kṣetrayor ekaikatvena grahaṇam atra vyakti-\nparyavasānena jāti-puraskāreṇaiveti gamyate | sarva-kṣetreṣv iti bahu-\nvacanenānuvādāt | etad yo vetti ity atra deho 'savo 'kṣā-manava ity ādau\nsarvaṃ pumān veda-guṇāṃś ca taj-jñaḥ [BhP 6.4.25] ity-ukta-diśā kṣetrajña etā\nmanaso vibhūtīr ity-ukta-diśā ca jānātīty arthaḥ |</p>\n\n<p>kṣetrajñaṃ cāpi māṃ viddhīti | tad uktam -- viṣṭabhyāham idaṃ kṛtsnam\nekāṃśena sthito jagat [Gītā 10.42] | yatra gaty-antaraṃ nāsti tatraiva lakṣaṇā-\nmaya-kaṣṭam āśrīyeta | tathāpi tena sāmānādhikaraṇyaṃ yadi vivakṣitaṃ\nsyāt tarhi kṣetrajñaṃ cāpi māṃ viddhīty etāvad eva taṃ ca māṃ viddhīty\netāvad eva vā procyeta, na tu sarva-ksreṣu bhāratety adhikam api | kintu\nkṣetrajña etā manaso vbhūtīr ity ādivat kṣetrajña-dvayam api vaktavyam eva\nsyāt |</p>\n\n<p>tathā ca brahma-sūtraṃ guhāṃ praviṣṭāvātmānau hi tad-darśanād iti [Vs\n1.2.11] tad-vaidhyam eva copasaṃhṛtam | puruṣaḥ prakṛtistho hīty ādinā |\ntasmād upakramārthasyopasaṃhārādhīnatvād eṣa evārthaḥ samañjasaḥ |\nyathoktaṃ brahma-sūtra-kṛdbhiḥ - asad vyapadeśān neti cen na\ndharmāntareṇa vākya-śeṣād iti [Vs 2.1.17] |</p>\n\n<p>atha kṣetra-kṣetrajñayor jñānam ity atra yat kṣetre jñānendriya-gataṃ cetanā-\ngataṃ ca jñānaṃ darśayiṣyate yac ca pūrva-kṣetra-jñe nija-nija-kṣetra-jñānaṃ\ndarśitaṃ tat tat maj-jñānāṃśasya kṣetreṣu cchāyā-rūpatvāt kṣetra-jñeṣu yat\nkiñcid aṃśāṃśatayā praveśān mamaiva jñānaṃ matam iti | tasmāt sādhūktaṃ\nmukhyaṃ kṣetrajñatvaṃ paramātmany eveti |</p>\n\n<p>atra śrī-bhagavataḥ paramātma-rūpeṇāvirbhāvo'pi | ajani ca yan mayaṃ tad-\navimucya-niyantṛ bhaved ity-ukta-diśā [BhP 10.87.30] śakti-viśeṣāliṅgitvād\nyasmād evāṃśāj jīvānām āvirbhāvas tenaiveti jñeyam | tad uktaṃ tatraiva\nviṣṭabhyāham ity ādi | śrī-viṣṇu-purāṇe ca -</p>\n\n<lg>\n<l>yasyāyutāṃśāṃśe viśva-śaktir iyaṃ sthitā |</l>\n<l>para-brahma-svarūpasya praṇamāma tam avyayam || iti [ViP 1.9.53]</l>\n</lg>\n\n<p>pūrṇa-śuddha-śaktis tu kalā-kāṣṭhā-nimeṣād ity anena darśitā | tathā śrī-\nnārada-pañcarātre --</p>\n\n<lg>\n<l>nārada uvāca -</l>\n<l>śuddha-sargam ahaṃ deva jñātum icchāmi tattvataḥ |</l>\n<l>sarga-dvayasya caivasya yaḥ paratvena vartate ||</l>\n</lg>\n\n<p>tatraitat pūrvoktaḥ prādhānikaḥ śāktaś cety etat sargadvayasyeti jñeyam |</p>\n\n<lg>\n<l>śrī-bhagavān uvāca -</l>\n<l>yaḥ sarva-vyāpako devaḥ para-brahma ca śāśvatam |</l>\n<l>cit-sāmānyaṃ jagaty asmin paramānanda-lakṣaṇam ||</l>\n</lg>\n\n<lg>\n<l>vāsudevād abhinnas tu bahn-arkendu-śata-prabham |</l>\n<l>vāsudevo'pi bhagavāṃs tad-dharmā parameśvaraḥ ||</l>\n</lg>\n\n<lg>\n<l>svāṃ dīptiṃ kṣobhayaty eva tejasā tena vai yutam |</l>\n<l>prakāśa-rūpo bhagavān acyutaṃ cāsakṛd dvija ||</l>\n</lg>\n\n<lg>\n<l>so'cyuto'cyuta-tejāś ca svarūpaṃ vitanoti vai |</l>\n<l>āśritya vāsudevaṃ ca svastho megho jalaṃ yathā ||</l>\n</lg>\n\n<lg>\n<l>kṣobhayitvā svam ātmānaṃ satya-bhāsvara-vigraham |</l>\n<l>utpādayāmāsa tadā samudrormi-jalaṃ yathā ||</l>\n</lg>\n\n<lg>\n<l>sa cinmayaḥ prakāśātmā utpādyātmānam ātmanā |</l>\n<l>puruṣākhyam anantaṃ ca prakāśa-prasaraṃ mahat ||</l>\n</lg>\n\n<lg>\n<l>sa ca vai sarva-jīvānām āśrayaḥ parameśvaraḥ |</l>\n<l>antaryāmī ca teṣāṃ vai tārakāṇām ivāmbaram ||</l>\n</lg>\n\n<lg>\n<l>sendhanaḥ pāvako yadvat sphuliṅga-nicayaṃ dvija |</l>\n<l>anicchātaḥ prerayati tadvad eva paraḥ prabhuḥ ||</l>\n</lg>\n\n<p>prāg-vāsanā-nibandhānāṃ bandhānāṃ ca vimuktaye |\ntasmād viddhi tad-aṃśāṃśas tān sarvāṃśatvam ajam prabhum || iti |</p>\n\n<p>ataeva yat tu brahmādau śrī-pradyumnasya manvādau śrī-viṣṇoḥ, rudrādau\nśrī-saṅkarṣaṇasyāntaryāmitvaṃ śrūyate tan nānāṃśam ādāyāvatīrṇasya\ntasyaiva tat-tad-aṃśena tat-tad-antaryāmitvam iti mantavyam | ataeva rudrasya\nsaṅkarṣaṇa-prakṛtitvaṃ puruṣa-prakṛtitvaṃ cety ubhayam apy āmnātaṃ\nprakṛtim ātmanaḥ saṅkarṣaṇa-saṃjñāṃ bhava upadhāvatīty ādau [BhP 5.17.16]\nādāv abhūc chata-dhṛtir ity ādau ca [BhP 11.4.5] | eṣa eva--</p>\n\n<lg>\n<l>bhūtātmā cendriyātmā ca pradhānātmā tathā bhavān |</l>\n<l>ātmā ca paramātmā ca tvam ekaḥ pañcadhā sthitaḥ ||</l>\n</lg>\n\n<p>ity [ViP 5.18.50] ādau vivṛtam | tasmāt sarvāntaryāmī puruṣa eva brahmeti\nparamātmetīty ādau paramātmatvena nirdisṭa iti sthitam | vyākhyātaṃ ca\n<l>svāmibhiḥ | namas tubhyaṃ bhagavate brahmaṇe paramātmana [BhP 10.28.6]</l>\nity atra varuṇa-stutau | paramātmane sarva-jīva-niyantre iti | asya\nparamātmano māyopādhitayā puruṣatvaṃ tūpacaritam eva | tad uktaṃ\nvaiṣṇave eva -</p>\n\n<lg>\n<l>nānto'sti yasya na ca yasya samudbhavo'sti</l>\n<l>vṛddhir na yasya pariṇāma-vivarjitasya |</l>\n<l>nāpekṣayaṃ ca samupaitya vikalpa-svastu</l>\n<l>yas taṃ nato'smi puruṣottamam ādyam īḍyam || [ViP 6.8.60]</l>\n</lg>\n\n<p>tasyaiva yo'nuguṇa-bhug bahudhaika eva\nśuddho'py aśuddha iva mūrti-vibhāga-bhedaiḥ |\njñānānvitaḥ sakala-sattva-vibhūti-kartā\n<l>tasmai nato'smi puruṣāya sadāvyayāya || [ViP 6.8.61] iti |</l></p>\n\n<p>tasyaivānupūrvoktāt parameśvarāt samanantaram | bahudhā brahmādi-\nrūpeṇa | aśuddha iva sṛṣṭy-ādiṣv āsakta iva | mūrti-vibhāgānāṃ dakṣādi-\nmanv-ādi-rūpāṇāṃ bhedaiḥ | arva-sattvānāṃ vibhūtīkartā vistārakṛt iti\nsvāmī |</p>\n\n<p>tatra guṇa-bhug iti ṣāḍ-guṇyānanda-bhoktety arthaḥ |</p>\n\n<lg>\n<l>yat tat sūkṣmam avijñānam avyaktam acalaṃ dhruvam |</l>\n<l>indriyair indriyārthaiś ca sarva-bhūtaiś ca varjitam ||</l>\n</lg>\n\n<lg>\n<l>sa hy antarātmā bhūtānāṃ kṣetrajñaś ceti kathyate |</l>\n<l>triguṇa-vyatirikto vai puruṣaś ceti kalpitaḥ || [MBh 12.321.28-29]</l>\n</lg>\n\n<p>iti mokṣadharme'pi nārāyaṇīyopākhyāne | śrutayo'py enaṃ śuddhatvenaiva\nvarṇayanti</p>\n\n<p>eko devo sarva-bhūteṣu gūḍhaḥ\nsarva-vyāpī sarva-bhūtāntarātmā |\nkarmādhyakṣaḥ sarva-bhūtādhivāsaḥ\n<l>sāksī cetāḥ kevalo nirguṇaś ca || [ŚvetU 6.11] |</l></p>\n\n<lg>\n<l>ajām ekāṃ lohita-śukla-kṛṣṇāṃ</l>\n<l>bahvīḥ prajāḥ sṛjamānā sarūpāḥ |</l>\n<l>ajo hy eko jūṣamāṇo'nuśete jahāty</l>\n<l>enāṃ bhukta-bhogām ajo'nyaḥ || ity ādyāḥ [ŚvetU 4.5]</l>\n</lg>\n\n<p>tasmāt sādhu vyākhyātaṃ kṣetrajña etā ity ādi-padya-dvayam ||</p>\n\n<p>|| 5.11 || śrī-brāhmaṇo rahūgaṇam || 1 ||</p>\n\n<p>[2]</p>\n\n<p>atha tasyāvirbhāve yogyatā-prāgvad bhaktir eva jñeyā | āvirbhāvas tu tridhā\nyathā nāradīye tantre[*ENDNOTE #2] -</p>\n\n<lg>\n<l>viṣṇos tu trīṇi rūpāṇi puruṣākhyāny atho viduḥ |</l>\n<l>ekaṃ tu mahataḥ sraṣṭṛ dvitīyaṃ tantu-saṃsthitam |</l>\n<l>tṛtīyaṃ sarva-bhūtasthaṃ tāni jñātvā vimucyate ||</l>\n</lg>\n\n<p>atra prathamo yathāgneḥ kṣudrā visphuliṅgā vyuccaranti sa\naikṣatetyādyukteḥ | mahā-samaṣṭi-jīva-prakṛtyor ekatāpannayor draṣṭety\neka eva | ayam eva saṅkarṣaṇa iti mahāviṣṇur iti ca | brahma-saṃhitāyāṃ\nyathā --</p>\n\n<lg>\n<l>tal-liṅgaṃ bhagavān śambhur jyotī-rūpaṃ sanātanam |</l>\n<l>tasminn āvirabhūl liṅge mahā-viṣṇur jagat-patiḥ || [BrahmaS 5.8]</l>\n</lg>\n\n<p>sahasra-śīrṣā puruṣa ity ārabhya [BrahmaS 5.11]</p>\n\n<lg>\n<l>nārāyaṇaḥ sa bhagavān āpas tasmāt sanātanāt |</l>\n<l>āvirāsan kāraṇārṇonidhiṃ saṅkarṣaṇātmakaḥ |</l>\n<l>yoga-nidrāṃ gatas tasmin sahasrāṃśaḥ svayaṃ mahān || [BrahmaS 5.12]</l>\n</lg>\n<lg>\n<l>tad-roma-bila-jāleṣu bījaṃ saṅkarṣaṇasya ca |</l>\n<l>haimāny aṇḍāni jātāni mahā-bhūtāvṛtāni tu || īty ādi [BrahmaS 5.13]</l>\n</lg>\n\n<p>liṅgam iti yasyāyutāyutāṃśāṃśe viśva-śaktir iyaṃ sthitety [ViP 1.9.53]\nanusāreṇa tasya mahā-bhagavataḥ śrī-govindasya puruṣotpādakatvāl liṅgam\niva liṅgaṃ yaḥ khalv aṃa-viśeṣas tad eva śambhuḥ | śambhu-śabdasya\nmukhyāyā vṛtter āśraya ity arthaḥ |</p>\n\n<p>atha dvitīya-puruṣas tat sṛṣṭvā tad evānupraviśad ity ādy uktaḥ samaṣṭi-\njīvāntaryāmī | teṣāṃ brahmāṇḍātmakānāṃ bahu-bhedād bahu-bhedaḥ |\ntatraiva sūkṣmāntaryāmī pradyumnaḥ sthūlāntaryāmy aniruddha iti kvacit |\nanena mahā-vaikuṇṭha-sthāḥ saṅkarṣaṇādayas tad-aṃśinaḥ | ye tu cittādy-\nadhiṣṭhātāro vāsudevādayas te tad-aṃśā evety ādi vivecanīyam |</p>\n\n<p>tṛtīyo'pi puruṣaḥ --</p>\n\n<lg>\n<l>dvā suparṇā sayujā sakhāyā</l>\n<l>samānaṃ vṛkṣaṃ pariṣasvajāte |</l>\n<l>tayor anyaḥ pippalaṃ svādv atty</l>\n<l>anaśnann anyo 'bhicākaśīti || [Ṛg-veda 1.163.20, MuṇḍU 7.1.1]</l>\n</lg>\n\n<p>ity-ādy-ukto vyaṣṭy-antaryāmī | teṣām bahubhedād bahubhedaḥ |</p>\n\n<p>tatra prathamasyāvirbhāvo yathā ādyo'vatāraḥ puruṣaḥ parasyeti [BhP 2.6.41] |\nṭīkā ca parasya bhūmnaḥ puruṣaḥ prakṛti-pravartakaḥ | yasya sahasra-śīrṣety\nādy ukto līlā-vigrahaḥ sa ādyovatāraḥ | ity eṣā || atra cānyatra cāvatāratvaṃ\nnāmaika-pāda-vibhūty-āvirbhāvatvaṃ jñeyam || 2.6 || śrī-brahmā\n<l>nāradam ||2||</l></p>\n\n<p>[3]</p>\n\n<p>dvitīyasya yathā -</p>\n\n<p>kālena so'jaḥ puruṣāyuṣābhi-\n<lg>\n<l>pravṛtta-yogena virūḍha-bodhaḥ</l>\n<l>svayaṃ tad antar-hṛdaye 'vabhātam</l>\n<l>apaśyatāpaśyata yan na pūrvam ||</l>\n</lg></p>\n\n<p>mṛṇāla-gaurāyata-śeṣa-bhoga-\n<l>paryaṅka ekaṃ puruṣaṃ śayānam | [BhP 3.8.23]</l></p>\n\n<p>ayaṃ garbhodaka-sthaḥ sahasra-śīrṣā pradyumna eva | puruṣāyuṣā vatsara-\nśatena | yogo bhakti-yogaḥ | etad agre'py avyakta-mūlam ity atra avyaktaṃ\npradhānaṃ mūlam adhobhāgo yasyety arthaḥ | bhuvanāṅghripendram iti |\nbhuvanāni caturdaśa tad-rūpā aṅghripās teṣām indraṃ tan-niyantṛtvena\nvartamānam ity arthaḥ || 3.8 || śrī-maitreyo viduram || 3 ||</p>\n\n<p>[4]</p>\n\n<p>tṛtīyasyāvirbhāvo yathā -</p>\n\n<lg>\n<l>kecit sva-dehāntar-hṛdayāvakāśe</l>\n<l>prādeśa-mātraṃ puruṣaṃ vasantam |</l>\n<l>catur-bhujaṃ kañja-rathāṅga-śaṅkha-</l>\n<l>gadā-dharaṃ dhāraṇayā smaranti || [BhP 2.2.8]</l>\n</lg>\n\n<p>prādeśas tarjany-aṅguṣṭheyor vistāras tat pramāṇaṃ hṛdy apekṣayā\nmanuṣyādhikāratvād iti nyāyena || 2.2 || śrī-śukaḥ ||4||</p>\n\n<p>[5]</p>\n\n<p>evaṃ puruṣasyāneka-vidhatve'pi dṛṣṭāntenaikyam upapādayati |</p>\n\n<lg>\n<l>yathānilaḥ sthāvara-jaṅgamānām</l>\n<l>ātma-svarūpeṇa niviṣṭa īśet |</l>\n<l>evaṃ paro bhagavān vāsudevaḥ</l>\n<l>kṣetrajña ātmedam anupraviṣṭaḥ || [BhP 5.11.14]</l>\n</lg>\n\n<p>ātma-svarūpeṇa prāṇa-rūpeṇa īśed īśeta niyamayati | idaṃ viśvam | śrutiś\nca -</p>\n\n<lg>\n<l>vāyur yathaiko bhuvanaṃ praviṣṭo</l>\n<l>rūpaṃ rūpaṃ pratirūpo babhūva |</l>\n<l>ekas tathā sarva-bhūtāntarātmā</l>\n<l>rūpaṃ rūpaṃ pratirūpo bahiś ca || iti kāṭhake [KaṭhU 2.2.10]</l>\n</lg>\n\n<p>|| 5.11 || śrī-brāhmaṇo rahūgaṇam ||5 ||</p>\n\n<p>[6]\ntathā,</p>\n\n<lg>\n<l>eka eva paro hy ātmā sarveṣām eva dehinām |</l>\n<l>nāneva gṛhyate mūḍhair yathā jyotir yathā nabhaḥ || [BhP 10.54.44]</l>\n</lg>\n\n<p>dehināṃ jīvānām | ātmā paramātmā || 10.54 || śrī-baladevaḥ śrī-\n<l>rukmiṇīm ||6||</l></p>\n\n<p>[7]</p>\n\n<lg>\n<l>evam eka eva paro hy ātmā bhūteṣv ātmany avasthitaḥ |</l>\n<l>yathendur udapātreṣu bhūtāny ekātmakāni ca || [BhP 11.18.32]</l>\n</lg>\n\n<p>bhūteṣu jīveṣu eka eva para ātmā na tv asau jīvavat tatra tatra lipto bhavati\nity āha ātmani sva-svarūpa evāvasthitaḥ | bhūtāni jīva-dehā api yena kāraṇa-\nrūpeṇaikātmakānīti || 11.18 || śrī-bhagavān uddhavam ||7||</p>\n\n<p>[8]</p>\n\n<p>evam ekasya puruṣasya nānātvam upapādya tasya punar aṃśā vivriyante | atra\ndvividhā aṃśā svāṃśā vibhinnāṃśāś ca | vibhinnāṃśā taṭastha-śakty-ātmakā\njīvā iti vakṣyate | svāṃśās tu guṇa-līlādy-avatāra-bhedena vividhāḥ | tatra\nlīlādy-avatārāḥ prasaṅga-saṅgatyā śrī-kṛṣṇa-sandarbhe vakṣyate |\nguṇāvatārā yathā -</p>\n\n<lg>\n<l>ādāv abhūc chata-dhṛtī rajasāsya sarge,</l>\n<l>viṣṇuḥ sthitau kratupatir dvija-dharma-setuḥ |</l>\n<l>rudro'pyayāya tamasā puruṣaḥ sa ādya</l>\n<l>ity udbhava-sthiti-layāḥ satataṃ prajāsu || [BhP 11.4.5]</l>\n</lg>\n\n<p>sa yugapat guṇa-trayādhiṣṭhādyaḥ puruṣaḥ pṛthak pṛthag api tat-tad-\nguṇādhiṣṭhāna-līlayaiva ādau rajasā asya jagataḥ sarge visarge kārye śata-\ndhṛtir brahmābhūt | sthitau viṣṇuḥ sattveneti śeṣaḥ | tatra sākṣād-guṇānuktiś\nca tayātirohita-svarūpatayā tat-sambandhopacārasyāpy uṭṭaṅkanam ayuktam\nity abhiprāyeṇa | pālana-kartṛtvena kratupatis tat-phala-dātā | yajña-rūpas tu\nlīlāvatāra-madhya eva śrī-brahmaṇā dvitīye gaṇitaḥ | dvijānāṃ dharmānāṃ\nca setuḥ pālaka ity arthaḥ | namasā tasyāpyayāya rudro'bhūt ity anena\nprakāreṇodbhava-sthiti-layā bhavantīti | atra brahma-rudrayor avatārāvasaro\nmokṣa-dharme vivṛtto'sti | yathā --</p>\n\n<p>brāhme rātrikṣaye prāpte tasya hy amita-tejasaḥ\nprasādāt prādurabhavat padmaṃ padma-nibhekṣaṇa\ntatra brahmā samabhavat sa tasyaiva prasādajaḥ\nahnaḥ kṣaye lalātāc ca suto devasya vai tathā\nkrodhāviṣṭasya saṃjajñe rudraḥ saṃhāra-kārakaḥ [MBh 12.328.15-16]</p>\n\n<p>śrī-viṣṇos tu tṛtīye dṛśyate -</p>\n\n<lg>\n<l>tal-loka-padmaṃ sa u eva viṣṇuḥ</l>\n<l>prāvīviśat sarva-guṇāvabhāsam |</l>\n<l>tasmin svayaṃ veda-mayo vidhātā</l>\n<l>svayambhuvaṃ yaṃ sma vadanti so'bhūt || [BhP 3.8.15]</l>\n</lg>\n\n<p>asyārthaḥ - tal-lokātmakaṃ padmam | sarva-guṇān jīvabhogyān arthān\navabhāsayatīti tathā | tat yasmāj jātaṃ śrī-nārāyaṇākhyaḥ puruṣa eva viṣṇu-\nsaṃjñaḥ san sthāpana-rūpāntaryāmitāyai prāvīviśat prakarṣenālupta-\nśaktitayaivāviśat | svārthe ṇic | tasmin śrī-viṣṇunā labdha-sthitau padmaṃ\npunaḥ sṛṣṭy-arthaṃ svayam eva brahmābhūt sthitasyaiva mṛdāder\nghaṭāditayā sṛṣṭeḥ | ataeva sthity-ādaye hari-viriñcir eti saṃjñā ity\nanyatrāpi ||</p>\n\n<p>|| 11.4 || drumilo nimim || 8 ||</p>\n\n<p>[9]</p>\n\n<p>evaṃ - yo vā ahaṃ ca giriśaṃ ca vibhuḥ svayaṃ ce ity [BhP 3.9.3] ādau tripād\niti |</p>\n\n<p>ṭīkā ca - yo vai ekas tripāt trayo brahmādayaḥ pādāḥ skandhā yasya ity\neṣā | vṛkṣa-rūpatvena tad-varṇanād eṣāṃ skandhatvam ||3.9|| brahmā\n<l>garbhodaśāyinam ||9||</l></p>\n\n<p>[10]</p>\n\n<p>teṣām āvirbhāvo yathā -</p>\n\n<lg>\n<l>tapyamānaṃ tribhuvanaṃ prāṇāyāmaidhasāgninā |</l>\n<l>nirgatena muner mūrdhnaḥ samīkṣya prabhavas trayaḥ ||</l>\n</lg>\n\n<p>apsaro-muni-gandharva-siddha-vidyādharoragaiḥ |\nvitāyamāna-yaśasas tad-āśrama-padaṃ yayuḥ || ity ādi || [BhP 4.1.21-22]</p>\n\n<p>muner atreḥ | śrī-maitreyaḥ ||10||</p>\n\n<p>[11]</p>\n\n<p>yathā vā -</p>\n\n<lg>\n<l>sarasvatyās taṭe rājan ṛṣayaḥ satram āsate |</l>\n<l>vitarkaḥ samabhūt teṣāṃ triṣv adhīśeṣu ko mahān || [BhP 10.89.1]</l>\n</lg>\n\n<p>ity ādir itihāsaḥ | śrī-viṣṇoḥ sthānaṃ ca kṣīrodādikaṃ pādmottara-\nkhaṇḍādau jagat-pālana-nimittaka-nivedanārthaṃ brahmādayas tatra muhur\ngacchatīti prasiddheḥ | viṣṇu-lokatayā prasiddheś ca | bṛhat-sahasra-nāmni ca\nkṣīrābdhi-mandira iti tan-nāma-gaṇe paṭhyate | śveta-dvīpa-pateḥ kvacid\naniruddhatayā khyātiś ca tasya sākṣād evāvirbhāva ity apekṣayeti ||</p>\n\n<p>|| 10.89 || śrī-śukaḥ ||11||</p>\n\n<p>[12]</p>\n\n<p>evaṃ parokṣayā tatra tridevyās tāratamyam api sphuṭam | tathā cānyatra\ndvayenāha -</p>\n\n<lg>\n<l>sattvaṃ rajas tama iti prakṛter guṇās tair</l>\n<l>yuktaḥ parama-puruṣa eka ihāsya dhatte |</l>\n<l>sthity-ādaye hari-viriñci-hareti saṃjñāḥ</l>\n<l>śreyāṃsi tatra khalu sattva-tanor nṝṇāṃ syuḥ || [BhP 1.2.23]</l>\n</lg>\n\n<p>iha yadyapy eka eva paraḥ pumān asya viśvasya sthity-ādaye sṛṣṭi-sthiti-\nlayārthaṃ taiḥ sattvādibhir yuktaḥ san hari-viriñca-hareti saṃjñā bhinnā dhatte\ntat-tad-rūpeṇāvirbhavatīty arthaḥ | tathāpi tatra teṣāṃ madhye śreyāṃsi\ndharmārtha-kāma-mokṣa-bhakty-ākhyāni śubha-phalāni sattva-tanor\nadhiṣṭhita-sattva-śakteḥ śrī-viṣṇor eva syuḥ | ayaṃ bhāvaḥ | upādhi-dṛṣṭyā\ntau dvau sevyamāne rajas-tamasor ghora-mūḍhatvāt bhavanto'pi dharmārtha-\nkāmā nāti-sukhadā bhavanti tathopādhi-tyāgena sevamāne bhavann api\nmokṣo na sākṣān na ca jhaṭiti kintu katham api paramātvāṃśa evāyam ity\nanusandhānā-bhyāsenaiva paramātmana eva bhavati | athopādhi-dṛṣṭyāpi\nśrī-viṣṇuṃ sevyamāne sattvasya śānttatvāt dharmārtha-kāmā api sukhadāḥ |\ntatra niṣkāmatvena tu taṃ sevyamāne sattvāt sañjāyate jñānam iti [Gītā 14.17]\nkaivalyaṃ sāttvikaṃ jñānam [BhP 11.25.24] iti cokter mokṣasya sākṣāt |\nata uktaṃ skānde -</p>\n\n<p>bandhako bhava-pāśena bhava-pāśāc ca mocakaḥ |\nkaivalyadaḥ paraṃ brahma viṣṇur eva sanātanaḥ || iti |</p>\n\n<p>upādhi-parityāgena tu pañcama-puruṣārtho bhaktir eva bhavati tasya\nparamātmākāreṇaiva prakāśāt | tasmāt śrī-viṣṇor eva śreyāṃsi syur iti | atra\ntu yat trayāṇām abheda-vākyenopajapta-matayo vivadante tatredaṃ brūmaḥ |\nyadyapi tāratamyam idam adhiṣṭhāna-gatam eva adhiṣṭhātā tu paraḥ puruṣa\n<lg>\n<l>eka eveti bhedāsambhavāt satyam evābheda-vākyaṃ tathāpi tasya tatra tatra</l>\n<l>sākṣāt tvāsākṣāt tv abhedena prakāśena tāratamyaṃ durnivāram eveti</l>\n<l>saṭṭaṣṭāntam āha ||</l>\n</lg></p>\n\n<p>[13]</p>\n\n<lg>\n<l>pārthivād dāruṇo dhūmas</l>\n<l>tasmād agnis trayīmayaḥ |</l>\n<l>tamasas tu rajas tasmāt</l>\n<l>sattvaṃ yad brahma-darśanam || [BhP 1.2.24]</l>\n</lg>\n\n<p>pārthivān na tu dhūmavad-aṃśenāgneyāt tata eva vedokta-karmaṇaḥ sākṣāt\npravṛtti-prakāśa-rahitād dāruṇo yajñīyān mathana-kāṣṭhāt sakāśād\naṃśenāgneyo dhūmas trayīmayaḥ pūrvāpekṣayā vedokta-karma-sthānīyasya\ntat-tad-avatāriṇaḥ puruṣasya prakāśa-dvāram | tu-śabdena layātmakāt\ntamasaḥ sakāśād rajasaḥ sopādhika-jñāna-hetutveneṣad-guṇa-viprādurbhāva-\nrūpaṃ kiñcit brahma-darśana-pratyāsatti-mātram uktaṃ na tu sarvathā\nvikṣepakatvam | yad agni-sthānīyaṃ sattvaṃ tat sākṣāt brahmaṇo darśanam |\nsākṣād eva samyak tat-tad-guṇa-rūpāvirbhāva-dvāraṃ śānta-svaccha-\nsvabhāvātmakatvāt | ato brahma-śivayor asākṣāttvaṃ śrī-viṣṇau tu\nsākṣāttvaṃ siddham iti bhāvaḥ | tathā ca śrī-vāmana-purāṇe --\n<lg>\n<l>brahma-viṣṇv-īśa-rūpāṇi</l>\n<l>trīṇi viṣṇor mahātmanaḥ |</l>\n<l>brahmaṇi brahma-rūpaḥ</l>\n<l>sa śiva-rūpaḥ śive sthitaḥ ||</l>\n</lg></p>\n\n<p>pṛthag eva sthito devo\nviṣṇu-rūpī janārdanaḥ || iti |</p>\n\n<p>tad uktaṃ brahma-saṃhitāyāṃ -</p>\n\n<lg>\n<l>bhāsvān yathāśma-śakaleṣu nijeṣu tejaḥ</l>\n<l>svīyaṃ kiyat prakaṭayaty api tadvad atra |</l>\n<l>brahmā ya eva jagad-aṇḍa-vidhāna-kartrā</l>\n<l>govindam ādi-puruṣaṃ tam ahaṃ bhajāmi || [BrahmaS 5.48]</l>\n</lg>\n\n<lg>\n<l>kṣīraṃ yathā dadhi-vikāra-viśeṣa-yogāt</l>\n<l>sañjāyate na tu tataḥ pṛthag asti hetoḥ |</l>\n<l>yaḥ śambhutām api tathā samupaiti kāryād</l>\n<l>govindam ādi-puruṣaṃ tam ahaṃ bhajāmi || [BrahmaS 5.45]</l>\n</lg>\n<p>dīpārcir eva hi daśāntaram abhyupetya\ndīpāyate vivṛta-hetu-samāna-dharmā |\nyas tādṛg eva hi ca viṣṇutayā vibhāti\n<l>govindam ādi-puruṣaṃ tam ahaṃ bhajāmi || ity ādi [BrahmaS 5.46]|</l></p>\n\n<p>na ca dadhi-dṛṣṭāntena vikāritvam āyātam | tasya śrutes tu śabda-mūlatvād\niti nyāyena muhuḥ parihṛtatvāt | yathoktam - yata udayāstamayau vikṛter mṛd\nivāvikṛtād iti |</p>\n\n<p>dṛṣṭānta-trayeṇa tu krameṇedaṃ labhyate | sūrya-kānta-sthānīye\nbrahmopādhau sūryasyeva tasya kiñcit prakāśaḥ | dadhi-sthānīye\nśambhūpādhau kṣīra-sthānīyasya na tādṛg api prakāśaḥ | daśāntara-\nsthānīye viṣṇūpādhau tu pūrṇa eva prakāśa iti || 1.2 || śrī-sūtaḥ ||13||</p>\n\n<p>[14]</p>\n\n<p>evam evāha tribhiḥ -</p>\n\n<lg>\n<l>śivaḥ śakti-yutaḥ śaśvat</l>\n<l>triliṅgo guṇa-saṃvṛtaḥ |</l>\n<l>vaikārikas taijasaś ca</l>\n<l>tāmasaś cety ahaṃ tridhā || [BhP 10.88.3]</l>\n</lg>\n\n<lg>\n<l>tato vikārā abhavan</l>\n<l>ṣoḍaśāmīṣu kañcana |</l>\n<l>upadhāvan vibhūtīnāṃ</l>\n<l>sarvāsām aśnute gatim || [BhP 10.88.4]</l>\n</lg>\n\n<lg>\n<l>harir hi nirguṇaḥ sākṣāt</l>\n<l>puruṣaḥ prakṛteḥ paraḥ |</l>\n<l>sa sarva-dṛg upadraṣṭā</l>\n<l>taṃ bhajan nirguṇo bhavet || iti [BhP 10.88.5]</l>\n</lg>\n\n<p>śaśvac-chakti-yutaḥ prathamatas tāvan nityam eva śaktyā guṇa-sāmyāvastha-\nprakṛti-rūpopādhinā yuktaḥ | guṇa-kṣobhe sati triliṅgo guṇa-trayopādhiḥ |\nprakaṭeś ca sadbhis tair guṇaiḥ saṃvṛtaś ca |</p>\n\n<p>nanu tama-upādhitvam eva tasya śrūyate kathaṃ tat-tad-upādhitvaṃ\ntatrāvaikārika iti | aham ahaṃ-tattvaṃ hi tat-tad-rūpeṇa tridhā | sa ca tad-\nadhiṣṭhāty arthaḥ | tatas tena bhagavat-pratinidhi-rūpeṇādhiṣṭhitād ahan-\ntattvāt ṣoḍaśa-vikārā ye abhavan amīṣu vikāreṣu madhye sarvāsāṃ\nvibhūtīnāṃ sambandhinaṃ kañcana upadhāvan tad-upādhikatvena tam\nupāsīno gatiṃ prāpyaṃ phalaṃ labhate | hi prasiddhau hetau vā | haris tu\nprakṛter upādhitaḥ paras tad-dharmair aspṛṣṭaḥ | ataeva trir guṇo'pi kutas\ntriliṅgatvādikam iti bhāvaḥ | tatra hetuḥ sākṣād eva puruṣa īśvaraḥ | na tu\npratibimbavad vyavadhānenety arthaḥ | ato vidyāvidye mama tanū [BhP\n11.11.3] itivat tanu-śabdopādānāt kutracit sattva-śaktitva-śravaṇam api\nprekṣādi-mātreṇopakāritvād iti bhāvaḥ | ataeva sarveṣāṃ śiva-brahmādīnāṃ\ndṛk jñānaṃ yasmāt tathābhūtaḥ sann upadraṣṭā tad-ādi-sākṣī bhavati | ataḥ\nsa taṃ bhajan nirguṇo bhaved guṇātīta-phala-bhāg bhavatīti || 10.88 || śrī-\n<l>śukaḥ ||14||</l></p>\n\n<p>[15]</p>\n\n<p>ataeva viṣṇor eva parama-puruṣeṇa sākṣād abhedoktim āha -</p>\n\n<lg>\n<l>sṛjāmi tan-niyukto'haṃ haro harati tad-vaśaḥ |</l>\n<l>viśvaṃ puruṣa-rūpeṇa paripāti tri-śakti-dhṛk || iti [BhP 2.6.31]</l>\n</lg>\n\n<p>ahaṃ brahmā | śrutiś cātra --</p>\n\n<lg>\n<l>sa brahmaṇā sṛjati sa rudreṇa vilāpayati |</l>\n<l>so'nutpattir alaya eva hariḥ paraḥ paramānandaḥ || iti</l>\n</lg>\n<p>mahopaniṣadi[*ENDNOTE #3] ||</p>\n\n<p>|| 2.6 || brahmā nāradam ||15||</p>\n\n<p>[16]</p>\n\n<p>tatraivāha --</p>\n\n<lg>\n<l>atrānuvarṇyate'bhīkṣṇaṃ</l>\n<l>viśvātmā bhagavān hariḥ |</l>\n<l>yasya prasāda-jo brahmā</l>\n<l>rudraḥ krodha-samudbhavaḥ || [BhP 12.5.1]</l>\n</lg>\n\n<p>atra śrī-viṣṇur na kathita iti tena sākṣād abheda evety āyātam | tad uktam -\n sa u eva viṣṇur iti [BhP 3.8.15] | śrutiś ca puruṣo vai nārāyaṇo'kāmayata atha\nnārāyaṇād ajo'jāyata yataḥ prajāḥ sarvāṇi bhūtāni [NārāyaṇaU] |</p>\n\n<p>nārāyaṇaḥ paraṃ brahma\ntattvaṃ nārāyaṇaḥ param |\nṛtaṃ satyaṃ paraṃ brahma\npuruṣaṃ kṛṣṇa-piṅgalam || iti | [MahāNU 13.4]</p>\n\n<p>eko ha nārāyaṇa āsīn na brahmā na ca śaṅkaraḥ |\nsa munir bhūtvā samacintayat |\ntata eva vyajāyanta viśvo hiraṇyagarbho'gnir varuṇa-rudrendrā iti ca |</p>\n\n<p>tasmāt tasyaiva varṇanīyatvam api yuktam ||12.5|| śrī-sūtaḥ ||16||</p>\n\n<p>[17]</p>\n\n<p>nanu trayāṇām eka-bhāvānāṃ yo na paśyati vai bhidāṃ, tathā - na te mayy\nacyute'je ca bhidām aṇv api cakṣate ity [BhP 12.10.17] ādāv abhedaḥ śrūyata\npurāṇāntare ca viṣṇutas tayor bhede narakaḥ śrūyate satyaṃ vayam api bhedaṃ\nna brūmaḥ |</p>\n\n<p>parama-puruṣasyaiva tat-tad-rūpam ity ekātmatvenaivopakrāntatvāt | śivo\nbrahmā ca bhinna-svabhāvāditayā dṛśyamāno'pi pralaye sṛṣṭau na tasmāt\nsvatantra ekānya īśvara iti na mantavyaṃ kintu viṣvātmaka eva saḥ iti hi\ntatrārthaḥ | tad uktaṃ brahmaṇi brahma-rūpaḥ sa ity [VāmanaP] ādi |</p>\n\n<p>na ca prakāśasya sākṣād asākṣād-rūpatvād-tāratamyaṃ vayaṃ kalpayāmaḥ\nparaṃ śāstram eva vakti | śāstraṃ tu darśitam | evaṃ bhagavad-\navatārānukramaṇikāsu trayāṇāṃ bhedam aṅgīkṛtyaiva kevalasya śrī-dattasya\ngaṇanā sīma-dūrvāsos tv agaṇanā | kiṃ ca brāhme brahma-vaivarte ca\nbrahma-vākyaṃ -</p>\n\n<p>nāhaṃ śivo na cānye ca\ntac-chaktyekāṃa-bhāginaḥ |\nbāla-krīḍanakair yadvat\nkrīḍate'smābhir acyutaḥ || iti |</p>\n\n<p>ataeva śrutau - yaṃ kāmaye tam ugraṃ kṛṇomi taṃ brahmāṇaṃ tamuṣiṃ taṃ\nsumedhām ity uktvā mama yonir apsv antar iti [Ṛg-veda 10.125.5,7] śakti-\nvacanam | apsv antar iti kāraṇodaśāyī sūcyate | āpo nārā iti proktā ity ādeḥ |\nyoniḥ kāraṇam | evam eva skānde</p>\n\n<p>brahmeśānādibhir devair\nyat prāptuṃ naiva śakyate |\ntadvat svabhāvaḥ kaivalyaṃ\nsa bhavān kevaol hare || iti |</p>\n\n<p>tathā viṣṇu-sāmānya-darśino doṣaḥ śrūyate | yathā vaiṣṇava-tantre -</p>\n\n<p>na labheyuḥ punar bhaktiṃ harer aikāntikīṃ jaḍāḥ |\naikā yaṃ manasaś cāpi viṣṇu-sāmānya-darśinaḥ || iti |</p>\n\n<p>anyatra-</p>\n\n<p>yas tu nārāyaṇaṃ devaṃ brahma-rudrādi-daivataiḥ |\nsamatvenaiva vīkṣeta sa pāṣaṇḍī bhaved dhruvam || iti [Vaiṣṇava-tantra] |</p>\n\n<p>tathā ca mantra-varṇaḥ | madhye vāmanam āsīnaṃ viśve devā upāsata\n[KaṭhaU 2.2.3] iti |</p>\n\n<p>nanu kvacid anya-śāstre śivasyaiva parama-devatvam ucyate satyaṃ tathāpi\nśāstrasya sārāsāratva-vivekena tad vādhitam iti | tathā ca pādma-śaivayor\numāṃ prati śrī-śivena śrī-viṣṇu-vākyam anukṛtam -</p>\n\n<lg>\n<l>tvām ārādhya tayā śambho grahīṣyāmi varaṃ sadā |</l>\n<l>dvāparādau yuge bhūtvā pralayā manuṣādiṣu ||</l>\n</lg>\n\n<p>svāgamaiḥ kalpitais tvaṃ tu janān mad-vimukhaṃ kuru |\nmāṃ ca gopaya yena syāt sṛṣṭir eṣottarottarā || iti |</p>\n\n<p>vārāhe ca -</p>\n\n<lg>\n<l>eṣa mahīṃ sṛjāmy āśu yo janān mohayiṣyati |</l>\n<l>tvaṃ ca rudra mahābāho moha-śāstrāṇi kāraya ||</l>\n</lg>\n\n<p>atathyāni vitathyāni darśayasva mahābhuja |\nprakāśaṃ kuru cātmānam aprakāśaṃ ca māṃ kuru || iti |</p>\n\n<p>purāṇānāṃ ca madhye yad yat tāmasa-kalpa-kathāmayaṃ tac chivādi-mahima-\nparam iti śrī-viṣṇu-pratipādaka-purāṇasyaiva samyag-jñāna-pradatvam |\nsattvāt sañjāyate jñānam iti darśanāt | tathā ca mātsye -</p>\n\n<lg>\n<l>sāttvikeṣu ca kalpeṣu māhātmyam adhikaṃ hareḥ |</l>\n<l>rājaseṣu ca māhātmyam adhikaṃ brahmaṇo viduḥ ||</l>\n</lg>\n\n<p>tadvad agneś ca māhātmyaṃ tāmaseṣu śivasya ca |\nsaṅkīrṇeṣu sarasvatyāḥ pitṝṇāṃ ca nigadyate || iti |</p>\n\n<p>ata uktaṃ skānde ṣaṇmukhaṃ prati śrī-śivena -</p>\n\n<p>śiva-śāstreṣu tad grāhyaṃ bhagavac-chāstra-yogiṣat |\nparamo viṣṇur evaikas taj-jñānaṃ mokṣa-sādhanam |\nśāstrāṇāṃ nirṇayas tv eṣas tad anyan mohanāya hi || iti |</p>\n\n<p>tathaiva ca draṣṭuṃ mokṣa-dharme nārāyaṇopākhyāne -</p>\n\n<lg>\n<l>sāṃkhyaṃ yogaṃ pañcarātraṃ vedāḥ pāśupataṃ tathā |</l>\n<l>jñānāny etāni rājarṣe viddhi nānā matāni vai ||</l>\n</lg>\n\n<lg>\n<l>sāṃkhyasya vaktā kapilaḥ paramarṣiḥ sa ucyate |</l>\n<l>hiraṇyagarbho yogasya vettā nānyaḥ purātanaḥ ||</l>\n</lg>\n\n<lg>\n<l>apāntaratamāś caiva vedācāryaḥ sa ucyate |</l>\n<l>prācīna garbhaṃ tam ṛṣiṃ pravadantīha ke cana ||</l>\n</lg>\n\n<lg>\n<l>umāpatir bhūtapatiḥ śrīkantho brahmaṇaḥ sutaḥ |</l>\n<l>uktavān idam avyagro jñānaṃ pāśupataṃ śivaḥ ||</l>\n</lg>\n\n<lg>\n<l>pañcarātrasya kṛtsnasya vettā tu bhagavān svayam |</l>\n<l>sarveṣu ca nṛpa-śreṣṭha jñāneṣv eteṣu dṛśyate ||</l>\n</lg>\n\n<lg>\n<l>yathāgamaṃ yathā jñānaṃ niṣṭhā nārāyaṇaḥ prabhuḥ |</l>\n<l>na cainam evaṃ jānanti tamo bhūtā viśāṃ pate ||</l>\n</lg>\n\n<lg>\n<l>tam eva śāstra-kartāraṃ pravadanti manīṣiṇaḥ |</l>\n<l>niṣṭhāṃ nārāyaṇam ṛṣiṃ nānyo 'stīti ca vādinaḥ ||</l>\n</lg>\n\n<lg>\n<l>niḥsaṃśayeṣu sarveṣu nityaṃ vasati vai hariḥ |</l>\n<l>sasaṃśayān hetu-balān nādhyāvasati mādhavaḥ ||</l>\n</lg>\n\n<lg>\n<l>pañcarātra-vido ye tu yathā-krama-parā nṛpa |</l>\n<l>ekānta-bhāvopagatās te hariṃ praviśanti vai ||</l>\n</lg>\n\n<lg>\n<l>sāṃkhyaṃ ca yogaṃ ca sanātane dve</l>\n<l>vedāś ca sarve nikhilena rājan |</l>\n<l>sarvaiḥ samastair ṛṣibhir nirukto</l>\n<l>nārāyaṇo viśvam idaṃ purāṇam || iti [MBh 12.337.59-68]</l>\n</lg>\n\n<p>atropāntaratamā iti śrī-kṛṣṇa-dvaipāyanasyaiva janmāntara-nāma-viśeṣa iti\ntatraiva jñeyam | atraivaṃ vyākhyeyam | pañcarātra-sammataṃ śrī-nārāyaṇam\neva sarvottamatvena vaktuṃ nānāmataṃ darśayati | sāṅkhyam iti | tatra\npañcarātram eva gariṣṭham ācaṣṭai pañcarātrasyaitnādau bhagavān svayam\niti | atha - dvau bhūtasargau loke 'smin daiva āsura eva ca iti śrī-gītāsu [Gītā\n16.6] śrūyate | yad eva tāni nānāmatānīty uktaṃ tattvāsura-prakṛty-\nanusāreṇeti jñeyam | daiva-prakṛtayas tu tat-tat-sarvāvalokena pañcarātra-\npratipādye śrī-nārāyaṇa eva paryavasyantīty āha sarveṣv iti | āsurās tu\nnindati na cainam iti | tad uktaṃ viṣṇu-dharmāgnipurāṇayoḥ</p>\n\n<p>dvau bhūta-sargau loke'smin daiva āsura eva ca |\nviṣṇu-bhakti-paro daiva āsuras tad-viparyayaḥ || iti |</p>\n\n<p>nanu tatra tatra nānā-mataya eva dṛśyante tatrāha tam eva iti |\npañcarātretara-śāstra-kartāro hi dvi-vidhāḥ kiñcij-jñāḥ sarva-jñāś ca |\ntatrādyā yathā - sva-sva-jñānānusāreṇa yat kiñcit tattvaika-deśaṃ vadanti\nnāsābhir āsurāṇāṃ mohanārtham eva kṛtāni śāstrāṇi kintu daivānāṃ\nvyatirekeṇa bodhanārtham | te hi rajas-tamaḥ-śabalasya khaṇḍasya ca tattvasya\ntathā kleśa-bahulasya sādhanasya pratipādakāny etāni śāstrāṇi dṛṣṭvā\nvedāṃś ca durgān dṛṣṭvā nirvidya sarva-vedārtha-sārasya śuddhākhaṇḍa-\ntattva-śrī-nārāyaṇasya sukhamaya-tad-ārādhanasya ca suṣṭhu pratipādake\npañcarātre eve gāḍhaṃ pravekṣyantīti | tad etad āha niḥsaṃśayeṣv iti | tasmāj\njhaṭiti vedārtha-pratipattaye pañcarātram evādhetavyam ity āha |</p>\n\n<p>pañcarātreti | yata evaṃ tata upasaṃharati sāṅkhyaṃ ca yogaś ceti | tad evaṃ\npañcarātra-pratipādyasya śrī-bhagavata evam utkarṣe sthite ātmārāmāś ca\nmunaya ity ādy asakṛd apūrvam upadiśatā śrī-bhāgavatena pratipādya-\nrūpasya tasya kim utety api vivecanīyam | tad etad uktānusāreṇa sadā-\nśiveśvara-tridevī-rūpa-vyūho'pi nirastaḥ | tasmād eva ca śrī-bhagavat-\npuruṣayor eva śaivāgame sadā-śivādi-saṃjñe tan-mahima-khyāpanāya dhṛta\niti gamyate | sarva-śāstra-śiromaṇau śrī-bhāgavate tu tridevyām eva tat\ntāratamya-jijñāsā puruṣa-bhagavatos tu tat prasaṅga eva nāsti |</p>\n\n<p>nanu na te giritrākhila-lokapāla-viriñci-vaikuṇṭha-surendra-gamyam | jyotiḥ\nparaṃ yatra rajas tamaś ca sattvaṃ na yad brahma nirasta-bhedam ity [BhP\n8.7.31] atra tasya paratvaṃ śrūyate evāṣṭame | maivam | mahimnā stūyamānā\nhi devā vīryeṇa vardhatu iti vaidika-\nnyāyena tad-yukteḥ | sa hi stavaḥ kāla-kūṭa-nāśanārtha iti | tatraiva prīte\nharau bhagavati prīye'haṃ sacarācara iti [BhP 8.7.40] | tathā navame -</p>\n\n<lg>\n<l>vayaṃ na tāta prabhavāma bhūmni</l>\n<l>yasmin pare'nye'py ajajīva-koṣāḥ |</l>\n<l>bhavanti kāle na bhavanti hīdṛśāḥ</l>\n<l>sahasraśo yatra vayaṃ bhramāmaḥ || iti [BhP 9.4.56]</l>\n</lg>\n\n<p>ete vayaṃ yasya vaśe matātmanaḥ sthitāḥ śakuntā iva sūtra-yantritāḥ | iti ca\ntad-vākya-virodhāt athavā yat śivasya jyotis tatra sthitaṃ paramātmākhyaṃ\ncaitanyaṃ tat-samyag-jñāne tasyāpy akṣamatā yuktaiva | yad uktam -\ndyupatayaḥ eva te na yayur antam anantatayā tvam asīti [BhP 10.87.41] |\nbrahma-saṃhita-mate tu bhagavad-aṃśa-viśeṣa eva sadā-śivo na tv anyaḥ |\nyathā tatraiva sarvādi-kāraṇa-govinda-kathane -</p>\n\n<lg>\n<l>niyatiḥ sā ramā-devī tat-priyā tad-vaśaṃvadā |</l>\n<l>tal-liṅge bhagavān śambhur jyotī rūpaḥ sanātanaḥ ||</l>\n</lg>\n\n<p>yā yoniḥ sā parā śaktir ity ādi\ntasmin āvirbhabhūl liṅge mahāviṣṇur ity ādy antam ||</p>\n\n<p>tad etad abhipretya sadāśivatvādi-prasiddhim apy ākṣipyāha |</p>\n\n<lg>\n<l>athāpi yat-pada-nakhāvasṛṣṭaṃ</l>\n<l>jagad-viriñcopahṛtārhaṇāmbhaḥ |</l>\n<l>seśaṃ punāty anyatamo mukundāt</l>\n<l>ko nāma loke bhagavat padārthaḥ || [BhP 1.18.21]</l>\n</lg>\n\n<p>spaṣṭam || 1.18 || śrī-sūtaḥ ||17||</p>\n\n<p>[18]</p>\n\n<p>tasmān nāhaṃ na ca śivo'nye ca tac-chakty-ekāṃśa-bhāginaḥ ity evoktaṃ\nsādhyeva ity āha | brahmā bhavo'ham api yasya kalāḥ kalāyā iti [BhP\n10.68.37] |</p>\n\n<p>śeṣaṃ spaṣṭam || 10.68 || śrī-baladevaḥ ||18||</p>\n\n<p>[19]</p>\n\n<p>atha paramātma-parikareṣu jīvas tasya ca taṭastha-lakṣaṇaṃ kṣetrajña etā ity\nevoktaṃ svarūpa-lakṣaṇaṃ pādmottara-khaṇḍādikam anusṛtya śrī-\nrāmānujācāryād ati-prācīnena śrī-vaiṣṇava-sampradāya-guruṇā śrī-\njāmātṛ-muninopadiṣṭam | tatra praṇava-vyākhyāne pādmottara-khaṇḍaṃ\nyathā -</p>\n\n<lg>\n<l>jñānāśrayo jñāna-guṇaś cetanaḥ prakṛteḥ paraḥ |</l>\n<l>na jāto nirvikāraś ca ekarūpaḥ svarūpa-bhāk ||</l>\n</lg>\n\n<lg>\n<l>aṇur nityo vyāpti-śīlaś cid-ānandātmakas tathā |</l>\n<l>aham artho'vyayaḥ kṣetrī bhinna-rūpaḥ sanātanaḥ ||</l>\n</lg>\n\n<lg>\n<l>adāhyo'cchedya akledya aśoṣyo'kṣara eva ca |</l>\n<l>evam ādhi-guṇair yuktaḥ śeṣa-bhūtaḥ parasya vai ||</l>\n</lg>\n\n<p>ma-kāreṇocyate jīvaḥ kṣetra-jñaḥ paravān sadā |\ndāsa-bhūto harer eva nānyasyaiva kadācana || iti |</p>\n\n<p>śrī-jāmātṛ-munināpy upadiṣṭaṃ, yathā -</p>\n\n<lg>\n<l>ātmā na devo na naro na tiryak sthāvaro na ca |</l>\n<l>na deho nendriyaṃ naiva manaḥ prāṇo na nāpi dhīḥ ||</l>\n</lg>\n\n<lg>\n<l>na jaḍo na vikārī ca jñāna-mātrātmako na ca |</l>\n<l>svasmai svayaṃ prakāśaḥ syād ekarūpaḥ svarūpa-bhāk ||</l>\n</lg>\n\n<lg>\n<l>cetano vyāpti-śīlaś ca cidānandātmakas tathā |</l>\n<l>aham arthaḥ pratikṣetraṃ bhinno'ṇur nitya-nirmalaḥ ||</l>\n</lg>\n\n<p>tathā jñātṛtva-kartṛtva-bhoktṛtva-nija-dharmakaḥ |\nparamātmaika-śeṣatva-svabhāvaḥ sarvadā svataḥ || iti |</p>\n\n<p>śrī-rāmānuja-bhāṣyānusāreṇa vyākhyā ceyam | tatra devāditvaṃ nirastam\nevāsti tattva-sandarbhe |</p>\n\n<lg>\n<l>aṇḍeṣu peśiṣu taruṣv aviniściteṣu</l>\n<l>prāṇo hi jīvam upadhāvati tatra tatra |</l>\n<l>sanne yad indriya-gaṇe'hami ca prasupte</l>\n<l>kūṭastha āśayam ṛte tad anusmṛtir naḥ || [BhP 11.3.39] ity anena ||</l>\n</lg>\n\n<p>dehāditvaṃ nirasyann āha -</p>\n\n<lg>\n<l>vilakṣaṇaḥ sthūla-sūkṣmād</l>\n<l>dehād ātmekṣitā svadṛk |</l>\n<l>yathāgnir dāruṇo dāhyād</l>\n<l>dāhako'nyaḥ prakāśakaḥ || [BhP 11.10.8]</l>\n</lg>\n\n<p>vilakṣaṇatve hetur īkṣitā tasya draṣṭā prakāśakaś ca svayaṃ tu svadṛk sva-\nprakāśa iti || śrī-bhagavān ||19||</p>\n\n<p>[20]</p>\n\n<p>jaḍatvaṃ nirasyann āha -</p>\n\n<lg>\n<l>jāgrat-svapna-suṣuptaṃ ca guṇato buddhi-vṛttayaḥ |</l>\n<l>tāsāṃ vilakṣaṇo jīvaḥ sākṣitvena viniścitaḥ || [BhP 11.13.27]</l>\n</lg>\n\n<p>yā tu mayi turye sthito jahyād ityādau [BhP 11.13.28] parameśvare'pi turyatva-\nprasiddhiḥ sānyathaiva |</p>\n\n<lg>\n<l>virāṭ hiraṇyagarbhaś ca kāraṇaṃ cety upādhayaḥ |</l>\n<l>īśvarasya yat tribhir hīnaṃ turīyaṃ tat-padaṃ viduḥ ||[*ENDNOTE #4]</l>\n</lg>\n\n<p>ity ādy-ukter vāsudevasya catur-vyūhe turya-kakṣākrāntatvād\nvā || 11.13 || śrī-bhagavān || 20 ||</p>\n\n<p>[21]</p>\n\n<p>vikāritvaṃ nirasyann āha -</p>\n\n<lg>\n<l>visargādyāḥ śmaśānāntā bhāvā dehasya nātmanaḥ |</l>\n<l>kalānām iva candrasya kālenāvyakta-vartmanā || [BhP 11.7.48]</l>\n</lg>\n\n<p>candrasya jalamaya-maṇḍalatvāt kalānāṃ sūrya-praticchavi-rūpa-jyotir-\nātmatvāt yathā kalānām eva janmādyā nāśāntā bhāvā na tu candrasya\ntathā dehasyaiva te bhāvā avyakta-vartmanā kālena bhavanti na tv ātmana\nity arthaḥ | śrī-dattātreyo yadum ||21||</p>\n\n<p>[22]</p>\n\n<p>jñānātmako na ceti kiṃ tarhi jñāna-mātratve'pi jñāna-śaktitvaṃ prakāśasya\nprakāśana-śaktitvavat tādṛktvam api |</p>\n\n<p>nātmā jajāna na mariṣyati naidhate'sau\nna kṣīyate savana-vid vyabhicāriṇāṃ hi |\nsarvatra śaśvad anapāyy upalabdhi-mātraṃ\nprāṇo yathendriya-balena vikalpitaṃ sat|| ity anena [BhP 11.3.37]</p>\n\n<p>tattva-sandarbha eva darśitam | upalabdhi-mātratve'pi sabalavattvenokteḥ |\nataeva śuddho vicaṣṭe hy aviśuddha-kartur ity uktam | prakārāntareṇāpi tad\nāha -</p>\n\n<lg>\n<l>guṇair vicitrāḥ sṛjatīṃ sarūpāḥ prakṛtiṃ prajāḥ |</l>\n<l>vilokya mumuhe sadyaḥ sa iha jñāna-gūhayā || [BhP 3.26.5]</l>\n</lg>\n\n<p>ajñānenāvṛtaṃ jñānaṃ tena muhyanti jantavaḥ [Gītā 5.15] iti</p>\n\n<p>|| 3.26 || śrī-kapiladevaḥ ||22||</p>\n\n<p>[23]</p>\n\n<p>śakty-antaraṃ cāhuḥ - sa yad ajayā tv ajām anuśayīta guṇāṃś ca juṣan\nbhajati sarūpatāṃ tad anu mṛtyum upeta-bhaga iti [BhP 10.87.38] ||</p>\n\n<p>ṭīkā ca -- sa tu jīvaḥ yad yasmād ajayā māyayā ajām avidyām anuśayīta\nāliṅgyeta tato guṇāṃś ca dehendriyādīn guṣan sevamānaḥ ātmatayā\nadhyasyan tad anu tad-anantaraṃ sa-rūpatāṃ tad-dharma-yogaṃ ca juṣan apeta-\nbhagaḥ pihitānandādi-guṇaḥ san mṛtyuṃ saṃsāraṃ bhajati prāpnoti ity\neṣā || 10.87 || śrutayaḥ ||23||</p>\n\n<p>[24]</p>\n\n<p>tathā -</p>\n\n<lg>\n<l>tat-saṅga-bhraṃitaiśvaryaṃ</l>\n<l>saṃsarantaṃ kubhāryavat |</l>\n<l>tad-gatīr abudhasyeha</l>\n<l>kim asat-karmabhir bhavet ||[BhP 6.5.15]</l>\n</lg>\n\n<p>tasyāḥ puṃścalī-rūpāyā māyāyāḥ saṅgena bhraṃśitam aiśvaryaṃ kiñcit\nsvīya-jñānādi-sāmarthyaṃ yasya tam | tasyā gatīḥ saṃsmarantaṃ gacchantaṃ\njīvaṃ sva-svarūpam abudhasyājānata ity arthaḥ ||6.5|| haryaśvāḥ ||24||</p>\n\n<p>[25]</p>\n\n<p>tathā --</p>\n\n<p>īśvarasya vimuktasya\n<l>kārpaṇyam uta bandhanam || [BhP 3.7.9]</l></p>\n\n<p>īśvarasya kiñcij-jñānādi-śaktimataḥ || 3.7 || maitreyaḥ ||25||</p>\n\n<p>[26]</p>\n\n<p>tathā -</p>\n\n<lg>\n<l>vipralabdho mahiṣyaivaṃ</l>\n<l>sarva-prakṛti-vañcitaḥ |</l>\n<l>necchann anukaroty ajñaḥ</l>\n<l>klaibyāt krīḍā-mṛgo yathā || [BhP 4.25.62]</l>\n</lg>\n\n<p>mahiṣyā purañjanyā vipralabdhaḥ purañjanaḥ sarvayā prakṛtyā\njñānādirūpayā vañcitaḥ tyājitaḥ san necchan tad-icchayaivety arthaḥ |\nanukaroti tad-dharmātmany adhyasyati | atra jīvasya śaktimattāyāṃ\nparābhidhyānāt tu tirohitaṃ tato hy asya bandha-viparyayāv ity etat sūtram\napy anusandheyam || śrī-nāradaḥ prācīnabarhiṣam ||26||</p>\n\n<p>[27}</p>\n\n<p>pūrvoktam evārthaṃ vyañjayituṃ svasmai svayaṃ prakāśa ity uktam |\ntathābhūtatvaṃ ca vilakṣaṇa ity ādy ukta-padya eva svadṛg ity anena vyaktam\nasti | tatra prakāśas tāvad guṇa-dravya-bhedena dvividhaḥ | prathamo\nnijāśrayasya sphūrti-rūpaḥ | dvitīyaḥ sva-para-sphūrti-nidānaṃ vastu-viśeṣaḥ |\ntatrātmano dravyatvād ayam eva gṛhyate | yathā dīpaś cakṣuḥ prakāśayan\nsvarūpa-sphūrtiṃ svayam eva karoti na tu ghaṭādi-prakāśavat tad-ādi-\nsākṣepaḥ | tasmād ayaṃ svayaṃ prakāśaḥ | tathāpi svaṃ prati na prakāśate\nyata eva jaḍa ity ucyate | tasmāt tu svaṃ paraṃ ca prakāśayan svātmānaṃ prati\nprakāśamānatvāt svasmai svayaṃ prakāśaḥ | yata eva cid-rūpa ucyate | tad\nuktam anyair api | svayaṃ prakāśatvaṃ sva-vyavahāre parān apekṣatvāt\navedyatve satya-parokṣa-vyavahāra-yogyatvaṃ ceti |tatra pūrvatra-\nsvasmaipadam apekṣyam uttaratra tu spaṣṭārtham | ataḥ svadṛk svasmai\nsvayaṃ prakāśa ity arthaḥ | na cāsau paramātma-prakāśyatve ghaṭavat para-\nprakāśyaḥ paramātmanas tat-parama-svarūpatvena para-prakāśyatvābhāvāt |\nevam evāha dvābhyām |</p>\n\n<lg>\n<l>mamāṅga māyā guṇa-mayy anekadhā</l>\n<l>vikalpa-buddhīś ca guṇair vidhatte |</l>\n<l>vaikārikas trividho'dhyātmam ekam</l>\n<l>athādhibhūtam adhidaivam anyat ||</l>\n</lg>\n\n<lg>\n<l>dṛg-rūpam ārkaṃ vapur atra randhre</l>\n<l>parasparaṃ sidhyati yaḥ svataḥ khe |</l>\n<l>ātmā yad eṣām aparo ya ādyaḥ</l>\n<l>svayānubhūtyākhila-siddha-siddhiḥ || [BhP 11.12.30-31]</l>\n</lg>\n\n<p>vikalpaṃ bhedaṃ tad-buddhīś ca | anekadhātvaṃ prapañcayati vaikārika iti |\naneka-vikāravān apy asyau sthūla-dṛṣṭyā tāvat trividhaḥ | traividhyam āha\nadhyātma ity ādinā | tāni krameṇāha dṛg-ādi-trayeṇa | vapur aṃśaḥ | atra\nrandhre dṛg-golake praviṣṭaṃ tat trayaṃ ca parasparam eva sidhyati na tu\nsvataḥ | yas tu khe ākāśe arko vartate sa punaḥ svataḥ sidhyati | cakṣur\nviṣayatve'pi sva-virodhinaḥ pratiyogya-prekṣābhāva-mātreṇa svata ity uktam |\nevaṃ yathā maṇḍalātmārkaḥ svataḥ sidhyati tathātmāpītyāha | yad yataḥ\npūrvokta-dṛṣṭānta-hetor ātmā eṣām adhyātmādīnāṃ yo'para ādyas teṣām\nāśrayaḥ | so'pi svataḥ sidhyati kintu svayānubhūtyeti cid-rūpatvād viśeṣaḥ |\nna kevalam etāvad api tu akhilānāṃ paraspara-siddhānāṃ siddhir yasmāt\ntathābhūtaḥ sann iti ||</p>\n\n<p>|| 11.12 || śrī-bhagavān ||27||</p>\n\n<p>[28]</p>\n\n<p>yasmāt svarūpa-bhūtayaiva śaktyā tathā prakāśate tasmād eka-rūpa-svarūpa-\nbhāktvam api dīpavad eva | nātmā jajānety ādāv [BhP\n11.3.37][*ENDNOTE #5] upalabdhi-mātram ity anenaivoktaṃ mātra-padaṃ\ntad-dharmāṇām api svarūpānatiriktatvaṃ dhvanayati | atha cetanatvaṃ nāma\nsvasya cid-rūpatve'py anyasya dehādeś cetayitṛtvaṃ dīpādi-prakāśayitṛtvavat |\ntad etad vilakṣaṇa ity ādāv eva dṛṣṭāntenoktam | prakāśaka iti cetayitṛtve\nhetuḥ | vyāpti-śīlatvam udāhariṣyamāṇa ātmety ādau śrī-prahlāda-vākye\nvyāpaka ity anenoktaṃ vyāpti-śīlatvam ati-sūkṣmatayā sarvācetanāntaḥ-\npraveśa-svabhāvatvam | jñāna-mātrātmako na cety atra cid-ānandātmaka ity\napi hetv-antaram | tatra tasya jaḍa-pratiyogitvena jñānatvaṃ duḥkha-\npratiyogitvena tu jñānatvam ānandatvaṃ ca | jñānatvaṃ tūdāhṛtam |\nānandatvaṃ nirupādhipremāspadatvena sādhayati |</p>\n\n<lg>\n<l>tasmāt priyatamaḥ svātmā</l>\n<l>sarveṣām eva dehinām |</l>\n<l>tad artham eva sakalaṃ</l>\n<l>jagac caitac carācaram || [BhP 10.14.54]</l>\n</lg>\n\n<p>spaṣṭam || 10.14 || śrī-śukaḥ ||28||</p>\n\n<p>[29]</p>\n\n<p>tasmiṃś cānandātmake jñāne pratisvaṃ yuṣmad-arthatvaṃ na bhavati | kintv\nātmatvād asmad-arthatvam eva | tac cāsmad-arthatvam ahambhāva eva |\ntato'ham ity etac chabdābhidheyākāram evaa jñānaṃ śuddha ātmā\nprakṛtyāveśo'nyathā nopapadyate | yata evāveśāt tadīya-saṅkhāta evāham\nity ahasmāvāntaraṃ prāpnoti tad etad abhipretya tasyāhamatvam āha |</p>\n\n<lg>\n<l>evaṃ parābhidhyānena</l>\n<l>kartṛtvaṃ prakṛteḥ pumān |</l>\n<l>karmasu kriyamāṇeṣu</l>\n<l>guṇair ātmani manyate || [BhP 3.26.6]</l>\n</lg>\n\n<p>parābhidhyānena prakṛtyāveśena prakṛtir evāham iti mananena prakṛti-\nguṇaiḥ kriyamāṇeṣu karmasu kartṛtvam ātmani manyate | atra\nnirahambhāvasya parābhidhyānāsambhavāt parāveśajātāhaṅkārasya\ncāvarakatvād asty eva tasminn anyo'hambhāva-viśeṣaḥ | sa ca śuddha-\nsvarūpa-mātra-niṣṭhatvān na saṃsāra-hetur iti spaṣṭam | etad evāhaṅkāra-\ndvayaṃ sanne yad indriya-gaṇe'hami ca prasupte kūṭastha āśayam ṛte tad-\nanusmṛtir na ity atra [BhP 11.3.39] darśitam[*ENDNOTE #6] |\nupādhvabhimānātmakasyāhaṅkārasya prasuptatvāt tad-anusmṛtir na ity\nanena sukham aham asvāpsvam ity ātmano'hatayaiva parāmarśāc ca ataeva\nmām ahaṃ nājñāsiṣam ity atra parāmarśe'pi\nupādhyabhimānino'nusandhānābhāvaḥ anyasya tv ajñāna-\nsākṣitvenānusandhānam iti dik |</p>\n\n<p>|| 3.26 || śrī-kapiladevaḥ ||29||</p>\n\n<p>[30]</p>\n\n<p>tathā -</p>\n\n<lg>\n<l>nṛtyato gāyataḥ paśyan</l>\n<l>yathaivānukaroti tān |</l>\n<l>evaṃ buddhi-guṇān paśyann</l>\n<l>anīho'py anukāryate || [BhP 11.12.53]</l>\n</lg>\n\n<p>pūrvavat || 11.12 || śrībhagavān ||30||</p>\n\n<p>[31]</p>\n\n<p>evam eva svapna-dṛṣṭāntam api ghaṭayann āha |</p>\n\n<lg>\n<l>yad-arthena vināmuṣya</l>\n<l>puṃsa ātma-viparyayaḥ |</l>\n<l>pratīyata upadraṣṭuḥ</l>\n<l>sva-śiraś chedanādikaḥ || [BhP 3.7.10]</l>\n</lg>\n\n<p>upadraṣṭur amuṣyeti svapna-draṣṭrā amunā jīvenety arthaḥ || 3.7 || śrī-\n<l>maitreyaḥ ||31||</l></p>\n\n<p>[32]\nsādhite ca savrūpa-bhūte'hambhāve pratikṣetraṃ bhinnatvam api sādhitam |\nyat tu</p>\n\n<lg>\n<l>vastuno yady anānātvam</l>\n<l>ātmanaḥ praśna īdṛśaḥ |</l>\n<l>kathaṃ ghaṭeta vo viprā</l>\n<l>vaktur vā me ka āśrayaḥ || [BhP 11.13.22]</l>\n</lg>\n\n<p>ityādau jñānino laukika-guru-rītiṃ tadīya-prākṛta-dṛṣṭiṃ vānusṛtya svasya\njīvāntara-sādhāraṇya-kalpanā-maye śrī-haṃsa-deva-vākye jīvātmanām\nekatvam | tat khalu aṃśa-bhede'pi jñānecchūn prati jñānopayogitvena tam\navivicyaiva samānākāratvena | bheda-vyapadeśaḥ yathā tatraiva |</p>\n\n<p>pañcātmakeṣu bhūteṣu samāneṣv api vastutaḥ |\n<l>ko bhavān iti vaḥ praśno vācārambho hy anarthakaḥ || [BhP 11.13.23] iti |</l></p>\n\n<p>tatrāpy aṃśa-bhedo'sty eva | ata uktaṃ svayaṃ bhagavatā -- śuni caiva śvapāke\nca paṇḍitāḥ samadarśinaḥ [Gītā 5.18] iti | nirdoṣaṃ hi samaṃ brahma ity ādi\nca [Gītā 5.19] | atra brahmeti jīva-brahmaivocyate | yathā yathāham etat sad-\nasat sva-māyayā paśye mayi brahmaṇi kalpitaṃ pare iti | mayi brahmaṇi\ndehātmakaṃ pare brahmaṇi ca jagad-ātmakaṃ sad-asat kārya-kāraṇa-\nsaṅghātaṃ sva-viṣayaka-māyayā jīva-māyākhyayā deha evāhaṃ tathā indra-\ncandrādy-ātmakaṃ jagad eveśvara itīdaṃ kalpitam eva yayā matyā paśye\npaśyāmīty arthaḥ | samāna-kāraṇatvād eva pūrvavad anyatra ca so'haṃ sa ca\ntvam iti | tad evaṃ sarveṣām eva jīvānām ekākāratve sati | yāvat syād guṇa-\nvaiṣamyaṃ tāvan nānātvam ātmanaḥ | nānātvam ātmano yāvat pāratantryaṃ\ntadaiva hīty-ādiṣu devādi-deha-bheda-kṛtāgantuka-nānātvaṃ nigadyate |</p>\n\n<lg>\n<l>veṇu-randhra-vibhedena</l>\n<l>bhedaḥ ṣaḍ-jādi-saṃjñtaḥ |</l>\n<l>abheda-vyāpinī vāyos</l>\n<l>tathā tasya mahātmanaḥ || ity [ViP 2.14.32] ādikaṃ tu paramātma-viṣayakam</l>\n</lg>\n<p>eva |</p>\n\n<p>tad etat sarvam abhipretya jīvānāṃ pratikṣetraṃ bhinnatvaṃ sva-pakṣatvena\nnirdiśanti | aparimitā dhruvās tanu-bhṛto yadi sarva-gatā iti || [BhP 10.87.30]\natra yadi-śabdāt pūrva-pāṭhenāparimitatvaṃ dhruvatvaṃ cāsandigdham iti\ntatra svapakṣatvaṃ paścāt-pāṭhena sarva-gatatvaṃ tu sandigdham iti | tatra\npara-pakṣatvaṃ spaṣṭam eva | ataeva eko devaḥ sarva-bhūteṣu gūḍha ity\nādikaṃ parmātma-paraṃ vākyaṃ jīvānām ekatvaṃ\nbodhayati || 10.87 || śrutayaḥ ||32||</p>\n\n<p>[33]</p>\n\n<p>prati-kṣetra-bhinnatve hetv-antaram aṇur iti | aṇuḥ paramāṇur ity arthaḥ |\nparamāṇuś ca yasya dig-bhede'py aṃśo na kalpayituṃ śakyate sa evāṃśasya\nparā kāṣṭheti tad-vidaḥ | aṇor apy akhaṇḍa-deha-cetayitṛtvaṃ prabhāva-\nviśeṣād guṇād eva bhavati | yathā śira ādua dhāryamāṇasya jatu-\njaṭhitasyāpi mahauṣadhi-khaṇḍasyākhaṇḍa-deha-puṣṭīkaraṇādi-hetuḥ\nprabhāvaḥ | yathā vāyaskāntāder lauha-cālanādi-hetuḥ prabhāva eva tadvat |\ntad etad aṇutvam āha sūkṣmāṇām apy ahaṃ jīva iti [BhP 11.16.11]</p>\n\n<p>tasmāt sūkṣmatā-parākāṣṭhā-prāpto jīva ity arthaḥ | durjñeyatvād yat\nsūkṣmatvaṃ tad atra na vivakṣitam | mahatāṃ ca mahān ahaṃ sūkṣmāṇām\napy ahaṃ jīva iti paraspara-pratiyogitvena vākya-dvayasyānandaryauktau\nsvārasya-bhaṅgāt | prapañca-madhye hi sarva-kāraṇatvān mahat-tattvasya\nmahattvaṃ nāma vyāpakatvaṃ na tu pṛthivyādy-apekṣayā sujñeyatvaṃ yathā\ntadvat prapañce jīvānām api sūkṣmatvaṃ paramāṇutvam eveti svārasyam |\nśrutayaś ca - eṣo'ṇur ātmā cetasā veditavyo yasmin prāṇaḥ pañcadhā\nsaṃviveśeti [MuṇḍU 3.1.9] |</p>\n\n<p>bālāgra-śata-bhāgasya śatadhā kalpitasya ca |\nbhāgo jīvaḥ sa vijñeyaḥ [ŚvetU 5.9] iti |</p>\n\n<p>ārāgra-mātro hy aparo'pi dṛṣṭa iti ca || 11.16 || śrī-bhagavān ||33||</p>\n\n<p>[34]</p>\n\n<p>tathā -</p>\n\n<lg>\n<l>aparimitā dhruvās tanu-bhṛto yadi sarva-gatās</l>\n<l>tarhi na śāsyateti niyamo dhruva netarathā |</l>\n<l>ajani ca yan mayaṃ tad avimucya niyantṛ bhavet</l>\n<l>samam anujānatāṃ yad amataṃ mata-duṣṭatayā || [BhP 10.87.30]</l>\n</lg>\n\n<p>ayam arthaḥ - paramātmano'ṃśatvaṃ tasmāj jāyamānatvaṃ ca jīvasya\n<l>śrūyate | tatra mamaivāṃśo jīva loke [Gītā 15.7] ity ādi siddhe'ṃśatve tāvat</l>\ntasya vibhutvam uktam ity āhuḥ | aparimitā vastuta evānanta-saṅkhyā nityāś\nca ye tanu-bhṛto jīvās te yadi sarvagatā vibhavāḥ syuḥ, tarhi teṣāṃ\nvyāpyatvābhāvena samatvāt śāsyateti niyamo na syāt | īśvaro niyantā jīvo\nniyamya iti veda-kṛta-niyamo na ghaṭata ity arthaḥ | he dhruva itarathā\njīvasyāṇutvena vyāpya-bhāve tu sati na tan-niyamo na api tu sa ghaṭata evety\narthaḥ |</p>\n\n<p>atha yato vā imāni bhūtāni jāyante iti jāyamānatvāvasthāyām api vyāpya-\nvyāpakatvenaiva niyantṛtvaṃ bhavati | sarvatraiva kārya-kāraṇayos\ntathābhāva-darśanād ity āhuḥ ajanīti | yan-mayaṃ yad-upādānakaṃ yad ajani\njāyata ity arthaḥ | tad-upādānaṃ kartṛ tasya jāyamānasya yan-niyantṛ bhavet\ntad avimucya kiñcid apy anuktā vyāpyaivety arthaḥ | kiṃ ca yad-upādāna-\nrūpaṃ paramātmākhyaṃ tattvaṃ kenāpy apareṇa samaṃ samānam ity\nanujānatāṃ yaḥ kaścit tathā vadati tatrānujñām api dadatām amataṃ jñātaṃ\nna bhavatīty arthaḥ | tatra hetuḥ mata-duṣṭatayā tasya matasyāśuddhatvena |\ntatrāśuddhatvaṃ śrutvā ca virodhāt | śrutiś ca asamo vā eṣa paro na hi\nkaścid eva dṛśyate sarve tv ete na vā jāyante ca mriyate sarve hy apūrṇāś ca\nbhavantīti caturveda-śikhāyām | na tat-samaś cābhyadhikaś ca dṛśyate iti |</p>\n\n<p>atha kasmād ucyate brahmā bṛṃhati bṛṃhayati ceti cānyatra | bṛhatvād\nbṛṃhaṇatvāc ca yad brahma paramaṃ vidur iti [ViP 1.12.57] śrī-viṣṇu-purāṇe |\nataḥ paramātmana eva sarva-vyāpakatvam | eko devaḥ sarva-bhūteṣu gūḍhaḥ\nsarva-vyāpī sarva-bhūtāntarātmā ity ādau | tasmād aṇur eva jīva iti |</p>\n\n<p>yat tu śrī-bhagavad-gītāsu nityaḥ sarva-gataḥ sthāṇur ity ādinā jīva-\nnirūpaṇaṃ tatra sarva-gataḥ śrī-bhagavān eva tat-sthas tad-āśritaś cāsāv\naguṇaś ca iti sarvagataḥ sthāṇur jīvaḥ proktaḥ || 10.87 || śrutayaḥ ||34||</p>\n\n<p>[35]</p>\n\n<p>atha śuddha-svarūpatvān nitya-nirmalatvam udāhṛtam eva | śuddho vicaṣṭe\nhy aviśuddha-kartur ity anena | tathā tenaiva śuddhasyāpi jñātṛtvam apy\nudāhṛtam | jñānaṃ ca nityasya svābhāvika-dharmatvān nityam | ataeva na\nvikriyātmakam api | tathā caitanya-sambandhena dehādeḥ kartṛtva-darśanāt |\nkvacid acetanasya kartṛtvaṃ ca | na ṛte tat kriyate kiṃ ca nāre ity ādāv\nantaryāmi-caitanya-sambandhena bhavatīty aṅgīkārāc ca śuddhād eva\nkartṛtvaṃ pravartate | tad uktam - dehendriya-prāṇa-mano-dhiyo'mī yad-aṃśa-\nbiddhāḥ pracaranti karmasv iti [BhP 6.16.24] | tat tūpādhi-prādhānyena\npravartamānam upādhi-dharmatvena vyapadiśyate | yathā - kārya-kāraṇa-\nkartṛtve kāraṇaṃ prakṛtiṃ vidur ity [BhP 3.26.8] ādau | paramātma-\nprādhānyena pravartamānaṃ tu nirupādhikam evety āha |</p>\n\n<lg>\n<l>sāttvikaḥ kārako'saṅgī</l>\n<l>rāgāndho rājasaḥ smṛtaḥ |</l>\n<l>tāmasaḥ smṛti-vibhraṣṭo</l>\n<l>nirguṇo mad-apāśrayaḥ || [BhP 11.25.26]</l>\n</lg>\n\n<p>spaṣṭam || 11.25 || śrī-bhagavān ||35||</p>\n\n<p>[36]</p>\n\n<p>atha bhoktṛtvaṃ saṃvedana-rūpatvena yathā tathā tatraiva cid-rūpe\nparyavasyatīty āha bhoktṛtve sukha-duḥkhānāṃ puruṣaṃ prakṛteḥ param iti\n[BhP 3.26.8] || kāraṇam iti pūrveṇaivānvayaḥ || 3.26 || śrī-kapila-devaḥ ||36||</p>\n\n<p>[37]</p>\n\n<p>atha paramātmaika-śeṣatveti vyākhyeyam | ekaḥ paramātmano'nyaḥ\nśeṣo'ṃśaḥ | sa cāsau sa ca eka-śeṣaḥ | paramātmana eka-śeṣaḥ paramātmaika-\nśeṣaḥ | tasya bhāvas tattvaṃ tad eva svabhāvaḥ prakṛtir yasya sa\nparamātmaika-śeṣatva-svabhāvaḥ | tathābhūtaś cāyaṃ sarvadā mokṣa-\ndaśāyām apīty arthaḥ | etādṛśatvaṃ cāsya svataḥ svarūpata eva na tu\nparicchedādinā | tadīya-svābhāvikācintya-śaktyā svābhāvika-tadīya-raśmi-\nparamāṇu-sthānīyatvāt aupādhikāvathāyās tv aṃśena prakṛti-śeṣatvam api\nbhavati iti ca svata ity asya bhāvaḥ | śakti-rūpatvaṃ cāsya taṭastha-śakty-\nātmakatvāt, tathā tadīya-raśmi-sthānīyatve'pi nitya-tad-āśrayitvāt tad-\nvyatirekeṇa vyatirekāt | hetur bhāvo'sya sargāder ity anusāreṇa jagat-sṛṣṭau\ntat-sādhanatvāt | dravya-svarūpatve'pi pradhāna-sāmyāc cāvagamyate | uktaṃ\nca prakṛti-viśeṣatvena tasya śaktitvam -</p>\n\n<p>viṣṇu-śaktiḥ parā proktā\nkṣetrajñākhyā tathā parā |\navidyā karma-saṃjñākhyā\n<l>tṛtīyā śaktir ucyate || iti viṣṇu-purāṇe [ViP 6.7.61] |</l></p>\n\n<p>bhūmir āpo'nalo vāyur ity [Gītā 7.4] ādau bhinnā prakṛtir aṣṭadhety\nanantaram |</p>\n\n<p>apareyam itas tv anyāṃ\nprakṛtiṃ viddhi me parām |\njīva-bhūtāṃ mahābāho\nyayedaṃ dhāryate jagat || iti śrī-gītopaniṣatsu ca |</p>\n\n<p>viṣṇu-śaktiḥ parā proktety ādi viṣṇu-purāṇa-vacane tu tisṝṇām eva pṛthak\nśaktitva-nirdeśāt kṣetrajñasyāvidyā-karma-sambandhena śaktitvam iti parās\ntam | kintu svarūpenaivety āyātam | tathā ca gītam mamaivāṃśa iti |\nataevāpareyam itas tv anyām ity uktam | kṣetrajña etā manaso vibhūtīr ity\nādau kṣetrajña-śabdaś ca śuddhe'pi pravartate kṣetra-śabdasyopalakṣaṇa-\nmātratvāt |</p>\n\n<p>tad evaṃ śaktitve'py anyatvam asya taṭasthatvāt | taṭasthatvaṃ ca māyā-śakty-\natītatvāt | asyāvidyāparābhavādi-rūpeṇa doṣeṇa paramātmano lepābhāvāc\ncobhaya-koṭāv apraveśāt | tasya tac-chaktitve saty api paramātmanas tal-\nlepābhāvaś ca yathā kvacid eka-deśa-sthe raśmau chāyayā tiraskṛte'pi\nsūryasyātiraskāras tadvat | uktaṃ ca taṭasthatvaṃ śrī-nārada-pañcarātre -</p>\n\n<p>yat taṭasthaṃ tu cid-rūpaṃ\nsva-saṃvedyād vinirgatam |\nrañjitaṃ guṇa-rāgeṇa\nsa jīva iti kathyate || ity ādau |</p>\n\n<p>ato viṣṇu-purāṇe'py antarāla eva paṭhito'sau | anyatvaṃ ca śrutau asmān\nmāyī sṛjate viśvam etat tasmiṃś cānyo māyayā saṃniruddhaḥ [ŚvetU 4.9] |\ntayor anyaḥ pippalaṃ svādv atti ity ādau | ataevoktaṃ vaiṣṇave vibheda-janake\njñāne nāśam ātyantikaṃ gate | ātmano brahmaṇo bhedam asantaṃ kaḥ\nkariṣyatīti | devatva-manuṣyatvādi-lakṣaṇo viśeṣato yo bhedas tasya janake'py\najñāne nāśaṃ gate brahmaṇaḥ paramātmanaḥ sakāśād ātmano jīvasya yo\nbhedaḥ svābhāvikas taṃ bhedam asantaṃ kaḥ kariṣyati api tu santaṃ\nvidyamānam eva sarva eva kariṣyatīty arthaḥ | uttaratra pāṭhe nāsantam ity\netasya vidheyatvād anyārthaḥ kaṣṭa-sṛṣṭa eveti mokṣadāyām api tad-\naṃśatvāvyabhicāraḥ svābhāvika-śaktitvād eva | ataevāvidyā-vimokṣa-\npūrvaka-svarūpāvashtiti-lakṣaṇāyāṃ muktau tal-līnasya tat-sādharmyāpattir\nbhavati | nirañjanaḥ paramaṃ sāmyam upaitīty ādi-śrutibhyaḥ | idaṃ jñānam\nupāśritya mama sādharmyam āgatāḥ | svarge'pi nopajāyate pralaye na\nvyathanti ceti śrī-gītopaniṣadbhyaś ca | ataeva brahma veda brahmaiva\nbhavatīty [Muṇḍ 3.2.9] ādiṣu ca brahma-tādātmyam eva bodhayati |\nsvābhāvyāpattir upapatter itivat | tad evaṃ śaktitve siddhe śakti-śaktimatoḥ\nparasparānupraveśāt śaktimad-vyatireke śakti-vyatirekāt cittvāviśeṣāc ca\nkvacid abheda-nirdeśa ekasminn api vastuni śakti-vaividhya-darśanāt bheda-\nnirdeśaś ca nāsamañjasaḥ | śrī-rāmānujīyās tu adhiṣṭhānādhiṣṭhātror api\njīveśayor abheda-vyapadeśo vyakti-jātyor gavādi-vyapadeśavad iti manyante |\nyathā śrī-viṣṇu-purāṇe[*ENDNOTE #7]-</p>\n\n<p>yo'yaṃ tavāgato deva-\nsamīpaṃ devatā-gaṇaḥ |\nsa tvam eva jagat-sraṣṭā\nyataḥ sarva-gato bhavān || iti |</p>\n\n<p>śrī-gītāsu ca - sarvaṃ samāpnoṣi tato'si sarva iti | tatra jñānecchūn prati\nśāstram abhedam upadiśati bhaktīcchūn prati tu bhedam eva | kvacit tu\nparamātma-pratibimbatvaṃ yad asya śrūyate, yathā -</p>\n\n<p>yathā puruṣa ātmānam ekam ādarśa-cakṣuṣor dvidhā-bhūtam evekṣeta\ntathaivāntaram āvayor iti | tad api jñānecchūn praty abheda-dṛṣṭi-\npoṣaṇārtham evocyate na vāstava-vṛttyaiva pratibimbatvena | advayavāda-\nguru-mate'py ambuvad agrahaṇād[*ENDNOTE #8] iti [Vs 3.2.19] nyāya-\nvirodhād vṛddhi-hrāsa-bhāktvam antrabhāvād ubhaya-sāmañjasyād evam iti\n[Vs 3.2.20] nyāyena yathā-kathañcit pratibimba-sādṛśya-mātrāṅgīkārāc ca |\ntad etat tasya parmātmāṃśa-rūpatāyā nityatvaṃ śrī-gītopaniṣadbhir api\ndarśitam mamaivāṃśo jīva-loke jīva-bhūtaḥ sanātana iti | tad evaṃ aṃśatvaṃ\ntāvad āha tatra samaṣṭeḥ --</p>\n\n<lg>\n<l>eṣa hy aśeṣa-sattvānām</l>\n<l>ātmāṃśaḥ paramātmanaḥ |</l>\n<l>ādyo 'vatāro yatrāsau</l>\n<l>bhūta-grāmo vibhāvyate || [BhP 3.6.8]</l>\n</lg>\n\n<p>ṭīkā ca - aśeṣa-sattvānām prāṇinām ātmā vyaṣṭīnāṃ tad-aṃśatvāt aṃśo\njīvaḥ | avatāratoktis tasmin nārāyaṇāvirbhāvābhiprāyeṇety eṣā || 3.6 || śrī-\n<l>śukaḥ || 37 ||</l></p>\n\n<p>[38]</p>\n\n<p>atha vyaṣṭeḥ -</p>\n\n<lg>\n<l>ekasyaiva mamāṃśasya</l>\n<l>jīvasyaiva mahāmate |</l>\n<l>bandho'syāvidyayānāder</l>\n<l>vidyayā ca tathetaraḥ || [BhP 11.11.4]</l>\n</lg>\n\n<p>itaro mokṣaḥ | atra raśmi-paramāṇu-sthānīyo vyaṣṭiḥ | tatra sarvābhimānī\nkaścit samaṣṭir iti jñeyam || 11.11 || śrī-bhagavān ||38||</p>\n\n<p>[39]</p>\n\n<p>tatra śaktitvenaivāṃśatvaṃ vyañjayanti -</p>\n\n<p>sva-kṛta-pure'py amīṣv abahir-antara-saṃvaraṇaṃ\n<l>tava puruṣaṃ vadanty akhila-śakti-dhṛto'ṃśa-kṛtam | [BhP 10.87.20] iti |</l></p>\n\n<p>abahir-antara-saṃvarṇaṃ bahir bahiraṅgāṇi kāraṇāni kāryāṇi antar\nantaraṅgāni tair asaṃvaraṇaṃ kārya-kāraṇair asaṃspṛṣṭam | aṃśa-kṛtam\naṃśam ity arthaḥ | akhila-śakti-dhṛtaḥ sarva-śakti-dharasyeti viśeṣaṇaṃ jīva-\nśakti-viśiṣṭasyaiva tava jīvo'ṃśo na tu śuddhasyeti gamayitvā jīvasya tac-\nchakti-rūpatvenaivāṃśatvam ity anenaivāṃśatvam ity etad vyañjayanti | atha\ntaṭasthatvaṃ ca sa yad ajayā tyajām anuśayītety ādau vyaktam asti\nubhayakoṭāv apraviṣṭatvād eva || 10.87 || śrutayaḥ śrī-bhagavantam ||39||</p>\n\n<p>[40]</p>\n\n<p>atha jñānecchuṃ prati jīveśayor abhedam āha --</p>\n\n<lg>\n<l>ahaṃ bhavān na cānyas tvaṃ</l>\n<l>tvam evāhaṃ vicakṣva bhoḥ |</l>\n<l>na nau paśyanti kavayaś</l>\n<l>chidraṃ jātu manāg api || [BhP 4.28.62]</l>\n</lg>\n\n<p>spaṣṭaṃ || 4.28 || śrī-paramātmā purañjanam || 40 ||</p>\n\n<p>[41]\ntatra pūrvokta-rītyā prathamaṃ tāvat sarveṣām eva tattvānāṃ\nparasparānupraveśa-\nvivakṣayaikyaṃ pratīyate ity evaṃ śaktimati paramātmani jīvākhya-śakty-\nanupraveśa-vivakṣaiva tayor aikya-pakṣe hetur ity abhipraite śrī-bhagavān --</p>\n\n<lg>\n<l>parasparānupraveśāt</l>\n<l>tattvānāṃ puruṣarṣabham |</l>\n<l>paurvāparya-prasaṅkhyānaṃ</l>\n<l>yathā vaktur vivakṣitam || [BhP 11.22.7]</l>\n</lg>\n\n<p>ṭīkā ca - anyonyasminn anupraveśād vaktur yathā vivakṣitaṃ tathā pūrvā\nalpa-saṅkhyā aparā adhika-saṅkhyā tayor bhāvaḥ paruvāparyaṃ tena\nprasaṅkhyānaṃ gaṇanam ity eṣā || 11.22|| śrī-bhagavān || 41 ||</p>\n\n<p>[42]</p>\n\n<p>athāvyatirekeṇa cid-rūpatvāviśeṣeṇāpi tayor aikyam upadiśati -</p>\n\n<p>puruṣeśvarayor atra na vailakṣaṇyam aṇv api |\ntad-anya-kalpanāpārthā iti [BhP 11.22.11] |\nṭīkā ca - kathaṃ tarhi pañcaviṃśati-pakṣas tatrāha puruṣeti | vailakṣaṇyaṃ\nvisadṛśatvaṃ nāsti dvayor api cid-rūpatvāt | atas tayor atyantam anyatva-\nkalpanā-pārthā ity eṣā | atra sadṛśatvānanyatvābhyāṃ tayoḥ śakti-\nśaktimattvaṃ darśitam | tenāvyatireko'pi || 11.21 || śrī-bhagavān ||42||</p>\n\n<p>[43]</p>\n\n<p>atha bhaktīcchuṃ prati tayor bhedam upadiśati |</p>\n\n<lg>\n<l>yadā rahitam ātmānaṃ</l>\n<l>bhūtendriya-guṇāśayaiḥ |</l>\n<l>svarūpeṇa mayopetaṃ</l>\n<l>paśyan svārājyam ṛcchati || [BhP 3.9.33]</l>\n</lg>\n\n<p>ātmānaṃ jīvaṃ svarūpeṇa tasyā jīva-śakter āśraya-bhūtena śaktimatā mayā\nupetaṃ yuktam | svārājyaṃ sārṣṭyādikam || 3.9 || grabhodaśāyī\n<l>brahmāṇam ||43||</l></p>\n\n<p>[44]</p>\n\n<p>tatra bhede hetum āha -</p>\n\n<lg>\n<l>anādy-avidyā-yuktasya</l>\n<l>puruṣasyātma-vedanam |</l>\n<l>svato na sambhavād anyas</l>\n<l>tattvajño jñānado bhavet || [BhP 11.22.10]</l>\n</lg>\n\n<p>ṭīkā ca - svato na sambhavati, anyatas tu sambhavāt | svataḥ sarvajñaḥ\nparmeśvaro'nyo bhaved iti aḍ-viṃśati-tattva-poakṣābhiprāyaḥ ity eṣā |\njñānadatvam atra jñānāj jñātuś ca vailakṣaṇyam īśvarasya bodhayaty eveti\n<l>bhāvaḥ | evaṃ tvatto jñānaṃ hi jīvānāṃ pramoṣas te'tra śaktitaḥ [BhP 11.22.28]</l>\nity uddhava-vākyaṃ cāgre |</p>\n\n<p>atra yadi jīvājñānakalpitam eva tasya parameśvaratvaṃ syāt tarhi sthāṇu-\npuruṣavat tasya jñāna-dattam api na syād ity ataḥ satya eva jīveśvara-bheda\nity evaṃ śrīmad-īśvareṇaiva svayaṃ tasya\npāramarthikeśvarābhimānitvenaivāstitvaṃ mūḍhān prati bodhitam iti\nspaṣṭam | bheda-vādinaś cātraiva prakaraṇe yathā viviktaṃ yad vaktraṃ\ngṛhṇīmo yukti-sambhavād ity atra parama-vivekajas tu bheda eveti | tathā,\nmāyāṃ madīyām udagṛhya vadatāṃ kiṃ nu durghaṭam iti [BhP 11.22.4] ca\nmanyate |</p>\n\n<p>nanu,</p>\n\n<lg>\n<l>śrutiḥ pratyakṣam aitihyam anumānaṃ catuṣṭayam |</l>\n<l>pramāṇeṣv anavasthānād vikalpān sa virajyate || ity [BhP 11.19.17]</l>\n</lg>\n\n<p>atra bheda-mātraṃ niṣidhyate vikalpa-śabdasya saṃśayārthatvāt | saṃśayaṃ\nparityajya vastuny eva niṣṭhā karotīty arthaḥ | ataeva karmaṇāṃ\npariṇāmitvād āviriñcyād amaṅgalam | vipaścin naśvaraṃ paśyed adṛṣṭam\napi dṛṣṭavad ity atrāsyottara-śloke'pi viriñcam evāvadhiṃ kṛtvā naśvaratva-\ndṛṣṭir uktā na tu vaikuṇṭhādikam apīti || 11.19 || śrī-bhagavān ||44||</p>\n\n<p>[45]</p>\n\n<p>anyatrāpi śrī-jāmātṛ-munibhir upadiṣṭasya jīva-lakṣaṇasyaviopajīvyatvena\ntaṃ lakṣayati tribhiḥ -</p>\n\n<lg>\n<l>ahaṃ mamābhimānotthaiḥ</l>\n<l>kāma-lobhādibhir malaiḥ |</l>\n<l>vītaṃ yadā manaḥ śuddham</l>\n<l>aduḥkham asukhaṃ samam || [BhP 3.25.16]</l>\n</lg>\n\n<lg>\n<l>tadā puruṣa ātmānaṃ</l>\n<l>kevalaṃ prakṛteḥ param |</l>\n<l>nirantaraṃ svayaṃ-jyotir</l>\n<l>aṇimānam akhaṇḍitam || [BhP 3.25.17]</l>\n</lg>\n\n<lg>\n<l>jñāna-vairāgya-yuktena</l>\n<l>bhakti-yuktena cātmanā |</l>\n<l>paripaśyaty udāsīnaṃ</l>\n<l>prakṛtiṃ ca hataujasam || [BhP 3.25.18]</l>\n</lg>\n\n<p>spaṣṭaiva yojanā | tavāham iti padyena sa ātmā nitya-nirmala iti | ātmānam\nity anenaivāham artha iti | anyathā hy ātmatva-pratīty-abhāvaḥ syāt |\nkevalam ity anenaika-rūpa-svarūpa-bhāg iti | prakṛteḥ param ity anena vikāra-\nrahitaḥ | bhakti-yuktenety anena paramātma-prasādādhīna-tat-prakāśatvāt\nnirantaram ity anena nityatvāt paramātmaika-śeṣatvam iti | svayaṃ jyotir ity\nanena svasmai svayaṃ prakāśa iti jñāna-mātrātmako na ca iti ca | aṇimānam\nity anenāṇur eveti prati-kṣetraṃ bhinna iti ca | akhaṇḍitam ity anena vicchinna-\njñānādi-śaktitvāt jñātṛtva-kartṛtva-bhoktṛtva-nija-dharmaka iti\nvyañjitam || 3.25 || śrī-kapiladevaḥ ||45||</p>\n\n<p>[46]</p>\n\n<p>tathedam api prāktana-lakṣaṇā-viruddham -</p>\n\n<lg>\n<l>ātmā nityo 'vyayaḥ śuddha</l>\n<l>ekaḥ kṣetra-jña āśrayaḥ |</l>\n<l>avikriyaḥ sva-dṛg hetur</l>\n<l>vyāpako 'saṅgy anāvṛtaḥ || [BhP 7.7.19]</l>\n</lg>\n\n<lg>\n<l>etair dvādaśabhir vidvān</l>\n<l>ātmano lakṣaṇaiḥ paraiḥ |</l>\n<l>ahaṃ mamety asad-bhāvaṃ</l>\n<l>dehādau mohajaṃ tyajet || [BhP 7.7.20]</l>\n</lg>\n\n<p>avyayaḥ apakṣaya-śūnyaḥ | eko na tu dehedriyādi-saṅghāta-rūpaḥ | kṣetrajño\njñātṛtvādi-dharmakaḥ | indriyādīnām āśrayaḥ | svābhāvika-jñātṛtvād\nevāvikriyaḥ | svadṛk svasmai svayaṃ prakāśaḥ | hetuḥ sargādi-nimittam | tad\nuktaṃ śrī-sūtena - hetur jīvo'sya sargāder avidyā-karma-kāraka [BhP 12.7.18]\niti | vyāpako vyāpti-śīlaḥ | asaṅgī anāvṛtaś ca svataḥ prakāśa-rūpatvāt |\nahaṃ mamety asadbhāvaṃ dehādau mohajaṃ tyajed iti dehādy-adhikaraṇakasya\nmohajasyaiva tyāgo na tu svarūpa-bhūtasyety ahama artha iti | vyajjate | tad\nevaṃ jīvas taad -aṃśatvāt sūkṣma-jyotī-rūpa ity eke | tathaiva hi\nkaustubhāṃśatvena vyañjitam | tathā ca skānda-prabhāsa-khaṇḍe jīva-\nnirūpaṇe -</p>\n\n<lg>\n<l>na tasya rūpaṃ varṇā vā pramāṇaṃ dṛśyate kvacit |</l>\n<l>na śakyaṃ kathituṃ vāpi sūkṣmaś cānanta-vigrahaḥ ||</l>\n</lg>\n\n<lg>\n<l>bālāgra-śata-bhāgasya śatadhā kalpitasya ca |</l>\n<l>tasmāt sūkṣmataro devaḥ sa cānantyāya kalpyte ||</l>\n</lg>\n\n<lg>\n<l>āditya-varṇaṃ sūkṣmābham ab-bindum iva puṣkare |</l>\n<l>nakṣatram iva paśyanti yogino jñāna-cakṣuṣā || iti ||</l>\n</lg>\n\n<p>||7.9|| śrī-prahlādo'sura-bālakān ||46||</p>\n\n<p>[47]</p>\n\n<p>tad evam anantā eva jīvākhyās taṭasthāḥ śaktayaḥ | tatra tāsāṃ varga-\ndvayam | eko vargo'nādita eva bhagavad-unmukhaḥ anyas tv anādita eva\nbhagavat-parāṅmukhaḥ | svabhāvatas tadīya-jñāna-bhāvāt tadīya-\njñānābhāvāc ca | atra prathamo'ntaraṅgāśakti-vilāsānugṛhīto nitya-\nbhagavat-parikara-rūpo garuḍādikaḥ | yathoktaṃ pādmottara-khaṇḍe tripād-\nvibhūter lokās tv ity ādau bhagavat-sandarbhodāhṛte (81) | asya ca\ntaṭasthatvaṃ jīvatva-prasiddher īśvaratva-koṭāv apraveśāt | aparasya tat-\nparāṅmukhatva-doṣeṇa labdha-cchidrayā māyayā paribhūtaḥ saṃsārī |\nyathoktaṃ haṃsa-guhya-stave - sarvaṃ pumān veda guṇāṃś ca taj-jño na veda\nsarvajñam anantam īḍe iti [BhP 6.4.25] | ekādaśe ca -- bhayaṃ\ndvitīyābhiniveśataḥ syād iti [BhP 11.2.37] |</p>\n\n<p>tad-varga-dvayam evoktaṃ śrī-vidureṇāpi -</p>\n\n<p>tattvānāṃ bhagavaṃs teṣāṃ\nkatidhā prati-saṅkramaḥ |\ntatremaṃ ka upāsīran\n<l>ka u svid anuśerate || [BhP 3.7.37] ity anena |</l></p>\n\n<p>tatra parameśvara-parāḍmukhānāṃ śuddhānām api tac-chakti-viśiṣṭān\nparameśvarāt sopādhikaṃ janma bhavati | tac ca janma nijopādhi-janmanā\nnija-jnamābhimāna-hetukādhyātmikāvasthā-prāptir eva | tad etad āhuḥ --</p>\n\n<lg>\n<l>na ghaṭata udbhavaḥ prakṛti-puruṣayor ajayor</l>\n<l>ubhaya-yujā bhavany asubhṛto jala-budbudavat |</l>\n<l>tvayi na ime tato vividha-nāma-guṇaiḥ parame</l>\n<l>sarita ivārṇave madhuni likhyur aśeṣa-rasāḥ || [BhP 10.87.31]</l>\n</lg>\n\n<p>prakṛtes traiguṇyaṃ puruṣaṃ śuddhau jīvas tayor dvayor apy ajatvād udbhavo\nna ghaṭate ye cāsubhṛta ādhyātmika-rūpāḥ sopādhayo jīvā jāyante tat-tad-\nubhaya-śakti-yujā paramātmanaiva kāraṇena jāyante prakṛti-vikāra-pralayeṇa\nsupta-vāsanatvāt śuddhās tāḥ paramātmani līnā jīvākhyāḥ śaktayaḥ sṛṣṭi-\nkāle vikāriṇīṃ prakṛtim āsṛjya kṣbhita-vāsanāḥ satyaḥ sopādhikāvasthāṃ\nprāpnuvantya eva vyuccarantīty arthaḥ | etad abhipretyaiva bhagavān eka\nāsedam ity [3.5.23] ādi tṛtīya-skandha-prakaraṇe -</p>\n\n<lg>\n<l>kāla-vṛttyā tu māyāyāṃ</l>\n<l>guṇa-mayyām adhokṣajaḥ |</l>\n<l>puruṣeṇātma-bhūtena</l>\n<l>vīryam ādhatta vīryavān || [BhP 3.5.26]</l>\n</lg>\n\n<p>ity anena vīrya-śabdoktasya jīvasya prakṛtāvādhānam uktam | evaṃ śrī-\ngītopaniṣatsv api mama yonir mahad brahma tasmin garbhaṃ dadhāmy aham\nity [Gītā 14.3] atroktam | ṭīkākāraiś ca brahma-śabdena prakṛtir vyākhyātā\ngarbha-śabdena jīva iti | punar eṣa eva tṛtīye -</p>\n\n<lg>\n<l>daivāt kṣubhita-dharmiṇyāṃ</l>\n<l>svasyāṃ yonau paraḥ pumān |</l>\n<l>ādhatta vīryaṃ sāsūta</l>\n<l>mahat tattvaṃ hiraṇmayam || [BhP 3.26.19]</l>\n</lg>\n\n<p>ity atra vīryaṃ cic-chaktim iti ṭīkāyāṃ vyākhyātamataḥ śaktitvam asya ṭīkā-\nsammatam | tato'kasmād udbhava-mātrāṃśe dṛṣṭāntaḥ | jala-budbudavad iti |\nataḥ punar api pralaya-samaye ime sopādhikā jīvās tvayi bimbasthānīya-\nmūla-cid-rūpe raśmi-sthānīya-cid-eka-lakṣaṇa-śuddha-jīva-śaktimaye | tata\neva svam apīto bhavatīty ādi śrutau sva-śabdābhidheye parame paramātmani\nvividha-nāma-guṇair vividhābhir devādi saṃjñābhir vividhaiḥ śubhāśubha-\nguṇaiś ca saha lilyur līyante | pūrvavat pralaye'pi dṛṣṭāntaḥ sarita ivārṇava\niti aśeṣa-rasā iva madhuni iti ca | atra deva-manuṣyādi-nāma-rūpa-\nparityāgena tasmin līne'pi svarūpa-bhedo'sty eva tat-tad-aṃśa-sad-bhāvād ity\n<l>abhiprāyaḥ | atra śrutayaḥ ajām ekām ity [ŚvetU 5.5] ādi |</l></p>\n\n<p>yathā nadyaḥ syandamānāḥ samudre\n'staṃ gacchanti nāma-rūpe vihāya |\ntathā vidvān nāma-rūpād vimuktaḥ\n<l>parāt paraṃ puruṣam upaiti divyam || [MuṇḍU 3.2.8] iti |</l></p>\n\n<lg>\n<l>yathā saumyemā madhu-kṛto nistiṣṭhanti nānā-rūpāṇām vṛkṣāṇāṃ rasān</l>\n<l>samavahāram</l>\n<l>ekatāṃ rasaṃ gamayanti || [ChāU 6.9.1]</l>\n</lg>\n\n<p>te yathā vivekaṃ na labhante amuṣāhaṃ vṛkṣasya raso'smīty evaṃ khalu\nsaumyemāḥ sarvāḥ prajāḥ sati sampadya na viduḥ sati sampadyāmaha iti || iti\n[ChāU 6.9.2]</p>\n\n<p>|| 10.87 || śrutayaḥ śrī-bhagavantam ||47||</p>\n\n<p>[48]</p>\n\n<p>tad evaṃ paramātmanas taṭasthākhyā śaktir vivṛtā | antarāṅgākhyā tu\npūrvavad eva jñeyā | atha bahiraṅgākhyā vivriyate |</p>\n\n<p>eṣā māyā bhagavataḥ\n<lg>\n<l>sṛṣṭi-sthity-anta-kāriṇī</l>\n<l>tri-varṇā varṇitāsmābhiḥ</l>\n<l>kiṃ bhūyaḥ śrotum icchasi || [BhP 11.3.18]</l>\n</lg></p>\n\n<p>bhagavataḥ svarūpa-bhūtaiśvaryādeḥ | paramātmana eṣā taṭastha-lakṣaṇena\npūrvoktā jagat-sṛṣṭy-ādi-kāriṇī māyākhyā śaktiḥ | trayo varṇā yasyāḥ sā |\ntathā cātharvaṇikāḥ paṭhanti | sitāsitā ca kṛṣṇā ca sarva-kāma-dughā vibhor\n<l>iti | uktaṃ ca daivī hy eṣā guṇamayī mama māyā duratyayā [Gītā 7.14]</l>\niti ||11.3|| antarīkṣo videham ||48||</p>\n\n<p>[49]</p>\n\n<p>tasyā māyāyāś cāṃśa-dvayam | tatra guṇa-rūpasya māyākhyasya\nnimittāṃśasya drava-rūpasya pradhānākhyasyopādānāṃśasya ca parasparaṃ\nbhedam āha caturbhiḥ |</p>\n\n<lg>\n<l>atha te sampravakṣyāmi</l>\n<l>sāṅkhyaṃ pūrva-viniścitam |</l>\n<l>yad vijñāya pumān sadyo</l>\n<l>jahyād vaikalpikaṃ bhramam || [BhP 11.24.1]</l>\n</lg>\n\n<p>ṭīkā ca - advitīyāt paramātmano māyayā prakṛti-puruṣa-dvārā sarvaṃ\ndvaitam udeti punas tatraiva līyate ity anusandadhānasya puruṣasya dvandva-\nbhramo nivartate iti vaktuṃ sāṅkhyaṃ prastauti atha te ity eṣā | atra pradhāna-\n<l>paryāyaḥ prakṛti-śabdhaḥ ||49||</l></p>\n\n<p>[50]</p>\n\n<lg>\n<l>āsīj jñāna-mayo arthaṃ</l>\n<l>ekam evāvikalpitam |</l>\n<l>yadā viveka-nipuṇā</l>\n<l>ādau kṛta-yuge yuge || [BhP 11.24.2]</l>\n</lg>\n\n<p>ṭīkā ca - atho śabdaḥ kārtsnye | jñānaṃ draṣṭṛ | tena dṛśya-rūpaḥ kṛtsno'py\narthaś ca vikalpa-śūnyam ekam eva | brahmaṇy eva līnam āsīd ity arthaḥ |\nity eṣā |\ntṛtīya-skandhe ca bhagavān eka āsedam agra ātmātmanāṃ vibhur ity [BhP\n3.5.23] ādau yad bhagavattvena śabdyate tad evātra brahmatvena śabdyate iti\nvadantīty ādivad ubhatraikam eva vastu pratipādyam | ante tu eṣa sāṅkhya-\nvidhiḥ prokta ity ādau parāvara-dṛśā mayety anena bhagavad-rūpeṇāpy\navasthitiḥ spaṣṭaiva | kadety apekṣāyām āha | yadā ādau kṛta-yuge viveka-\nnipuṇā janā bhavanti tasmin yuge tat pūrvasmin pralaya-samaya ity\n<l>arthaḥ ||50||</l></p>\n\n<p>[51]</p>\n\n<lg>\n<l>tan-māyā-phala-rūpeṇa</l>\n<l>kevalaṃ nirvikalpitam |</l>\n<l>vāṅ-mano-gocaraṃ satyaṃ</l>\n<l>dvidhā samabhavad bṛhat || [BhP 11.24.3]</l>\n</lg>\n\n<p>ṭīkā ca - tad bṛhad brahma vāṅ-mano-gocaraṃ yathā bhavati tathā | māyā\ndṛśyam | phalaṃ tat-prakāśaḥ | tad-rūpeṇa māyā-rūpeṇa vilāsa-rūpeṇa ca\ndvidhābhūd ity eṣā | atra māyā dṛśyam iti phalaṃ tat-prakāśa iti chedaḥ |\ntena brahmaṇā yad dṛśyaṃ vastu tan māyā | tasya brahmaṇo yaḥ prakāśa-\n<l>vikāśaḥ sa phalam ity arthaḥ ||51||</l></p>\n\n<p>[52]</p>\n\n<lg>\n<l>tayor ekataro hy arthaḥ</l>\n<l>prakṛtiḥ sobhayātmikā |</l>\n<l>jānanty anyatamo bhāvaḥ</l>\n<l>puruṣaḥ so'bhidhīyate || [BhP 11.24.4]</l>\n</lg>\n\n<p>ṭīkā ca - tayor dvidhābhūtayor aṃśayor madhye ubhayātmikā kārya-kāraṇa-\nrūpiṇī | ity eṣā | śrī-viṣṇu-purāṇe - viṣṇoḥ svarūpāt parato hi te'nye rūpaṃ\npradhānaṃ puruṣaś ca vipra ity [ViP 1.2.24] atra teṣām eva ṭīkā ca - parato\nnirupāder viṣṇoḥ svarūpāt te prāg ukte pradhānaṃ puruṣaṃ ceti dve rūpe\nanye māyā-kṛte iti || 11.24 || bhagavān ||52||</p>\n\n<p>[53]</p>\n\n<p>anyatra tayor upādāna-nimittayor aṃśayor vṛtti-bhedena bhedān apy āha --</p>\n\n<lg>\n<l>kālo daivaṃ karma jīvaḥ svabhāvo</l>\n<l>dravyaṃ kṣetraṃ prāṇam ātmā vikāraḥ |</l>\n<l>tat-saṅghāto bījaroha-pravāhas</l>\n<l>tan-māyaiṣā tan-niṣedhaṃ prapadye || [BhP 10.63.26]</l>\n</lg>\n\n<p>ṭīkā ca - kālaḥ kṣobhakaḥ | karma nimittaṃ tad eva phalābhimukham\nabhivyaktaṃ daivam | svabhāvas tat-saṃskāraḥ | jīvas tadvān | dravyaṃ bhūta-\nsūkṣmāṇi | kṣetraṃ prakṛtiḥ | prāṇaḥ sūtram | ātmā ahaṅkāraḥ | vikāra\nekādeśendriyāṇi mahābhūtāni ceti ṣoḍaśakaḥ tat-saṅghāto dehaḥ | tasya ca\nbīja-rohavat pravāhaḥ | roho'ṅkuraḥ | dehād bīja-rūpaṃ karma | tato'ṅkura-\nrūpo dehaḥ | tataḥ punar evam iti pravāhaḥ | taṃ tvāṃ niṣedhāvadhi-bhūtaṃ\nprapadye bhaje iti | ity eṣā |</p>\n\n<p>atra kāla-daiva-karma-svabhāvā nimittāṃśāḥ anye upādānāṃśās tadvān\njīvas tūbhayātmakas tathopādāna-varge nimitta-śakty-aṃśo'py anuvartate |\nyathā jīvopādhi-lakṣaṇe'ham-ākhye tattve tadīyāham (aṃha?)-bhāvaḥ sa hy\navidyā-pariṇāma ity ādi | yathoktaṃ tṛtīyasya ṣaṣṭhe -</p>\n\n<p>ātmānaṃ cāsya nirbhinnam\nabhimāno 'viśat padam |\nkarmaṇāṃśena yenāsau\n<l>kartavyaṃ pratipadyate || [BhP 3.6.25] iti |</l></p>\n\n<p>atrātmānam ahaṅkāram abhimāno rudraḥ karmaṇāhaṃ-vṛttyā iti ṭīkā ca |\natra ca yan nirbhinnaṃ tad-adhiṣṭhātnaṃ vāg-ādīndriyaṃ tṛtīyānta-\nmadhyātmam iti prakaraṇa-nirṇayaṣ ṭīkāyām eva kṛto'sti | bīja-rūpatvaṃ\nkāraṇatā-mātra-vivakṣayā | tad evam atrāpi mūla-māyāyāḥ\nsarvopādānāṃśa-mūla-bhūtaṃ kṣetra-śabdoktaṃ pradhānam apy aṃśa-rūpam\nity adhigatam | jīvas tadvān ity anena śuddha-jīvasya māyātītatvaṃ\nbodhayati || 10.62 || jvaraḥ śrī-bhagavantam ||52||</p>\n\n<p>[54]</p>\n\n<p>atha nimitta-rūpāṃśasya prathame dve vṛttī āha -</p>\n\n<lg>\n<l>vidyāvidye mama tanū</l>\n<l>viddhy uddhava śarīriṇām |</l>\n<l>bandha-mokṣa-karī ādye</l>\n<l>māyayā me vinirmitte || [BhP 11.11.3]</l>\n</lg>\n\n<p>ṭīkā ca -tanyete bandha-mokṣāv āvābhyām iti tanū śaktī me māyayā\nvinirmite | māyā-vṛtti-rūpatvād bandha-mokṣa-karīty eka-vacanaṃ dvi-\nvacanārthe | nanu tat-kāryatve bandha-mokṣayor anāditva-nityatve na syātāṃ\ntatrāha ādye anādī | tato yāvad avidyāṃ prerayāmi tāvad bandhaḥ yadā\nvidyāṃ dadāmi tadā mokṣaḥ sphuratīty arthaḥ | ity eṣā |</p>\n\n<p>atra māyā-vṛttitvād iti vastuto māyā-vṛttī eva te | vinirmitatvaṃ tv\naparānanta-vṛttikayā tayā prakāśamānatvād evocyate | yato'nādī ity arthaḥ |\ntathā sphuratīty asya mokṣa ity anenaivānvayaḥ | jīvasya svato muktatvam\neva | bandhas tv avidyā-mātreṇa pratītaḥ | vidyodaye tu tat prakāśate\nmātram | tato nitya eva mokṣa iti bhāvaḥ | na ca vācyam eṣā māyety ādau\nsāmānya-lakṣaṇo mokṣa-pradatvaṃ tasyā noktam ity asamyaaktvam iti |\nantakāritvenātyanta-pralaya-rūpasya mokṣasyāpy upalakṣitatvāt | atra\nvdiyākhyā vṛttir iyaṃ svarūpa-śakti-vṛtti-viśeṣa-vidyā-prakāśe dvāram eva\nna tu svayam eva seti jñeyam | athāvidyākhyasya bhāgasya deva vṛttī |\nāvaraṇātmikā vikṣepātmikā ca | tatra pūrvā jīva eva tiṣṭhantī tadīyaṃ\nsvābhāvikaṃ jñānam āvṛṇvānā | uttarā ca taṃ tad-anyathā-jñānena\nsañcayantī vartata iti || 11.11 || śrī-bhagavān ||54||</p>\n\n<p>[55]</p>\n\n<p>atra nimittāṃśas tv evaṃ vivecanīyaḥ | yathā nimittāṃśa-rūpayā\nmāyākhyayaiva prasiddhā śaktis tridhā dṛśyate jñānecchā-kriyā-rūpatvena |\ntatra tasyāḥ parameśvara-jñāna-rūpatvaṃ yathā tṛtīye |</p>\n\n<p>sā vā etasya saṃdraṣṭuḥ\nśaktiḥ sad-asad-ātmikā |\nmāyā nāma mahā-bhāga\n<l>yayedaṃ nirmame vibhuḥ || [BhP 3.5.25] iti |</l></p>\n\n<p>asya ṭīkāyām | sā vai dṛaṣṭṛ-dṛśyānusandhāna-rūpā | saha-dṛśyam asad-\ndṛśyam ātmā svarūpam | sad-asatīr ātmā yasyās tad-ubhayānusandhāna-\nrūpatvād iti | tad-icchā-rūpatvaṃ yathā tatraiva | ātmecchānugatāv ātmety\nasya ṭīkāyām | ātmecchā māyā tasyānugatau laye satīti | tat-kriyā-rūpatvaṃ\ncaikādaśe eṣā māyā bhagavata ity udāhṛta-vacane eva draṣṭavyam | yad yadi\nparameśvarasya sākṣāj jñānādikaṃ na māyā | kintu svarūpa-śaktir eva |\ntathāpi taj-jñānādikaṃ prākṛte kārye na tad-arthaṃ pravartate | kintu\nbhaktārtham eva pravartamānam anuṣaṅgennaiva pravartata ity agre\nvivecanīyatvāt | tat-pravṛttyābhāsa-saṃvalitaṃ yan māyā-vṛtti-rūpaṃ\njñānādikam anyat tad eva taj-jñānādi-śabdenocyate | tathābhūtaṃ ca taj-\njñānādikaṃ dvividham | svabhāva-siddhatvāt kevala-parameśvara-niṣṭhaṃ\ntad-dattatvāt jīva-niṣṭhaṃ ca | tatra prathamaṃ draṣṭṛ-dṛśyānusandhāna-\nsisṛkṣā-kālādi-rūpaṃ dvitīyaṃ vidyāvidyā-bhogecchā-karmādi-rūpam iti |\natho-pādānāṃśasya pradhānasya lakṣaṇam |</p>\n\n<lg>\n<l>yat tat tri-guṇam avyaktaṃ</l>\n<l>nityaṃ sad-asad-ātmakam |</l>\n<l>pradhānaṃ prakṛtiṃ prāhur</l>\n<l>aviśeṣaṃ viśeṣavat || [BhP 3.26.10]</l>\n</lg>\n\n<p>yat khalu tri-guṇaṃ sattvādi-guṇa-traya-samāhāras tad evāvyaktaṃ pradhānaṃ\nprakṛtiṃ ca prāhuḥ | tatrāvyakta-saṃjñatve hetur aviśeṣaṃ guṇa-traya-sāmya-\nrūpatvād anabhivyakta-viśeṣam ataevāvyākṛta-saṃjñaṃ ceti gamitam |\npradhāna-saṃjñatve hetuḥ viśeṣavat svakārya-rūpāṇāṃ mahad-ādi-viśeṣāṇām\nāśraya-rūpatayā tebhyaḥ śreṣṭham | prakṛti-saṃjñatve hetuḥ | sad-asad-\nātmakaṃ sad-asatsu kārya-kāraṇa-rūpeṣu mahad-ādiṣu kāraṇatvād anugata\nātmā svarūpaṃ yasya tat | tathā nityaṃ pralaye kāraṇa-mātrātmanāvasthita-\nsarvāṃśatvena sṛṣṭi-sthityoś ca pañcīkṛtāṃśatvenāvikṛtaṃ svarūpaṃ yasya\ntādṛśam iti brahmatvaṃ mahad-ādi-rūpatvaṃ ca vyāvṛttam | brahmaṇo\nnirguṇatvāt mahad-ādīnāṃ cāvyaktāpekṣayā kāryarūpatvāt | evaṃ ca śrī-\nviṣṇu-purāṇe --</p>\n\n<lg>\n<l>avyaktaṃ kāraṇaṃ yat tat</l>\n<l>pradhānam ṛṣi-sattamaiḥ |</l>\n<l>procyate prakṛtiḥ sūkṣmā</l>\n<l>nityaṃ sad-asad-ātmakam ||</l>\n</lg>\n\n<lg>\n<l>akṣayyaṃ nānyad ādhāram</l>\n<l>ameyam ajaraṃ dhruvam |</l>\n<l>śabda-sparśa-vihīnaṃ tad-</l>\n<l>rūpādibhir asaṃhitam ||</l>\n</lg>\n\n<p>triguṇaṃ taj-jagad-yonir\nanādi-prabhavāpyayam |\ntenāgre sarvam evāsīd\n<l>vyāptaṃ vai pralayād anu || ity ādi [ViP 1.2.19-21] |</l></p>\n\n<p>idam eva pradhānam anāder jagataḥ sūkṣmāvasthā-rūpam\navyākṛtāvyaktādy-abhidhaṃ vedāntibhir api parameśvarādhīnatayā manyate\ntad-adhīnatvād arthavad ity [Vs 1.4.3] ādi-nyāyeṣu niṣidhyate tu sāṅkhyavat\nsvatantratayā ānumānikam apy ekeṣām iti cen na śarīra-rūpaka-vinyasta-\ngṛhīter darśayati ca ity ādi-nyāyeṣu [Vs 1.4.1] | śvetāśvataropaniṣadi\npradhāna-śabdaś ca śrūyate | pradhāna-kṣetrajña-patir guṇeśaḥ saṃsāra-\nbandha-sthiti-mokṣa-hetur ity ādau ||3.26|| śrī-kapiladevaḥ ||55||</p>\n\n<p>[56]</p>\n\n<p>tad evaṃ sandarbha-dvaye śakti-traya-vivṛtiḥ kṛtā | tatra nāmābhinnatā-janita-\nbhrānti-hānāya saṅgraha-ślokāḥ -</p>\n\n<lg>\n<l>māyā syād antaraṅgāyāṃ bahiraṅgā ca sā smṛtā |</l>\n<l>pradhāne'pi kvacid dṛṣṭā tad-vṛttir mohinī ca sā |</l>\n<l>ādye traye syāt prakṛtiś cic-chaktis tv antaraṅgikā |</l>\n<l>śuddha-jīve'pi te dṛṣṭe tatheśa-jñāna-vīryayoḥ ||</l>\n</lg>\n\n<lg>\n<l>cinmāyā-śakti-vṛttyos tu vidyā-śaktir udīryate |</l>\n<l>cic-chakti-vṛttau māyāyāṃ yoga-māyā samā smṛtā ||</l>\n</lg>\n\n<p>pradhānāvyākṛtāvyaktaṃ traiguṇye prakṛtau param |\nna māyāyāṃ na cic-chaktāv ity ādy ūhyaṃ vivekibhiḥ || iti |</p>\n\n<p>atha māyā-kāryaṃ jagal lakṣyate -</p>\n\n<lg>\n<l>tatas tenānuviddhebhyo</l>\n<l>yuktebhyo 'ṇḍam acetanam |</l>\n<l>utthitaṃ puruṣo yasmād</l>\n<l>udatiṣṭhad asau virāṭ || [BhP 3.26.51]</l>\n</lg>\n\n<p>etad aṇḍaṃ viśeṣākhyaṃ\nkrama-vṛddhair daśottaraiḥ |\ntoyādibhiḥ parivṛtaṃ\n<lg>\n<l>pradhānenāvṛtair bahiḥ</l>\n<l>yatra loka-vitāno 'yaṃ</l>\n<l>rūpaṃ bhagavato hareḥ || [BhP 3.26.52]</l>\n</lg></p>\n\n<p>teneśvareṇānubiddhebhyaḥ kṣubhtebhyo mahad-ādibhyo'ṇḍam acetanam\nutthitam | yasmād aṇḍāsau virāṭ puruṣas tūdatiṣṭhat | bhagavataḥ\npuruṣasya || 3.26 || śrī-kapiladevaḥ ||56||</p>\n\n<p>[57]</p>\n\n<p>tad evaṃ bhagavato rūpam ity uktes tasyāpi prāgvad-aprākṛtatvam āpatati |\ntan-niṣedhāyāha |</p>\n\n<lg>\n<l>amunī bhagavad-rūpe</l>\n<l>mayā te hy anuvarṇite |</l>\n<l>ubhe api na gṛhṇanti</l>\n<l>māyā-sṛṣṭe vipaścitaḥ || [BhP 2.10.35]</l>\n</lg>\n\n<p>amunī amū upāsanārthaṃ bhagavaty āropite jagad-ātmake sthūla-\nsūkṣmākhye virāṭ hiraṇya-garbhāpara-paryāye samaṣṭi-śarīre ye mayā\ntubhyam anuvarṇite te ubhe api vipaścito na gṛhṇanti vastutayā nopāsate kiṃ\ntarhi tadīya-bahiraṅgādhiṣṭhānatayaivety arthaḥ | tad uktaṃ vaiṣṇave -</p>\n\n<p>yad etad dṛśyate mūrtam\netaj-jñānātmanas tava |\nbhrānti-jñānena paśyanti\n<l>jagad-rūpam ayoginaḥ || iti [ViP 1.4.39] |</l></p>\n\n<p>etan-mūrtaṃ jagad bhrānti-jñānenaiva tava rūpaṃ jānantīty arthaḥ | śrutiś ca\n- nedaṃ yad idam upāsata iti | yad idaṃ jagad upāsate prāṇinaḥ nedaṃ\nbrahmeti śrī-rāmānuja-bhāṣyam | ataeva na gṛhṇantīty atra hetur māyā-\nsṛṣṭe na tu svarūpa-śakti-prādurbhāvite | anena caturbhujādi-lakṣaṇasya\nsākṣād-rūpasya māyātītatvam api vyaktam | atrāsya jagato māyāmayasya\npuruṣa-rūpatve puruṣa-guṇāvatārāṇāṃ viṣṇv-ādīnāṃ sattvādiamayās tad-\naṃśā rūpāṇīti jñeyam | tāny apekṣya coktaṃ mārkaṇḍeye --</p>\n\n<p>viṣṇuḥ śarīra-grahaṇam aham īśāna eva ca |\nkāritās te yato'tas tvāṃ kaḥ stotuṃ śaktimān bhavet || iti |</p>\n\n<p>śarīra-śabdasya tat-tan-nija-śarīra-vācitve tu tad-grahaṇāt pūrvaṃ viṣṇv-ādi-\nbhedāsambhavāt tan-nirdeśānupapatteḥ || 2.10 || śrī-śukaḥ || 57 ||</p>\n\n<p>[58]</p>\n\n<p>pūrvaṃ māyā-sṛṣṭe ity uktam | tatra māyā-śabdasya nājñānārthatvam | tad-\nvāde hi sarvam eva jīvādi-dvaitam ajñānenaiva sva-svarūpe brahmaṇi kalpyate\niti matam | nirahaṅkārasya kenacid dharmāntareṇāpi rahitasya sarva-\nvilakṣaṇasya cin-mātrasya brahmaṇas tu nājñānāśrayatvaṃ na cājñāna-\nviṣayatvaṃ na ca brahma-hetutvaṃ sambhavatīti | paramālaukika-vastutvād\nacintya-śaktitvaṃ tu sambhavet | yat khalu cintāmaṇy-ādāv api dṛśyate,yatā\ntridoṣaghnauṣadhivat paraspara-virodhinām api guṇānāṃ dhāriṇyā tasya\nniravayavatvādike saty api sāvayavatvādikam aṅgīkṛtam | tatra śabdaś cāsti\npramāṇam | vicitra-śaktiḥ puruṣaḥ purāṇaḥ cānveṣāṃ śaktayas tādṛśaḥ syur\nity ādikāḥ śvetāśvataropaniṣad-ādau | ātmeśvaro'tarkya-sahasra-śaktir ity\n[BhP 3.33.3] ādikaḥ śrī-bhāgavatādiṣu | tathā ca brahma-sūtram - ātmani\ncaivaṃ vicitrāś ca hi iti [Vs. 2.1.28] |</p>\n\n<p>tatra dvaitānyathānupapattyāpi brahmaṇy-ajñānādikaṃ kalpayituṃ na śaktaye\nasambhavād eva | brahmaṇy acintya-śakti-sad-bhāvasya yukti-labdhatvāt\nśrutatvāc ca dvaitānyathānupapattiś ca dūre gatā | tataś cācintya-śaktir eva\ndvaitopapattīkāraṇaṃ paryavasīyate | tasmān nirvikārādisvabhāvena sato'pi\nparamātmano'cintya-śaktyā viśvākāratvādinā pariṇāmādikaṃ bhavati\ncintāmaṇy-ayaskāntādīnāṃ sarvārtha-prasava-loha-cālavādivat | tad etad\naṅgīkṛtaṃ śrī-bādarāyaṇena śrutes tu śabda-mūlatvād iti [Vs 2.1.27] |</p>\n\n<p>tatas tasya tādṛśa-śaktitvāt prākṛtavan-māyā-śabdasyendra-jāla-vidyā-\nvācitvam api na yuktam | kintu mīyate vicitraṃ nirmīyate'nayeti vicitrārtha-\nkara-śakti-vācitvam eva | tasmāt paramātma-pariṇāma eva śāstra-\nsiddhāntaḥ | tad etac ca bhagavat-sandarbhe vivṛtam asti | tatra\ncāpariṇatasyaiva mato'cintayā śaktyā pariṇāma ity āsau san-\nmātratāvabhāsamāna-svarūpa-vyūha-rūpa-dravyākhya-śakti-rūpeṇaiva\npariṇamate na tu svarūpeṇeti gamyate | yathaiva cintāmaṇiḥ | atas tan-\nmūlatvān na paramātmopādānatā-sampratipatti-bhaṅgaḥ | tad uktam\nekādaśe śrī-bhagavatā -</p>\n\n<p>prakṛtir yasyopādānam\nādhāraḥ puruṣaḥ paraḥ |\nsato'bhivyañjakaḥ kālo\n<l>brahma tat-tritayas tv aham || [BhP 11.24.19] iti |</l></p>\n\n<p>ataeva kvacid asya brahmopādānatvaṃ kvacit pradhānopādānatvaṃ śrūyate |\ntatra sā māyākhyā pariṇāma-śaktiś ca dvividhā varṇyate | nimittāṃśo māyā\nupādānāṃśaḥ pradhānam iti | tatra kevalā śaktir nimittaṃ tad vyūha-mayī\ntūpādānam iti vivekaḥ | ataeva śrutāv api vijñānaṃ cāvijñānaṃ ceti [TaittU\n2.6.1] kascyacid bhāgasyācetanatā śrūyate |\natha mūla-pramāṇe śrī-bhāgavate'pi tṛtīyādau mukhya eva sṛṣṭi-prastāve\nca jñāna-vairāgyāṅgatvena ca purṇāntara-gati-sāmānya-sevitaḥ pradhāna-\npariṇāma eva sphuṭam upalabhyate | kva ca stuty-ādau jñāna-\nvairāgyāṅgatayaiva vivarto'pi yaḥ śrūyate so'pi jagato nānyathā-siddhatāparaḥ\nkintu paramātma-yūha-pradhāna-pariṇāmena siddhasyaiva tasya samaṣṭi-\nvyaṣṭi-rūpasya yathāyathaṃ śuddhe paramātmani tad-aṃśa-rūpātmani\nvātmātmīyatādhyāropitāparaḥ |</p>\n\n<p>tatra paramātmani virāddhupāsanā-vākyādi-śravaṇaṃ hetur ātmani tu tat-\ntad-āveśo hetur iti vivecanīyam | anyatra siddhasya vastuna evānyatrāropo\nmithyā-khapuṣpāder āropāsambhavāt pūrva-pūrva-vivarta-mātra-\nsiddhānādi-paramparātve dṛṣṭāntābhāvāc ca | kiṃ ca pūrvaṃ vāri-darśanād\nvāry-ākārā vṛttir jātāpi tad-aprasaṅga-samaye suptā tiṣṭhati tat tulya-vastu-\ndarśanena tu jāgarti, tad viśeṣānusandhānaṃ vinā tad-abhedena sva-\ntantrāropayati tasmān na vāri mithyā, na vā smaraṇa-mayī tad-ākārā vṛttir,\nna vā tat-tulyaṃ marīcikādi vastu kintu tad-abhedenāropa evāyathārthatvān\nmithyā | svapne ca māyā-mātraṃ tu kārtsnyenānabhivyakta-svarūpatvād iti\nnyāyena [Vs 3.2.3] jāgrad-dṛṣṭa-vastv-ākārāyāṃ mano-vṛttau paramātma-\nmāyā tad-vastv-abhedam āropayatīti pūrvavat | tasmād vastu tasya na kvacid\napi mithyātvam | śuddha ātmani paramātmani vā tādṛśa-tad-āropa eva\nmithyā na tu viśvaṃ mithyeti | tato jagataḥ paramātma-jātatvena sākṣāt-tad-\nātmīyatvābhāvād abudhānām eva tatra śuddhe tat-tad-buddhiḥ |</p>\n\n<p>yadyapi śuddhāśrayam eva jagat tathāpi jagatā tat-saṃsargo nāsti | tad uktam\nasaktaṃ sarvabhṛc caiva iti gītāsu [Gītā 13.14] | tathā deha-gehādāv\nātmātmīyatājñānaṃ teṣām eva syād ity ubhayatraivāropaḥ śāstre śrūyate |\nyathā yad etad dṛśyate mūrtam ity [ViP 1.4.39] ādikaṃ viṣṇu-purāṇe | yathā\nvā</p>\n\n<p>tvām ātmānaṃ paraṃ matvā\nparamātmānam eva ca |\nātmā punar bahir mṛgya\n<l>aho akṣajanājñatā || iti [BhP 10.14.27] |</l></p>\n\n<p>tvām ātmānaṃ sarveṣāṃ mūla-rūpaṃ param itaraṃ tad-viparītaṃ matvā tathā\nparam itaraṃ jīvam eva ca mūla-rūpātmānaṃ matvā sāṅkhya-vida iva tasya\ntathā manyamānasya punaḥ sa jīvātmā bahir mṛgyo bhavati | tasya tenaiva\nhetunā labdha-cchidrayā māyayā dehātma-buddhiḥ kāryata ity arthaḥ | aho\najña-janatāyā ajñatā kramāj jñāna-bhraṃśa ity arthaḥ | tad uktaṃ haṃsa-\nguhya-stave -</p>\n\n<p>deho 'savo 'kṣā manavo bhūta-mātrām\nātmānam anyaṃ ca viduḥ paraṃ yat |\nsarvaṃ pumān veda guṇāṃś ca taj-jño\n<l>na veda sarva-jñam anantam īḍe || [BhP 6.4.25] iti |</l></p>\n\n<p>tathā śrī-bhagavad-uddhava-saṃvāde -</p>\n\n<lg>\n<l>ātmā parijñānamayo vivādo</l>\n<l>hy astīti nāstīti bhidātma-niṣṭhaḥ |</l>\n<l>vyartho'pi naivoparameta puṃsāṃ</l>\n<l>mattaḥ parāvṛtta-dhiyāṃ svalokāt || iti [BhP 11.22.34]</l>\n</lg>\n\n<p>kiṃ ca vivartasya jñānādi-prakaraṇa-paṭhitvena gauṇatvāt pariṇāmasya tu\nsva-prakaraṇa-paṭhitatvena mukhyatvāt jñānādy-ubhaya-prakaraṇa-\npaṭhitatvena sad-aṃśa-nyāya-siddha-prābalyāc ca pariṇāma eva śrī-\nbhāgavata-tātparyam iti gamyate | tac ca bhagavad-acintyaiśvarya-jñānārthaṃ\nmithyātvābhidhānaṃ tu naśvaratvābhidhānavat viśvasya paramātma-\nbahirmukhatvāpādakatvād dheyatājñāna-mātrārthaṃ na tu vastv eva tan na\nbhavatīti jīveśa-svarūpaikya-jñāna-mātrārthaṃ vaidharmyāc ca na\nsvapnādivat [Vs 2.2.29] iti nyāyena | tathā ca nāradīye -</p>\n\n<p>jagad-vilāpayāmāsur\nity ucyetātha tat smṛteḥ |\nna ca tat-smṛti-mātreṇa\nlayo bhavati niścitam || iti |</p>\n\n<p>tatra mukhya eva sṛṣṭi-prastāve pradhāna-pariṇāmam āha --</p>\n\n<lg>\n<l>kāla-vṛttyā tu māyāyāṃ</l>\n<l>guṇa-mayyām adhokṣajaḥ |</l>\n<l>puruṣeṇātma-bhūtena</l>\n<l>vīryam ādhatta vīryavān || [BhP 3.5.26]</l>\n</lg>\n\n<lg>\n<l>tato 'bhavan mahat-tattvam</l>\n<l>avyaktāt kāla-coditāt |</l>\n<l>vijñānātmātma-deha-sthaṃ</l>\n<l>viśvaṃ vyañjaṃs tamo-nudaḥ || [BhP 3.5.27]</l>\n</lg>\n\n<p>bhagavān eka āsedam iti [BhP 3.5.23] prāktanānantara-granthād adhokṣajo\nbhagavān puruṣeṇa prakṛti-draṣṭr-ātma-bhūtena svāṃśena dvāra-bhūtena\nkālo vṛttir yasyās tayā māyayā nimitta-bhūtayā guṇa-mayyāṃ māyāyām\navyakte vīryaṃ jīvākhyam ādhatta | hantemās tisro devatā ity ādi-śruteḥ |\nvijñānātmaiva mahat-tattvam | tamo-nudaḥ pralya-gatājñāna-dhvaṃsa-\nkartā || 3.5 || śrī-maitreyaḥ || 58 ||</p>\n\n<p>[59]</p>\n\n<p>jñānādy-aṅgatve'py āha --</p>\n\n<lg>\n<l>eko nārāyaṇo devaḥ pūrva-sṛṣṭaṃ sva-māyayā |</l>\n<l>saṃhṛtya kāla-kalayā kalpanta idam īśvaraḥ ||</l>\n</lg>\n\n<lg>\n<l>eka evādvitīyo'bhūd ātmādhāro'khilāśrayaḥ |</l>\n<l>kālenātmānubhāvena sāmyaṃ nītāsu śaktiṣu |</l>\n<l>sattvādiṣv ādi-puruṣaḥ pradhāna-puruṣeśvaraḥ ||</l>\n</lg>\n\n<lg>\n<l>parāvarāṇāṃ parama āste kaivalya-saṃjñitaḥ |</l>\n<l>kevalānubhavānanda-sandoho nirupādhikaḥ ||</l>\n</lg>\n\n<lg>\n<l>kevalātmānubhāvena svamāyāṃ triguṇātmikām |</l>\n<l>saṅkṣobhayan sṛjaty ādau tayā sūtram arindama ||</l>\n</lg>\n\n<lg>\n<l>tām āhus triguṇa-vyaktiṃ sṛjantīṃ viśvatomukham |</l>\n<l>yasmin protam idaṃ viśvaṃ yena saṃsarate pumān ||</l>\n</lg>\n\n<lg>\n<l>yathorṇa-nābhir hṛdayād ūrṇāṃ santatya vaktrataḥ |</l>\n<l>tayā vihṛtya bhūyastāṃ grasaty evaṃ maheśvaraḥ || [BhP 11.9.16-21]</l>\n</lg>\n\n<p>kālaḥ kalā yasyās tayā svādhīnatayā māyayā | śrutiś ca -</p>\n\n<lg>\n<l>yathorṇanābhiḥ sṛjate gṛhṇate ca</l>\n<l>yathā pṛthivyāmoṣadhayaḥ saṃbhavanti |</l>\n<l>yathā sataḥ puruṣāt keśalomāni</l>\n<l>tathā'kṣarāt saṃbhavatīha viśvam || iti [MuṇḍU 1.1.7]</l>\n</lg>\n<p>|| 11.9 || śrī-dattātreyo yadum || 59 ||</p>\n\n<p>[60]</p>\n\n<p>tad evaṃ sūkṣma-cid-acid-vastu rūpa-śuddha-jīvāvyakta-śakteḥ\nparamātmanaḥ sthūla-cetanācetana-vastu-rūpāṇy ādhyātmika-jīvādi-pṛthivy-\nantāni jāyanta ity uktam | tataḥ kevalasya paramātmano nimittatvaṃ śakti-\nviśiṣṭasyopādānatvam ity ubhaya-rūpatām eva manyante | prakṛitiṃ ca\npratijñā dṛṣṭāntānurodhād ity ādau | tad evaṃ tasya sadā śuddhatvam eva |\ntatra śakteḥ śaktimad-avyatirekād ananayatvam uktam | tathā sat-kārya-\nvādāṅgīkāre svāntaḥ sthita-svadharma-viśeṣābhivyakti-labdha-vikāśena\nkāraṇasyaivāṃśena kāryatvam ity evaṃ vācārambhaṇaṃ vikāro nāma-dheyaṃ\nmṛttikety eva satyam ity ādi-śruit-siddhaṃ kāryasya kāraṇād anyatvaṃ\nkāraṇasya tu kāryād anyatvam ity āyāti |</p>\n\n<p>tad evaṃ jagat kāraṇa-śakti-viśiṣṭāt paramātmano'nanyad evedaṃ jagatas tv\nabhāvanya evety āha --</p>\n\n<p>idaṃ hi viśvaṃ bhagavān ivetaro\n<lg>\n<l>yato jagat-sthāna-nirodha-sambhavāḥ</l>\n<l>tad dhi svayaṃ veda bhavāṃs tathāpi te</l>\n<l>prādeśa-mātraṃ bhavataḥ pradarśitam || [BhP 1.5.20]</l>\n</lg></p>\n\n<p>idaṃ viśvaṃ bhagavān iva bhagavato'nanyad ity arthaḥ | tasmād itaras\ntaṭasthākhyo jīvaś ca sa iveti pūrvavat | ataeva etad-ātmyam idaṃ sarvam iti\nsarvaṃ khalv idaṃ brahmeti śrutḥ | yato bhagavataḥ | bhavato bhavantaṃ prati\npradeśa-mātraṃ kiñcin-mātraṃ darśitam ity arthaḥ || 1.5 || śrī-nāradaḥ śrī-\n<l>vyāsam || 60 ||</l></p>\n\n<p>[61]</p>\n\n<p>spaṣṭam evāha -</p>\n\n<lg>\n<l>so 'yaṃ te 'bhihitas tāta</l>\n<l>bhagavān viśva-bhāvanaḥ |</l>\n<l>samāsena harer nānyad</l>\n<l>anyasmāt sad-asac ca yat || [BhP 2.7.50]</l>\n</lg>\n\n<p>so'yaṃ samāsena saṅkṣepeṇābhihitaḥ | kathaṃ taṭastha-lakṣaṇenaivety āha |\nsat kāryaṃ sthūlam aśuddha-jīva-jagad-ākhyaṃ cetanācetanaṃ vastu | asat\nkaraṇaṃ sūkṣmaṃ śuddha-jīva-pradhānākhyaṃ cid-acid-vastu ca yat tat sarvaṃ\nharer anyan na bhavati sūkṣmasya tac-chakti-rūpatvāt sthūlasya tat-kārya-\nrūpatvād iti bhāvaḥ | idam eva śrī-haṃsa-devenoktaṃ - aham eva na\nmatto'nyad iti budhyadhvam añjasā iti [BhP 11.13.24] | jagatas tad-ananyatve'pi\nśuddhasya tasya tad-doṣa-sāṅkaryaṃ nāstīty āha anyasmād iti || 2.7 || śrī-\n<l>brahmā śrī-nāradam ||61||</l></p>\n\n<p>[62]\ntatrānanyatve yuktiṃ vivṛṇoti pañcabhiḥ -</p>\n\n<lg>\n<l>ādāv ante janānāṃ sad</l>\n<l>bahir antaḥ parāvaram |</l>\n<l>jñānaṃ jñeyaṃ vaco vācyaṃ</l>\n<l>tamo jyotis tv ayaṃ svayam || [BhP 7.15.57]</l>\n</lg>\n\n<p>janānāṃ dehādīnām ādau kāraṇatvena ante cāvadhitvena yat paramātma-\nlakṣaṇaṃ sarva-kāraṇaṃ vastu sad vartamānaṃ tad eva svayaṃ bahir bhogyaṃ\nanta-bhoktṛ paravaraṃ cocca-nīcaṃ tamo'prakāśaḥ jyotiḥ prakāśaś ca sphurati\nnānyat | anyasya tad vinā svataḥ sphuraṇānirūpyatvād iti bhāvaḥ |</p>\n\n<p>[63]</p>\n\n<p>nanu kathaṃ tarhi tasmād atyanta-pṛthag ivāthajātaṃ pratīyate tatrāha -</p>\n\n<lg>\n<l>ābādhito 'pi hy ābhāso</l>\n<l>yathā vastutayā smṛtaḥ |</l>\n<l>durghaṭatvād aindriyakaṃ</l>\n<l>tadvad artha-vikalpitam || [BhP 7.15.58]</l>\n</lg>\n\n<p>ābādhitas tarka-virodhena sarvato bādhitaḥ svātantrya-sattāyāḥ sakāśān\nnirasto'pi yathā ābhāsaḥ sūryādi-prati-raśmir bālādibhiḥ pṛthak prakāśam\nānatād arthanād vastutayā svatantra-padārthatayā smṛtaḥ kalpitaḥ tadvad\naindriyaka sarvaṃ mūḍhaiḥ svatantrārthatvena vividhaṃ kalpitaṃ tat tu na\ntattva-dṛṣṭyā svātantrya-nirūpaṇasya durghaṭatvād ity arthaḥ |</p>\n\n<p>[64]</p>\n\n<p>tad evāha dvābhyām -</p>\n\n<lg>\n<l>kṣity-ādīnām ihārthānāṃ</l>\n<l>chāyā na katamāpi hi |</l>\n<l>na saṅghāto vikāro 'pi</l>\n<l>na pṛthaṅ nānvito mṛṣā || [BhP 7.15.59]</l>\n</lg>\n\n<p>kṣity-ādīnāṃ pañca-bhūtānāṃ chāyā aikya-buddhyālambana-rūpaṃ dehādi-\nsaṅghātārambha-pariṇāmānāṃ madhye katamāpy anyatamāpi na bhavati |\nna tāvat teṣāṃ saṅghāto vṛkṣāṇām iva vanam eka-deśākarṣaṇe\nsarvākarṣaṇānupapatteḥ | na hy ekasmin vṛkṣa ākṛṣṭe sarvaṃ vanam\nākṛṣyate | na ca vikāraḥ ārabdho'vayavī | api-śabdāt pariṇāmo'pi | kutaḥ |\nkim avayavebhyaḥ pṛthag ārabhyate pariṇamate ca tad-anvito vā | na tāvad\natyantaṃ pṛthak tathā apratīteḥ | na cānvitaḥ | sa kiṃ pratyavayavam anveti\naṃśena vā | ādye aṅguli-mātre'pi deha-buddhiḥ syāt | dvitīye tasyāpy\naṃśāṅgīkāre saty anavasthāpātaḥ syāt | ato dehādeḥ svātantryeṇāvasthitir\nmṛṣaiveti |</p>\n\n<p>[65]\nevaṃ dehādeḥ svātantryeṇānirūpyatvam uktvā tad-dhetūnāṃ kṣity-ādīnām\napi tathaivānirūpyatvam āha</p>\n\n<lg>\n<l>dhātavo 'vayavitvāc ca</l>\n<l>tan-mātrāvayavair vinā |</l>\n<l>na syur hy asaty avayaviny</l>\n<l>asann avayavo 'ntataḥ || [BhP 7.15.60]</l>\n</lg>\n\n<p>dhārayantīti | dhātavo mahābhūtāni tan-mātraiḥ sūkṣmair avayavair vinā na\nsyuḥ | avayavitvāt teṣām api | tarhy avayava eva svatantra iti cet tatrāha ukta-\nprakāreṇāvayavini nirūpayitum asati avayavo'py antato nirūpayitum asann iva\nsyāt | avayavi-pratīty-anyathānupapattiṃ vinā paramāṇu-lakṣaṇāvayava-sad-\nbhāve pramāṇābhāvād ity arthaḥ | tad uktaṃ pañcame -</p>\n\n<p>evaṃ niruktaṃ kṣiti-śabda-vṛttam ity [BhP 5.12.9] ādi | tasmād aikya-\nbuddhyālambana-rūpaṃ yat pratīyate tat sarvatra paramātma-lakṣaṇaṃ sarva-\nkāraṇaṃ vastv eveti sādhūktam ādāv ante janānāṃ sad ity ādinā | evam eva\ntṛtīye'py uktam -</p>\n\n<lg>\n<l>iti tāsāṃ sva-śaktīnāṃ satīnām asametya saḥ |</l>\n<l>prasupta-loka-tantrāṇāṃ niśāmya gatim īśvaraḥ ||</l>\n</lg>\n\n<lg>\n<l>kāla-saṃjñā tato devīṃ vibhrac chaktim urukramaḥ |</l>\n<l>trayoviṃśatit-tattvānāṃ gaṇaṃ yugapad āviśat ||</l>\n</lg>\n\n<p>so 'nupraviṣṭo bhagavāṃś ceṣṭārūpeṇa taṃ gaṇam\n<l>bhinnaṃ saṃyojayām āsa suptaṃ karma prabodhayan || iti [BhP 3.6.1-3]</l></p>\n\n<p>ataeva yasya pṛthivī śarīram ity ādi-śrutau [BṛhadU 3.7.3] sarvasya\nparamātma-śarīratvena prasiddhiḥ paramātmanas tu śarīratvena | tad evam\navayava-rūpeṇa pradhāna-pariṇāmaḥ sarvatrāvayavī tu paramātma-vastv eveti\nsiddham | tato'py amithyātvam eva jagata upapadyeta ||</p>\n\n<p>[66]</p>\n\n<p>nanu yadi paramātma-vastv eva sarvatrāvayavī dehaḥ syāt tataś ca tatraiva\nbrāhmaṇatvādi-saṃjñā-prāpte guṇa-doṣa-hetū vidhi-niṣedhāv api syātāṃ | tau\nca na sambhavataḥ | tasmād anya evāvayavī yujyate | ity āśaṅkyāha -</p>\n\n<lg>\n<l>syāt sādṛśya-bhramas tāvad</l>\n<l>vikalpe sati vastunaḥ |</l>\n<l>jāgrat-svāpau yathā svapne</l>\n<l>tathā vidhi-niṣedhatā || [BhP 7.15.61]</l>\n</lg>\n\n<p>vastunaḥ paramātmano vikalpe saṃśaye satīti tasya tādṛśatvena nirṇayo yāvan\nna syāt ity arthaḥ | tāvad eva tasmāt sarvaikya-buddhi-nidānāt pṛthag\ndehaikya-buddhiḥ sādṛśya-bhramaḥ syāt | pūrvāparāvayavānusandhāne sati\nparasparam āsajyaikatra sthitatvenāvayavatva-sādhāraṇyena caikya-sādṛśyāt\npratyavayavam ekatayā pratīteḥ | so'yaṃ deha iti bhrama eva bhavatīty arthaḥ |\nprativṛkṣaṃ tad idaṃ vanam itivat | yathoktaṃ svayaṃ bhagavatā -\nso'yaṃ dīpo'rciṣāṃ yadvat srotasāṃ tad idaṃ jalam |\n<l>so'yaṃ pumān iti nṝṇāṃ mṛṣā dhīr gor mṛṣāyuṣām || iti [BhP 11.22.45] |</l></p>\n\n<p>tataś ca tatraiva brāhmaṇatvādy-abhimāne sati svapna-vaiṣayakau jāgrat-\nsvapnāv iva tad-viṣayakau vidhi-niṣedhau syātām ity āha jāgrad iti | tathā\ntena prakāreṇa vidher vidhitā niṣedhasya niṣedhatety arthaḥ | evaṃ</p>\n\n<lg>\n<l>parasvabhāva-karmaṇi na praśaṃsen na garhayet |</l>\n<l>viśvam ekātmakaṃ paśyan prakṛtyā puruṣeṇa ca || [BhP 11.28.1]</l>\n</lg>\n\n<p>ity ādir ekādaśāṣṭaviṃśatitamādhyāyo jñeyaḥ | tatra ca kiṃ bhadraṃ kim\nabhadraṃ vā dvaitasyāvastunaḥ kiyad ity ādikaṃ syāt sādṛśya-bhramas tāvad\nity ādy-anusāreṇaiva vyākhyeyam | avastu yad dvaitaṃ tasyety arthaḥ | tasmāt\nsvātantryeṇa nirūpaṇāśaktyā paramātmano ænanyad eva sarvam iti\nprakaraṇārthaḥ ||</p>\n\n<p>||7.15 || śrī-nāradaḥ śrī-yudhiṣṭhiram || 66||</p>\n\n<p>[67]</p>\n\n<p>ata āha -</p>\n\n<lg>\n<l>tvaṃ vāyur agnir avanir viyad ambu mātrāḥ</l>\n<l>prāṇendriyāṇi hṛdayaṃ cid anugrahaś ca |</l>\n<l>sarvaṃ tvam eva saguṇo viguṇaś ca bhūman</l>\n<l>nānyat tvad asty api mano-vacasā niruktam || [BhP 7.9.48]</l>\n</lg>\n\n<p>hṛdayam antar-indriyaṃ mano buddhyāhaṅkāra-cittātmakaṃ, cit śuddo jīvaḥ |\nanugrahaḥ sva-sammukhī-karaṇa-śaktiḥ | kiṃ bahunā sa-guṇo māyikaḥ\nviguṇaś cāmāyikaḥ sarvārthas tvam eveti || 7.9 || śrī-prahlādaḥ śrī-\n<l>nṛsiṃham ||67||</l></p>\n\n<p>[68]</p>\n\n<p>atha tasya māyā-śakti-kārya-māyā-jīvebhyo'nyatvaṃ ca spaṣṭayati -</p>\n\n<lg>\n<l>yatholmukād visphuliṅgād</l>\n<l>dhūmād vāpi sva-sambhavāt |</l>\n<l>apy ātmatvenābhimatād</l>\n<l>yathāgniḥ pṛthag ulmukāt || [BhP 3.28.40]</l>\n</lg>\n\n<lg>\n<l>bhūtendriyāntaḥ-karaṇāt</l>\n<l>pradhānāj jīva-saṃjñitāt |</l>\n<l>ātmā tathā pṛthag draṣṭā</l>\n<l>bhagavān brahma-saṃjñitaḥ || [BhP 3.28.41]</l>\n</lg>\n\n<p>ayam arthaḥ | sva-sambhavāt svopādāna-kāraṇāt ulmukāt kāṣṭha-muṣṭy-\nupādhikāt | agner hetor yā visphuliṅgo yaś ca dhūmas tasmāt tasmād yathā\ntat-tad-upādānam agniḥ pṛthag yathā ca tasmād ulmukāt tad-upādāna, asāv\nagniḥ pṛthak | kīdṛśād api tat-trayād apy ātmatvenābhimatāt nāpakatayā\ndhūme'gny-aṃśa-sad-bhāvenāgni-svarūpatayā pratītād api tathā visphuliṅga-\nsthānīyāj jīva-saṃjñitāj jīvāt ulmuka-sthānīyāt pradhānāt\npradhānopādhika-bhagavat-tejasaḥ dhūma-sthānīyād bhūtādeḥ sarvopādāna-\nrūpo bhagavān pṛthak | ya evātmā svāṃśena tat-tad-antaryāmitayā\nparamātmā | kvacid adhikāriṇi nirviśeṣa-cinmātratayā sphuran brahma-\nsaṃjñitaś ca | yata eva draṣṭā teṣām ādi-madhyāntāvasthā-\nsākṣīti || 3.28 || śrī-kapiladevaḥ ||68||</p>\n\n<p>[69]</p>\n\n<p>tatra yeṣāṃ manaḥ paramātmani nāsti, te paramātmātmake jagaty asad aṃśam\neva gṛhṇanti, ye tu paramātma-vidas te sad-aṃśam eva gṛhṇantīty āhur\nbhāgavatāḥ |</p>\n\n<lg>\n<l>sad iva manas tirvṛt tvayi vibhāty asadām anujāt</l>\n<l>sad abhimṛśanty aśeṣam idam ātmatayātmavidaḥ |</l>\n<l>na hi vikṛtiṃ tyajanti kanakasya tad-ātmatayā</l>\n<l>svakṛtam anupraviṣṭam idam ātmatayāvasitam || [BhP 10.87.26]</l>\n</lg>\n\n<p>tvayy asad avartamānaṃ yan manas tat khalu trivṛt tri-guṇa-kārye jagati\nvartamānaṃ sat tvayi sad iva vartamānam iva vibhāti | darvīsūparasa-\nnyāyena svāvagāḍhe jagati sato'pi paramātmano grahaṇābhāvāt | na tu\nvartamānam eva vibhātīty arthaḥ | ataevāsad-aṃśasya triguṇa-māyāmayatvaṃ\nmanomayatvaṃ coktam -</p>\n\n<p>yad idaṃ manasā vācā\ncakṣurbhyāṃ śravaṇādibhiḥ |\nnaśvaraṃ gṛhyamāṇaṃ ca\nviddhi māyā-manomayam || iti | [BhP 11.7.7]</p>\n\n<p>ye tv ātma-vidas tvad-dhetor aaste āmanujāt sopādhika-jīvasvarūpam\nabhivyāpya idam aśeṣaṃ jagad eva ātmatayā tvad-rūpatayā sad abhimṛśanti\nteṣāṃ sad-aṃśa eva dṛṣṭir nānyatrety arthaḥ |</p>\n\n<p>tatra dṛṣṭāntaḥ na hi vikṛtam iti | teṣāṃ kanaka-mātraṃ mṛgayamānānāṃ\nkanaka-vaṇijāṃ hi kanaka-vikāre sundara-kurūpākāratāyāṃ dṛṣṭir nāsti |\nśuddha-kanaka-mātra-gṛāhitvāt tathātma-vidām apīti bhāvaḥ |\ndārṣṭāntike'pi tad-ātmatve hetu-trayam āhuḥ idaṃ jagat svena sac-chakti-\nviśiṣṭena upādāna-rūpeṇa tvayā kṛtaṃ paścāt siddhe'pi kārye kāraṇāṃśa-\nvyabhicāritayāntaryāmitayā ca svena tvayā praviṣṭaṃ punaḥ pralaye'py\nātmatayā sac-chakti-viśiṣṭa-sad-rūpatayaivāvasitaṃ ceti | evaṃ dṛṣṭānte'pi\nvivecanīyam | tad etat sarvam abhipretyoktaṃ vaiṣṇave -</p>\n\n<lg>\n<l>jñāna-svarūpam akhilaṃ</l>\n<l>jagad etad abuddhayaḥ |</l>\n<l>artha-svarūpaṃ paśyanto</l>\n<l>bhrāmyante moha-samplave ||</l>\n</lg>\n\n<p>ye tu jñāna-vidaḥ śuddha-\ncetasas te'khilaṃ jagat |\njñānātmakaṃ prapaśyanti\ntvad-rūpaṃ parameśvara || iti || [ViP 1.4.40-41]</p>\n\n<p>||10.87|| śrutayaḥ ||69||</p>\n\n<p>[70]</p>\n\n<p>tad evaṃ pariṇāmādikaṃ sādhitam | vivartaś ca parihṛtaḥ | tato vivarta-\nvādinām iva rajju-sarpavan na mithyātvaṃ kintu ghaṭavan naśvaratvam eva\ntasya | tato mithyātvābhāve'pi trikāla-vyabhicārabhāvāj jagato na sattvam |</p>\n\n<p>vivarta-pariṇāmāsiddhatvena tad-doṣa-dvayābhāvavaty eva hi vastūni sattvaṃ\nvidhīyate | yathā paramātmani tac-chaktau vā | sad eva saumyedam agra āsīd\nity ādau idaṃ-śabdoktaṃ jagat | sūkṣmāvasthā-lakṣaṇa-tac-chakti-brahmaṇor\nmithas tādātmyāpannayoḥ sac-chabda-vacanāt | ataḥ sat-kārya-vādaś ca\nsūkṣmāvasthām avalambyaiva pravartate | tad evaṃ sthite'pi punar āśaṅkate |</p>\n\n<p>nanu sad-upādānaṃ jagat kathaṃ tadvan naśvaratām api bhajan na khalu sat\nsyāt | yadi ca naśvaraṃ syāt tarhi kathaṃ śukti-rajatavat vyabhicāritvena\nkevala-vivartāntaḥ pāti na syāt | tad etat praśnam uṭṭaṅkya pariharanti ||</p>\n\n<lg>\n<l>sata idam utthitaṃ sad iti cen nanu tarka-hataṃ</l>\n<l>vyabhicarati kva ca kva ca mṛṣā na tathobhaya-yuk |</l>\n<l>vyavahṛtaye vikalpa iṣito'ndha-paramparayā</l>\n<l>bhramayati bhāratī ta uruvṛttibhir uktha-jaḍān || [BhP 10.87.36]</l>\n</lg>\n\n<p>idaṃ viśvaṃ dharmi sad iti sādhyo dharmaḥ sata utpannatvāt yad yata\nutpannaṃ tat khalu tad-ātmakam eva dṛṣṭaṃ | yathā kanakād utpannaṃ\nkuṇḍalādikaṃ tad-ātmakaṃ tadvat | tatrotthitam eva na tu śuktau rajatam iva |\ntatrāropitam iti siddhāntinaḥ svamatam anūditaṃ naivety āhuḥ |</p>\n\n<p>nanu tarka-hatam iti | apādāna-nirdeśena bheda-pratīter viruddha-hetutvāt |\nnanu nāmedaṃ sādhayāmaḥ | kintu tata utpannatvena kuṇḍalādivad bhedam\nanūdya pratiṣedhāmaḥ | tatrābheda eva syād ity āśaṅkyānaikāntikatvena\nhetuṃ dūṣayati | vyabhicarati kva ceti | kva ca kutrāpi kāraṇa-dharmānugatir\nvyabhicarati | kārya-kāraṇa-dharmasya savāṃśenānugataṃ bhavatīti niyamo\nna vidyata ity arthaḥ | dahanādy-udbhavae prabhādau dāhakatvādi-\ndharmādarśanād iti bhāvaḥ |</p>\n\n<lg>\n<l>dve rūpe brahmaṇas tasya mūrtaṃ cāmūrtam eva ca |</l>\n<l>kṣarākṣara-svarūpe te sarva-bhūteṣv avasthite ||</l>\n</lg>\n\n<l>akṣaraṃ tat-paraṃ brahma kṣaraṃ sarvam idaṃ jagad | ity [ViP 1.22.55] ādy-</l>\n<p>anantaram |</p>\n\n<p>eka-deśa-sthitasyāgner jyotsnā vistāriṇī yathā |\n<l>parasya brahmaṇaḥ śaktis tathedam akhilaṃ jagat || ity [ViP 1.22.56] etad |</l></p>\n\n<p>evaṃ vyākhyātaṃ śrī-svāmibhir eva śrī-viṣṇu-purāṇe - nanv akṣarasya para-\nbrahmaṇas tad-vilakṣaṇaṃ kṣara-rūpaṃ kathaṃ syād ity āśaṅkya\ndṛṣṭāntenopapādayati ekadeśeti | prādeśikasyāgner dīpāder dāhakasyāpi\ntad-vilakṣaṇā jyotsnā prabhā yathā tat-prakāśa-vistāras tathā brahmaṇaḥ\nśakti-kṛta-vistāra idam akhilaṃ jagad iti |</p>\n\n<p>prakṛtam anusarāmaḥ | nanu tarhi vyabhicāritve śukti-rajatavad evāstu |\ntatrāhuḥ kva ca mṛṣeti | kva ca śuktādāv eva prātītika-mātra-sattākaṃ\nrajatādikaṃ mṛṣā | anyatra yatra ubhayaṃ pratītim artha-kriyā-kāritvaṃ ca\nyunakti bhajate tatra na tathā mṛṣeti |</p>\n\n<p>nanu kūṭatāmrikādiṣv arthakriyā-kāritāpi dṛśyete ity āśaṅkyāhuḥ\nvyavṛtaya iti | kraya-vikrayādi-lakṣaṇa-vyavahārāyaiva vikalpo bhrama iṣṭaḥ |\nna tu tat-tat-prasiddha-samyag-artha-kriyā-kāritāyai | tad-dānādau yathāvat\npuṇya-phalādikaṃ krītvā śuṇṭhī-jñānena bhakṣitam api nārogya-janakaṃ\npratuyta mārakam eva iti | tasmāt tat-tat-prasiddha-samyag-artha-kriyā-\nkāritayaiva satyatvam aṅgī-kriyate | ekāṅgena sā kūṭa-sarpādau bhayādi-\nrūpā tvasty eveti na tad-dhetuḥ | kiṃ cāndha-paramparayeti |</p>\n\n<p>sa ca kraya-vikrayādi-lakṣaṇa-vyavahāro'pi na tu yathārtha-tāmrikasyeva tad-\nvyavahāra-kuśaleṣv api kintv andha-paramparayaiva | atas tatra tadīya-\nkuśaleṣv asiddhatvena vyavahārasyābhyāsa-mātratvāt tasmād anyathā\nnānumeyam | dhūmābhāse hi vahni-vyabhicārasyaucityam eveti bhāvaḥ | tad\nevam artha-kriyā-kāritvenāsty evetarasya bhrama-vastu-vailakṣyāt satyatvam\niti vivartavādini niraste punar anaśvara-vādī pratyuttiṣṭhate |</p>\n\n<p>nanv apāma somam amṛtā abhūma akṣayyaṃ ha vai cāturmāsa-yājinaḥ\nsukṛtaṃ bhavatīti [Atharva-śira Upaniṣad 3] śrutyaiva karma-phalasya\nnityatva-pratipādanān naśvaratvaṃ na ghaṭate ity āśaṅkyāhuḥ bhramayatīti |\nhe bhagavan te tava bhāratī uru-vṛttibhiḥ vahnībhir gauṇa-lakṣaṇādibhir\nvṛttibhiḥ uktha-jaḍān ukthāni yajñe śasyante tatra jaḍāḥ karma-śraddhā-\nbharākrānta-manda-mataya ity arthaḥ tān bhramayati | ayaṃ bhāvaḥ na hi\nvedaḥ karma-phala:a nityam abhipraiti | kintu lakṣaṇayā prāśastya-mātram |\nanyeṣāṃ vākyānāṃ vidhy-eka-vakyatvena vidhāv eva tātparyāt | anyathā\nvākya-bheda-prasaṅgaḥ tad yatheha karma-jito lokaḥ kṣīyate evam evāmutra\npuṇya-jito lokaḥ kṣīyata [ChāU 8.1.6] iti nyāyopārta hi śruty-antara-virodhaś\nca | ataḥ karma-jaḍānām idaṃ bhrama-mātraṃ jagat tu satyam api pariṇāma-\ndharmatvena naśvaram eveti | tad uktaṃ bhaṭṭenaiva athavetihāsa-purāṇa-\nprāmāṇyāt sṛṣṭi-pralayāv apīṣyete iti |</p>\n\n<p>athavā nābhedaṃ sādhayāma ity ādikam āśaṅkya prasiddhasya sattā-trayasya\nmitho vailakṣaṇyāt pariharati | kva ca ghaṭādau artha-kriyā-kāriṇy api\nvyabhicarati satteti śeṣaḥ | vastv-antarasyārtha-kriyākāritāyām asāmrthyāt\ndeśāntare svayam aidyamānatvāt kālāntare tirobhāvitvāc ca | kva ca śukti-\nrajatādau tatrāpi tadānīm api mṛṣā artha-kriyā-kāritvābhāvāt | yā tūbhaya-\nyuk ubhayatra ghaṭādi-sattāyāṃ śukti-rajatādi-sattāyāṃ ca yug yogo yasyāḥ |\nyayā sā sattā labdha-padā bhavatīty arthaḥ | sā parama-kāraṇa-sattā na tathā\nkintu sarvatrāpi sarvadāpi tat-tad-upādhy-anurūpa-sarvārtha-kriyādy-\nadhiṣṭhāna-rūpety arthaḥ | tasmād artha-kriyā-kāritvena satyam api\npariṇatatvena ghaṭavan naśvaram eva jagat na pratīta-mātra-sattākaṃ na\ncānaśvara-sattākam iti paraspara-vailakṣaṇya-darśanāt katham ekam anyad\nbhavitum arhatīti bhāvaḥ |</p>\n\n<p>kūṭa-tāmrikatvam āśaṅkyāhuḥ vyavahṛtaya iti | vikalpyate anyatrāropyate\niti vikalpaḥ svataḥ-siddhas tāmrikādir arthaḥ sa eva vyavahṛtaye iṣitaḥ | ayam\narthaḥ | atra kūṭa-tāmrikeṇa yaṃ vyavahāraṃ manyase so'pi na tena sidhyati |\nkiṃ tarhi satya-tāmrikeṇaiva | arthāntaraṃ vyavahartur hṛdi tasyaiva\npratyakṣatvāt | kūṭa-tāmrikam atropalakṣaṇam eva kvacit taṃ vināpi tava\ngṛhe tāmriko datta iti paścād dātavya iti vā chala-prayoge smaryamāṇenāpi\ntena tathā vyavahāra-siddheḥ | tasmād vyavahāra-rūpāpy artha-kriyā-kāritā\ntasyaiva bhavatīti sa satya eva | anyathā satyasya tāmrikasyābhāve śatam apy\nandhānāṃ na paśyatīti nyāyena kūṭa-tāmrika-paramparayāpi vyavahāro'pi\nna sidhyed ity āhuḥ | andha-paramparayeti | andha-paramparā doṣāt sa eva\nvyavahṛtaya iṣita ity anvayaḥ | yathāndha-paramparayā vyavahāro na sidhyet\ntathā kūṭa-tāmrika-paramparayāpīty arthaḥ | ittham eva vijñāna-vādo'pi\nnirākṛtaḥ | śaṅkara-śārīrike'pi anāditve'py andha-paramparā-\nnyāyenāpratiṣṭhaivānavasthā vyavahāra-vilopinī syāt | nābhiprāya-siddhir\nity uktam |</p>\n\n<p>etad uktaṃ bhavati - yathedaṃ suvarṇaṃ kena krītam iti praśne kaścid āha\nanenāndheneti | anena kathaṃ paricitam iti punar āha tenāndhena\nparicāyitam | tena ca kathm ity āha kenāpy apareṇāndhenety\nandhaparamparayāpi na sidhed vyavahāraḥ | kintu tatrāndha-paramparāyāyṃ\nyady eko'pi cakṣṣmān sarvādi-pravartako bhavati tadaiva sidhyati | yathā ca\ntatra sarveṣv api cakṣuṣmata eva vyavahāra-sādhakatvaṃ | tathā kasmiṃścit\ntāmrike prathamaṃ satye saty eva vyavahāraḥ sidhyati | tatra ca satyasaiva\nvyavahāra-sādhakatvaṃ | tad anusandhānenaiva tatra pravṛtteś cakṣuṣmata iva\npravartakatvāt tataś ca na tāmrika satya iti sthite, yatra tad-vyavahāra-kuśalaḥ\nparīkṣayā satyatāvagamyate sa eva kūṭa-tāmrike'py āropyamāṇaḥ satyo\nbhavet | tad evam artha-kriyā-kāritvena tasya satyatve tad-upalakṣitaṃ viśvam\neva bhrama-vastu-vilakṣaṇaṃ satyam iti siddham | paramātmana evāvayavitva-\nvyavahāra-sādhitatvād yuktam eva tat | tathā ca bhramādibhiḥ stutam -\nsatyasya yonim [BhP 10.2.26] iti | tat satyam ity ācakṣata iti śrutiś ca | śiṣṭam\nanyat samānam |</p>\n\n<p>[71]</p>\n\n<p>evaṃ jagataḥ satyatvam aṅgīkṛtaṃ tac ca naśvaram iti | tatra naśvaratvaṃ\nnātyantikaṃ kintv avyaktatayā sthiter adṛśyatā-mātram eva | sat-kāryatā-\nsamprattipatteḥ | yad bhūtaṃ bhavac ca bhaviṣyac cety ādi śruteḥ | ataeva\nśuktitve rajatvam iva tasyāvyakta-rūpatve jagattvam asan na bhavati | paṭavac\nca iti [Vs 2.1.20] nyāyena jagad eva hi sūkṣmatāpannam avyaktam iti\ndṛśyatvena bhrānti-rajata-kakṣam api jagat tad-vilakṣaṇa-sattākaṃ\ntathātmavad apariṇatatvābhāvena naikāvastha-sattākam ity evam artha-\nsiddhaye tad-anantaram evāhuḥ |</p>\n\n<lg>\n<l>na yad idam agra āsa na bhaviṣyad ato nidhanād</l>\n<l>anumitam antarā tvayi vibhāti mṛṣaika-rasa |</l>\n<l>ata upamīyate draviṇa-jāti-vikalpa-pathair</l>\n<l>vitatha-mano-vilāsa-mṛtam ity avayasnty abudhāḥ || [BhP 10.87.37]</l>\n</lg>\n\n<p>yad yadi idaṃ viśvam agre sṛṣṭeḥ pūrvaṃ nāsat nāsīt tadā na bhaviṣyan\nnābhaviṣyad eva aḍāgamābhāva ārṣaḥ ākāśe kusumam iveti | śrutayaś āsīd\neveti vadanti sad eva saumyedam agra āsīt ātmā vā yad idam agra āsīd ity\nādyāḥ | tad evaṃ sūkṣmatayā tvat-tādātmyena sthitaṃ kāraṇāvastham idaṃ\njagat vistṛtataya kāryāvasthaṃ bhavati | ato yan-nidhanān nāśa-mātrād dhetoḥ\nśuktau rajatam iva tvayi tad idam antarā sṛṣṭi-madhya eva na tv agre cānte\nca vibhātīty anumitaṃ tan mṛṣeti pramāṇa-siddhaṃ na bhavatīty arthaḥ | tatra\nhetum āhur ekarase iti | anubhavāntarā-viṣayānanda-svāda iti | yasminn\nanubhūte sati viṣayāntara-sphūrtir na sambhavati tasmiṃs tvayi śukty-ādi-\nnikṛṣṭa-vastūnīva viṣayāropaḥ kathaṃ syād ity arthaḥ |</p>\n\n<p>dadhati sakṛn manas tvayi ya ātmani nitya-sukhe\n<l>na punar upāsate puruṣa-sāra-harāvasthān || ity [BhP 10.87.35] asmākam</l>\nevokteḥ ||</p>\n\n<p>ato'cintya-śaktyā svarūpād acyutasyaiva tava pariṇāma-svīkāreṇa draviṇa-\njātīnāṃ dravya-mātrāṇāṃ mṛl-lohādīnāṃ vikalpā bhedā ghaṭa-\nkuṇḍalādayas teṣāṃ panthāno mārgāḥ prakārās tair evāsmābhir upamīyate\nna tu kutrāpi bhramara-jatādibhiḥ | yasmād evaṃ tasmād vitathā mano-\nvilāsāḥ ya etādṛśam eva ṛtaṃ tad-rūpaṃ brahma vedaṃ jagad ity abudhā\nevāvayanti manyante | tasya tad-adhiṣṭhānatvāsamabhavād iti bhāvaḥ | ita-\nśabda-prayogas tv atra mithyāsambandha-rāhitya-vyañjanārtham va kṛta iti\njñeyam |</p>\n\n<p>atra sat-kāryavādinām ayam abhiprāyaḥ | mṛt-piṇḍādi-kārakair yo ghaṭa\nutpadyate sann asan vā | ādye piṣṭa-peṣaṇam | dvitīye kriyāyāḥ kārakaiś ca\ntat-siddhir iti dik | tasmān na prakaṭam eva sanna cātyantam asan kintv\navyaktatayā mṛt-piṇḍe eva sthito'sau yathā kāraka-tan-niṣpanna-kriyā-yogena\nvyajyate | tathā parama-kāraṇe tvayi sthitaṃ viśvaṃ tvat-svābhāvika-śakti-tan-\nniṣpanna-kriyā-yogeneti | atra sva-vedāntitva-prakhyāpakānām anyathā-\nyukti-viruddham eva | mana eva bhūta-kāryam iti hi tatra prasiddhaṃ yukti-\nviruddhaṃ ca | mano'haṅkārādīnāṃ manaḥ-kalpitatvāsambhavāt | tathā hi\nsati veda-viruddho'nīśvara-vādaś ca prasajyeta | sa ca ninditaḥ pādme -</p>\n\n<p>śrutayaḥ smṛtayaś caiva yuktayaś ceśvaraṃ param |\nvadanti tad-viruddhaṃ yo vadet tasmān na cādhamaḥ || iti |</p>\n\n<lg>\n<l>asatyam apratiṣṭhante jagad āhur anīśvaram |</l>\n<l>aparaspara-sambhūtaṃ kim anyat kāma-haitukam || iti [Gītā 16.8]</l>\n</lg>\n\n<p>śrī-gītopaniṣadam anīśvara-vādina eva vyācakṣate | asatyaṃ mithyā-bhūtaṃ\nsatyāsatyābhyām anirvacanīyatvenāpratiṣṭhaṃ nirdeśa-śūnyaṃ sthāṇau\npuruṣatvavat brahmaṇīśvaratvasyājñāna-mātra-kalpitatvād īśvarābhimānī\ntatra kaścin nāstīty anīśvaram eva jagat aparaspara-sambhūtam anādy-\najñāna-paramparā-sambhūtam aparasparāḥ kriyā-sātatye ataḥ kāma-haitukaṃ\nmanaḥ saṅkalpa-mātra-jātaṃ svapnavad ity arthaḥ | atra pravṛttiṃ cety ādinā\nteṣāṃ saṃskāra-doṣa uktaḥ |</p>\n\n<p>etāṃ dṛṣṭim ity [Gītā 16.9] ādinā tu gatiś ca nindiṣyate iti jñeyam ebhir eva\nbrahmaṇa aiśvaryopādir māyāpi jīvājñāna-kalpitā tayaiva jagat-sṛṣṭir iti\n<l>matam | yad uktaṃ tadīya-bhāṣye tad-ananyatvam ity [Vs 2.1.15] ādi-sūtre -</l>\nsarva-jñeśvarasyātmabhūte ivāvidyā-kalpite nāma-rūpe tatvātattvābhyām\nanirvacanīye saṃsāra-prapañca-bīja-bhūte sarvajñeśvarasya māyā-śaktiḥ\nprakṛtir iti śruti-smṛtyor abhilapyete iti | kintv atra vidyāvidye mama tanū ity\n[BhP 11.11.3] ādi śrī-bhagavad-vākyena tu viruddham iti | ato māyāvādatayā\ncāyaṃ vādaḥ khyāyate |</p>\n\n<p>tad evaṃ ca pādmottara-khaṇḍe devīṃ prati pāṣaṇḍa-śāstraṃ gaṇatayā śrī-\nmahādevenoktam -</p>\n\n<lg>\n<l>māyāvādam asac chāstraṃ pracchannaṃ bauddham ucyate |</l>\n<l>mayaivaṃ kathitaṃ devi kalau brāhmaṇa-rūpiṇā ||</l>\n</lg>\n\n<p>vedānte tu mahā-śāstre māyāvādam avaidikam |\nmayaiva vakṣyate devi jagatāṃ nāśa-kāraṇāt || iti |</p>\n\n<p>tac cāsurāṇāṃ mohanārthaṃ bhagavata evājñayeti tatraivoktam asti | tayā ca\npādma evānyatra śaive ca --</p>\n\n<lg>\n<l>dvāparādau yuge bhūtvā kalayā mānuṣādiṣu |</l>\n<l>svāgamaiḥ kalpatais tvaṃ ca janān mad-vimukhān kuru ||</l>\n</lg>\n\n<p>iti śrī-bhagavad-vākyam iti dik | ataevoktaṃ śrī-nṛsiṃha-purāṇe yama-\nvākyam -</p>\n\n<p>viṣadhara-kaṇa-bhakṣa-śaṅkaroktīr\ndaśabala-pañca-śikhākṣa-pāda-vādān |\nmahad api suvicārya loka-tantraṃ\nbhagavad-uktim ṛte na siddhir asti || iti |</p>\n\n<p> sarve'tra vāda-granthā eva nirdiṣṭā na tu mantra-granthā iti nāmākṣaram\neva sākṣān nirdiṣṭam iti ca nānyathā mananīyam | ato yat kvacit tat-tat-\npraśaṃsā vā syāt tad api nitānta-nāstika-vādaṃ nirjityāṃśenāpy āstikya-\nvādaḥ khyāpita ity apekṣayā jñeyam | tasmāt svatantra īśvara eva sarva-\nsraṣṭā na tu jīvaḥ | svājñānena sva-śaktyaivety āyātam | tad uktaṃ śrī-\nbādarāyaṇenāpi bahutra saṃjñā-mūrti-k ptis tu trivṛt kurvata upadeśād ity\n[Vs 2.4.20] ādiṣu |</p>\n\n<p>atas tan-mano'sṛjata manaḥ prajāpatim ity ādau manaḥ-śabdena samaṣṭi-\n<l>mano'dhiṣṭhātā śrīmān aniruddha eva | bahu syāṃ prajāyeya iti [Chā 6.2.3]</l>\ntat-saṅkalpa eva vā vācyaḥ | satya-svābhāvikācintya-śaktiḥ parameśvaras\ntuccha-māyikam api na kuryāt cintāmaṇīnām adhipatiḥ svayaṃ cintāmaṇir\neva vā kūṭa-kanakādivat | tathā ca mādhva-bhāṣya-pramāṇitā śrutiḥ -\nathainam āhuḥ satya-karmeti satyaṃ hy evedaṃ viśvam asṛjata iti | evaṃ ca --</p>\n\n<lg>\n<l>satya-vrataṃ satya-paraṃ tri- satyaṃ</l>\n<l>satyasya yoniṃ nihitaṃ ca satye |</l>\n<l>satyasya satyam ṛta- satya-netraṃ</l>\n<l>satyātmakaṃ tvāṃ śaraṇaṃ prapannaḥ || [BhP 10.2.26]</l>\n</lg>\n\n<p>ity atra satya-saṅkalpatvaṃ satya-pārāyaṇatvaṃ sṛṣṭy-ādi-līlā-trayeṣu\nsatyatvaṃ satyasya viśvasya kāraṇatvaṃ satya eva viśvasminn antaryāmitayā\nsthitatvaṃ satyasya tasya sthitatā-hetutvaṃ satya-vacanasyāvyabhicāri-diṣṭeś ca\npravartakatvaṃ satya-rūpatvam ity eteṣām arthānām ākūtaṃ paripāṭī ca\nsaṅgacchate | anyathā satyasya yonim ity ādau traye tatrāpi nihitaṃ ca satya\nity atrākasmād ardha-jaratīya-nyāyena kaṣṭa-kalpanāmayārthāntare tu\nbhagavatā sva-pratiśrutaṃ satya-kṛtaṃ yat tat tad yuktam evety ato\nbrahmādibhis tathā stave svārasya-bhaṅgaḥ syāt prakrama-bhaṅgaś ca |\ntasmāt satyam eva viśvam iti sthitam || 10.87 || śrutayaḥ śrī-bhagavantam ||71||</p>\n\n<p>[72]</p>\n\n<p>tad eva na yad idam agra āsety anena prākṛta-layo'pi sat-kārya-\nvāde'nugamitaḥ | ātyantike tu mokṣa-lakṣaṇa-laye na pṛthivyādīnāṃ nāśaḥ |\njīva-kṛtena tathā bhāvanā-mātreṇa svābhāvika-paramātma-śakti-mayānāṃ\nteṣāṃ nāśāyukteḥ | labdha-mokṣeṣu śrī-parīkṣitādiṣu tad-deha-sthānām api\npṛthivy-ādy-aṃśānāṃ sthiteḥ śravaṇāt tathā hiraṇyagarbhāṃśānāṃ buddhy-\nādīnām api bhaviṣyati | atas teṣv adhyāsa-parityāga evātyantika-laya ity\nucyate | ataeva</p>\n\n<p>ghaṭe bhinne ghaṭākāśa\nākāśaḥ syād yathā purā |\nevaṃ dehe mṛte jīvo\nbrahma sampadyate punaḥ || ity atra |</p>\n\n<p>tathā -</p>\n\n<lg>\n<l>evaṃ samīkṣya cātmānam ātmany ādhāya niṣkale |</l>\n<l>daśantaṃ takṣakaṃ pāde lelihānaṃ viṣānalam ||</l>\n</lg>\n\n<l>na drakṣyasi śarīraṃ tvaṃ viśvaṃ ca pṛthag-ātmanaḥ || [BhP 12.5.12]</l>\n\n<p>ity atrāpy upādheḥ saṃyoga eva partiyajyate na tu tasya mithyātvaṃ\npratipādyate |</p>\n\n<p>tathā hi buddhīndriyety ādi-prakaraṇam | tatra tad-āśrayatva-tat-\nprakāśyatva-tad-avyatiriktatvebhyo hetubhyo buddhīndriyādīnāṃ\nparamātma-svabhāva-śaktimayatvam āha |</p>\n\n<lg>\n<l>buddhīndriyārtha-rūpeṇa</l>\n<l>jñānaṃ bhāti tad-āśrayam |</l>\n<l>dṛśyatvāvyatirekābhyām</l>\n<l>ādy-antavad avastu yat || [BhP 12.4.23]</l>\n</lg>\n\n<p>antaḥkaraṇa-bahiḥ-karaṇa-viṣaya-rūpeṇa paramātma-lakṣaṇaṃ jñānam eva\nbhāti tasmād anyad eva buddhy-ādi-vastv ity arthaḥ | yatas tad-āśrayaṃ teṣām\nāśraya-rūpaṃ taj jñānam | klībtvam ārṣam | tathāpi rāja-bhṛtyayor ivātyanta-\nbhedaḥ syāt | tatra hetv-antare'py āha | dṛśyatvaṃ tat-prakāśyatvam\navyatirekas tad-vyatireke vyatirekaḥ tābhyām | tasmāt eka-deśa-sthitasyāgner\n<l>jyotsnā vistāriṇī yathā | ity [ViP 1.22.56] ādivad buddhy-ādīnāṃ tat-</l>\nsvābhāvika-śaktimayatvam eva setsyatīti bhāvaḥ | yat khalv ādy-antavat\nśukty-ādau kadācid evāropitaṃ rajataṃ tat punar avastu tad-āśrayakatva-tat-\nprakāśakatva-tad-avyatirekābhāvāt | śukty-ādi-vastu na bhavati śukty-\nādibhyo'nanyan na bhavatīty arthaḥ | tataś caika-vijñānena sarva-vijñāna-\n<l>pratijñā viruddheteti bhāvaḥ ||72||</l></p>\n\n<p>[73]</p>\n\n<p>evam asat-kārya-vādāntare'pi jñeyam | ekasyāpi\nvastuno'ṃśabhedenāśrayāśrayitvaṃ svayam eva dṛṣṭāntena spaṣṭayati --</p>\n\n<lg>\n<l>dīpaś cakṣuṣaś ca rūpaṃ ca</l>\n<l>jyotiṣo na pṛthag bhavet |</l>\n<l>evaṃ dhīḥ khāni mātrāś ca</l>\n<l>na syur anyatamādṛtāt || [BhP 12.4.24]</l>\n</lg>\n\n<p>dīpaś cakū-rūpāṇāṃ mahābhūta-jyotir-aṃśa-rūpatvāt dīpādikaṃ na tataḥ\npṛthak | evaṃ dhī-prabhṛtīni ṛtāt paramātmano na pṛthak syuḥ | tathāpi\nyathā mahā-bhūta-jyotir dīpādi-doṣeṇa na lipyate tathā buddhyadi-doṣeṇa\nparamātmāpi | tadvad asyāpy anyatamatvād ity āha anyatamād iti |</p>\n\n<p>[74]</p>\n\n<p>tad evaṃ dhī-prabhṛtīnāṃ paramātma-svābhāvika-śaktimayatvam uktvā\ntathāpi tebhyo bahiraṅgaa-śaktimayebhyo'ntaraṅga-śakti-taṭastha-śakti-\nviśiṣṭa-paramātmano 'nyatamatvena teṣām aśuddhatva-vyañjanayā sa-\ndoṣatvam uktvā teṣ dhī-vṛttiṣu tāvac chuddhasyaiva jīvasya sakāraṇam\nadhyāsam āha --</p>\n\n<lg>\n<l>buddher jāgaraṇaṃ svapnaḥ</l>\n<l>suṣuptir iti cocyate |</l>\n<l>māyāmātram idaṃ rājan</l>\n<l>nānātvaṃ pratyag-ātmani || [BhP 12.4.25]</l>\n</lg>\n<p>buddhi-vṛtti-rūpaṃ jāgaraṇaṃ svapnaḥ suṣuptir itīdaṃ pratyag-ātmani śuddha-\njīve viśvatairjasa-prājñatvākhyaṃ nānātvaṃ māyā-mātraṃ māyā-kṛtādhyāsa-\nmātreṇa jātam ity arthaḥ |</p>\n\n<p>[75]</p>\n\n<p>tataḥ paramātmani buddhy-ādi-mayasya jagataḥ sato'pi samparkaḥ sutarāṃ\nnāstīty arthaṃ cāha --</p>\n\n<lg>\n<l>yathā jaladharā vyomni</l>\n<l>bhavanti na bhavanti ca |</l>\n<l>brahmaṇīdaṃ tathā viśvam</l>\n<l>avayavyudayāpyayāt || [BhP 12.4.26]</l>\n</lg>\n<p>yathā vyomni vyoma-kārya-vāyu-jyotiḥ-salila-pārthivāṃśa-dhūma-pariṇatā\njaladharāḥ sveṣām evāvayavinām udayād bhavanti dṛśyante | apy ayān na\nbhavanti na dṛśyante ca te ca tan na spṛśantīti jñeyam | tathā brahmaṇīdaṃ\nviśvam iti yojyam | tataḥ sūkṣma-rūpeṇa tasya sthitir asty eva jagac-chakti-\nviśiṣṭa-kāraṇāstitvāt | ittham evoktam sato'bhivyañjakaḥ kāla iti ||75||</p>\n\n<p>[76]</p>\n\n<p>tad evaṃ vaktuṃ kāraṇāstitvaṃ dṛṣṭāntena pratipādayati --</p>\n\n<lg>\n<l>satyaṃ hy avayavaḥ proktaḥ</l>\n<l>sarvāvayavinām iha |</l>\n<l>vinārthena pratīyeran</l>\n<l>paṭasyevāṅga tantavaḥ || [BhP 12.4.27]</l>\n</lg>\n\n<p>sarveṣām avayavināṃ sthūla-vastūnām avayavaḥ kāraṇaṃ satyaṃ satyo\nvyabhicāra-rahitaḥ proktaḥ | loke yathā darśnād ity āha vineti ||76||</p>\n\n<p>[77]</p>\n\n<p> arthena sthūla-rūpeṇa paṭenāpi vinā tasmin kāryāstitvam api vyatirekeṇa\npratipādayati |</p>\n\n<p>yat sāmānya-viśeṣābhyām\n<l>upalabhyeta sa bhramaḥ | [BhP 12.4.28]</l></p>\n\n<p>ayam arthaḥ | yady evam ucyate pūrvaṃ sūkṣmākāreṇāpi jagan nāsīt kintu\nsāmānyaṃ kevalaṃ śuddhaṃ brahmaivāsīt tad eva śaktyā nimitta-bhūtayā\nviśeṣākāreṇa jagad-rūpeṇa pariṇatam iti tad asat | yataḥ yad eva sāmānya-\nviśeṣābhyām upalabhyeta sa bhramo vivarta-vāda eva | tatra hi śuddhaṃ\nbrahmaivājñāna-rūpayā śaktyā jagattayā vivṛtam iti mataṃ na cāsmākaṃ tad-\n<l>abhyupapattiḥ pariṇāmavādasya sat-kāryatā-pūrvakatvād ity arthaḥ ||77||</l></p>\n\n<p>[78]\nnanv apūrvam eva kāryam ārambha-vivarta-vādinām iva yuṣmākam api\njñāyatāṃ tatrāha -</p>\n\n<p>anyonyāpāśrayāt sarvam\n<l>ādyantavad avastu yat || [BhP 12.4.28]</l></p>\n\n<p>yadādyantarvad apūrvaṃ kāryaṃ tat punar avastu nirūpaṇāsaham ity arthaḥ |\ntatra hetur anyonyopaśrayāt | yāvat kāryaṃ na jāyate tāvat kāraṇatvaṃ mṛt-\nśukty-āder na sidhyati kāraṇatvāsiddhau ca kāryaṃ na jāyata eveti paraspara-\nsāpekṣatva-doṣāt | tataḥ kāraṇatva-siddhaye kārya-śaktis tatrāvaśyam\nabhupagantavyā | sā ca kārya-sūkṣmāvasthaiveti kāryāstitvaṃ sidhyati |\ntathāpi sth”la-rūpatā-pādakatvān mṛd-ādeḥ kāraṇatvam api sidhyatīti\nbhāvaḥ |</p>\n\n<p>[79]</p>\n\n<p>tad evaṃ svābhāvaika-śaktimayam eva paramātmano jagad ity upasaṃharati -\n</p>\n</div>\n<div>\n\n<lg>\n<l>vikāraḥ khyāyamāno'pi</l>\n<l>pratyag-ātmānam antarā |</l>\n<l>na nirūpyo'sty aṇur api</l>\n<l>syāc cec cit-sama ātmavat || [BhP 12.4.29]</l>\n</lg>\n\n<p>yadyapi khyāyamāmanaḥ prakāśamāna eva tathāpi svalpo'pi vikāraḥ pratyag-\nātmānaṃ paramātmānaṃ vinā tad-vyatirekeṇa svatantratayā na nirūpyo'sti |\ntad uktaṃ tad-ananyatva-vivaraṇa eva | yadi ca taṃ vināpi syāt tadā cit-samaḥ\nsyāc cid-rūpeṇa samaḥ sva-prakāśa evābhaviṣyat | ātmavat paramātmavan\nnityaikāvasthaś cābhaviṣyat |</p>\n\n<p>[80]</p>\n\n<p>nanu yadi paramātmānaṃ vinā vikāro nāsti tarhi paramātmanaḥ sopādhitve\nnirupādhitvaṃ na sidhyati | tasmāt sopādher nirupādhir any eva kim ity\natrāha --</p>\n\n<lg>\n<l>na hi satyasya nānātvam</l>\n<l>avidvān yadi manyate |</l>\n<l>nānātvaṃ chidrayor yadvaj</l>\n<l>jyotiṣor vātayor iva || [BhP 12.4.30]</l>\n</lg>\n\n<p>satyasya paramātmano nānātvaṃ na hi vidyate | yadi tasya nānātvaṃ manyate\ntarhy avidvān yatas tasya nirupādhitva-sopādhitva-lakṣaṇaṃ nānātvaṃ\nmahākāśa-ghaṭākāśayor yadvat tadvad gṛhāṅgana-gata-sarva-vyāpi-tejasor\niva bāhya-śarīra-vāyvor iva ceti |</p>\n\n<p>[80]</p>\n\n<p>yasmād vikāraḥ khyāyamāno'pi pratyag-ātmānam antarā na nirūpyo'sty aṇur\napi tasmāt sarva-śabda-vācyo'pi sa eveti sa-dṛṣṭāntam āha -</p>\n\n<lg>\n<l>yathā hiraṇyaṃ bahudhā samīyate</l>\n<l>nṛbhiḥ kiryābhir vyavahāra-vartmasu |</l>\n<l>evaṃ vacobhir bhagavān adhokṣajo</l>\n<l>vyākhyāyate laukika-vaidikair janaiḥ || [BhP 12.4.31]</l>\n</lg>\n\n<p>kriyābhis tat-tad-vacana-bhedair bahudhā kaṭaka-kuṇḍādi-rūpeṇa yathā\nsuvarṇam eva vacobhis tat-tan-nāmabhiḥ pratīyate tathā laukiak-vaidikaiḥ\nsarvair eva vacobhir bhagavān eva vyākhyāyate | tad uktam - sarva-\nnāmābhidheyaś ca sarva-vedeḍitaś ca saḥ iti skānde |</p>\n\n<p>[81]</p>\n\n<p>tad evaṃ jagataḥ paramātma-svābhāvika-śaktimayatvam uktvā tena ca jīva-\nkartṛkeṇa jñānena tan-nāśana-sāmarthyaṃ vyajya mokṣārthaṃ tad-adhyāsa-\nparityāgam upadeṣṭuṃ paramātma-śaktimayasyāpi tasyopādhyadhyātmakasya\njīva-svarūpa-prakāśāvarakatva-rūpaṃ doṣaṃ sadṛṣṭāntam upapādayati --</p>\n\n<lg>\n<l>yathā ghano'rka-prabhavo'rka-darśito</l>\n<l>hy arkāṃśa-bhūtasya ca cakṣuṣas tamaḥ |</l>\n<l>evaṃ tv ahaṃ brahma-guṇas tad-īkṣito</l>\n<l>brahmāṃśakasyātmana ātma-bandhanaḥ || [BhP 12.4.32]</l>\n</lg>\n\n<p>arka-raśmaya eva megha-rūpeṇa pariṇatā varṣanti | (!)</p>\n\n<p>agnau prāptāhutiḥ samyag ādityam upatiṣṭhate |\nādityāj jāyata vṛṣṭir vṛṣṭer annaṃ tataḥ prajāḥ | iti vacanāt |</p>\n\n<p>ayam arthaḥ | yathārka-prabhavo'rkeṇaiva darśitaḥ prakā-\nśitaś ca ghano niviḍo meghaḥ | arkāṃśa-bhūtasya cakṣuṣas tamaḥ divi\nbhūmau ca mahāndhakāra-rūpo bhavati | evam ahaṃ prākṛtāhaṅkāro\nbrahma-guṇaḥ paramātma-śakti-kārya-bhūtaḥ tadīkṣitas tenaiva\nparamātmanā prakāśitaś ca brāhmāṃśakasya taṭastha-śakti-rūpatvāt\nparamātmano yo hīnāṃśas tasyātmano jīvasyātma-bandhanaḥ svarūpa-\nprakāśāvarako bhavati |</p>\n\n<p>[82]</p>\n\n<p>sa cādhyāsa-parityāgaḥ svato na bhavati kintu paramātma-jijñāsayā tat-\nprabhāvenaiveti vaktuṃ pūrvavad eva dṛṣṭānta-paaripāṭīm āha --</p>\n\n<lg>\n<l>ghano yadārka-prabhavo vidīyaryate</l>\n<l>cakṣuḥ svarūpaṃ ravim īkṣate tadā |</l>\n<l>yadā hy ahaṅkāra upādhir ātmano</l>\n<l>jijñāsayā naśyati tarhy anusmaret || [BhP 12.4.33]</l>\n</lg>\n\n<p>ghano yathārka-prabhavo vidīryate iti dṛṣṭāntāṃśe tad-vidāraṇasya na\ncakṣuḥ-śakti-sādhyatvam kintu sūrya-prabhāva-sādhyatvam iti vyaktam |\nanena dārṣṭāntike'pi ātmanaḥ paramātmano jijñāsayā jātena tat\nprasādenāhaṅkāro naśyati palāyate ity atrāṃśe puruṣa-jñāna-sādhyatvam\nahaṅkāra-nāśasya khaṇḍitam | ato vivarta-vādo nābhyupagataḥ | atra\ncopādhir iti viśeṣaṇena svarūpa-bhūtāhaṅkāras tv anya eveti spaṣṭībhūtam |\nevaṃ yathā dṛṣṭānteghana-prāya-mahāndhakārāvaraṇābhāvāt tat-\nprabhāveṇa yogyatālābhāc ca cakṣḥ kartṛ bhūtaṃ svarūpaṃ karma-bhūtam\nīkṣate sva-svarūpa-prakāśam astitvena jānāti sva-śakti-prākaṭyaṃ labhata ity\narthaḥ | kadācit tadīkṣaṇonmukhaḥ san raviṃ cekṣate tathā dārṣṭāntike'py\nanusmaret smartur anusandhātuṃ yogyo bhavati, ātmānaṃ ceti śeṣaḥ |</p>\n\n<p>[83]</p>\n\n<p>nigamayati -</p>\n\n<lg>\n<l>yadaivam etena viveka-hetinā</l>\n<l>māyāmayāhaṅkāraṇātma-bandhanam |</l>\n<l>cchitvācyutātmānubhavo'vatiṣṭhate</l>\n<l>tam āhur āyantikam aṅga samplavam || [BhP 12.4.34]</l>\n</lg>\n\n<p>etena pūrvokta-viveka-śastreṇa | māyāmayeti viśeṣaṇaṃ svarūpa-\nbhūtāhaṅkārasya vyavacchedārtham | avatiṣṭhate sva-svarūpeṇāvasthito\nbhavati | na kevalam etāvad eva acyutmānubhavaḥ acyute'cyuta-nāmny ātmani\nparamātmany anubhavo yasya tathābhūta eva sann avatiṣṭhate || 12.4 || śrī-\n<l>śukaḥ ||84||</l></p>\n\n<p>[84]</p>\n\n<p>atrāyam apy ekeṣāṃ pakṣaḥ parameśvarasya śakti-dvayam asti svarūpākhyā\nmāyākhyā ceti | pūrvayā svarūpa-vaibhava-prakāśanam aparayā tv indra-\njāla-vattayaiva mohitebhyo jīvebhyo viśva-sṛṣṭy-ādi-darśanam | dṛśyate\ncaikasya nānāvidyāvataḥ kasyāpi tathā vyavahāraḥ | na caivam\nadvaitavādinām iva vedanam āpatitam | satyenaiva kartrā satyam eva\ndraṣṭāraṃ prati satyayaiva tathā śaktyā vastunaḥ sphoraṇāt loke'pi tathaiva\ndṛśyata iti bhavatv apīdaṃ nāma |</p>\n\n<lg>\n<l>yataḥ satyaṃ na satyaṃ naḥ</l>\n<l>kṛṣṇa-pādābjāmodam antarā |</l>\n<l>jagat satyam asatyaṃ vā</l>\n<l>ko'yaṃ tasmin durāgrahaḥ ||</l>\n</lg>\n\n<p>tad etan-mate sata idam utthitam ity ādivākyāni prāyo yathā ṭīkā-\nvyākhyānam eva jñeyāni | kvacit tat-kṛtānumānādau bheda-mātrasyāsattve\nprasakte vaikuṇṭhādīnām api tathātva-prasaktis tan-mate syād ity atra tu\nteṣām ayam abhiprāyaḥ | vayaṃ hi yal loka-pratyakṣādi-siddhaṃ vastu tad eva\ntat-siddha-vastv-antara-dṛṣṭāntena tad-dharmakaṃ sādhayāmaḥ | yat tu tad\nasiddhaṃ śāstravid-anubhavaika-gamya-tādṛśatvaṃ tat punas tad-dṛṣṭānta-\nparārdhādināpy anyathākartuṃ na śakyata eveti | jīveśvarābheda-sthāpanā\nca cid-rūpatā-mātra eveti | atha svābhāvika-māyā-śaktyā parameśvaro viśva-\nsṛṣṭy-ādikaṃ karoti jīva eva tatra muhyatīty uktam | tatra sandehaṃ\npraśnottarābhyāṃ pariharaty aṣṭabhiḥ -</p>\n\n<p>śrī-vidura uvāca\n<lg>\n<l>brahman kathaṃ bhagavataś</l>\n<l>cin-mātrasyāvikāriṇaḥ |</l>\n<l>līlayā cāpi yujyeran</l>\n<l>nirguṇasya guṇāḥ kriyāḥ || [BhP 3.7.2]</l>\n</lg></p>\n\n<p>he brahman cin-mātrasya cinmātra-svarūpasya sataḥ svarūpa-śaktyā\nbhagavataḥ śrī-vaikuṇṭhādi-gata-tādṛśaiśvaryādi-yuktasya ataeva nirguṇasya\nprākṛta-guṇāspṛṣṭasya tata evāvikāriṇas tādṛk-svarūpa-śakti-vilāsa-\nbhūtānāṃ kriyāṇām anantānām api sadodita-varānanta-vidha-prakāśe tasmin\nnitya-siddhatvāt tat-tat-kriyāvirgbhāva-kartus tasyāvasthāantara-\nprāptatvābhāvāt prākṛta-kartur iva na vikārāpattir iti | nirvikārasya ca\nkathaṃ sattvādayaḥ prākṛta-guṇāḥ kathaṃ vā tadāsaṅga-hetukāḥ sthity-\nādayaḥ kriyāś ca yujyeran | tataś ca cinmātra-vastu-virodhād eva te ca tāś ca\nna yujyante | bhagavattve tu svaira-ceṣṭayāpi na yujyeran ity āha līlayā\nvāpīti | atrāvikāritva-nirguṇatvābhyāṃ saha cinmātra-bhagavattvaṃ cety\nubhayam api svīkṛtyaiva pūrva-pakṣiṇā pṛṣṭam |</p>\n\n<p>[85]</p>\n\n<p>tataś ca tasya cin-mātra-svarūpasya bhavatu bhagavattvaṃ tatrāsmākaṃ na\nsandehaḥ | kintu tasya katham itara-guṇādi-svīkāro yujyate ity eva pṛcchata\niti vākyārthaḥ | tataś cinmātratve bhagavattve ca tasya tucchā guṇāḥ kriyāś\nca na sambhavanty eveti dviguṇībhūyaiva praśnaḥ | līlayā vāpi kathaṃ\nyujyeran iti viśadayati |</p>\n\n<lg>\n<l>krīḍāyām udyamo 'rbhasya</l>\n<l>kāmaś cikrīḍiṣānyataḥ |</l>\n<l>svatas-tṛptasya ca kathaṃ</l>\n<l>nivṛttasya sadānyataḥ || [BhP 3.7.3]</l>\n</lg>\n\n<p>udyamayait pravartayati ity udyamaḥ | arbhakasya krīḍāyāṃ pravṛtti-hetuḥ\nkāmo'sti | anyatas tu vastv-antareṇa bālāntara-pravartanena vā tasya\nkrīḍecchā bhavati | bhagavatas tu svataḥ svenātmanā svarūpa-vaibhavena ca\ntṛptasya ata evānyataḥ sadā nivṛttasya ca katham anyato jīvāj jagac ca\nnimittāt cikrīḍiṣeti | na ca tasya te guṇās tāṅ kriyāś ca na vidyante ity\napalapanīyam |</p>\n\n<p>[86]</p>\n\n<p>tathaiva prasiddher ity āha --</p>\n\n<lg>\n<l>asrākṣīd bhagavān viśvaṃ</l>\n<l>guṇa-mayyātma-māyayā |</l>\n<l>tayā saṃsthāpayaty etad</l>\n<l>bhūyaḥ pratyapidhāsyati || [BhP 3.7.4]</l>\n</lg>\n\n<p>guṇa-mayyā traiguṇya-vyañjinyā ātmāśritayā māyayā saṃsthāpayati pālayati\npratyapidhāsyati prātilaumyena tirohitaṃ kariṣyati | jīvasya ca kathaṃ māyā-\nmohitatvaṃ</p>\n\n<p>[88]</p>\n\n<p>ghaṭatīty ākṣepāntaram āha --</p>\n\n<lg>\n<l>deśataḥ kālato yo 'sāv</l>\n<l>avasthātaḥ svato 'nyataḥ |</l>\n<l>aviluptāvabodhātmā</l>\n<l>sa yujyetājayā katham || [BhP 3.7.5]</l>\n</lg>\n\n<p>yo'sau deśādibhir aviluptāvabodha ātmā jīvaḥ sa katham ajayāvidyayā\nyujyeta | tatra deśa-vyavadhānato deśa-gata-doṣato vā cakṣuḥ prakāśa iva\n<lg>\n<l>kālato vidyud iva avasthātaḥ smṛtir iva svataḥ śukti-rajatam iva anyato</l>\n<l>ghaṭādi-vastv iva na tasyāvabodho lupyate avyāhata-svarūpa-bhūta-</l>\n<l>jñānāśrayatvād evety arthaḥ ||</l>\n</lg></p>\n\n<p>[89]</p>\n\n<p>tatraiva virodhāntaram āha -</p>\n\n<lg>\n<l>bhagavān eka evaiṣa</l>\n<l>sarva-kṣetreṣv avasthitaḥ |</l>\n<l>amuṣya durbhagatvaṃ vā</l>\n<l>kleśo vā karmabhiḥ kutaḥ || [BhP 3.7.6]</l>\n</lg>\n\n<p>eṣa eka eva bhagavān paramātmāpi sarva-kṣetreṣu sarvasya jīvasya kṣetreṣu\ndeheṣv avasthitaḥ | tatra sati katham amuṣa jīvasya durbhagatvaṃ svarūpa-\nbhūta-jñānādi-lopaḥ karmabhiḥ kleśaś ca tasya vā kuto nāsti | na hy ekasmin\njalādau sthitayor vastunoḥ kasyacit tat-saṃsargaḥ kasyacin neti yujyata ity\narthaḥ |</p>\n\n<p>[90]</p>\n\n<p>tatra kevalaṃ cin-mātratvaṃ na sambhavatīti bhatgavattvam evāṅgīkṛtya śrī-\nmaitreya uvāca -</p>\n\n<lg>\n<l>seyaṃ bhagavato māyā</l>\n<l>yan nayena virudhyate |</l>\n<l>īśvarasya vimuktasya</l>\n<l>kārpaṇyam uta bandhanam || [BhP 3.7.9]</l>\n</lg>\n\n<p>yayā viśva-sṛṣṭy-ādikaṃ bhavati seyaṃ bhagavato'cintya-svarūpa-śakter\nmāyākhyā śaktiḥ | yad yā ca nayena tarkeṇa virudhyate tarkātītatayā seyam\napy acintyety arthaḥ | yadyapy evaṃ dvayor apy acintyatvaṃ tathāpi bhagavato\nm&gt;ayety anena vyaktatvāt svarūpa-śakter antaraṅgatvād bahiraṅgāyā\nmāyāyā guṇaiḥ sattvādibhis tat-kāryaiḥ sthāpanādi-līlābhiś ca nāsau spṛśata\nity arthaḥ | tantreṇa cāyam arthaḥ | yad yayā māyayā yena bhagavatā saha na\nvirudhyate nāsau virodha-viṣayīkriyata iti ca evam eva ṣaṣṭhe navamādhyāye\n- duravabodha iva tavāyam ity [BhP 6.9.34] ādinā gadyena tasya saguṇa-\nkartṛtvaṃ virudhya punar atha tatrabhavān iti [BhP 6.9.35]\ngadyenāntaryāmitayā guṇa-visarga-patitatvena jīvavad bhoktṛtva-yogaṃ\nsambhāvya, na hi virodha ubhayam ity [BhP 6.9.36] ādi gadyena tatra\ntatrāvitarkya-śaktitvam eva ca siddhānte yojitam |</p>\n\n<p>tatra svarūpa-śakter avitarkyatvaṃ bhagavatīty ādibhir viśeṣaṇair māyāyāś\ncātma-māyām ity anena darśitam | tatra svarūpa-dvayābhāvād ity asya\ntathāpy acintya-śaktyā tat-kartṛtvaṃ tad-antaḥpātitvaṃ ca vidyate ity arthaḥ |\nsama-viṣama-matīnām iti [BhP 6.9.37] tu gadyaṃ tathāpy uccāvaca-buddhīnāṃ\ntathā sphurasīti pratipatty-arthaṃ jñeyam | duravabodha iveti prāktana-gadye\ntv aśarīra iti śarīra-ceṣṭāṃ vinā aśaraṇa iti bhūmy-ādy-āśrayaṃ vinā ity\narthaḥ |</p>\n\n<p>atha tatrety ādau svakṛte'pi tasyāpi hetu-kartṛtvād yojanīyam | tasmād atrāpi\nsvarūpa-śakter eva prādhānyaṃ darśitam | ataeva ṛte'rthaṃ yat pratīyeta ity\n[BhP 2.9.34] ādau māyāyā ābhāsa-sthānīyatvaṃ pradarśya tad-aspṛśyatvam\neva bhagavato darśitam | tvam ādyaḥ puruṣaḥ sākṣād ity ādau māyāṃ\nvyudasya cic-chaktyā ity [BhP 1.7.23] anena ca tathā jñāpitam | māyā paraity\nabhimukhe ca vilajjamānā ity [BhP 2.7.47] anena ca | tad evaṃ bhagavati tad-\nvirodhaṃ parihṛtya jīve'py avidyā-sambandham atarkyatvena darśitayā tan-\nmāyayaiva samādadhati | īśvarasyeti yad ity anenaiva sambadhyate |</p>\n\n<p>artha-vaśād atra ca tṛtīyayā pariṇamyate | yad yayā īśvarasya svarūpa-\njñānādibhiḥ samarthasya ataeva vimuktasya jīvasya kārpaṇyaṃ tat-tat-\nprakāśa-tirobhāvas tathā bandhanaṃ tad-darśi-guṇa-maya-jāla-praveśaś ca\nbhavatīti | tad uktam - tat-saṅga-bhraṃśitaiśvaryam iti [BhP 6.5.15] | tad etat\nsarvam abhipretya śrutayo'py āhuḥ - sa yad ajayā tv ajām ity ādāv apeta-\nbhaga iti [BhP 10.87.38] ca |</p>\n\n<p>atra mūla-padye bhagavato māyety anena bhagavattvaṃ tu māyikam ity\nāyātam | indrasya māyety atra yathendratvam |</p>\n\n<p>[91]</p>\n\n<p>evaṃ pūrvatrāpi jñeyam | punar api jīvasya vastutaḥ svīya-tat-tad-\navasthatvābhāve'pi bhagavan-māyayaiva tat-tat-pratītir iti sadṛṣṭāntam\nupapādayati |</p>\n\n<lg>\n<l>yad arthena vināmuṣya</l>\n<l>puṃsa ātma-viparyayaḥ |</l>\n<l>pratīyata upadraṣṭuḥ</l>\n<l>sva-śiraś chedanādikaḥ || [BhP 3.7.10]</l>\n</lg>\n\n<p>yad yasya | māyayā hetor arthena vināpi | yady api tasya trikālam eva so'rtho\nnāsti tathāpy ātma-viparyayaḥ ātmavismṛti-pūrvaka-parābhimāne nāham eva\ntad-dharmīty evaṃrūpaḥ so'rthaḥ syāt | upadraṣṭur jīvasya | tṛtīyārthe\nṣaṣṭhī | svapnāvasthāyāṃ jīvena sva-śiraś-chedanādiko'tīvāsambhavo'rthaḥ\npratīyate | na hi tasya śiraś chinnaṃ na tu vā sva-śiraś chedaṃ ko'pi paśyet |\nkintu bhagavan-māyaivānyatra-siddhaṃ tad-rūpam arthaṃ tasminn\nāropayatīti |</p>\n\n<p>[92]</p>\n\n<p>māyā-mātraṃ tu kārtsnyenānabhivyakta-svarūpatvād iti nyāyena | ataeva\nśuddhasyāpi sato jīvasyaupādhikenaiva rūpeṇopādhi-dharmāpattir iti\ndṛṣṭāntāntareṇopapādayatīti --</p>\n\n<lg>\n<l>yathā jale candramasaḥ</l>\n<l>kampādis tat-kṛto guṇaḥ |</l>\n<l>dṛśyate 'sann api draṣṭur</l>\n<l>ātmano 'nātmano guṇaḥ || [BhP 3.7.11]||</l>\n</lg>\n\n<p>yathā jale pratibimbitasyaiva candramaso jalopādhi-kṛtaḥ kampādi-guṇo\ndharmo dṛśyate na tv ākāśa-sthitasya tadvad anātmanaḥ prakṛta-rūpopādher\ndharmaḥ ātmana śuddhasyāsann api aham eva so'yam ity āveśān\nmāyayopādhi-tādātmyāpannāhaṅkārābhāsasya pratibimba-sthānīyasya tasya\ndraṣṭur ādhyātmikāvasthasyaiva yadyapi syāt tathāpi śuddho'sau tad-\nabhedābhimānena taṃ paśyatīty arthaḥ | tad uktam ekādaśe śrī-bhagavatā -</p>\n\n<p>nṛtyato gāyataḥ paśyan\nyathaivānukaroti tām |\nevaṃ buddhi-guṇān paśyann\n<l>anīho'py anukāryate || [BhP 11.22.53] iti |</l></p>\n\n<p>tathaivoktam - śuddho vicaṣṭe hy aviśuddha-kartur iti | vi-śabdasya cātra tad-\nāveśa eva tātparyaṃ tasmād bhagavato'cintya-svarūpāntaraṅga-mahā-pravala-\nśaktitvād bahiraṅgayā pravalayāpy acintayāpi māyayāpi na sṛṣṭiḥ | jīvasya\ntu tayā sṛṣṭir iti siddhāntitam || 3.7 || śrī-śukaḥ || 85-92 ||</p>\n\n<p>[93]</p>\n\n<p>evaṃ sṛṣṭy-ādi-līlā-traye yojine'pi punar viśeṣataḥ saṃśayya siddhāntaḥ\nkriyate sthūṇā-nikhanana-nyāyena | nanu pālana-līlāyāṃ ye ye'vatārās tathā\ntatraiva sva-prasāda-vyaṭjaka-smitābhaya-mudrādi-ceṣṭayā sura-pakṣa-pāto\nyuddhādi-ceṣṭayā daitya-saṃhāra ity ādikā yā yā vā līlāḥ śrūyante te ca tāś\nca svayaṃ parameśvareṇa kriyante na vā | ādye pūrva-pakṣas tad atrastha eva\npratyuta pakṣa-pātādinā vaiṣamyaṃ ca | ante teṣām avatārāṇāṃ līlānāṃ ca\nna svarūpa-bhūtayā sidhyatīti sampratipatti-bhaṅgaḥ | atrocyate | satyaṃ viśva-\npālanārthaṃ parameśvaro na kiñcit karoti kintu svena sahaivāvatīrṇān\nvaikuṇṭha-pārṣadān tathādhikārika-devādy-antargatān tathā taṭasthān\nanyāṃś ca bhaktān ānandayituṃ svarūpa-śaktyāviṣkāreṇaiva nānāvatārān\nlīlāś cāsau prakāśayati | tad uktaṃ pādme -</p>\n\n<lg>\n<l>muhūrtenāpi saṃhartuṃ śakto yadyapi dānavān |</l>\n<l>mad-bhaktānāṃ vinodārthaṃ karomi vividhāḥ kriyāḥ ||</l>\n</lg>\n\n<p>darśana-dhyāna-saṃsparśair matsya-kūrma-vihaṅgamāḥ |\nsvāny apatyāni puṣṇanti tathāham api padmaja || iti |</p>\n\n<p>hari-bhakti-sudhodaye -</p>\n\n<p>nityaṃ ca pūrṇa-kāmasya janmāni vividhāni me |\nbhakta-sarveṣṭa-dānāya tasmāt kiṃ te priyaṃ vada || iti |</p>\n\n<p>tathā śrī-kuntī-devī-vacanaṃ ca -- bhakti-yoga-vidhānārthaṃ kathaṃ paśyema\nhi striya iti [BhP 1.8.20] | atra bhakti-yoga-vidhānārthaṃ tad-artham avatīrṇaṃ\ntvām iti ṭīkā ca | śrī-brahma-vacanaṃ ca --</p>\n\n<lg>\n<l>prapañcaṃ niṣprapañco'pi</l>\n<l>viḍambayasi bhūtale |</l>\n<l>prapanna-janatānanda-</l>\n<l>sandohaṃ prathituṃ prabho || [BhP 10.14.37]</l>\n</lg>\n\n<p>svarūpa-śaktyaivāviṣkāraś ca śrī-brahmaṇaiva darśitaḥ -</p>\n\n<p>eṣa prapanna-varado ramayātma-śaktyā yad yat kariṣyati gṛhīta-guṇāvatāra\n[BhP 3.9.23] ity ādinā | gṛhītā guṇāḥ kāruṇyādayo yatra tathābhūto'vatāro\nyasyety arthaḥ | tad evaṃ bhaktānandārtham eva tān prakaṭayatas\ntasyānanusaṃhitam api sura-pakṣa-pātādi-viśva-pālana-rūpaṃ tan-māyā-\nkāryaṃ svata eva bhavati | loke yathā kecid bhaktāḥ parasparaṃ bhagavat-\nprema-mukhollāsāya militās tad anabhijñān api kāṃścin mārdaṅgikādīn\nsaṅgṛhya tad-guṇa-gānānandenonmattavan nṛtyanto viśveṣām evāmaṅgalaṃ\nghnanti maṅgalam api vardhayantīti | tad uktaṃ vāg gad-gadety ādau mad-\nbhakti-yukto\nbhuvanaṃ punātīti [BhP 11.14.24] | evam evoktam -</p>\n\n<p>sṛṣṭy-ādikaṃ harer naiva\nprayojanam apekṣya tu |\nkurute kevalānandād\nyathā martyasya nartanam || iti | [Nārāyaṇa-saṃhitā]</p>\n\n<p>na ca vaktavyaṃ svena teṣāṃ tair api svasyānandane svatas tṛptatā-hāniḥ syāt\ntathānyān parityajya ca teṣām evānandane vaiṣamyāntaram api syād iti |\ntatrādye viśuddhorjita-sattva-tanum āśrite'pi muni-jane svatas tṛpti-\nparākāṣṭhāṃ prāpto bhakta-vātsalya-darśanāt tad-anucara evāsau guṇo na\ntu tat-pratighātīti labhyate | yathā sarvān munīn prati śrī-parīkṣid-vākyam\n</p>\n</div>\n<div>\n\n<p>nehātha nāmutra ca kaścanārtha\n<l>ṛte parānugraham ātma-śīlam | [BhP 1.19.23]</l></p>\n\n<p>tathā jaḍa-bharata-caritādau - sindhu-pataya ātma-satatvaṃ vigaṇayataḥ\nparānubhāvaḥ parama-kāruṇikatayopadiśya ity ādi [BhP 5.13.24]</p>\n\n<p>śrī-nārada-pūrva-janmani -- cakruḥ kṛpāṃ yadyapi tulya-darśanāḥ;\n<l>śuśrūṣamāṇe munayo 'lpa-bhāṣiṇi | [BhP 1.5.24]</l></p>\n\n<p>tathā kuntī-stave -</p>\n\n<lg>\n<l>namo 'kiñcana-vittāya nivṛtta-guṇa-vṛttaye |</l>\n<l>ātmārāmāya śāntāya kaivalya-pataye namaḥ || [BhP 1.8.27]</l>\n</lg>\n\n<p>akiñcanā bhaktā eva vittaṃ sarvasvaṃ yasyeti ṭīkā ca | tato'nyathā\ncākṛtajñatā-doṣaś ca nirdoṣe bhagavaty āpatati | tataḥ siddhe tathāvidhasyāpi\nbhakta-vātsalye bhaktānāṃ duḥkha-hānyā sukha-prāptyā vā svānando\nbhavatīty āyātam eva | kiṃ ca parama-sāraa-bhūtāyā api svarūpa-śakteḥ sāra-\nbhūtā hlādinī nāma yā vṛttis tasyā eva sāra-bhūto vṛtti-viśeṣo bhaktiḥ sā ca\nraty-apara-paryāyā | bhaktir bhagavati bhakte ca nikṣipta-nijobhaya-koṭiḥ\nsarvadā tiṣṭhati | ataevoktaṃ bhagavān bhakta-bhaktimān iti | tasmād\nbhaktasthayā tayā bhagavatas tṛptau na svatas tṛptirtā-hāniḥ | pratyuta\nśaktitvena svarūpato bhinnābhinnāyā api tasyāḥ ye yathā māṃ prapadyante\ntāṃs tathaiva bhajāmy aham iti nyāyena bhakta-citta-sphuritāyā bheda-vṛtter\neva sphuraṇāt bhagavato māṃ hlādayaty asya bhaktir iti\nānandacamatkārātiśayaś ca bhavati | śakti-tadvator bhedamate'pi\nviśiṣṭasyaiva svarūpatvaṃ sampratipannam |</p>\n\n<p>tad etat sarvam abhipretya bhaṇitaṃ durvāsasaṃ prati śrī-viṣṇunā -</p>\n\n<lg>\n<l>ahaṃ bhakta-parādhīno</l>\n<l>hy asvatantra iva dvija |</l>\n<l>sādhubhir grasta-hṛdayo</l>\n<l>bhaktair bhakta-jana-priyaḥ ||</l>\n</lg>\n\n<lg>\n<l>nāham ātmānam āśāse</l>\n<l>mad-bhaktaiḥ sādhubhir vinā |</l>\n<l>śriyaṃ cātyantikīṃ brahman</l>\n<l>yeṣāṃ gatir ahaṃ parā ||</l>\n</lg>\n\n<lg>\n<l>ye dārāgāra-putrāpta-</l>\n<l>prāṇān vittam imaṃ param |</l>\n<l>hitvā māṃ śaraṇaṃ yātāḥ</l>\n<l>kathaṃ tāṃs tyaktum utsahe ||</l>\n</lg>\n\n<lg>\n<l>mayi nirbaddha-hṛdayāḥ</l>\n<l>sādhavaḥ sama-darśanāḥ |</l>\n<l>vaśe kurvanti māṃ bhakty</l>\n<l>sat-striyaḥ sat-patiṃ yathā ||</l>\n</lg>\n\n<lg>\n<l>mat-sevayā pratītaṃ te</l>\n<l>sālokyādi-catuṣṭayam |</l>\n<l>necchanti sevayā pūrṇāḥ</l>\n<l>kuto 'nyat kāla-viplutam ||</l>\n</lg>\n\n<p>sādhavo hṛdayaṃ mahyaṃ\nsādhūnāṃ hṛdayaṃ tv aham |\nmad-anyat te na jānanti\n<l>nāhaṃ tebhyo manāg api || [BhP 9.4.63-68] iti |</l></p>\n\n<p>atra ye dārāgāreti trayam akṛtajñatā-nivāraṇe sādhavo hṛdayaṃ mahyam iti\nsvatas tṛpti-parihāre | bhakteḥ svarūpa-śakti-sāra-hlādinī-sāratve ca ahaṃ\nbhakta-parādhīna iti dvayam |</p>\n\n<p>tatraiva bhakteṣv api bhakti-rūpeṇa tat-praveśe sati viśeṣato mat-sevayā\npratītam ity api jñeyam | tato na prāktano doṣaḥ | dvitīye'py evam\nācakṣmahe | parānandane pravṛttir dvidhā jāyate parato nijābhīṣṭa-\nsampattyai kvacit tad-abhīṣṭa-mātra-sampattyai ca | tatra prathamo nātrāpy\nayuktaḥ sātmārtha-mātratayā kutrāpi pakṣapātābhāvāt | atrottara-pakṣe\npara-sukhasya para-duḥkhasya cānubhavenaiva parānukūlyenaiva pravṛttīcchā\njāyate na tu yat-kiñcij-jñāna-mātreṇa cittasya para-duḥkhāsparśe kṛpā-rūpa-\nvikārāsambhavāt |</p>\n\n<p>yathā kaṇṭaka-biddhāṅgo\njantor necchati tāṃ vyathām |\njīva-sāmyaṃ gato liṅgair\nna tathābiddha-kaṇṭakaḥ || iti nyāyāt |</p>\n\n<p>tataś ca sadā paramānandaikarūpe'pahata-kalmaṣe bhagavati prākṛtasya\nsukhābhidha-duḥkhasya prasiddha-duḥkhasya ca sūrya pecaka-cakṣur jyotiṣa\niva tamasa iva cātyantābhāvāt tat-tad-anubhavo nāsty eva |</p>\n\n<p>yat tu bhagavati duḥkha-sambandhaṃ parijihīrṣanto'pi kecid evaṃ vadanti,\ntasmin duḥkhānubhava-jñānam asty eva, tac ca parakīyatvenaiva bhāsate na\ntu svīyatveneti | tad api ghaṭṭa-kuḍyāṃ prabhātam duḥkhānubhavo nāma\nhi antaḥ-karaṇe duḥkha-sparśaḥ, sa ca svasmād bhavatu parasmād veti\nduḥkha-sambandhāviśeṣāt | asarvajñatā-doṣaś ca sūrya-dṛṣṭāntenaiva\nparihṛtaḥ, pratyuta guṇatvenaiva darśitaś ca | tasmāt tasmin yat kiñcid\nduḥkha-jñānam astu, duḥkhānubhavas tu nāsty eva | yata eva kartum akartum\nanyathā-kartuṃ samarthe parama-karuṇāmaya-nicaya-śiromaṇau tasmin\nvirājamāne'py adyāpi jīvāḥ saṃsāra-duḥkham anubhavantīty atra nairghṛṇya-\nparihāraś ca bhavati | yat tu bhaktānāṃ sukhaṃ tat tasya bhakti-rūpam eva,\ntathā teṣāṃ duḥkhaṃ bhagavat-prāpty-antarāyeṇaiva bhavati, tatra cādhikā\nbhagavaty eva cittārdratā jāyate sā ca bhaktir eveti |\nkvacid gajendrādīnām api prākṛta eva duḥkhe sa eva mama śaraṇam ity\nādinā tathaiva bhaktir udbhūtaiveti | kvacid yamalārjunādiṣu śrī-nāradādi-\nbhaktānāṃ bhaktiḥ sphuṭaiveti ca sarvathā dainyātmaka-bhakta-bhakty-\nanubhava eva taṃ karuṇayati na tu prākṛtaṃ duḥkhaṃ, yogye kāruṇe saty\nayogyasya kalpanānaucityaāt duḥkha-sad-bhāvo'sty eva kāraṇatve sarva-\nsaṃsārocchitteḥ |</p>\n\n<p>atha tasya paramparā-kāraṇatvam asty eva ced asstu na kāpi hānir iti | tasmād\nubhayathā bhaktānandane tad-bhakty-anubhava eva bhagavantaṃ\npravartayatīti siddham | tat etad uktaṃ bhavati | yady anyasya sukha-duḥkham\nanubhūyāpi tat-tat-tyāgenetarasya sukhaḥ duḥkha-hāniṃ vā sampādayati\ntadaiva vaiṣamyam āpatati | śrī-bhagavati tu prākṛta-sukha-\nduḥkhānubhavābhāvān na tad āpatati, yathā kalpa-tarau | tad uktaṃ śrīmad-\nakrūreṇa -</p>\n\n<p>na tasya kaścid dayitaḥ suhṛttamo\nna cāpriyo dveṣya upekṣya eva vā |\ntathāpi bhaktān bhajate yathā tathā\n<l>sura-drumo yadvad upāśrito'rthadaḥ || iti [BhP 10.38.22] |</l></p>\n\n<p>atra bhaktād anya eva kaścid iti jñeyam |</p>\n\n<p>kaḥ paṇḍitas tvad-aparaṃ śaraṇaṃ samīyād bhakta-priyād ṛta-giraḥ suhṛdaḥ\nkṛtajñād ity [BhP 10.48.26] etad-vākyenaiva tat-priyatva-prokteḥ | śrī-\nmahādevenāpy uktam --</p>\n\n<lg>\n<l>na hy asyāsti priyaḥ kaścin</l>\n<l>nāpriyaḥ svaḥ paro 'pi vā |</l>\n<l>ātmatvāt sarva-bhūtānāṃ</l>\n<l>sarva-bhūta-priyo hariḥ ||</l>\n</lg>\n\n<lg>\n<l>tasya cāyaṃ mahā-bhāgaś</l>\n<l>citraketuḥ priyo 'nugaḥ |</l>\n<l>sarvatra sama-dṛk śānto</l>\n<l>hy ahaṃ caivācyuta-priyaḥ || [BhP 6.17.33-34]</l>\n</lg>\n\n<p>tathoktaṃ śrī-prahlādenāpi --</p>\n\n<p>citraṃ tavehitam aho 'mita-yogamāyā-\nlīlā-visṛṣṭa-bhuvanasya viśāradasya |\nsarvātmanaḥ samadṛśo 'viṣamaḥ svabhāvo\n<l>bhakta-priyo yad asi kalpataru-svabhāvaḥ || [BhP 8.23.8] iti |</l></p>\n\n<p>arthaś ca -- yat tvaṃ bhakta-priyo'si so'pi samadṛśas tava svabhāvo'viṣamaḥ\nviṣamo na bhavati | tatra hetu-garbha-viśeṣaṇaṃ kalpataru-svabhāva iti |\ntasmād viṣama-svabhāvatayā pratīte'pi tvayy avaiṣyam ity atīva citram iti |\nathavā paratrāpi kalpa-vṛkṣādi-lakṣaṇe samāna evāśrayaṇīye vastuni bhakta-\npakṣa-pāta-rūpa-vaiṣamya-darśanād vaiṣamyam api samasyaiva svabhāva ity\neva vyākhyeyam | tathā pūrvatrāpi bhaktān bhajata iti vaiṣamya eva\nyojanīyam iti | vastutas tu śrī-bhagavaty acintyam aiśvaryam eva mukhyas\ntad-avirodhe hetuḥ | yad uktam - namo namas te'stv ṛṣabhāya sātvatām ity\n[BhP 2.4.14] ādau dvitīyasya caturthe ṭīkāyām | tad evaṃ vaiṣamya-pratītāv\napy adoṣatvāyācintyam aiśvaryam āheti | tad uktaṃ śrī-bhīṣmeṇa</p>\n\n<lg>\n<l>sarvātmanaḥ samadṛśo hy advayasyānahaṅkṛteḥ |</l>\n<l>tat-kṛtaṃ mati-vaiṣamyaṃ niravadyasya na kvacit ||</l>\n</lg>\n\n<lg>\n<l>tathāpy ekānta-bhakteṣu paśya bhūpānukampitam |</l>\n<l>yan me 'sūṃs tyajataḥ sākṣāt kṛṣṇo darśanam āgataḥ || iti [BhP 1.9.21-22]</l>\n</lg>\n\n<p>tathā śrī-bhagavatā -</p>\n\n<p>samo 'haṃ sarvabhūteṣu\n<lg>\n<l>na me dveṣyo 'sti na priyaḥ</l>\n<l>ye bhajanti tu māṃ bhaktyā</l>\n<l>mayi te teṣu cāpy aham || iti [BhP 9.29]</l>\n</lg></p>\n\n<p>tad evaṃ tat-tad-doṣe bhakta-pakṣa-pātasya svarūpa-śakti-sāra-bhūtatve\nbhakta-vinodārtham eva svarūpa-śaktyaiva svayam eva ca tat-tad-avatāra-līlāḥ\nkaroti bhagavān tato viśva-pālanaṃ tu svayam eva sidhyatīti sthite na vaidura-\npraśnas tad-avasthaḥ | atra devādīnāṃ prākṛtatayā taiḥ saha līlāyāṃ svatas\ntṛptatā-hānis teṣu tad-aṃśāveśādi-svīkāreṇāgre parihartavyā | tathā na\ncāvatārādīnāṃ svarūpa-śakty-ātmatā-hāniḥ | tathā bhakta-vinodaika-\nprayojanaka-svaira-līlā-kaivalyena cānyatra rāga-dveṣābhāvān na vaiṣamyam\napi pratyuta pitta-dūṣita-jihvānāṃ khaṇḍād vairasya iva tasmān nigrahe'py\nanubhūyamāne teṣāṃ duṣṭatādi-kṣapaṇa-lakṣaṇaṃ hitam eva bhavati | atra</p>\n\n<lg>\n<l>na hy asya janmano hetuḥ karmaṇo vā mahīpate |</l>\n<l>ātma-māyāṃ vineśasya parasya draṣṭur ātmanaḥ |</l>\n<l>yan mayā ceṣṭitaṃ puṃsaḥ sthity-utpatty-apyayāya hi |</l>\n<l>anugrahas tan-nivṛtter ātma-lābhāya ceṣyate || [BhP 9.24.57-58]</l>\n</lg>\n\n<p>iti navamāntastha-śrī-śuka-vākyānusāreṇa pralaye līnopādher jīvasya\ndharmādy-asambhavād upādhi-sṛṣṭy-ādinā dharmādi-sampādanenānugraha\niti tadīya=ṭīkānusāreṇa ca | tathā,</p>\n\n<lg>\n<l>loke bhavān jagati naḥ kalayāvatīrṇaḥ</l>\n<l>sad-rakṣaṇāya khala-nigrahaṇāya cānyaḥ |</l>\n<l>kaścit tadīyam abhiyāti nideśam īśa</l>\n<l>kiṃ vā janaḥ svakṛtam ṛchati tan na vidmaḥ || [BhP 10.70.27]</l>\n</lg>\n\n<p>iti jarāsandha-baddha-rāja-vṛnda-nivedane'pi īśvare tvayi sad-rakṣaṇārtham\navatīrṇe'pi ced asmākaṃ duḥkhaṃ syāt tarhi kim anyaḥ kaścij jarāsandhādis\ntvad-ājñām api laṅghayati kiṃ ca tvayā vakṣyamāṇo'pi janaḥ sva-karma-\nduḥkhaṃ prāpnotīty eveti na vidmaḥ | na caitad ubhayam api yuktam iti\nbhāvaḥ | iti tadīya-ṭīkānusāreṇa ca līlāyāḥ svairatve'pi durghaṭanī māyaiva\ntadā tadā devānusarādīnāṃ tat-tat-karmodbodha-sandhānam api ghaṭayati |\nyathā sva-sva-karmaṇā pṛthag eva ceṣṭamānānāṃ jīvānāṃ ceṣṭā-viśeṣāḥ\nparaspara-śubhāśubha-śakuntatayā ghaṭitā bhavatīty ādikaṃ loke'pi dṛśyate |\nyatra tu kvacid eṣā tal-līlājavam anugantuṃ na śaknoti tatraiva parameśituḥ\nsvairatā vyaktībhavati | yathā -</p>\n\n<lg>\n<l>guru-putram ihānītaṃ nija-karma-nibandhanam |</l>\n<l>ānayasva mahārāja mac-chāsana-puraskṛtaḥ || [BhP 10.45.45]</l>\n</lg>\n\n<p>iti yama-viṣayaka-śrī-bhagavad-ādeśādau | tataś ca tasyātivirala-pracāratvān\nna sarvatra kṛta-hāny-akṛtābhyāgama-prasaṅgaś ca |</p>\n\n<p>atha yadi kecid bhaktānām eva dviṣanti tadā tadā bhakta-pakṣa-\npātāntaḥpātitvād bhagavatā svayaṃ tad-dveṣe'pi na doṣaḥ | pratyuta bhakta-\nviṣayaka-tad-rateḥ poṣakatvena hlādinī-vṛtti-bhūtānandollāsa-viśeṣa evāsau |\nyena hi dveṣeṇa pratipada-pronmīlat-sāndrānanda-vaicitrī-samatirikta-bhakti-\nrasa-marusthala-brahma-kaivalyāpādāna-rūpatvena tadīya-bhakti-rasa-mahā-\npratiyogitayā tato'nyathā duścikitsatayā ca tatrocitam | tad-uttha-bhagavat-\ntejasā tat-svarūpa-śakter api tiraskāreṇa dhvaṃsābhāva-tulyatvam |\nsvargāpavarga-narakeṣv api tulyārtha-darśina iti [BhP 6.17.28]\nnyāyenānyeṣām atīva duḥsahaṃ teṣām api kāmukānāṃ nikāmam\nanabhīṣṭam uddaṇḍa-daṇḍa-viśeṣaṃ kurvaty eva bhagavati tasya sarva-hita-\nparyavasāyi-cāritra-svabhāvatvād eva tat-tad-durvāra-durvāsanāmayāśeṣa-\nsaṃsāra-kleśa-nāśo'pi bhavati | yaḥ khalv abhedopāsakānām atikṛcchra-\nsādhyaḥ puruṣārthaḥ | kvacic ca paramārtha-vastv-avabhijñānāṃ naraka-\nnirviśeṣaṃ teṣāṃ kāmināṃ tu nikāmam abhīṣṭaṃ viṭakīṭānām ivāmedhyaṃ\nsvarga-viśeṣaṃ tebhyo dadāti sa parameśvaraḥ | ataevoktaṃ nāgapatnībhiḥ -\nripoḥ sutānām api sutavat</p>\n\n<p>pālyānāṃ devānām ity [BhP 10.16.33] arthaḥ | damam iti yato dama apīty\narthaḥ | yat tu pūtanādāv uttama-bhakta-gatiḥ śrūyata tad-bhaktānukaraṇa-\nmāhātmyenaiveti tatra tatra spaṣṭam eva | yathā sad-veṣād api pūtanāpi\nsakulety [BhP 10.14.35] ādi |</p>\n\n<p>atha yadi kecid bhaktā eva santo bhaktāntreṣu kathañcid aparādhyanti tadā\ntenaivāparādhena bhakteṣu bhagavati ca vivartamānaṃ dveṣa-bāḍavānala-\njvālālāpam anubhūya cirāt kathañcit punaḥ sad-veṣeṇāpi bhagavat-\nsaṃsparśādinā saparikare tad-aparādha-doṣe vinaṣṭe svapadam eva\nprāpnuvanti | na tu brahma-kaivalyam bhakti-lakṣaṇa-bījasyānaśvara-\nvabhāvatvāt | teṣu bhagavataḥ krodhaś ca bāleṣu mātur iveti ||</p>\n\n<p>[93]</p>\n\n<p>tathā hi śrī-rājovāca -</p>\n\n<lg>\n<l>samaḥ priyaḥ suhṛd brahman</l>\n<l>bhūtānāṃ bhagavān svayam |</l>\n<l>indrasyārthe kathaṃ daityān</l>\n<l>avadhīd viṣamo yathā || [BhP 7.1.1]</l>\n</lg>\n\n<p>paramātmatvena samaḥ suhṛt hitakārī priyaḥ prīti-viṣayo bhagavān | evaṃ\nsati sāmyenaivopakartavyatvena prīti-viṣayatvena na ca sarveṣv eva prāpteṣu\nkathaṃ viṣama iva daityān avadhīt | viṣamatvam upalakṣaṇam asuhṛdi vā\npriya iva ceti |</p>\n\n<p>[94]</p>\n\n<p>kiṃ ca yasya yaiḥ prayojanaṃ sidhyati sa tat-pakṣapātī bhavati | yebhyo bibheti\ntān dveṣeṇa hanti na tu tad atrāstīty āha --</p>\n\n<lg>\n<l>na hy asyārthaḥ sura-gaṇaiḥ</l>\n<l>sākṣān niḥśreyasātmanaḥ |</l>\n<l>naivāsurebhyo vidveṣo</l>\n<l>nodvegaś cāguṇasya hi || [BhP 7.1.2]</l>\n</lg>\n\n<p>niḥśreyasaṃ paramānandaḥ |</p>\n\n<p>[95]</p>\n\n<p>ataḥ -</p>\n\n<lg>\n<l>iti naḥ sumahā-bhāga</l>\n<l>nārāyaṇa-guṇān prati |</l>\n<l>saṃśayaḥ sumahān jātas</l>\n<l>tad bhavāṃś chettum arhati || [BhP 7.1.3]</l>\n</lg>\n\n<p>guṇān anugraha-nigrahādīn prati tat-tat-saṃśayam |</p>\n\n<p>[96]</p>\n\n<p>atra śrī-ṛṣr uvāca -</p>\n\n<lg>\n<l>sādhu pṛṣṭaṃ mahārāja</l>\n<l>hareś caritam adbhutam |</l>\n<l>yad bhāgavata-māhātmyaṃ</l>\n<l>bhagavad-bhakti-vardhanam || [BhP 7.1.4]</l>\n</lg>\n\n<p>he mahārāja | idaṃ yat pṛṣṭhaṃ tat sādhu suvicāritam eva | kintu hareś\ncaritam adbhutam apūrvam avaiṣamye'pi viṣamatayā pratīyamānatvena\nvicārātītatvāt | yad yatra hareś caritre bhagavad-bhakti-vardhanaṃ bhāgavata-\nmāhātmyaṃ bhāgavatānāṃ prahlādopalakṣita-bhakta-vṛndānāṃ māhātmyaṃ\nvartate | anena bhāgavatārtham eva sarvaṃ karoti bhagavān na tv anyārtham\nity asyaivārthasya paryavasānaṃ bhaviṣyatīti vyañjitam | ṭīkā ca -</p>\n\n<p>sva-bhakta-pakṣa-pātena tad-vipakṣa-vidāraṇam |\nnṛsiṃham adbhutaṃ vande paramānanda-vigraham || ity eṣā |</p>\n\n<p>[97]</p>\n\n<p>ato -</p>\n\n<lg>\n<l>gīyate paramaṃ puṇyam</l>\n<l>ṛṣibhir nāradādibhiḥ |</l>\n<l>natvā kṛṣṇāya munaye</l>\n<l>kathayiṣye hareḥ kathām || [BhP 7.1.5]</l>\n</lg>\n\n<p>paramaṃ puṇyaṃ yathā syāt tathā yā gīyate tāṃ kathām iti yat\ntadoradhyāhāreṇānvayaḥ | atra ca tair gīyamānatvena bhaktaika-sukha-\nprayojanatvam eva vyañjitam |</p>\n\n<p>[98]</p>\n\n<p>tatra tatra tāvad vyañjitārthānurūpam eva praśnasyottaram āha --</p>\n\n<lg>\n<l>nirguṇo 'pi hy ajo 'vyakto</l>\n<l>bhagavān prakṛteḥ paraḥ |</l>\n<l>sva-māyā-guṇam āviśya</l>\n<l>bādhya-bādhakatāṃ gataḥ || [BhP 7.1.6]</l>\n</lg>\n\n<p>yasmāt prakṛteḥ paras tasmān nirguṇaḥ prākṛta-guṇa-rahitaḥ tata evājo nitya-\nsiddhaḥ tata eva cāvyaktaḥ prākṛta-dehendriyādi-rahitatvān nānyena vyajyate\niti svayaṃ prakāśa-dehādir ity arthaḥ | tataś ca prakṛti-guṇottha-rāga-dveṣādi-\nrahitaś ceti bhāvaḥ | evam evambhūto'pi sveṣu bhakteṣu yā māyā kṛpā\ntatropito yo guṇo līlā-kautukamaya-viśuddhorjita-sattvākhyas tam\nāviśyālambya bhagavān nityam eva prakāśita-ṣaḍ-guṇaiśvaryaḥ san, etad apy\nupalakṣaṇaṃ kadācid ity ādau jātaḥ san lokendriyeṣu vyakto'pi san bādhya-\nbādhakatāṃ gataḥ | nija-dṛṣṭi-pathe'pi sthātum asamartheṣu atikṣudreṣu\ndevāsurādiṣu sva-sāhāyya-pratiyoddhṛtva-sampādanāya svayaṃ sañcāritaṃ\nkiñcit tad-aṃśa-lakṣaṇam eva tejaḥ samāśritya bādhyatāṃ bādhakatāṃ ca\ngataḥ | yuddha-līlā-vaicitryāya pratiyoddhṛṣu tadānīṃ svasmin\nprakāśyamānād api tejaso'dhikaṃ tejo'ṃśaṃ sañcārya bādhyatāṃ parājayaṃ\nkadācit tu tasmān nūnaṃ sañcārya bādhakatāṃ jayaṃ prāpta ity arthaḥ | syāt\nkṛpā-dambhayor māyā iti viśva-prakāśaḥ |</p>\n\n<p>atra saty apy arthāntare bhāgavatānugraha-prayojanatvenaivopakrāntatvād\nupasaṃhariṣyamāṇatvāc ca gati-sāmānyāc ca chala-maya-māyayā tat-tat-\nkartṛtve'py adhika-doṣāpātāc ca tan nāpekṣate | tasmād bhakta-vinodaika-\nprayojanaka-svaira-līlā-kaivalyenānyatra rāga-dveṣābhāvān nātra vaiṣamyam\niti bhāvaḥ | ataeva bādhyatām api yātīti bādhaktayā sahaivoktam | tathā nija-\nsvarūpa-śakti-vilāsa-lakṣaṇa-līlāviṣkāreṇa sarveṣām eva hitaṃ paryavasyatīti\nsuhṛttādikaṃ ca nāpayātīti dhvanitam |</p>\n\n<p>[99]\natha kathaṃ so'pi viśuddha-sattvākhyo guṇaḥ prākṛto na bhavati kadā vā\nkutra taṃ vīryātiśayaṃ sañcārayati kathāṃ vā kṛta-hānya-kṛtābhyābhyāgama-\nprasaṅgo na bhavatīty ādikam āśaṅkyāha dvābhyām --</p>\n\n<lg>\n<l>sattvaṃ rajas tama iti</l>\n<l>prakṛter nātmano guṇāḥ |</l>\n<l>na teṣāṃ yugapad rājan</l>\n<l>hrāsa ullāsa eva vā || [BhP 7.1.7]</l>\n</lg>\n\n<p>sattvādayo guṇāḥ prakṛter eva nātmanaḥ | ātmanaḥ parameśvarasya tasya tu\nye sarve'pi nityam evollāsino guṇās te tu te na bhavantīty arthaḥ | tad uktam -\n sattvādayo na santīśa [ViP 1.9.44] iti |</p>\n\n<p>hlādinī sandhinī saṃvit\ntvayy eva sarva-saṃsthitau iti [ViP 1.12.69] ca |</p>\n\n<p>yasmān nātmanas te tasmād eva yugapat hrāsa eva vā ullāsa eva vā nāsti,\nkintu vikāritvena parasparam upamardyatvāt kasyacit kadācit hrāsaḥ kadācit\nkadācid ullāso bhavatīty arthaḥ |</p>\n\n<p>[100]</p>\n\n<p>tataś ca devādīnāṃ tat-sāhāyye surādīnāṃ ca tad-yuddhe yogyatāṃ\ndarśayati | tathā sattvādy-ullāsa-kāle tal-līlāyās tad-adhīnatvam iva yat\npratīyate tad anuvadan pariharati --</p>\n\n<lg>\n<l>jaya-kāle tu sattvasya</l>\n<l>devarṣīn rajaso 'surān |</l>\n<l>tamaso yakṣa-rakṣāṃsi</l>\n<l>tat-kālānuguṇo 'bhajat || [BhP 7.1.8]</l>\n</lg>\n\n<p>sattvasya jaya-kāle devān ṛṣīṃś cābhajat bhajati bhagavān tat-tad-deheṣu\nsattvopādhika-nija-tejaḥ sañcārayati yena ca tān sahāyamānān karotīty\narthaḥ | evaṃ rajaso jaya-kāle asureṣu raja-upādhikaṃ tamaso jaya-kāle yakṣa-\nrakṣaḥsu tama-upādhikam iti yojanīyam |</p>\n\n<p>tataś ca yena tān yakṣādīn pratiyoddṝn kurvan devādīn parājitān karoti\nsvayam api tathā darśayatīty arthaḥ | tad evaṃ bhakta-rasa-poṣa-līlā-\nvaicitryāya bādhya-bādhakatāṃ yātīti darśitam | yac ca kṣīroda-mathane\nśrūyate |</p>\n\n<p>tathā surāṇ āviśad āsureṇa\nrūpeṇa teṣāṃ bala-vīryam īrayan |\nuddīpayan deva-gaṇāṃś ca viṣṇur\n<l>devena nāgendram abodha-rūpaḥ || [BhP 8.7.11] iti |</l></p>\n\n<p>tatrāpi tad-vaicitryārtham eva tathā tat-tad-āveśas tasyeti labhyate |</p>\n\n<p>nanv āyātā tasya tat-tad-guṇodbodhakālapāravaśyena svaira-līlatā-hāniḥ |\ntataś ca guṇa-sambandhātiśaye vaiṣyādikaṃ ca spaṣṭam evety āśaṅkyāha tat-\nkālānuguṇa iti | teṣāṃ sattvādīnāṃ kāla evānuguṇo yasya saḥ | bhagavac-\ncharaṇa itivat samāsaḥ | svairam eva krīḍati tasmin nityam eva tad-\nanugatikayā māyayā tad-anusāreṇaivānādi-siddha-pravāhaṃ taṃ jagat-karma-\nsamudāyaṃ prerya sva-vṛtti-viśeṣa-rūpatvena pravartyamānaḥ sattvādi-\nguṇānāṃ kāla eva tad-adhīno bhavatīty arthaḥ | kālasya māyā-vṛttitvam\nudāhṛtaṃ kālo daivam ity ādau tvan-māyaiṣeti | yad vā teṣāṃ kālo'pi\nsadānugato bhaktānugraha-mātrārtha-svaira-ceṣṭātmaka-prabhāva-lakṣaṇo\nguṇo yasya sa ity arthaḥ | tato'pi tac-ceṣṭānusāreṇaiva māyayā tat-tat-\npravartanam iti bhāvaḥ | yad uktam -</p>\n\n<p>yo 'yaṃ kālas tasya te 'vyakta-bandho\n<l>ceṣṭām āhuś ceṣṭate yena viśvam || [BhP 10.3.26] iti |</l></p>\n\n<p>tathā cobhayathāpi na pāravaśyam ity āyātam | ittham eva śrī-kapila-devo'pi\n- yaḥ kālaḥ pañca-viṃśaka iti [BhP 3.26.15] | prabhāvaṃ pauruṣaṃ prāhuḥ\nkālam eke yato bhayam iti [BhP 3.26.16] ca | tatra māyāvyaṅgatva-puruṣa-\nguṇatva-lakṣaṇa-mata-dvayam upanyastavān | atra tasya ceṣṭā prabhāvasya\nbhakta-vinodāyaiva mukhyā pravṛttiḥ | guṇodbodhādi-kāryaṃ tu tatra svata\neva bhavatīti tatra pravṛttyābhāsa eva | tataś ca pūrvo'ṃśaḥ svayam eveti\nsvarūpa-śakter eva vilāsaḥ paras tad-ābhāsa-rūpa evety ābhāsa-śakter\nmāyāyā evāntargataḥ | yo'yaṃ kāla ity ādau nimeṣādir ity uktis tu dvayor\nabheda-vivakṣayaiveti jñeyam |</p>\n\n<p>ata evaṃ vyākhyeyaṃ | yathā bhṛtyasyānugato bhṛtyo'nubhṛyaḥ tathātra\nprabhāva-lakṣaṇasya guṇasyānugata ābhāsa-rūpo guṇo'nuguṇaḥ | tathā ca\nteṣāṃ kālo'py anuguṇo na tu sākṣād guṇo yasyeti ||</p>\n\n<p>[101]</p>\n\n<p>nanu teṣu teṣu tenāveśyamānaṃ tejaḥ kathaṃ na lakṣyate | tatrāha --</p>\n\n<lg>\n<l>jyotir-ādir ivābhāti</l>\n<l>saṅghātān na vivicyate |</l>\n<l>vidanty ātmānam ātma-sthaṃ</l>\n<l>mathitvā kavayo 'ntataḥ || [BhP 7.1.9]</l>\n</lg>\n\n<p>yadyapi teṣu teṣu nija-tejo'ṃśenāviṣṭo'sau saṅghātāt sammiśratvāt na\nvivicyate lokair vivektuṃ na śakyate tathāpi kavayo viveka-nipuṇā antato\nmathitvā tasyāpi sāhāyyaṃ tenāpi yuddham ity ādikāsambhavārtha-niṣedhena\nvivicya tad-aṃśenātmasthaṃ tat-tad-ātmani praviṣṭam ātmānam īśvaraṃ\nvidanti jānanti | tatra hetu-garbho dṛṣṭāntaḥ | yasmāt tat-tejaḥ jyotir-ādi-\npadārtha ivābhāti draṣṭṛṣv iti viśeṣaḥ |</p>\n\n<p>ayam arthaḥ | yathā nedaṃ maṇes tejaḥ pūrvam adarśanāt, kintu tadātapa-\nsaṃyogena sauraṃ teja evātra praviṣṭam iti sūrya-kāntādau tūlādi-dāhena tad-\nanubhaviṣu tadā bhāti | yathā ca pūrvavad eva vāyor ayaṃ gandhaḥ pārthiva\neva praviṣṭa iti teṣv ābhāti | tathātrāpīti |</p>\n\n<p>athavā nanv evaṃ tarhi tair api krīḍatīti dṛśyata tatrāha jyotir iti | yathā\ncakṣr-ādi-jyotibhiḥ svāṃśe rūpa-mātre'pi prakāśyamāne gandhādi-guṇa-\npañcakā mṛd evāsua prakāśata iti pratīyate | yathā ca karṇādi-nabhasā\nsvāṃśe śabda-mātre'pi gṛhyamāne dundubhir evāsāv iti pratīyate | tac ca tat-\ntad-guṇānāṃ saṃmiśratvād eva bhavati na vastutaḥ | tathā kavayaḥ ātmānam\nīśvaraṃ tat-tat-saṅghāta-sthatvenānyair aviviktam api ātmasthaṃ svāṃśa-\ntejobhir eva krīḍantaṃ jānantīty arthaḥ |</p>\n\n<p>[102]</p>\n\n<p>yad evaṃ yuddhādi-nija-līlābhir bhakta-vinodanam eva prayojanaṃ, viśva-\npālanaṃ tu tataḥ svata eva bhavatīty uktvā, sṛṣṭi-pralayayoḥ prakṛtīkṣaṇādāv\napi sarvāśaṅka-nirāsārtham atidiśan triṣv apy aviśeṣam āha -</p>\n\n<lg>\n<l>yadā sisṛkṣuḥ pura ātmanaḥ paro</l>\n<l>rajaḥ sṛjaty eṣa pṛthak sva-māyayā |</l>\n<l>sattvaṃ vicitrāsu riraṃsur īśvaraḥ</l>\n<l>śayiṣyamāṇas tama īrayaty asau || [BhP 7.1.10]</l>\n</lg>\n\n<p>yadā yatra sva-ceṣṭā-lakṣaṇe kāle eṣa paraḥ parameśvaraḥ sva-māyayā\nbhakta-kṛpayā ātmanaḥ puraḥ prācīna-sṛṣṭi-gata-sādhaka-bhakta-rūpāṇi\nsvasyādhiṣṭhānāni sisṛkṣur bhavati prakṛtyā saha teṣu līneṣu\nāvirbhāvanārthām īkṣāṃ karoti tadā pṛthak svarūpa-śakter itarāsau jīva-\nmāyākhyā śaktiḥ pūrvavat tac-ceṣṭātmaka-prabhāvābhāsoddīptā rajaḥ sṛjati\nsvāṃśa-bhūtād guṇa-traya-sāmyād avyaktād vikṣipati udbodhayatīti vā | yad\nvā pṛthaṅ-māyānugata eṣa kāla eva sṛjati tathāsau-padena ca kāla evocyate |</p>\n\n<p>atha vicitrāsu nānā-guṇa-vaicitrī-matīṣu tal-lakṣaṇāsu pūrṣu yadā rantum\nicchur bhavati tadāsau sattvaṃ sṛjati, yadā punas tābhir eva militvā\nśayiṣyamāṆaḥ śayitum icchur bhavatīty arthaḥ | tadāsau tamaḥ sṛjatīti | tato\nbhakta-nimittam eva sarvā eva sṛṣṭy-ādi-kriyāḥ pravartante iti bhāvaḥ |\nyathāṅgīkṛtam ekādaśasya tṛtīye ṭīkākṛdbhir api | kim arthaṃ sasarja sva-\nmātrātma-prasiddhaye | svaṃ mimīte pramimīte ātmānam upāste yaḥ sa sva-\nmātā tasyātmano jīvasya prakṛṣṭā ye siddhaya iti śayanam atra\npuruṣāvatārasya kadācit pralayodadhau yoga-nidrā kadācid bhagavat-praveśo\nvā | yadyapi sarveṣv api jīveṣu antaryāmitayā parameśvaras tiṣṭhati tathāpi\ntatrāsaṃsaktatvād asthita eva bhavati tad bhakteṣu tu samāsaktatvān na\ntatheti | na ca tat-saṅgādau tasyeccheti yathokta-vyākhyānam eva balavat |\ntathā ca śrī-bhagavad-upaniṣadaḥ</p>\n\n<lg>\n<l>matsthāni sarvabhūtāni na cāhaṃ teṣv avasthitaḥ |</l>\n<l>na ca matsthāni bhūtāni paśya me yogam aiśvaram || [Gītā 9.4-5] iti</l>\n</lg>\n<l>ye bhajanti tu māṃ bhaktyā mayi te teṣu cāpy aham || [Gītā 9.29] iti ca |</l>\n\n<p>uktaṃ ca hari-bhakti-sudhodaye -</p>\n\n<p>bhaktānāṃ hṛdayaṃ śāntaṃ saśriyo me priyaṃ gṛham |\nvasāmi tatra śobhaiva vaikuṇṭhākhyād ivarṇanā || iti |</p>\n\n<p>[103]</p>\n\n<p>evaṃ prasaṅgena sṛṣṭi-pralayāv api vyākhyāya punaḥ pālanam eva\nvyācakṣāṇaḥ prakaraṇam upasaṃharati sārdhena --</p>\n\n<p>kālaṃ carantaṃ sṛjatīśa āśrayaṃ\npradhāna-pumbhyāṃ nara-deva satya-kṛt |\n<lg>\n<l>ya eṣa rājann api kāla īśitā</l>\n<l>sattvaṃ surānīkam ivaidhayaty ataḥ |</l>\n<l>tat-pratyanīkān asurān sura-priyo</l>\n<l>rajas-tamaskān pramiṇoty uruśravāḥ || [BhP 7.1.11]</l>\n</lg></p>\n\n<p>satya-kṛt svarūpa-śakti-vilāsenaiva svayaṃ paramārtha-satya-kriyāvirbhāvaka\neva san sva-ceṣṭā-rūpaṃ kālaṃ sṛjati vyañjayati | kiṃ kurvantaṃ pradhāna-\npuṃbhyāṃ ca carantaṃ tat-tat-sambandhānāṃ sādhaka-bhaktānāṃ devādi-\npraviṣṭaṃ nija-tejo'ṃśānāṃ ca sāhāyyaa-hetor eva sṛjyamānatayā\nutpattaivāvyakta-jīva-saṅghātābhyāṃ carantam ataeva sannidhānenaiva tayos\ntat-tad-avasthānām āśrayam udbhava-hetuṃ ca | narad-deveti sambodhanena\nyathā nijaiṣayā mukhyam eva kāryaṃ kurvatas tava tathaivānayad api\nkṣudrataraṃ svayam eva sidhyati tadvad ihāpīti bodhitam | tato ya eṣa ceṣṭā-\nrūpaḥ kāla sa sattvaṃ satrtva-pradhānaṃ surānīkameghayatīva tata eva ta-\npratyanīkān rajas-tamaḥ-pradhānān asurān pramiṇotīva hinstīva, ye tu\ndeveṣu bhaktā asureṣu bhakta-dveṣiṇas tān svayaṃ pālayati caiveti pūrvem\nevoktam | yasmāt tac-ceṣṭā-lakṣaṇasya kālasyaivaṃ vārtā tasmād īśitāpi\nedhayatīva pramiṇotīva ceti | he rājann iti pūrvābhiprāyam eva |</p>\n\n<p>nanu yadi ceśituḥ prayojanaṃ na bhavati tarhi kathaṃ kadāpy asurān api sva-\npakṣān vidhāya devair na yudhyeta, tatrāha sura-priyaḥ | sureṣu vartamānāḥ\npriyā bhaktā yasya saḥ | sattva-pradhāneṣu sureṣu prāyaśas teṣāṃ sarveṣām\nanugamanenaiva tasyānugamanam | kadācid bṛhaspaty-ādiṣu mahatsv\naparādhe tu teṣāṃ mālinyena suratvācchādanāt teṣāṃ tasya caiteṣv\nananugamanaṃ syād iti | jayakāle tu sattvasyety ādy uktam iti bhāvaḥ |</p>\n\n<p>nanu kathaṃ te'pi tān nānugacchanti tatrāha - rajas-tamaskān iti | atyanta-\nbhagavad-bahirmukhatā-karayor guṇayor arocakatvād eveti bhāvaḥ | tary asau\nsadaivāsurāṇāṃ nigraham eva karotīty athāpy asamañjasyam ity āśaṅkyāha\nuruśravāḥ | uru sarvato vistṛtaṃ mahattamaṃ vā śravaḥ kīrtir yasya sa teṣām\napy anugrahaṃ karotīti bhāvaḥ |</p>\n\n<p>[104]</p>\n\n<p>tad evaṃ siddhāntaṃ pradarśya tatra sva-bhaktānugraha-mātra-prayojanas tat\ntat karoti pareśa iti pratijñātārthodāharaṇāya prahlāda-jaya-vijayādi-kṛpāyāḥ\nsūcakam itihāsa-viśeṣam āha --</p>\n\n<p>atraivodāhṛtaḥ pūrvam\nitihāsaṃ surarṣiṇā |\nprītyā mahākratau rājan\npṛcchate'jāta-śatrave || ity [BhP 7.1.12] ādi | ṭīkaiva dṛśyā || 7.1 || śrī-\n<l>śukaḥ ||93-104||</l></p>\n\n<p>[105-106]</p>\n\n<p>tad evaṃ sarve api vaiṣamya-nairghṛṇye parihṛte | īśvaras tu paryanyavad\ndraṣṭavya ity asya brahma-sūtra-nirgatārtha-nyāyasyāpy atraivāntarbhāva-\nsiddheḥ | iti brahma-bhagavat-paramātmāno vivṛtāḥ | tad evaṃ trivyūhatvam\neva vyākhyātam | kvacid vāsudevādi-caturvyūhāditvaṃ ca dṛśyate | sa ca\nbhedaḥ kasyacit kenacid abheda-vivakṣayā ca nāyuktaḥ| tad uktaṃ mokṣa-\ndharme nārāyaṇīye --</p>\n\n<lg>\n<l>eka-vyūha-vibhāgo vā kvacid dvi-vyūha-saṃjñitaḥ |</l>\n<l>tri-vyūhaś cāpi saṅkhyātaś caturvyūhaś ca dṛśyate || iti [Mbh 12.336.53]</l>\n</lg>\n\n<p>śrutiś ca - sa ekadhā bhavati dvidhā bhavatīty [Chā 7.26.2] ādyā |</p>\n\n<p>atha pūrva-rītyā caturvyūhatvādy-avisaṃvāditayā yad atra tri-vyūhatvaṃ tatra\nprathama-vyūhasya śrī-bhagavata eva mukhyatvaṃ yat-pratipādakatvenaivāsya\nśrī-bhāgavatam ity ākhyā | yathoktam - idaṃ bhāgavataṃ nāma purāṇaṃ\nbrahma-sammitam iti | tasya hi prādhānye ṣaḍ-vidhena liṅgena tātparyam api\nparyālocyate |</p>\n\n<p>upakramopasaṃhārāv abhyāso'pūrvatā phalam |\narthavādopapattī ca liṅgaṃ tātparya-nirṇaye || ity ukta-prakāreṇa |</p>\n\n<p>tathā hi tāvad upakramopasaṃhārayor aikyena --</p>\n\n<lg>\n<l>janmādy asya yato 'nvayād itarataś cārtheṣv abhijñaḥ svarāṭ</l>\n<l>tene brahma hṛdā ya ādi-kavaye muhyanti yat sūrayaḥ |</l>\n<l>tejo-vāri-mṛdāṃ yathā vinimayo yatra tri-sargo 'mṛṣā</l>\n<l>dhāmnā svena sadā nirasta-kuhakaṃ satyaṃ paraṃ dhīmahi || [BhP 1.1.1]</l>\n</lg>\n\n<lg>\n<l>kasmai yena vibhāsito'yam atulo jñāna-pradīpaḥ purā</l>\n<l>tad-rūpeṇa ca nāradāya munaye kṛṣṇāya tad-rūpiṇā |</l>\n<l>yogīndrāya tad-ātmanātha bhagavad-rātāya kāruṇyatas</l>\n<l>tac chuddhaṃ vimalaṃ viśokam amṛtaṃ satyaṃ paraṃ dhīmahi || [BhP 12.13.19]</l>\n</lg>\n\n<p>tatra purvasyārthaḥ | artho'yaṃ brahma-sūtrāṇām iti gāruḍokter asya mahā-\npurāṇasya brahma-sūtrākṛtrima-bhāṣyātmakatvāt prathamaṃ tad\nupādāyaivāvatāraḥ | tatra pūrvam athāto brahma jijñāseti vyācaṣṭe tejo-vāri-\nmṛdām ity-ādy-ardhena | yojanāyāṃ prāthamikatvād asya pūrvatvam |</p>\n\n<p>tatra brahma-jijñāseti vyācaṣṭe paraṃ dhīmahīti | paraṃ śrī-bhagavantaṃ\ndhīmahi dhyāyema | tad evaṃ mukta-pragrahayā yoga-vṛttyā bṛhatvād\nbrahma yat sarvātmakaṃ tad-bahiś ca bhavati | tat tu nija-raśmy-ādibhyaḥ\nsūrya iva sarvebhyaḥ param eva svato bhavatīti mūla-rūpatva-pradarśanāya\npara-padena brahma-padaṃ vyākhyāyate | tac cātra bhagavān evety\nabhimatam | puruṣasya tad-aṃśatvān nirguṇasya brahmaṇo guṇādi-hīnatvāt |\nuktaṃ ca śrī-rāmānuja-caraṇaiḥ - sarvatra bṛhatva-guṇa-yogena hi brahma-\nśabdaḥ | bṛhatvaṃ ca svarūpeṇa guṇaiś ca yatrānavadhikātiśayaḥ so'sya\nmukho'rthaḥ | sa ca sarveśvara eveti | uktaṃ pracetobhiḥ nahyanto yad\nvibhūtīnāṃ so'nanta iti gīyate | ataeva vivdha-manoharānantākāratve'pi tat-\ntad-ākārāśraya-paramādbhuta-mukhyākāratvam api tasya vyañjitam | tad\nevaṃ mūrtatve siddhe tenaiva paratvena na tasya viṣṇv-ādi-rūpaka-\nbhagavattvam eva siddham | tasyaiva brahma-śivādi-paratvena darśitatvāt |\natra jijñāsety asya vyākhyā dhīmahīti | yatas taj-jijñāsās tāt-paryaṃ tad-\ndhyāna eva | tad uktam ekādaśe svayaṃ bhagavatā --</p>\n\n<p>śabda-brahmaṇi niṣṇāto\nniṣṇāyāt pare yadi |\nśrutas tasya śrama-phalo\n<l>hy adhenum iva rakṣata || [BhP 11.11.18] iti |</l></p>\n\n<p>tato dhīmahīty anena śrī-rāmānuja-mataṃ jijñāsā-padaṃ nididhyāsana-\nparam eveti | svīyatvenāṅgīkaroti śrī-bhāgavata-nāmā sarva-vedādi-sāra-\nrūpo'yaṃ grantha ity āyātam | dhīmahīti bahu-vacanaṃ kāla-deśa-paramparā-\nsthitasya sarvasyāpi tat-kartavyatābhiprāyeṇa ananta-koṭi-\nbrahmāṇḍāntaryāmināṃ puruṣāṇām aṃśibhūte bhagavaty eva\ndhyānasyābhidhānāt | anenaika-jīva-vāda-jīvana-bhūto vivarta-vādo'pi\nnirastaḥ | dhyāyatir api bhagavato mūrtatvam api bodhayati dhyānasya mūrta\nevākaṣṭārthatvāt | sati ca susādhye pumarthopāye duḥsādhyasya\npuruṣāpravṛttyā svata evāpakarṣāt tad-upāsakasyaiva yuktatamatva-nirṇayāc\nca | tathā ca gītopaniṣadaḥ -</p>\n\n<lg>\n<l>mayy āveśya mano ye māṃ nityayuktā upāsate |</l>\n<l>śraddhayā parayopetās te me yuktatamā matāḥ || [Gītā 12.2]</l>\n</lg>\n<lg>\n<l>ye tv akṣaram anirdeśyam avyaktaṃ paryupāsate |</l>\n<l>te prāpnuvanti mām eva sarvabhūtahite ratāḥ || [Gītā 12.3-4]</l>\n</lg>\n<p>kleśo 'dhikataras teṣām avyaktāsakta-etasām\n<l>avyaktā hi gatir duḥkhaṃ dehavadbhir avāpyate || [Gītā 12.5]</l></p>\n\n<p>idam eva ca vivṛtaṃ brahmaṇā --</p>\n\n<p>śreyaḥ-sṛtiṃ bhaktim udasya te vibho\nkliśyanti ye kevela-bodha-labdhaye |\nteṣām asau kleśala eva śiṣyate\n<l>nānyad yathā sthūla-tuṣāvaghātinām || [BhP 10.14.4] iti |</l>\nataevāsya dhyeyasya svayaṃ bhagavattvam eva sādhitam | śivādayaś ca\nvyāvṛttāḥ | tathā dhīmahīti liṅgā dhyotitā pṛthag-anusandhāna-rahitā\nprārthanā dhyānopalakṣita-bhagavad-bhajanam eva param-puruṣārthatvena\nvyanakti | tato bhagvatas tu tathātvaṃ svayam eva vyaktam | tataś ca yathokta-\nparama-manohara-mūrtitvam eva lakṣyate | tathā ca vedānāṃ sāmavedo'smīti\n[Gītā 10.22]| tatra ca bṛhat-sāma tathā sāmnām ity [Gītā 10.35] ukta-mahimni\nbṛhat-sāmni bṛhad-dhāmaṃ bṛhat-pārthivaṃ bṛhad-antarīkṣaṃ bṛhad divaṃ\nbṛhad vāmaṃ bṛhadbhyo vāmaṃ vāmebhyo vāmam iti | tad evaṃ brahma-\njijñāseti vyākhyātam |</p>\n\n<p>athāta ity asya vyākhyām āha satyam iti | yatas tatrātha-śabda ānantarye ataḥ\nśabdo vṛttasya hetu-bhāve vartate tasmād atheti svādhyāya-kramataḥ prāk\nprāpta-karma-kāṇḍe pūrva-mīmāṃsayā samyak karma-jñānād anantaram ity\narthaḥ | ata iti tat-kramataḥ samanantaraṃ prāpta-brahma-kāṇḍe tūttara-\nmīmāṃsayā nirṇeya-samyag-arthe'dhīta-carād yat-kiñcid-anusaṃhitārthāt\nkutaścid vākyād dhetor ity arthaḥ | pūrva-mīmāṃsāyāḥ pūrva-\npakṣatvenottara-mīmāṃsānirṇayottara-pakṣe'sminn avayśyāpekṣyatvād\naviruddhāṃśe sahāyatvāt karmaṇaḥ śānty-ādi-lakṣaṇa-sattva-śuddhi-hetutvāc\nca tad-anantaram ity eva labhyam | vākyāni caitāni tad yatheha karma-jito\nlokaḥ kṣīyate evāmevāmutra puṇya-jito lokaḥ kṣīyate | atha ya ihātmānam\nanuvidya vrajanty etāṃś ca satya-kāmāṃs teṣāṃ sarveṣu lokeṣu kāma-cāro\nbhavatīti na sa punar āvartate iti sa cānantyāya kalpate iti nirañjanaḥ paramaṃ\nsāmyam upaitīti |</p>\n\n<p>idaṃ jñānam upāśritya mama sādharmyam āgatāḥ |\n<l>sarge 'pi nopajāyante pralaye na vyathanti ca || iti [Gītā 14.2] |</l>\ntad etad ubhayaṃ vivṛtaṃ rāmānuja-śārīrake mīmāsā-pūrvabhāga-jñātasya\nkarmaṇo'lpāsthira-phalatvaṃ tad-uparitana-bhāgāvaseyasya brahma-jñānasya\ntv anantāha-praphalatvaṃ śrūyate | ataḥ pūrva-vṛttān karma-jñānād anantaraṃ\nbrahma jñātavyam ity uktaṃ bhavati | tad āha sarvādi-vṛttikāro bhagavān\nbaudhāyanaḥ - vṛttān karmādhigamād anantaraṃ brahma vividiṣetīti |</p>\n\n<p>etad eva purañjanopākhyāne ca dakṣiṇa-vāma-karṇayoḥ pitṛ-hūdva-hū-śabda-\nniruktau vyaktam asti | tad evaṃ samyak karma-kāṇḍa-jñānānantaraṃ brahma-\nkāṇḍa-gateṣu keṣucid vākyeṣu svargādy-ānandasya vastu-vicāreṇa duḥkha-\nrūpatva-vyabhicāri-sattākatva-jñāna-pūrvakaṃ brahmaṇas tv avyabhicāri-\nparatamānandatvena satyatva-jñānam eva brahma-jijñāsāyāṃ hetur iti arthāta\nity asyārthe labdhe tan-nirgalitārtham evāha satyam iti | sarva-\nsattādātravyabhichāri-sattākam ity arthaḥ | param ity anenānvayāt satyaṃ\njñānam anantaṃ brahmety atra [Taitt 2.1.3] śrutau ca brahmety anena |</p>\n\n<p>tad evam anyasya tad-icchādhīna-sattākatvena vyabhicāri-sattākatvam āyāti |\ntad evam atra tad etad avadhi vyabhicāri-sattākam eva dhyātavanto vayam\nidānīṃ tv avyabhicāri-sattākaṃ dhyāyemeti bhāvaḥ |</p>\n\n<p>atha paratvam eva vyanakti dhāmneti | atra dhāma-śabdena prabhāva ucyate\nprakāśo vā | gṛha-deha-tviṭ-prabhāvā dhāmanīty amarādi-nānārtha-vargāt |\nna tu svarūpam | tathā kuhaka-śabdenātra pratāraṇa-kṛd ucyate | tac ca jīva-\nsvarūpāvaraṇa-vikṣepakāritvādinā māyā-vaibhavam eva | tataś ca svena\ndhāmnā sva-prabhāva-rūpayā sva-prakāśa-rūpayā vā śaktyā sadā nityam eva\nnirastaṃ kuhakaṃ māyā-vaibhavaṃ yasmāt tam | tad uktaṃ māyāṃ vyudasya\ncic-chaktyeti | tasyā api śakter āgantukatvena svenety asya vaiyaarthyaṃ syāt |\nsva-svarūpeṇety evaṃ vyākhyāne tu svenetyanenaiva caritārthatā syāt | yathā\nkathañcit tathā vyākhyāne'pi kuhaka-nirasana-lakṣaṇā śaktir evāpadyate | sā\nca sādhakatama-rūpayā tṛtīyayā vyakteti | etena māyātatkārya-vilakṣaṇaṃ\nyad vastu tat tasya svarūpam iti sva-svarūpa-lakṣaṇam api gamyam | tac ca\nsatyaṃ jñānam ānandaṃ brahmeti vijñānam ānandaṃ brahmeti [Taitt 2.1.3]\nśruti-prasiddham eva | etac-chruti-lakṣakam eva ca satyam iti vinyastam | tad\nevaṃ svarūpa-śaktiś ca sākṣād evopakrāntā tataḥ sutarām evāsya\nbhagavattvaṃ spaṣṭam |</p>\n\n<p>atha mukhye satyatve yuktiṃ darśayati yatreti | brahmatvāt sarvatra sthite\nvāsudeve bhagavati yasmin shtitas trayāṇāṃ guṇānāṃ bhūtendriya-\ndevatātmako yasyaiveśituḥ sargo'py ayam ṛṣā śaktyādau rajatādikam\nivāropito na bhavati | kintu yato vā imānīti śruti-prasiddhe brahmaṇi yatra\nsarvadā sthitatvāt saṃjñā-mūrti-k ptis tu trivṛt kurvata upadeśād iti [Vs. 2.4.20]\nyad eka-kartṛkatvāc ca satya eva | tatra dṛṣṭāntenāpy amṛṣātvaṃ sādhayati -\n teja-ādīnāṃ vinimayaḥ parasparāṃśa-vyatyayaḥ parasparasminn\naṃśenāvasthitir ity arthaḥ | sa yathā mṛṣā na bhavati kintu yathaiveśvara-\nnirmāṇaṃ tathety arthaḥ | hatemās tisro devatās trivṛd ekaikā bhavati | tad\nagne rohitaṃ rūpaṃ tejasas tad-rūpaṃ yat śuklaṃ tad apāṃ yat kṛṣṇaṃ tat\npṛthivyāḥ tad annasyeti śruteḥ [ChāU 6.4.1] |</p>\n\n<p>tad evam arthasyāsya śruti-mūlatvāt kalpanā-mūlas tv anyo'rthaḥ svata eva\nparāstaḥ | tatra ca sāmānyatayā nirdiṣṭānāṃ teja-ādīnāṃ viśeṣatve\nsaṅkramaṇaṃ na śābdikānāṃ hṛdaya-madhyārohati | yadi ca tad evāmaṃsyata\ntadā vārādīni marīcikādiṣu yathety evāvakṣyate | kiṃ ca tan-mate brahmatas\ntrisargasya mukhyaṃ janma nāsti kintyāropa eva janmety ucyate | sa punar\nbhramād eva bhavati | bhramaś ca sādṛśyāvalambī | sādṛśyaṃ tu kāla-\nbhedenobhayam evādhiṣṭhānaṃ karoti | rajate'pi śukti-bhrama-sambhavāt |\nna caikātmakaṃ bhramādhiṣṭhānaṃ bahv-ātmakaṃ tu bhrama-kalpitam ity\nasti niyamo mitho militeṣu vidūra-varti-dhūma-parvata-vṛkṣeṣv akhaṇḍa-\nmegha-bhrama-sambhavāt |</p>\n\n<p>tad evaṃ prakṛte'py anādita eva tri-sargaḥ pratyakṣaṃ pratīyate | brahma ca\ncinmātratayā svata eva sphurad asti | tasmād anādya-jñānākrāntasya jīvasya\nyathā sad-rūpatā-sādṛśyena brahmaṇi tri-sarga-bhramaḥ syāt tathā tri-sarge'pi\nbrahma-bhramaḥ kathaṃ na kadācit syāt | tataś ca brahmaṇa\nevādhiṣṭhānatvam ity anirṇaye sarva-nāśa-prasaṅgaḥ | āropakatvaṃ tu\njaḍasyaiva cinmātrasyāpi na sambhavati | brahma ca cinmātram eva tan-\nmatam iti | tataś ca śruti-mūla eva vyākhyāne siddhe so'yam abhiprāyaḥ |\nyatra hi yan nāsti kintv anyatraiva dṛśyate tatraiva tad-āropaḥ siddhaḥ | tataś\nca vastutas tad-ayogāt tatra tat-sattayā tat-sattā kartuṃ na śakyata eva | tri-\nsargasya tu tac-chakti-viśiṣṭād bhagavato mukhya-vṛttyaiva jātatvena\nśrutatvāt tad-vyatirekāt tatraiva sarvātmake so'sti | tatas tasmin na cāropitaṃ\nca | āropas tu tathāpi dhāmnety ādi-rītyaivācintya-śaktitvāt tena\nliptatvābhāve'pi tac-chāṅkara-rūpa eva | tathā ca ekadeśa-sthitasyāgner\njyotsnā vistāriṇī yathety anusāreṇa tat-sattayā tat-sattā bhavati |</p>\n\n<p>tato bhagavato mukhyaṃ satyatvaṃ tri-sargasya ca na mithyātvam iti | tathā ca\nśrutiḥ satyasya satyam iti tathā prāṇā vai satyaṃ teṣām eva satyam iti\n(BṛhdadU 2.3.6) | prāṇa-śabdoditānāṃ sthūla-sūkṣma-bhūtānāṃ\nvyavahārataḥ satyatvenādhigatānāṃ mūla-kāraṇa-bhūtaṃ parama-satyaṃ\nbhagavantaṃ darśayatīti |</p>\n\n<p>atha tam eva taṭastha-lakṣaṇena ca tathā vyañjayan prathamaṃ viśadārthatayā\nbrahma-sūtrāṇām eva vivṛtir iyaṃ saṃhiteti bibodayiṣayā ca tad-antaraṃ\nsūtram eva prathamam anuvadati janmādyasya yata iti | janmādīni sṛṣṭi-\nsthiti-pralayam | tad-guṇa-sa:avijñāna-bahuvrīhi | asya viśvasya\nbrahmādistamba-paryantāneka-kartṛ-bhoktṛ-saṃyuktasya pratinyata-deśakāla-\nnimitta-kriyā-phalāśrayasya manasāpy acintya-vividha-citra-racanā-rūpasya\nyato yasmād acintya-śaktyā svayam upādāna-rūpāt kartrādi-rūpāc ca\njanmādi taṃ paraṃ dhīmahīty anvayaḥ | atra viṣayā-vākyaṃ ca bhūgurvai\nvāruṇir varuṇaṃ pitaram upasasāra adhīhi bho bhagavo brahmety ārabhya\nyato vā imāni bhūtāni jāyante yena jātāni jīvanti yat prayanty abhisaṃviśanti\ntad-vijijñāsasva tad brahma iti (TaittU 3.1.1.) tat tejo'sṛjata ity ādi (ChāU\n6.2.3) ca |</p>\n\n<p>janmādikam iho lakṣaṇaṃ na tu viśeṣaṇam | tatas tad-dhyāne tan na\npraviśanti | kintu śuddha eva dhyeya iti | kiṃ ca atra prāg ukta-viśeṣaṇa-\nviśiṣṭa-viśva-janmādes tādṛśa-hetutvena sarva-śaktitvaṃ satya-saṅkalpatvaṃ\nsarva-jñatvaṃ sarveśvaratvaṃ ca tasya sūcitam | yaḥ sarvajñaḥ sarva-vid yasya\njñānamayaṃ tapaḥ sarvasya vaśī ity ādi śruteḥ [Muṇḍ 1.1.9, 2.2.7]| tathā\nparatvena nirastākhila-heya-pratyanīka-svarūpatvaṃ jñānādy-ananta-kalyāṇa-\nguṇatvaṃ sūcitam | na tasya kāryaṃ kāraṇaṃ ca vidyate ity ādi śruteḥ | ye tu\nnirviśeṣa-vastu jijñāsyam iti vadanti tan-mate brahma-jijñāsāyāṃ janmā̆dyasya\nyata ity asaṅgataṃ syāt | niratiśaya-bṛhad-bṛṃhaṇaṃ ceti nirvacanāt | tac ca\nbrahma jagaj-janmādi-kāraṇam iti vacanāc ca | evam uttareṣv api sūtreṣu\nsūtrodāhṛta-śrutayaś ca na tatra pramāṇam | tarkaś ca sādhya-\ndharmāvyabhicāri-sādhana-dharmānvita-vastu-viṣayatvān na nirviśeṣa-\nvastuni pramāṇam | jagañ-janmādibhramo yatas tad brahmati svotprekṣa-\npakṣe ca na nirviśeṣa-vastu-siddhiḥ | bhram-mūlam ajñānam ajñāna-sākṣi\nbrahmeti upayamāt | sākṣitvaṃ hi prakāśaika-rasatayocyate | prakāśatvaṃ tu\njaḍād vyāvartakaṃ svasya parasya ca vyavahāra-yogyatāpādana-svabhāvena\nbhavati | tathā sati svaiśeṣatvaṃ tad-abhāve prakāśataiva na syāt | tucchataiva\nsyāt | kiṃ ca tejo-vāri-mṛdām ity anenaiva teṣāṃ vivakṣitaṃ setsyatīti\njanmādyasya yata ity aprayojakaṃ syāt | atas tad-viśeṣatve labdhe sa viśeṣaḥ\nśakti-rūpa eva | śaktiś cāntarāṅgā bahiraṅgā taḍasthā ceti tridhā darśitā |\ntatra vikārātmakeṣu jagaj-janmādiṣu sākṣād-dhetunā bahiraṅgāyā eva syād\niti sā māyākhyā copakrāntā | taṭasthā ca vayaṃ dhīmahīty anena |</p>\n\n<p>atha yadyapi bhagavato'ṃśāt tad-upādāna-bhūta-prakṛtyākhya-śakti-viśiṣṭāt\npuruṣād evāsya janmādi tathāpi bhagavaty eva tad-dhetunā paryavasati |\nsamudraika-deśe yasya janmādi tasya samudra eva janmādīni | yathoktam -\n<lg>\n<l>prakṛtir yasyopādānam</l>\n<l>ādhāraḥ puruṣaḥ paraḥ |</l>\n<l>sato'bhivyañjakaḥ kālo</l>\n<l>brahma tat tritayaṃ tv aham || [BhP 11.24.19]</l>\n</lg></p>\n\n<p>tasya ca bhagavato janmādyasya yata ity anenāpi mūrtatvam eva labhyate | yato\nmūrtasya jagato mūrit-śakter nidhāna-rūpa-tādṛśānānanta-para-śaktīnāṃ\nnidhāna-rūpo'sāv ity ākṣipyate | tasya parama-kāruṇatvāṅgīkārāt | na ca\ntasya mūrtatve saty anyato janmāpatet anavasthāpatter\nekasyaivāditvenāṅgīkārāt | sāṅkhyānām avyaktasyeva |</p>\n\n<p>sa kāraṇaṃ karaṇādhipādhipo\nna cāsya kaścijjanitā na cādhipaḥ [ŚvetU 6.9]</p>\n\n<p>iti śruti-niṣedhāt | anādu-siddhāprākṛta-svābhāvika-mūrtitvena tasya tat\nprasiddhiś ca | tad evaṃ mūrtatve siddhe sa ca mūrto viṣṇu-nārāyaādi-\nsākṣād-rūpakaḥ śrī-bhagavān eva nānyaḥ | tathā ca -</p>\n\n<lg>\n<l>yataḥ sarvāṇi bhūtāni</l>\n<l>bhavanty ādi-yugāgame |</l>\n<l>yasmiṃś ca pralayaṃ yānti</l>\n<l>punar eva yuga-kṣaye ||</l>\n</lg>\n\n<p>ity ādi tat-pratipādaka-sahasra-nāmādau tatraiva tu yathoktam anirdeśya-\nvapuḥ śrīmān iti |</p>\n\n<p>evaṃ ca skānde -</p>\n\n<lg>\n<l>sraṣṭā pātā ca saṃhartā sa eko harir īśvaraḥ |</l>\n<l>sraṣṭṛtvādikam anyeṣāṃ dāru-yoṣāvad ucyate ||</l>\n</lg>\n\n<p>eka-deśa-kriyāvattvān na tu sarvātmaneritam |\nsṛṣṭy-ādikaṃ samastaṃ tu viṣṇor eva paraṃ bhavet || iti |</p>\n\n<p>mahopaniṣadi ca - sa brahmaṇā sṛjati sa rudreṇa vilāpayati ity ādikam | ata\neva vivṛtaṃ -</p>\n\n<p>nimittaṃ param īśasya viśva-sarga-nirodhayoḥ |\nhiraṇyagarbhaḥ sarvaś ca kālasyārūpiṇas tava || iti |</p>\n\n<p>tava yo rūpa-rahitaḥ kālaḥ kāla-śaktis tasya nimitta-mātram iti vyadhikaraṇa\neva ṣaṣṭhī | tathā ādyo'vatāraḥ puruṣaḥ parasyety ādi | yad-aṃśato'sya sthiti-\njanma-nāśā ity ādi ca |</p>\n\n<p>tad evam atrāpi tathāvidha-mūrtir bhagavān evopakrāntaḥ | tad evaṃ\ntaṭastha-lakṣaṇena paraṃ nirdhārya tad eva lakṣaṇaṃ brahma-sūtre śāstra-\nyonitvāt, tat tu samanvayād ity etat-sūtra-dvayena (1.1.3-4) sthāpitam asti tatra\npūrva-sūtrasyārthaḥ | kuto brahmaṇo jagaj-janmādi-hetutvaṃ tatrāha - śāstraṃ\nyonir jñāna-kāraṇaṃ yasya tattvāt | yato vāmāni bhūtānīty ādi-śāstra-\npramāṇakatvād iti | nātra darśanānataravat tarka-pramāṇakatvam |\ntarkāpratiṣṭhānāt antyantātīndriyatvena pratyakṣādi-pramāṇa-viṣayatvād\nbrahmaṇaś ceti bhāvaḥ | vaināśikās tv avirodhā-dhyāye tarkeṇaiva\nnirākariṣyante | atra tarkāpratiṣṭhānaṃ caivam - īśvaraḥ kartā na bhavati\nprayojana-śūnyatvān muktātmavat | tanu-bhuvanādikaṃ jīva-kartṛkaṃ\nkāryatvāta ghaṭavat | vimati-viṣayaḥ kālo na loka-śūnyaḥ kālatvāt\nvartamāna-kālavad ity ādi | tad evaṃ darśanānuguṇyneśvarānumānaṃ\ndarśanāntara-prātikūlya-parāhatam iti śāstraika-prāmāṇikaḥ para-brahma-\nbhūtaḥ sarveśvaraḥ puruṣottamaḥ | śāstraṃ tu sakaletara-pramāṇa-paridṛṣṭa-\nsamasta-vastu-vijātīya-sārvajñya-satya-saṅkalpatvādi-\nmiśrānavadhikātiśayāparimitodāra-vicitra-guṇa-sāgaraṃ nikhila-heya-\npratyanīka-svarūpaṃ pratipādayatīti na pramāṇāntarāvasita-vastu-sādharmya-\nprayukta-doṣa-gandhaḥ | ataeva svābhāvikānanta-nitya-mūrtimattvam api\ntasya sidhyati |</p>\n\n<p>athottara-sūtrasyārthaḥ | brahmaṇaḥ kathaṃ śāstra-pramāṇakatvaṃ tatrāha tat\ntv iti | tu śabdaḥ prasaktāśaṅka-nivṛtty-arthaḥ | tac-chāstra-pramāṇakatvaṃ\nbrahmaṇaḥ sambhavaty eva | kutaḥ samanvayāt | anvaya-vyatirekābhyām\nupapādanaṃ samanvayas tasmāt | tatrānvayaḥ satyaṃ jñānam anantaṃ brahmeti\n[Taitt 2.1.3] ānando brahmeti ekam evādvitīyaṃ brahma iti | tat satyaṃ sa ātmā\niti | sad eva somyedam agra āsīd iti | ātmā vā idam eka evāgra āsīt puruṣa-\nvidha iti | puruṣo ha vai nārāyaṇa iti | eko ha vai nārāyaṇa āsīd iti | bahu\nsyāṃ prajāyeya iti [Chā 6.2.3] | tasmād vā etasmād ātmana ākāśaḥ sambhūta\niti | tat-tejo'sṛjata iti | yato vā imāni bhūtāni jāyanta iti | puruṣo ha vai\nnārāyaṇo'kāmayata atha nārāyaṇād ajo'jā̆āyata yataḥ prajāḥ sarvāṇi bhūtāni\nnārāyaṇaṃ paraṃ brahma tattvaṃ nārāyaṇaḥ param ṛtaṃ satyaṃ paraṃ brahma\npuruṣaṃ piṅgalam ity ādiṣu ca |</p>\n\n<p>atha vyatirekaḥ | katham asataḥ sajjāyeta iti | ko hy evānyāt kaḥ prāṇyād yad\neṣa ākāśa ānando na syād iti | eko ha vai nārāyaṇa āsīn na brahmā na ca\nśaṅkara ity ādinā | sa caivaṃ paramānanda-rūpatvenaiva samanvito bhavatīti\ntad upalabdhyaiva parama-puruṣārhtatva-siddher na prayojana-śūnyatvam\napi |</p>\n\n<p>tad evaṃ sūtra-dvayārthe sthite tad etad vyācaṣṭe, anvayāditarataś cārtheṣv\niti | artheṣu nānā-vidheṣu veda-vākyārtheṣ satsv anvayāt anvaya-mukhena\nyato yasmāt ekasmād asya janmādi pratīyate tathetarato vyatireka-mukhena\nca yasmād evāsya tataḥ pratīyata ity arthaḥ | ataeva tasya śruty-anvaya-\nvyatireka-darśitena parama-sukha-rūpatvena parama-puruṣārthatvaṃ ca\ndhvanitam | eko ha vai nārāyaṇa āsīd ity ādi-śāstra-pramāṇatvena prāk-\nsthāpita-rūpaṃ ceti |</p>\n\n<p>athekṣater nāśabdam iti vyācaṣṭe abhijña iti | atra sūtrārthaḥ idam āmnāyate\nchāndogye sad eva somyedam agra āsīd ekam evādvitīyaṃ brahma tad aikṣata\nbahu syāṃ prajāyayeti | [Chā 6.2.3] | tat-tejo'sṛjatety ādi | atra paroktaṃ\npradhānam api jagat-kāraṇatvenāyāti | tac ca nety āha īkṣater iti | yasmin\nśabda eva pramāṇaṃ na bhavati tad-aśabdam ānumānikaṃ pradhānam ity\narthaḥ | na tad iha pratipādyam | kuto'śabdatvaṃ tasyety āśaṅkyāha īkṣateḥ |\nna tad iha pratipādyam | kuto'śabdatvaṃ tasyety āśaṅkyāha īkṣateḥ | sac-\nchabda-vācya-sambandhi-vyāpāra-viśeṣābhidhāyia īkṣater dhātoḥ śravaṇāt |\ntad aikṣatetīkṣaṇaṃ cācetane pradhāne na sambhavet | anyatra\ncekṣāpūrvikaiva sṛṣṭiḥ | sa aikṣata lokānusṛjā iti sa imān lokān asṛjatety\nādau | īkṣaṇaṃ cātra tadeśa-sṛjya-vicārātmakatvāt sarvajñatvam eva\nkroḍīkaroti | tad etad āha abhijña iti |</p>\n\n<p>nanu tadānīyam evādvitīyam ity uktes tasyekṣaṇa-sādhanaṃ na sambhavati\ntatrāha svarāḍ iti | sva-svarūpeṇaiva tathā rājata iti | na tasya kāryaṃ karaṇaṃ\nca vdiyata ity ādau svābhāvikī jñāna-bala-kriyā cety ādi śruteḥ |\netenekṣaṇavan-mūrtimattvam api tasya svābhāvaikam ity āyātam |\nniḥśvatitasyāny agre darśayiṣyamāṇatvāt | tac ca yathoktam eveti ca |</p>\n\n<p>atra śāstra-yonitvād ity asyārthāntaraṃ vyācaṣṭe tena iti | tac cārthāntaraṃ\nyathā kathaṃ tasya jagaj-janmādi-kartṛtvaṃ kathaṃ vā nānya-tantroktasya\npradhānasya na cānyasyeti tatrāha | śāstrasya veda-lakṣaṇasya yoniḥ kāraṇaṃ\ntad-rūpatvāt | evaṃ vā are asya mahato bhūtasya niśvasitam etad yadṛg-vedo\nyajur-vedaḥ sāmavedo'tha vāṅgirasa itihāsa-purāṇaṃ vidyā upaniṣadaḥ\nślokāḥ sūtrāṇy upasūtrāṇi vyākhyānānīti śruteḥ | śāstraṃ hi sarva-\npramāṇāgocara-vividhānanta-jñāna-mayaṃ tasya ca kāraṇaṃ brahmaiva\nśrūyata iti |</p>\n\n<p>tad evaṃ mukhyaṃ sarvajñaṃ tādṛśaṃ sarvajñatvaṃ vinā ca sarva-śṛṣṭy-\nādikam anyasya nopapadyat iti prokta-lakṣaṇaṃ brahmaiva jagat-kāraṇaṃ na\npradhānaṃ na jīvāntaram iti | tad eva vivṛtyāha tene brahma hṛdā ya\nādikavaya iti | brahma vedam ādi-kavaye brahmaṇe brahmāṇaṇaṃ hṛdāntaḥ-\nkaraṇa-dvāraiva, na tu vākya-dvārā | tene āvirbhāvitavān |</p>\n\n<p>atra bṛhad-vācakena brahma-padena sarva-jñāna-mayatvaṃ tasya jñāpitam |\nhṛdety anenāntaryāmitvaṃ sarva-śaktimayatvaṃ ca jñāpitam | ādikavaya ity\nanena tasyāpi śikṣā-nidānatvāc chāstra-yonitvaṃ ceti | śrutiś cātra</p>\n\n<p>yo brahmāṇaṃ vidadhāti pūrvaṃ\nyo vai vedāṃś ca prahiṇoti tasmai |\ntaṃ ha devam ātma-buddhi-prakāśaṃ\n<l>mumukṣur vai śaraṇam ahaṃ prapadye || [ŚvetU 6.18] |</l></p>\n\n<p>mukta-jīvā api tat-kāraṇaṃ nety āha muhyantīti | yatra brahmaṇi vedakhye\nsūrayaḥ śeṣādayo'pi | anena ca śayana-līlā-vyañjita-niśvasitamaya-vedo\nbrahmādi-vividhānana-locanaś ca yaḥ padmanābhas tad-ādi-mūrtikaḥ śrī-\nbhagavān evābhihitaḥ | vivṛtaṃ caitat | pracoditā yena purā sarasvatīty [BhP\n2.4.22] ādinā |</p>\n\n<p>atha tat tu samanvayād ity asyāntaraṃ, yathā śāstra-yonitve hetuś ca dṛśyate\nity āha tat tv iti | samanvayo'tra samyak sarvatomukho'nvayo vyutpattir\nvedārtha-parijñātaṃ yasmāt tu śāstra-nidānatvaṃ niścīyata iti jīve samyak |\njñānam eva nāsti pradhānaṃ tv acenam eveti bhāvaḥ | sa vetti viśvaṃ na hi\ntasya vetteti śruteḥ | yad etad asya tadīya-samyag-jñānaṃ vyatirekamukhena\nbodhayituṃ jīvānāṃ sarveṣām api tadīya-samyag-jñānābhāvam āha\nmuhyantīti | sūrayaḥ śeṣādayo'pi yad yatra śabda-brahmaṇi muhyanti | tad\netad vivṛtaṃ svayaṃ bhagavatā -</p>\n\n<p>kiṃ vidhatte kim ācaṣṭe kim anūdya vikalpayet |\n<l>ity asyā hṛdayaṃ loke nānyā mad veda kaścana || iti (BhP 11.21.42) |</l></p>\n\n<p>anena ca sākṣād-bhagavān evābhihitaḥ |</p>\n\n<p>athekṣater nāśabdam ity asyārthāntaram abhiijña ity atraiva vyañjitam asti |\natra sūtrārthaḥ - nanv aśabdam asparśam arūpam avyayam ity ādi śruteḥ |\nkathaṃ tasya śabda-yonitvaṃ, tatra hi prakṛta-brahma śabda-hīnaṃ na bhavati |\nkutaḥ |\nīkṣateḥ | tad aikṣata bahu syāṃ prajyāyeyety atra bahu syām iti\nśabdātmakekṣa-dhātoḥ śravaṇāt | tad etad āha, abhijñaḥ | bahu syām ity ādi-\nśabdātmaka-vicāra-vidagdhaḥ | sa ca śabdādi-śakti-samudāyas tasya na\nprākṛtaḥ prakṛti-kṣobhāt pūrvatrāpi sad-bhāvāt | tataḥ svarūpa-bhūta evety\nāha svarāḍ iti |</p>\n\n<p>atra pūrvavat tādṛśaṃ sadharmakatvaṃ mūrtimattvam api siddham | yathāhuḥ\nsūtrakārāḥ antas tad-dharmopadeśād iti (Vs 1.1.10) | ato'śabdatvādikaṃ\nprākṛta-śabda-hīnatvādim eveti jñeyam | atrottara-mīmāṃsādhyāya-\ncatuṣṭayasyāpy artho darśitaḥ | tatrānvayād itarataś ceti samanvayādhyāyasya\nsatyaṃ param iti phalādhyāyayeti | tathā gāyatry-artho'pi spaṣṭaḥ | tatra\njanmādyasya yata iti praṇavārthaḥ sṛṣṭy-ādi-śaktimattva-vācitvāt | tad evam\nevāgni-purāṇe gāyatrī-vyākhyāne proktam taj-jyotir bhagavān viṣṇur jagaj-\njanmādi-kāraṇam iti | yatra tri-sargo mṛṣeti vyāhṛti-trayārthaḥ | ubhayatrāpi\nlokatrayasya tad-ananyatvena vivakṣitatvāt | svarāḍ iti savitṛ-prakāśaka-\nparama-tejo-vāci | tene brahma hṛdeti buddhi-pravṛtti-preraṇā prārthanā\nsūcitā | tad eva kṛpayā svadhyānāyāsmākaṃ buddhi-vṛttīḥ prerayatād iti\nbhāvaḥ | evam evoktaṃ gāyatryā ca samārambha iti | tac ca tejas tatra antas\ntad-dharmopadeśād ity ādinā sampratipannaṃ yan-mūrtaṃ tad-ādy-ananta-\nmūrtimad eva dhyeyam iti | tatra cāgni-purāṇa-krama-vacanāni</p>\n\n<lg>\n<l>evaṃ sandhyā-vidhiṃ kṛtvā gāyatrīṃ ca japet smaret |</l>\n<l>gāyatry-ukthāni śāstrāṇi bhargaṃ prāṇāṃs tathaiva ca ||</l>\n</lg>\n\n<lg>\n<l>tataḥ smṛteyaṃ gāyatrī sāvitrī yata eva ca |</l>\n<l>prakāśinī sā savitur vāg-rūpatvāt sarasvatī ||</l>\n</lg>\n\n<lg>\n<l>taj-jyotiḥ paramaṃ brahma bhargas tejo yataḥ smṛtaḥ |</l>\n<l>bhargaḥ syāt bhrājata iti bahulaṃ chandasīritam ||</l>\n</lg>\n\n<lg>\n<l>vareṇyaṃ sarva-tejobhyaḥ śreṣṭhaṃ vai paramaṃ param |</l>\n<l>sargāpavarga-kāmair vā varaṇīyaṃ sadaiva hi ||</l>\n</lg>\n\n<lg>\n<l>vṛṇoter varaṇārthatvāt jāgrat-svapnādi-varjitam |</l>\n<l>nityaṃ śuddhaṃ buddham ekaṃ nityaṃ bhargam adhīśvaram ||</l>\n</lg>\n\n<lg>\n<l>ahaṃ brahma paraṃ jyotir dhyāyema hi vimuktaye |</l>\n<l>taj-jyotir bhagavān viṣṇur jagaj-janmādi-kāraṇam ||</l>\n</lg>\n\n<lg>\n<l>śivaṃ kecit paṭhanti sma śakti-rūpaṃ paṭhanti ca |</l>\n<l>kecit sūryaṃ kecid agniṃ daivatāny agni-hotriṇaḥ ||</l>\n</lg>\n\n<lg>\n<l>agny-ādi-rūpo viṣṇur hi vedādau brahma gīyate |</l>\n<l>tat padaṃ paramaṃ viṣṇor devasya svaituḥ smṛtam ||</l>\n</lg>\n\n<lg>\n<l>dadhāter vā dhīmahīti manasā dhārayemahi |</l>\n<l>no'smākaṃ yac ca bhargas tat sarveṣāṃ prāṇināṃ dhiyaḥ ||</l>\n</lg>\n\n<lg>\n<l>codayāt prerayād buddhiṃ bhoktṝṇāṃ sarva-karmasu |</l>\n<l>dṛṣṭādṛṣṭa-vipākeṣu viṣṇuḥ sūryāgni-rūpa-bhāk ||</l>\n</lg>\n\n<lg>\n<l>īśvara-prerito gacchet svargaṃ vā śvabhram eva vā |</l>\n<l>īśāvāsyam idaṃ sarvaṃ mahad-ādi-jagad dhariḥ ||</l>\n</lg>\n\n<lg>\n<l>svargādyaiḥ krīḍate devī yo haṃsaḥ puruṣaḥ prabhuḥ |</l>\n<l>dhyānena puruṣo'yaṃ ca draṣṭavyaḥ sūrya-maṇḍale ||</l>\n</lg>\n\n<lg>\n<l>satyaṃ sadā-śivaṃ brahma viṣṇor yat paramaṃ padam |</l>\n<l>devasya svaitur devo vareṇyaṃ hi turīyakam ||</l>\n</lg>\n\n<p>yo'sāv āditya-puruṣaḥ so'sāv aham anuttamam |\njanānāṃ śubha-karmādīn pravartayati yaḥ sadā || ity ādi |</p>\n\n<p>yatrādhikṛtya gāyatrīṃ varṇyate dharma-vistaraḥ |\nvṛtrāsura-vadhotsiktaṃ tad-bhāgavatam ucyate || ity ādīni ca |</p>\n\n<p>tasmād bhaga brahma parā viṣṇur bhagavatac-chabdābhinna-varṇatayā tatra\ntatra nirdiṣṭā api bhagavat-pratipādakā eva jñeyāḥ | madhye madhye tv\nahaṃgrahopāsanā-nirdeśas tat-sāmya iva labdhe hi tad-upāsanā-yogyatā\nbhavatīti | tathā daśa-lakṣaṇartho'py atraiva dṛśyaḥ | tatra sarga-visarga-\nsthāna-nirodhā jandmādy asya yataḥ ity atra | manvantareśānukathane ca\nsthānāntargate poṣaṇaṃ tena ity ādau | ūtir muhyantīty ādau | muktir\njīvānām api tat-sānnidhye sati kuhaka-nirasana-vyañjake dhāmnety ādau |\nāśrayaḥ satyaṃ param ity ādau[*ENDNOTE #9] |</p>\n\n<p>sa ca svayaṃ-bhagavattvena nirṇīyatvāt śrī-kṛṣṇa eveti pūrvokta-prakāra eva\nvyakta iti | tad evam asminn upakrama-vākye sarveṣu pada-vākya-tātparyeṣu\ntasya dhyeyasya saviśeṣatvaṃ mūrtitvaṃ bhagavad-ākāraṃ ca vyaktam | tac ca\nyuktam | svarūpa-vākyāntara-vyaktatvāt |</p>\n\n<p>yo'syotprekṣaka ādi-madhya-nidhane yo'vyakta-jīveśvaro\nyaḥ sṛṣṭyedam anupraviśya ṛṣiṇā cakra-puraḥ śāsti tāḥ |\nyaṃ sampadya jahāty ajām anuśayī suptaḥ kulāyaṃ yathā\ntaṃ kaivalya-nirasta-yonim abhayaṃ dhyāyed ajasraṃ harim || iti |[BhP 10.87.50]</p>\n\n<p>ato dharmaḥ projjhitety ādāv anantara-vākye'pi kiṃ vā parair ity ādinā\ntatraiva tātparyaṃ darśitam |</p>\n\n<p>tathopasaṃhāra-vākyādhīnārthatvād upakramasya nātikamaṇīyam eva |\nkasmai yena vibhāsito'yam ity ādi-darśitam tasya tādṛśa-viśeṣavattvādikam |\nyathaiva ātma-gṛhītir itaravad uttarād ity atra (Vs 3.3.16) śaṅkara-\nśārīrakasyāparasyāṃ yojanāyām upakramoktasya sac-chabda-\nvācyasyātmatvam upasaṃhārasthād ātma-śabdāl labhyate tadvad ihāpi\ncatuḥślokī-vaktur bhagavattvaṃ darśitaṃ ca śrī-vyāsa-samādhāv api tasyaiva\ndhyeyatvam | tad eva ca sva-sukha-nibhṛtetyādi śrī-śuka-hṛdayānugatam\niti || 1.1 || śrī-vyāsaḥ ||105||</p>\n\n<p>athopasaṃhāra[*ENDNOTE #10]-vākyasyāpy ayam arthaḥ | kasmai\ngarbhodaka-śāyi-puruṣa-nābhi-kamalasthāya brahmaṇe tatraiva yena mahā-\nvaikuṇṭhaṃ darśayatā dvitīya-skandha-varṇita-tādṛśa-śrī-mūrty-ādinā\nbhagavatā vibhāsitaḥ prakāśitaḥ na tu tadāpi racitaḥ ayaṃ śrī-bhāgavata-\nrūpaḥ purā pūrva-parārdhādau tad-rūpeṇa brahma-rūpeṇa tad-rūpiṇā śrī-\nnārada-rūpiṇā yogīndrāya śrī-śukāya tad-ātmanā śrī-kṛṣṇa-dvaipāyana-\nrūpeṇa | tad-ātmanety asyottareṇānvayaḥ | tatra tad-ātmanā śrī-śuka-\nrūpeṇeti jñeyam | tad-rūpeṇety ādibhis tribhiḥ padair na kevalaṃ catuḥśloky\neva tena prakāśitā kiṃ tarhi tatra tatrāviṣṭenākhaṇḍam eva purāṇam iti\ndyotitam |</p>\n\n<p>atra mad-rūpeṇa ca yuṣmabhyam iti saṅkocenānukto'pi śrī-sūta-vākya-śeṣo\ngamyaḥ | evaṃ sarvasyāpi śrī-bhāgavata-guror mahimā darśitaḥ | saṅkarṣaṇa-\nsampradāya-pravṛttis tu kṛṣṇa-dvaipāyana-kartṛka-prakāśanāntargataiveti\npṛthaṅ nocyate |</p>\n\n<p>tat-paraṃ satyaṃ śrī-bhagavad-ākhyaṃ tattvaṃ dhīmahi | yat tat param\nanuttamam iti sahasra-nāma-stotrāt para-śabdena ca śrī-bhagavān evocyate |\nādyo'vatāraḥ puruṣaḥ parasyeti dvitīyāt | brahmādīnāṃ buddhi-vṛddhi-\nprerakatvenābhidhānād gāyatryā apy artho'yaṃ grantha iti darśayati | tad\nuktaṃ - gāyatrī-bhāṣya-rūpo'sau bhāratārtha-vinirṇayaḥ || iti ||</p>\n\n<p>||12.13|| śrī-sūtaḥ || 106||</p>\n\n<p>[107]</p>\n\n<p>athābhyāsena -</p>\n\n<lg>\n<l>kali-mala-saṃhati-kālano'khileśo</l>\n<l>harir itaratra na gīyate hy abhīkṣṇam |</l>\n<l>iha tu punar bhagavān aśeṣa-mūrtiḥ</l>\n<l>parivṛto'nupadaṃ kathā-prasaṅgaiḥ || [BhP 12.12.66]</l>\n</lg>\n\n<p>kālenonāśanaḥ | itaratra karma-brahmādi-pratipādaka-śāstrāntare | akhileśo\nvirāḍ-antaryāmī nārāyaṇo'pi tat-pālako viṣṇur vāpi na gīyate kvacid gīyate\nvā tatra tv abhīkṣṇaṃ naiva gīyate tu-śabdo'vadhāraṇe sākṣāt śrī-bhagavān\npunar iha śrī-bhāgavate evābhīkṣṇaṃ gīyate | nārāyaṇādayo vā ye'tra\nvarṇitās te'py aśeṣā eva mūrtayo'vatārā yasya saḥ | tathābhūta eva gīyate na\ntv itaratraiva tad-avivekenety arthaḥ | ataeva tat tat kathā-prasaṅgair anupadaṃ\npadaṃ padam api lakṣyīkṛtya bhagavān eva pari sarvato-bhāvena paṭhito\nvyaktam evokta iti | anenāpūrvatāpi vyākhyātā\nanyatrānadhigatatvāt || 12.12 || śrī-sūtaḥ ||107||</p>\n\n<p>[108]</p>\n\n<p>atha phalenāpi -</p>\n\n<lg>\n<l>pibanti ye bhagavata ātmanaḥ satāṃ</l>\n<l>kathāmṛtaṃ śravaṇa-puṭeṣu sambhṛtam |</l>\n<l>punanti te viṣaya-vidūṣitāśayaṃ</l>\n<l>vrajanti tac-caraṇa-saroruhāntikam || [BhP 2.2.37]</l>\n</lg>\n\n<p>satām ātmanaḥ prāṇeśvarasya yad vā vyadhikaraṇe ṣaṣṭhī satām ātmanaḥ\nsvasya yo bhagavāṃs tasyety arthaḥ | teṣāṃ bhagavati svāmitvena\nmamatāspadatvāt atra kathāmṛtaṃ prakramyamāṇaṃ śrī-bhāgavatākhyam\n<l>eva mukhyam | yasyāṃ vai śrūyamāṇāyām ity [BhP 1.7.7] ādikaṃ ca</l>\ntathaivoktam iti ||2.2|| śrī-śukaḥ ||108||</p>\n\n<p>[109]</p>\n\n<p>athārthavādena -</p>\n\n<lg>\n<l>yaṃ brahma varuṇendra-rudra-marutaḥ stunvanti divyaiḥ stavair</l>\n<l>vedaiḥ sāṅga-pada-kramopaniṣadair gāyanti yaṃ sāmāgāḥ |</l>\n<l>dhyānāvasthita-tad-gatena manasā paśyanti yaṃ yogino</l>\n<l>yasyāntaṃ na viduḥ surāsura-gaṇā devāya tasmai namaḥ || [BhP 12.13.1]</l>\n</lg>\n\n<p>stavair vedaiś ca stunvanti stuvanti | dhyānenāvasthitaṃ niścalaṃ tad-gataṃ\nyan-manas tena || 12.13 || śrī-sūtaḥ || 109 ||</p>\n\n<p>[110]</p>\n\n<p>athopapattyā -</p>\n\n<lg>\n<l>bhagavān sarva-bhūteṣu</l>\n<l>lakṣitaḥ svātmanā hariḥ |</l>\n<l>dṛśyair buddhy-ādibhir</l>\n<l>draṣṭā lakṣaṇair anumāpakaiḥ || [BhP 2.2.35]</l>\n</lg>\n\n<p>prathama-draṣṭā jīvo lakṣitaḥ | kair dṛśyair buddhy-ādibhiḥ | tad eva\ndvedhā darśayati dṛśyānāṃ jaḍānāṃ buddhy-ādīnāṃ darśanaṃ sva-prakāśaṃ\ndraṣṭāraṃ vinā na ghaṭata jñānopapatti-dvārā lakṣaṇaiḥ sva-prakāśa-\ndraṣṭṛa-lakṣakaiḥ tathā buddhy-ādīni kartṛ prayojyāni karaṇatvād\nvāsyādivad iti vyāpti-dvārānumāpakair iti |</p>\n\n<p>atha bhagavān api lakṣitaḥ | kena sarva-bhūteṣu sarveṣu teṣu draṣṭṛṣu\npraviṣṭena svātmanā svāṃśa-rūpeṇāntaryāmiṇā | ādau sarvair draṣṭṛbhir\nantaryāmī lakṣitaḥ tatas tena bhagavān api lakṣita ity arthaḥ | sa ca sa ca\npūrvavat dvidhaiva lakṣyate | tathā hi kartṛtva-bhoktṛtvayor asvātatnrya-\ndarśanāt karmaṇo jaḍatvāt karmaṇo jaḍatvāt sarveṣām api jīvānāṃ tatra\ntatra pravṛttir antaḥ-prayojaka-viśeṣaṃ vinā na ghaṭata ity anupapatti-\ndvārāntaryāmī lakṣyate | eṣa hy anenātmanā cakṣuṣā darśayati śrotreṇa\nśrāvayati manasā mānayati buddhyā bodhayati tasmād etā bāhuḥ | mṛtir\namṛtir iti bhāllaveya-śrutiś ca |</p>\n\n<p>ataeva gītopaniṣatsu -\nathavā bahunaitena kiṃ jñātena tavārjuna |\nviṣṭabhyāham idaṃ kṛtsnam ekāṃśena sthito jagat || iti |</p>\n\n<p>viṣṇu-purāṇe ca - sva-śakti-leśāvṛta-bhūta-sarga iti | tathā jīvāḥ prayojaka-\nkartṛ-preritavyāpārāḥ | asvātantryāt | takṣādi-karma-kara-janavad ity evam\nantaryāmiṇi tattve vyāpti-dvārā siddheḥ | punas tenaiva bhagavān api\nsādhyate | tuccha-vaibhava-jīvāntaryāmi-svarūpam īśvara-tattvaṃ\nnijāṃśitvāśrayaṃ tathaiva paryāpteḥ | rāja-prabhutvāśrita-takṣakādi-karma-\nkara prayojaka-prabhutvādivad iti | athavātra</p>\n\n<lg>\n<l>yathendriyaiḥ pṛthag-dvārair artho bahu-guṇāśrayaḥ |</l>\n<l>eko nāneyate tadvad bhagavān śāstra-vartmabhiḥ || [BhP 3.32.33] ity</l>\n</lg>\n<p>evodāharaṇīyam | anenaiva gati-sāmānyaṃ ca sidhyatīti || 2.2 || śrī-\n<l>śukaḥ || 110 ||</l></p>\n\n<p>pratyavasthāpitaṃ vadantīty ādipadyam |</p>\n\n<p>iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-\n<lg>\n<l>bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-</l>\n<l>bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe</l>\n<l>paramātma-sandarbho nāma tṛtīyaḥ sandarbhaḥ ||</l>\n</lg></p>\n\n<lg>\n<l>śrī-bhāgavata-sandarbhe sarva-sandarbha-garbha-ge |</l>\n<l>paramātmābhidheyo'sau sandarbho'bhūt tṛtīyakaḥ ||</l>\n</lg>\n\n<p>samāpto'yaṃ tṛtīyaḥ sandarbhaḥ ||</p>\n\n<p>[*ENDNOTE #1] The Yadavpur edition makes reference to Sridhar's\ncommentary to 3.29.13.\n[*ENDNOTE #2] In Laghu-bhāgavatāmṛta 1.2.9, this is given as ā̆Sātvata-\ntantra.\n[*ENDNOTE #3] Not found in my edition.\n[*ENDNOTE #4] This verse is first quoted in Śrīdhara's commentary to BhP\n11.15.16 and later at CC 1.2.53.\n[*ENDNOTE #5] Quoted above in section 22.\n[*ENDNOTE #6] Above, section 19.\n[*ENDNOTE #7] Not found in Gita Press edition.\n[*ENDNOTE #8] ambuvad agrahaṇāt tu na tathātvam is the full sūtra.\n[*ENDNOTE #9] See Tattva-sandarbha 55-56. BhP 2.10.1-7.\n[*ENDNOTE #10] The verse is given above at the beginning of 106. kasmai\nyena, etc.</p>\n\n</div>\n<div type='saṃdarbha' n='4'>\n<p>  śrī-kṛṣṇa-sandarbha</p>\n\n<p>[There are several different editions of the Kṛṣṇa-sandarbha. The Bengali\nedition appears to be earlier than the Vrindavan edition published by Haridas\nShastri in 1983. The additions found in the Vṛ edition are probably authentic,\nas there is clear evidence Jiva Goswami made extensive corrections and\nemendations in some of his books after they were sent to Bengal with Srinivas\nThakur in the 1570's.]</p>\n\n<lg>\n<l>tau santoṣayatā santau śrīla-rūpa-sanātanau |</l>\n<l>dākṣiṇātyena bhaṭṭena punar etad vivicyate ||o||</l>\n</lg>\n\n<lg>\n<l>tasyādyaṃ granthanālekhaṃ krāntam utkrānta-khaṇḍitam |</l>\n<l>paryālocyātha paryāyaṃ kṛtvā likhati jīvakaḥ ||o||</l>\n</lg>\n\n<p>[1]</p>\n\n<p>atha pūrva-sandarbha-trayeṇa yasya sarva-paratvaṃ sādhitaṃ tasya śrī-\nbhagavato nirdhāraṇāya sandarbho'yam ārabhyate | tatra prathamasya dvitīye\nvadanti [BhP 1.2.11] ity ādinā [Vṛ. adds: nānāvirbhāvatvāt tāni vacanāni\ntattva-nirdhāraṇārtham uddhriyante | end Vṛ.] tad ekam eva tattvaṃ\nbrahmāditayā śabdyata ity uktam | tad eva brahmādi-trayaṃ tṛtīyaṃ vivicyate |\nbrahma tv iha -</p>\n\n<lg>\n<l>yatreme sad-asad-rūpe pratiṣiddhe sva-saṃvidā |</l>\n<l>avidyayātmani kṛte iti tad brahma-darśanam || [BhP 1.3.33]</l>\n</lg>\n\n<p>ity ādinā tatra viviktam api | ekākārāvirbhāvatayā saṃśayābhāvān\nnopayuktam iti tad-vacanaṃ nodāharaṇīyam | śrī-bhagavat-paramātmanos tu\nudāhriyate | tatra īśvaro nāma nirākāro nāstīti pūrvaṃ nirṇītaṃ,\nparamātma-śabdena ca sarvāntaryāmi-puruṣaḥ pratipāditaḥ teṣv eva\nsandarbheṣu | tathā ca sati tasmiṃs tṛtīyādhyāyārabhya evam ābhāsyam |</p>\n\n<p>nanu pūrvaṃ brahmāditayā tridhaiva tattvam ekam uktam | tatra brahmaṇaḥ\nkiṃ lakṣaṇaṃ bhagavat-paramātmanor vā tatra viśeṣaḥ kaścid vā kim astīti\nśrīmad-īśvarākārādiṣu bahuṣu ca satsu śrī-bhagavan-nāma katamākāraḥ\nparamātmā vā tayoś ca kiṃ svarūpādikam iti śrī-śaunakādi-praśnam\nāśaṅkya prathamaṃ śrī-bhagavat-paramātmanau nirdhārayan śrī-sūta uvāca\n</p>\n</div>\n<div>\n\n<lg>\n<l>jagṛhe pauruṣaṃ rūpaṃ bhagavān mahad-ādibhiḥ |</l>\n<l>sambhūtaṃ ṣoḍaśa-kalam ādau loka-sisṛkṣayā || [BhP 1.3.1]</l>\n</lg>\n\n<p>[page 2]\nādau jīvāvirbhāva-mahad-ādi-sṛṣṭitaḥ pūrvaṃ pauruṣaṃ rūpaṃ jagṛhe\nprakaṭitavān | kena hetunā ? loka-sisṛkṣayā | lokānāṃ samaṣṭi-vyaṣṭi-\njīvānāṃ tad-adhiṣṭhānānāṃ ca prādurbhāvārtham ity arthaḥ | tasmin hi tāni\nlīnāny āsann iti |</p>\n\n<p>atas tat-prādurbhāvas tṛtīye tad-dvāraiva uktaḥ | bhagavān eka āsedam [BhP\n3.5.23] ity-ādi-prakaraṇe --</p>\n\n<p>kāla-vṛttyā tu māyāyāṃ guṇa-mayyām adhokṣajaḥ |\n<l>puruṣeṇātma-bhūtena vīryam ādhatta vīryavān || [BhP 3.5.26] iti |</l></p>\n\n<p>tatra teṣāṃ sad-bhāvaṃ vivṛṇoti mahad-ādibhiḥ sambhūtaṃ militam |\nantarbhūta-mahad-ādi-tattvam ity arthaḥ | so'ntaḥ-śarīre'rpita-bhūta-sūkṣmā\n[BhP 3.8.11] iti tṛtīyād eva | sam-pūrvo bhavatiḥ saṅgamārthe prasiddha eva,\nsambhūyāmbhodhim abhyeti mahān adyā nagāpāgeti [ŚiśV 2.100] ity ādau |</p>\n\n<p>tad evaṃ viṣṇos tu trīṇi rūpāṇi ity ādau mahat-sraṣṭṛtvena prathamaṃ\npuruṣākhyaṃ rūpaṃ yac chrūyate yac ca brahma-saṃhitādau kāraṇārṇava-\nśāyi-saṅkarṣaṇatvena śrūyate | tad eva jagṛhe iti pratipāditam tasya jagat-\nsṛṣṭy-ādi-kartṛtvena | tato'pi paratraiśvarya-sambhāvanārtham āha ṣoḍaśa-\nkalaṃ sampūrṇa-sarva-śakti-yuktam ity arthaḥ | pūrṇatvaṃ cātrāpekṣikaṃ\nsvarūpa-śakti-nidhir api svasānnidhyena māyā-vṛttibhir jagat-sṛṣṭy-ādi-kartā\nbhagavad-aṃśī svarūpa-śakty-eka-vilāsavān ity abhihitam |</p>\n\n<p>[2]</p>\n\n<p>tad evaṃ sāmānyato bhagavat-paramātmānau nirūpya paramātmānaṃ tāvad\nanekaiḥ sthāna-karma-svarūpākāra-viśeṣair nirdhārayati tribhiḥ -</p>\n\n<lg>\n<l>yasyāmbhasi śayānasya yoga-nidrāṃ vitanvataḥ |</l>\n<l>nābhi-hradāmbujād āsīd brahmā viśva-sṛjāṃ patiḥ || [BhP 1.3.2]</l>\n</lg>\n\n<p>yasya pauruṣa-rūpasyāmbhasi pralaya-kālīna-garbhodake śayānasya sataḥ |</p>\n\n<p>[The Vṛ. edition differs between ādau and śayānasya sataḥ: yaḥ śrī-bhagavān\npūrṇa-ṣaḍ-aiśvaryatvena pūrvaṃ nirdiṣṭaḥ | sa eva pauruṣaṃ rūpaṃ\npuruṣatvenāmnyāyate | yad rūpaṃ tad evādau sargārambhe jagṛhe | prākṛta-\npralayeṣv asmin līnaṃ sat prakaṭatayā svīkṛtavān | kim artham ? tatrāha -\nloka-sisṛkṣayā | tasminn eva līnānāṃ lokānāṃ samaṣṭi-vyaṣṭi-jīvānāṃ\nsisṛkṣayā prādurbhāvanārtham ity arthaḥ |</p>\n\n<p>kīdṛśaṃ sat ? tad-rūpaṃ līnam āsīt tatrāha - mahad-ādibhiḥ sambhūtaṃ\nmilitam antarbhūta-mahad-ādi-tattvam ity arthaḥ | sambhūyāmbhodhim\nabhyeti mahān adyā nagāpāgeti [ŚiśV 2.100] iti sambhavatir milanārthaḥ |\ntatra hi mahad-ādīni līnāny āsann iti |</p>\n\n<p>tad evaṃ viṣṇos tu trīṇi rūpāṇi ity ādau mahat-sraṣṭṛtvena prathamaṃ\npuruṣākhyaṃ rūpaṃ yac chrūyate yac ca brahma-saṃhitādau kāraṇārṇava-\nśāyi-saṅkarṣaṇatvena śrūyate | tad eva jagṛhe iti pratipāditam | punaḥ\nkīdṛśaṃ tad rūpam ? tatrāha ṣoḍaśa-kalaṃ tat-sṛṣṭy-upayogi-pūrṇa-śaktīty\narthaḥ | tad evaṃ yas tad-rūpaṃ jagṛhe sa bhagavān | yat tu tena gṛhītaṃ tat tu\nsva-sṛjyānām āśrayatvāt paramātmeti paryavasitam | tasya puruṣa-rūpasya\nvisarga-nidānatvam api pratipādayitum āha sārdhena --</p>\n\n<lg>\n<l>yasyāmbhasi śayānasya yoga-nidrāṃ vitanvataḥ |</l>\n<l>nābhi-hradāmbujād āsīd brahmā viśva-sṛjāṃ patiḥ |</l>\n<l>yasyāvayava-saṃsthānaiḥ kalpito loka-vistaraḥ || [BhP 1.3.3]</l>\n</lg>\n\n<p>yasya pauruṣa-rūpasya dvitīyena vyūhena brahmāṇḍaṃ praviśya ambhasi\ngarbhodake śayānasyety ādi yojyam | yasya ca tādṛśatvena tatra śayānasya\navayava-saṃsthānaiḥ sākṣāc-chrī-caraṇādi-sanniveśe lokasya vistāro virāḍ-\nākāraḥ prapañcaḥ kalpitaḥ | yathā tad-avayava-sanniveśās tathaiva pātālam\netasya hi pāda-mūlam [BhP 2.1.26] ity ādinā navīnopāsakān prati manaḥ-\nsthairyāya prakhyāpitaḥ | na tu vastutas tad eva yasya rūpam ity arthaḥ | yad\nvā candramā manaso jātaḥ ity ārabhya padbhyāṃ bhūmir diśaḥ śrotrāt tathā\nlokān akalpayat iti śrutes [Ṛk 10.90.13-14] tair hetu-bhūtair loka-vistāro racita\nity arthaḥ | [end Vṛ. reading.]</p>\n\n<p>tathā ca bhārate mokṣa-dharma-nārāyaṇīye -</p>\n\n<lg>\n<l>asman mūrtiś caturthī yā sāsṛjac cheṣam avyayam |</l>\n<l>sa hi saṃkarṣaṇaḥ proktaḥ pradyumnaṃ so 'py ajījanat ||</l>\n</lg>\n\n<lg>\n<l>pradyumnād aniruddho 'haṃ sargo mama punaḥ punaḥ |</l>\n<l>aniruddhāt tathā brahmā tatrādi kamalodbhavaḥ ||</l>\n</lg>\n\n<l>brahmaṇaḥ sarvabhūtāni carāṇi sthāvarāṇi ca || [Mbh 12.326.68-70]</l>\n\n<lg>\n<l>tatraiva vyāsaḥ --</l>\n<l>paramātmeti yaṃ prāhuḥ sāṃkhyayogavido janāḥ |</l>\n<l>mahāpuruṣa saṃjñāṃ sa labhate svena karmaṇā ||</l>\n</lg>\n\n<lg>\n<l>tasmāt prasūtam avyaktaṃ pradhānaṃ tad vidur budhāḥ |</l>\n<l>avyaktād vyaktam utpannaṃ lokasṛṣṭy artham īśvarāt ||</l>\n</lg>\n\n<p>aniruddho hi lokeṣu mahān ātmeti kathyate |\n<l>yo 'sau vyaktatvam āpanno nirmame ca pitāmaham || [Mbh 12.327.24-26] iti |</l></p>\n\n<p>[Vṛ. adds here:] tad evaṃ saṅkarṣaṇasya vaibhavam uktvāniruddhasyāpy āha\naniruddho hīti | lokeṣu pratyekaṃ brahmāṇḍeṣu mahān ātmā paramātmā |\nvyaktatvaṃ prākaṭyaṃ pradyumnād iti śeṣaḥ | sutena tv abheda-vivakṣayā\npradyumnaḥ pṛthaṅ noktaḥ viṣṇos tu trīṇi rūpāṇi itivat | seyaṃ prakriyā\ndvitīyasya saṣṭhe dṛśyate yathā sa eṣa ādyaḥ puruṣaḥ [BhP 2.9.39] ity ādi-\npadye ṭīkā - sa eṣa ādyo bhagavān yaḥ puruṣāvatāraḥ san sṛṣṭy-ādikaṃ\n<l>karoti ity eṣā | evam ādyo'vatāraḥ puruṣaḥ parasya [BhP 2.6.42] ity atra ṭīkā</l>\nparasya bhūmnaḥ puruṣaḥ prakṛti-pravartako yasya sahasra-śīrṣā [Ṛk 10.90.1]\nity ādy-ukto līlā-vigrahaḥ sa ādyo'vatāraḥ ity eṣā | tathā tṛtīyasya viṃśe\ndevena [BhP 3.20.12] ity ādikaṃ so'nu ity antaṃ sa-ṭīkam eva prakaraṇam\natrānusandheyam | tasmād virāṭtvena tad-rūpaṃ na vyākhyātam | tasmāc ca\nvāsudeva-sthānīyo bhagavān puruṣād anya evety āyātam |</p>\n\n<p>atha yasya rūpa-dvayasya sāmānyata aikavidhyena svarūpam āha tad vai\nbhagavato rūpaṃ viśuddhaṃ sattvam ūrjitam [BhP 1.3.3] iti | tat śrī-bhagavataḥ\npauruṣaṃ rūpaṃ vai prasiddhau viśuddho'rjita-sattvābhivyaktatvāc chakti-\nsvarūpayor abhedāc ca tad-rūpam evety arthaḥ | uktaṃ ca dvitīyaṃ puruṣa-\nvyūham adhikṛtya svarūpatvaṃ tad-rūpasya - nātaḥ paraṃ parama yad bhavataḥ\nsvarūpam [BhP 3.9.3] ity atra | viśuddhaṃ jāḍyāṃśenāpi rahitam, svarūpa-\nśakti-vṛttitvāt | ūrjitaṃ sarvato balavat paramānanda-rūpatvāt - ko hy evānyāt\nkaḥ prāṇyāt yad eṣa ākāśa ānando na syāt [TaittU 2.7.1] iti śruteḥ | tasmāc\nchākṣād bhagavad-rūpe tu kaimutyam evāyātam | tad evaṃ puruṣasya dvidhā\nsthāna-karmaṇī uktvā svarūpavad ākāraṃ tv eka-prakāram āha paśyanty ado\n[See para. 4] [End of Vṛ. addition.]</p>\n\n<p>tato'trāvāntara-bhede'py abheda-svīkāreṇa dvi-vyūhoktir ity eva viśeṣa iti\nvāsudeva-sthānīyo bhagavāṃs tasmād anya evety āyātam | evam ekādaśe ca -\n- [page 4]</p>\n\n<lg>\n<l>bhūtair yadā pañcabhir ātma-sṛṣṭaiḥ</l>\n<l>puraṃ virājaṃ viracayya tasmin |</l>\n<l>svāṃśena viṣṭaḥ puruṣābhidhānam</l>\n<l>avāpa nārāyaṇa ādi-devaḥ || [BhP 11.4.3]</l>\n</lg>\n\n<p>ity atra tair eva vyākhyātam | ādau puruṣāvatāram āha - bhūtair iti | yadā\nsva-sṛṣṭaiḥ bhūtaiḥ virājaṃ brahmāṇḍaṃ puraṃ nirmāya tasmin līlayā\npraviṣṭaḥ, na tu bhoktṛtvena | prabhūta-puṇyasya jīvasya tatra bhoktṛtvād ity\nevam asyottaratra śloka-dvaye'py evam evārtho dṛśyate | tathā dvitīyasya\nṣaṣṭhe sa eṣa ādyaḥ puruṣaḥ [BhP 2.6.39] ity ādi-padye ca ṭīkā - sa eṣa ādyo\nbhagavān yaḥ puruṣāvatāraḥ san sṛṣṭy-ādikaṃ karoti ity eṣā | evam\nādyo'vatāraḥ puruṣaḥ parasya [BhP 2.6.42] ity asya ṭīkā ca darśitaiva | tathā\ntṛtīyasya viṃśe daivena [BhP 3.20.12] ity ādikaṃ so'nu [BhP 3.20.17] ity antam\nsa-ṭīkam eva prakaraṇam atrānusandheyam | tasmād virāṭtvena tad-rūpaṃ\nna vyākhyātam | atra mahat-sraṣṭṛ-brahmāṇḍa-praviṣṭa-puruṣayor\nabhedenaivoktiḥ |</p>\n\n<p>[3]</p>\n\n<p>atha taṭastha-svarūpa-lakṣaṇābhyāṃ tad eva viśinaṣṭi -</p>\n\n<lg>\n<l>yasyāvayava-saṃsthānaiḥ kalpito loka-vistaraḥ |</l>\n<l>tad vai bhagavato rūpaṃ viśuddhaṃ sattvam ūrjitam || [BhP 1.3.3]</l>\n</lg>\n\n<p>avayava-saṃsthānaiḥ sākṣāc-chrī-caraṇādi-sanniveśair loka-vistaro virāḍ-\nākāraḥ prapañcaḥ kalpitaḥ | yathā tad-avayava-sanniveśās tathaiva pātālam\netasya hi pāda-mūlam [BhP 2.1.26] ity ādinā navīnopāsakān prati manaḥ-\nsthairyāya prakhyāpitaḥ | na tu vastutas tad eva tasyāṅgam ity arthaḥ | tac\nchrī-bhagavataḥ pauruṣaṃ rūpaṃ | vai prasiddhau | viśuddhorjjita-\nsattvābhivyaktatvāc chakti-svarūpayor abhedāc ca tad-rūpam evety arthaḥ |\nuktaṃ ca svarūpatvaṃ tad-rūpasya nātaḥ paraṃ parama yad bhavataḥ svarūpam\n[BhP 3.9.3] ity atra | viśuddhaṃ jāḍyāṃśenāpi rahitaṃ svarūpa-śakti-vṛttitvāt |\nūrjitaṃ sarvato balavat paramānanda-rūpatvāt | ko hy evānyāt kaḥ prāṇyāt\nyad eṣa ākāśa ānando na syād [TaittU 2.7.1] iti śruteḥ |</p>\n\n<p>[4]</p>\n\n<p>tad evaṃ sthāna-karma-svarūpāṇy abhidhāya ākāram apy āha --</p>\n\n<lg>\n<l>paśyanty ado rūpam adabhra-cakṣuṣā</l>\n<l>sahasra-pādoru-bhujānanādbhutam |</l>\n<l>sahasra-mūrdha-śravaṇākṣi-nāsikaṃ</l>\n<l>sahasra-mauly-ambara-kuṇḍalollasat || [BhP 1.3.4]</l>\n</lg>\n<p>(page 5)\nadaḥ pauruṣa-rūpam adabhra-cakṣuṣā bhakty-ākhyena | puruṣaḥ sa paraḥ\npārtha bhaktyā labhyas tv ananyayā [Gītā 8.22] ity ukteḥ | asya sahasra-\npādāditvaṃ ca vyañjitaṃ tṛtīyasyāṣṭame śrī-maitreyeṇa - veṇu-\nbhujāṅghripāṅgheḥ [BhP 3.8.24] iti, dor-daṇḍa-sahasra-śākham [BhP 3.8.29]\niti, kirīṭa-sāhasra-hiraṇya-śṛṅgam [BhP 3.8.30] iti ca | tathā navamasya\ncaturdaśe śrī-śukena -</p>\n\n<p>sahasra-śirasaḥ puṃso nābhi-hrada-saroruhāt |\n<l>jātasyāsīt suto dhātur atriḥ pitṛ-samo guṇaiḥ || [BhP 9.14.2] iti |</l></p>\n\n<p>[5]</p>\n\n<p>tasya pūrṇatvam eva vivṛṇoti -</p>\n\n<p>[B. reads here: tatra śrī-bhagavantaṃ suṣṭhu spaṣṭīkartuṃ garbhodaka-\nsthasya dvitīyasya puruṣasya vyūhasya nānāvatāritvaṃ vivṛṇoti -- [end Vṛ.\nreading.]</p>\n\n<lg>\n<l>etan nānāvatārāṇāṃ nidhānaṃ bījam avyayam |</l>\n<l>yasyāṃśāṃśena sṛjyante deva-tiryaṅ-narādayaḥ || [BhP 1.3.5]</l>\n</lg>\n\n<p>etad iti brahmāṇḍastham | nidhānaṃ sarovarāṇāṃ samudra iva sva-rāśmīn\nsūrya iva sadaivāśrayaḥ | ataevāvyayam anapakṣayam | bījam udgama-\nsthānam | na kevalam avatārāṇāṃ bījaṃ jagato'pīty āha yasyeti |</p>\n\n<p>[6]</p>\n\n<p>atha prācuryeṇa tad-avatārān kathayaṃs tad-aikya-vivakṣayā tad-aṃśāṃśinor\napy avirbhāva-mātraṃ gaṇayati viṃśatyā -</p>\n\n<lg>\n<l>sa eva prathamaṃ devaḥ kaumāraṃ sargam āśritaḥ |</l>\n<l>cacāra duścaraṃ brahmā brahmacaryam akhaṇḍitam || [BhP 1.3.6]</l>\n</lg>\n\n<p>yo'mbhasi śayāno yaś ca sahasra-pādādi-rūpaḥ sa eva puruṣākhyo devaḥ | ete\ncāṃśa-kalāḥ puṃsaḥ [BhP 1.3.28] ity upasaṃhārasyāpi saṃvādāt | kaumāraṃ\ncatuḥsana-rūpam | brahmā brahmaṇo bhūtvā |\n[7]</p>\n\n<lg>\n<l>dvitīyaṃ tu bhavāyāsya rasātala-gatāṃ mahīm |</l>\n<l>uddhariṣyann upādatta yajñeśaḥ saukaraṃ vapuḥ || [BhP 1.3.7]</l>\n</lg>\n\n<p>asya viśvasya udbhavāya |</p>\n\n<p>[8]</p>\n\n<lg>\n<l>tṛtīyam ṛṣi-sargaṃ vai devarṣitvam upetya saḥ |</l>\n<l>tantraṃ sātvatam ācaṣṭa naiṣkarmyaṃ karmaṇāṃ yataḥ || [BhP 1.3.8]</l>\n</lg>\n\n<p>ṛṣi-sargam upetya tatrāpi devarṣitvaṃ nāradatvam upetya | sātvataṃ\nvaiṣṇavam | tantraṃ pañcarātrāgamam | karmaṇā karmākāreṇāpi satāṃ śrī-\nbhagavad-dharmāṇāṃ yatas tantrān naiṣkarmyaṃ karma-bandha-mocakatvena\nkarmabhyo nirgatatvaṃ tebhyo bhinnatvaṃ pratīyate iti śeṣaḥ |</p>\n\n<p>[9]</p>\n\n<lg>\n<l>turye dharma-kalā-sarge nara-nārāyaṇāv ṛṣī |</l>\n<l>bhūtvātmopaśamopetam akarod duścaraṃ tapaḥ || [BhP 1.3.9]</l>\n</lg>\n\n<p>spaṣṭam |</p>\n\n<p>[10]</p>\n\n<lg>\n<l>pañcamaḥ kapilo nāma siddheśaḥ kāla-viplutam |</l>\n<l>provācāsuraye sāṅkhyaṃ tattva-grāma-vinirṇayam || [BhP 1.3.10]</l>\n</lg>\n\n<p>āsuri-nāmne viprāya |</p>\n\n<p>[11]</p>\n\n<lg>\n<l>ṣaṣṭham atrer apatyatvaṃ vṛtaḥ prāpto 'nasūyayā |</l>\n<l>ānvīkṣikīm alarkāya prahlādādibhya ūcivān || [BhP 1.3.11]</l>\n</lg>\n\n<p>atriṇā tat-sadṛśa-putrotpatti-mātraṃ prakaṭaṃ yācitam iti caturthādy-\nabhiprāyaḥ | etad-vākyenānasūyayā tu kadācit sākṣād eva śrīmad-\nīśvarasyaiva putra-bhāvo vṛto'stīti labhyate | uktaṃ ca brahmāṇḍa-purāṇe\npativratopākhyāne -</p>\n\n<l>anasūyābravīn natvā devān brahmeśa-keśavān | (page 6)</l>\n<p>yūyaṃ yadi prasannā me varārhā yadi vāpy aham |\nprasādābhimukho bhūtvā mama putratvam eṣyatha || iti |</p>\n\n<p>ānvīkṣikīm ātma-vidyām | śrī-viṣṇor evāvatāro'yam |</p>\n\n<lg>\n<l>[12]</l>\n<l>tataḥ saptama ākūtyāṃ rucer yajño 'bhyajāyata |</l>\n<l>sa yāmādyaiḥ sura-gaṇair apāt svāyambhuvāntaram || [BhP 1.3.12]</l>\n</lg>\n\n<p>sa yajñas tadā svayam indro'bhūd ity arthaḥ |</p>\n\n<p>[13]</p>\n\n<lg>\n<l>aṣṭame merudevyāṃ tu nābher jāta urukramaḥ |</l>\n<l>darśayan vartma dhīrāṇāṃ sarvāśrama-namaskṛtam || [BhP 1.3.13]</l>\n</lg>\n\n<p>urukrama ṛṣabho jātaḥ |</p>\n\n<p>[14]</p>\n\n<lg>\n<l>ṛṣibhir yācito bheje navamaṃ pārthivaṃ vapuḥ |</l>\n<l>dugdhemām oṣadhīr viprās tenāyaṃ sa uśattamaḥ || [BhP 1.3.14]</l>\n</lg>\n\n<p>pārthivaṃ rāja-dehaṃ pṛthu-rūpam | uśattamaḥ kamanīyatamaḥ ||</p>\n\n<p>[15]</p>\n\n<lg>\n<l>rūpaṃ sa jagṛhe mātsyaṃ cākṣuṣodadhi-samplave |</l>\n<l>nāvy āropya mahī-mayyām apād vaivasvataṃ manum || [BhP 1.3.15]</l>\n</lg>\n\n<p>cākṣuṣa-manvantare ya udadhi-samplavas tasmin | vaivasvatam iti bhāvinī\nsaṃjñā satyavratasya | pratimanvantarāvasāne'pi pralayaḥ śrūyate | śrī-viṣṇu-\ndharmottare prathama-kāṇḍe - manvantare parikṣīṇe kīdṛśī dvija jāyate\n[1.75.1] iti śrī-vajra-praśnasya manvantare parikṣīṇe ity ādi mārkaṇḍeya-\ndattottare -</p>\n\n<lg>\n<l>ūrmi-mālī mahā-vegaḥ sarvam āvṛtya tiṣṭhati |</l>\n<l>bhūrlokam āśritaṃ sarvaṃ tadā naśyati yādava ||</l>\n</lg>\n\n<p>na vinaśyanti rājendra viśrutāḥ kula-parvatāḥ |\n<l>naur bhūtvā tu mahā-devī ity ādi ca | [1.75.5-6, 9]</l></p>\n\n<p>evam eva manvantareṣu saṃhāra ity ādi prakaraṇaṃ śrī-hari-vaṃśe tadīya-\nṭīkāsu ca spaṣṭam eva | ataś cākṣuṣe vaivasvatam ity upalakṣaṇam |</p>\n\n<p>[16]</p>\n\n<lg>\n<l>surāsurāṇām udadhiṃ mathnatāṃ mandarācalam |</l>\n<l>dadhre kamaṭha-rūpeṇa pṛṣṭha ekādaśe vibhuḥ || [BhP 1.3.16]</l>\n</lg>\n\n<p>spaṣṭam |</p>\n\n<p>[17]</p>\n\n<lg>\n<l>dhānvantaraṃ dvādaśamaṃ trayodaśamam eva ca |</l>\n<l>apāyayat surān anyān mohinyā mohayan striyā || [BhP 1.3.17]</l>\n</lg>\n\n<p>bibhrad ity uttareṇānvayaḥ | dvādaśamaṃ dhānvantaraṃ rūpaṃ bibhrat |\ntrayodaśaṃ mohinī-rūpaṃ bibhrat | surān apāyayat sudhām iti śeṣaḥ | kena\nrūpeṇa ? mohinyā striyā tad-rūpeṇety arthaḥ | kiṃ kurvan ? anyān surān\nmohayan, dhanvantari-rūpeṇa sudhāṃ copaharann iti śeṣaḥ | ajitasyāvatārā\nete trayaḥ |</p>\n\n<p>[18]</p>\n\n<lg>\n<l>caturdaśaṃ nārasiṃhaṃ bibhrad daityendram ūrjitam |</l>\n<l>dadāra karajair ūrāv erakāṃ kaṭa-kṛd yathā || [BhP 1.3.18]</l>\n</lg>\n\n<p>nārasiṃhaṃ rūpaṃ bibhrat |</p>\n\n<p>[19]</p>\n\n<lg>\n<l>pañcadaśaṃ vāmanakaṃ kṛtvāgād adhvaraṃ baleḥ |</l>\n<l>pada-trayaṃ yācamānaḥ pratyāditsus tri-piṣṭapam || [BhP 1.3.19]</l>\n</lg>\n\n<p>kṛtvā prakaṭayya |</p>\n\n<p>[20]</p>\n\n<lg>\n<l>avatāre ṣoḍaśame paśyan brahma-druho nṛpān |</l>\n<l>triḥ-sapta-kṛtvaḥ kupito niḥ-kṣatrām akaron mahīm || [BhP 1.3.20]</l>\n</lg>\n\n<p>avatāre śrī-paraśurāmābhidhe | spaṣṭam |</p>\n\n<p>[21]</p>\n\n<lg>\n<l>tataḥ saptadaśe jātaḥ satyavatyāṃ parāśarāt |</l>\n<l>cakre veda-taroḥ śākhā dṛṣṭvā puṃso 'lpa-medhasaḥ || [BhP 1.3.21]</l>\n</lg>\n\n<p>[22]</p>\n\n<lg>\n<l>nara-devatvam āpannaḥ sura-kārya-cikīrṣayā |</l>\n<l>samudra-nigrahādīni cakre vīryāṇy ataḥ param || [BhP 1.3.22]</l>\n</lg>\n\n<p>naradevatvaṃ śrī-rāghava-rūpeṇa | ataḥ param aṣṭādaśe | ayaṃ sākṣāt\npuruṣa eva | skānde śrī-rāma-gītāyāṃ viśva-rūpaṃ darśayatas tasya brahma-\n<l>viṣṇu-rudra-kṛta-stuteḥ śravaṇāt | (page 7)</l></p>\n\n<p>[23]</p>\n\n<lg>\n<l>ekonaviṃśe viṃśatime vṛṣṇiṣu prāpya janmanī |</l>\n<l>rāma-kṛṣṇāv iti bhuvo bhagavān aharad bharam || [BhP 1.3.23]</l>\n</lg>\n\n<p>bhagavān iti sākṣād bhagavata evāvirbhāvo'yaṃ na tu puruṣa-\nsaṃjñasyāniruddhasyeti viśeṣa-pratipatty-artham | tatra tasya sākṣād-rūpatvāt\nśrī-kṛṣṇa-rūpeṇa nijāṃśa-rūpatvād rāma-rūpeṇāpi bhārahāritvaṃ bhagavata\nevety ubhayatrāpi bhagavān aharad bharam iti śliṣṭam eva | ato rāmasyāpy\naniruddhāvatāratvaṃ svayaṃ pratyākhyātam | śrī-kṛṣṇasya vāsudevatvāc\nchrī-rāmasya ca saṅkarṣaṇatvād yuktam eva ca tad iti |</p>\n\n<p>[24]</p>\n\n<lg>\n<l>tataḥ kalau sampravṛtte sammohāya sura-dviṣām |</l>\n<l>buddho nāmnāñjana-sutaḥ kīkaṭeṣu bhaviṣyati || [BhP 1.3.24]</l>\n</lg>\n\n<p>kīkaṭeṣu gayā-pradeśeṣu |</p>\n\n<p>[25]</p>\n\n<lg>\n<l>athāsau yuga-sandhyāyāṃ dasyu-prāyeṣu rājasu |</l>\n<l>janitā viṣṇu-yaśaso nāmnā kalkir jagat-patiḥ || [BhP 1.3.25]</l>\n</lg>\n\n<p>yuga-sandhyāyāṃ kaler ante |</p>\n\n<p>[26]</p>\n\n<p>atha śrī-hayagrīva-hari-haṃsa-pṛśnigarbha-vibhu-satyasena-vaikuṇṭhājita-\nsārvabhauma-viśvaksena-dharmasetu-sudhāma-yogeśvara-bṛhadbhānv-\nādīnāṃ śuklādīnāṃ cānuktānāṃ saṅgrahārtham āha -</p>\n\n<lg>\n<l>avatārā hy asaṅkhyeyā hareḥ sattva-nidher dvijāḥ |</l>\n<l>yathāvidāsinaḥ kulyāḥ sarasaḥ syuḥ sahasraśaḥ || [BhP 1.3.26]</l>\n</lg>\n\n<p>asaṅkhyeyatve hetuḥ sattva-nidheḥ sattvasya tat-prādurbhāva-śakteḥ sevadhi-\nrūpasya | tatraiva dṛṣṭāntaḥ yatheti | avidāsina upakṣaya-śūnyāt sarasaḥ\nsakāśāt | [Vṛ. adds: kulyās tat-svabhāva-kṛtā nirjharā avidāsinyaḥ sahasraśaḥ\nsambhavantīti | Vṛ. addition ends.] atra ye'ṃśāvatārās teṣu caiṣa viśeṣo\njñeyaḥ | śrī-kumāra-nāradādiṣv ādhikārikeṣu jñāna-bhakti-\nśaktyāṃśāveśaḥ | śrī-pṛthv-ādiṣu kriyā-śakty-aṃśāveśaḥ | kvacit svayam\nāveśas teṣāṃ bhagavān evāham iti vacanāt | atha śrī-matsya-devādiṣu\nsākṣād-aṃśatvam eva | tatra cāṃśatvaṃ nāma sākṣād-bhagavattve'py\navyabhicāri-tādṛśa-tad-icchā-vaśāt sarvadaika-deśatayaivābhivyakta-śakty-\nādikatvam iti jñeyam | tahtaivodāhariṣyate rāmādi-mūrtiṣu kalā-niyamena\ntiṣṭhan [BrahmaS 5.50] iti |</p>\n\n<p>[27]</p>\n\n<p>atha vibhūtīr āha -</p>\n\n<lg>\n<l>ṛṣayo manavo devā manu-putrā mahaujasaḥ |</l>\n<l>kalāḥ sarve harer eva saprajāpatayaḥ smṛtāḥ || [BhP 1.3.27]</l>\n</lg>\n<p>kalā vibhūtayaḥ | alpa-śakteḥ prakāśād vibhūtitvaṃ mahā-śaktes tv\nāveśatvam iti bhedaḥ |</p>\n\n<p>[28]</p>\n\n<p>tad evaṃ paramātmānaṃ sāṅgam eva nirdhāryaṃ proktānuvāda-pūrvakaṃ\nśrī-bhagavantam apy ākāreṇa nirdhārayati -</p>\n\n<l>ete cāṃśa-kalāḥ puṃsaḥ kṛṣṇas tu bhagavān svayam | iti [BhP 1.3.28]</l>\n<p>(page 8)\nete pūrvoktāḥ | ca-śabdād anuktāś ca prathamam uddiṣṭasya puṃsaḥ\npuruṣasyāṃśa-kalāḥ | kecid aṃśāḥ svayam evāṃśāḥ sākṣād-\naṃśatvenāṃśāṃśatvena ca dvividhāḥ | kecid aṃśāviṣṭatvād aṃśāḥ, kecit tu\nkalā-vibhūtayaḥ | iha yo viṃśatitamāvatāratvena kathitaḥ sa kṛṣṇas tu\nbhagavān | puruṣasyāpy avatārī yo bhagavān sa eṣa evety arthaḥ | atra\nanuvādam anuktvaiva na vidheyam udīrayed iti vacanāt kṛṣṇasyaiva\nbhagavattva-lakṣaṇa-dharmitve siddhe mūlāvatāritvam eva sidhyati na tu tataḥ\nprādurbhūtatvam | etad eva vyanakti svayam iti | tatra ca svayam eva\nbhagavān, na tu bhagavataḥ prādurbhūtatayā na tu vā bhagavattvādhyāsenety\narthaḥ | na cāvatāra-prakaraṇe'pi paṭhita iti saṃśayaḥ | paurvāparye pūrva-\ndaurbalyaṃ prakṛtivad iti nyāyāt | yathāgniṣṭome yady udgātā vicchidyād\nadakṣiṇena yajeta yadi pratihartā sarvasva-dakṣiṇeneti śruteḥ | tayoś ca\nkadācid dvayor api vicchede prāpte viruddhayoḥ prāyaścittayoḥ\nsamuccayāsambhave ca param eva prāyaścittaṃ siddhāntitaṃ tadvad ihāpi iti |</p>\n\n<p>athavā kṛṣṇas tv iti śrutyā prakaraṇasya bādhāt | yathā śaṅkara-śārīrike\nbhāṣye śruty-ādi-balīyastvāc ca na bādhaḥ [Vs 3.3.50] iti sūtre, te haite\nvidyācita eva iti śrutir manaś cid-ādīnām agnīnāṃ prakaraṇa-prāptaṃ\nkriyānupraveśa-prakaraṇe'py anyatra kvacid api bhagavac-chabdam akṛtvā\ntatraiva bhagavān aharad bharam [BhP 1.3.23] ity anena kṛtavān |</p>\n\n<p>tataś cāsyāvatāreṣu gaṇanāt tu svayaṃ bhagavān apy asau svarūpa-stha eva\nnija-parijana-vṛndānām ānanda-viśeṣa-camatkārāya kim api mādhuryaṃ\nnija-janmādi-līlayā puṣṇan kadācit sakala-loka-dṛśyo bhavatīty\napekṣayaivety āyātam | yathoktaṃ brahma-saṃhitāyām -</p>\n\n<lg>\n<l>rāmādi-mūrtiṣu kalā-niyamena tiṣṭhan</l>\n<l>nānāvatāram akarod bhuvaneṣu kintu |</l>\n<l>kṛṣṇaḥ svayaṃ samabhavat paramaḥ pumān yo</l>\n<l>govindam ādi-puruṣaṃ tam ahaṃ bhajāmi || [BS 5.39]</l>\n</lg>\n\n<p>avatārāś ca prākṛta-vaibhave'vataraṇam iti | śrī-kṛṣṇa-sāhacaryeṇa śrī-\nrāmasyāpi puruṣāṃśatvātyayo jñeyaḥ | atra tu-śabdo'ṃśa-kalābhyaḥ puṃsaś\nca sakāśād bhagavato vailakṣaṇyaṃ bodhayati | yad vānena tu-śabdena\nsāvadhāraṇā śrutir iyaṃ pratīyate | tataḥ sāvadhāraṇā śrutir balavatīti\nnyāyena śrutyaiva śrutam apy anyeṣāṃ mahā-nārāyaṇādīnāṃ svayaṃ\nbhagavattvaṃ guṇībhūtam āpadyate |</p>\n\n<p>evaṃ puṃsa iti bhagavān iti ca prathamam upakramoddiṣṭasya śabda-dvayasya\ntat-sahodareṇa tenaiva śabdena ca pratinirdeśāt tāv eva khalv etāv iti\n<l>smārayati | uddeśa-pratinirdeśayoḥ pratīti-(page 9)-sthagitatā-nirasanāya</l>\nvidvadbhir eka eva śabdaḥ prayujyate tat-sama-varṇo vā | yathā\njyotiṣṭomādhikaraṇe vasante vasante ca jyotiṣā yajeta ity atra jyotiḥ-śabdo\njyotiṣṭhoma-viṣayo bhavatīti |</p>\n\n<p>atra tattva-vāda-guravas tu ca-śabda-sthāne sva-śabdaṃ paṭhitvaivam ācakṣate\n- ete proktā avatārāḥ | mūla-rūpī svayam eva | kiṃ-svarūpā ? svāṃśa-kalā na\ntu jīvavad bhinnāṃśāḥ | yathā vārāhe -</p>\n\n<lg>\n<l>svāṃśaś cātha vibhinnāṃśa iti dvedhāṃśa iṣyate |</l>\n<l>aṃśino yat tu sāmarthyaṃ yat svarūpaṃ yathā sthitiḥ ||</l>\n</lg>\n\n<p>tad eva nāṇumātro'pi bhedaḥ svāṃśāṃśinoḥ kvacit |\nvibhinnāṃśo'lpa-śaktiḥ syāt kiñcit sāmarthya-mātra-yuk || iti |</p>\n\n<p>atrocyate - aṃśānām aṃśi-sāmarthyādikaṃ tad-aikyenaiva mantavyam | tatra\nyathāvidāsina ity ādau tasyākṣayatvena tāsām akṣayatvaṃ yathā tadvat\naṃśāṃśitvānupapatter eva | tathā ca śrī-vāsudevāniruddhayoḥ sarvathā\nsāmye prasakte kadācid aniruddhenāpi śrī-vāsudevasyāvirbhāvanā\nprasajyate | tac ca śruti-viparītam ity asad eva | tasmād asty evāvatāry-\navatārayos tāratamyam | ataeva tṛtīyāṣṭame -</p>\n\n<lg>\n<l>āsīnam urvyāṃ bhagavantam ādyaṃ</l>\n<l>saṅkarṣaṇaṃ devam akuṇṭha-sattvam |</l>\n<l>vivitsavas tattvam ataḥ parasya</l>\n<l>kumāra-mukhyā munayo 'nvapṛcchan ||</l>\n</lg>\n\n<p>svam eva dhiṣṇyaṃ bahu mānayantaṃ |\n<l>yad vāsudevābhidham āmananti | [BhP 3.8.3-4]</l></p>\n\n<p>ity ādau vāsudevasya saṅkarṣaṇād api paratvaṃ śrūyate | yat tu teṣāṃ tathā\nvyākhyānam atra kṛṣṇas tv ity anarthakaṃ syāt | bhagavān svayam ity\nanenaivābhipreta-siddheḥ | kiṃ ca taiḥ svayam eva prakāśādivan naiva paraḥ\n[Vs 2.3.45] iti sūtre sphuṭam aṃśāṃśi-bhedo darśitaḥ | aṃśatve'pi na matsyādi-\nrūpī para evaṃvidho jīva-sadṛśaḥ | yathā tejo'ṃśasyaiva sūryasya khadyotasya\nca naika-prakāratety ādinā | tasmāt sthite bhede sādhv eva vyākhyātaṃ\nkṛṣṇas tu bhagavān svayam iti |</p>\n\n<p>indrārīti padyārdhaṃ tatra nānveti | tu-śabdena vākyasya bhedanāt | tac ca\ntāvataivākāṅkṣā-paripūrteḥ | eka-vākyatve tu ca-śabda evākariṣyat | tataś\ncendrārīty atrārthāt ta eva pūrvoktā eva mṛḍayantīty āyāti |</p>\n\n<p>|| 1.3 || śrī-sūtaḥ || 2-28 ||</p>\n\n<p>[29]</p>\n\n<p>tad evaṃ śrī-kṛṣṇo bhagavān puruṣas tu sarvāntaryāmitvāt paramātmeti\nnirdhāritam | tatrāśaṅkyate - nanv idam ekam aṃśitva-pratipādakaṃ vākyam\naṃśatva-pratipādaka-bahu-vākya-virodhe guṇa-vādaḥ syāt | atrocyate tāni kiṃ\nśrī-bhāgavatīyāni parakīyāṇi vā | ādye janma-guhyādhyāyo hy ayaṃ sarva-\nbhagavad-avatāra-vākyānāṃ sūtraṃ sūcakatvāt prāthamika-pāṭhāt tair\nuttaratra tasyaiva vivaraṇāc ca | tatra caite cāṃśa-kalāḥ puṃsa iti paribhāṣeti |\navatāra-vākyeṣu anyān puruṣāṃśatvena jānīyāt | kṛṣṇas tu svayaṃ\nbhagavattveneti pratijñākāreṇa granthārtha-nirṇāyakatvāt | tad uktaṃ -\naniyame niyama-kāriṇī paribhāṣā iti |</p>\n\n<p>atha paribhāṣā ca sakṛd eva paṭhyate śāstre na tv abhyāsena | [Vṛ. adds:\nyathā pratiṣedhe paraṃ kāryam iti |] tataś ca vākyānāṃ koṭir apy\nekenaivāmunā śāsanīyā bhaved iti nāsya guṇavādatvaṃ pratyutaitad\nviruddhāyamānānām etad anuguṇārtham eva vaiduṣī | na ca\nparibhāṣikatvāt tac-chāstra eva sa vyavahāro jñeyaḥ | na sarvatreti gauṇatvam\n<l>āśaṅkyam | paramārtha-vastu-paratvāc chrī-bhāgavatasya (page 10) tatrāpy</l>\nārthikatvāc ca tasyāḥ paribhāṣāyāḥ |</p>\n\n<p>kiṃ ca - pratijñā-vākya-mātrasya ca dṛśyate paratrāpi nānā-\nvākyāntaropamardakatvam | yathākāśasyānutpatti-śrutiḥ prāṇānāṃ ca tac-\nchrutiḥ sva-virodhinī nānyā śrutiś ca ātmani vijñāte sarvam idaṃ vijñātaṃ\nbhavati [BAU 4.5.6] idaṃ sarvaṃ yad ayam ātmā [BAU 2.4.6] ity\nādinopamardyate | ataeva svāmi-prabhṛtibhir apy etad eva vākyaṃ tat-tad-\nvirodha-nirāsāya bhūyo bhūya eva darśitam |</p>\n\n<p>tad evaṃ śrī-bhāgavata-mate siddhe ca tasya vākyasya balavattamatve śrī-\nbhāgavatasya sarva-śāstropamardakatvena prathame sandarbhe pratipannatvāt\nasminn eva pratipatsyamānatvāc ca parakīyāṇām apy etad ānuguṇyam eva\nvidvaj-jana-dṛṣṭam | yathā rājñaḥ śāsanaṃ tathaiva hi tad-anucarāṇām apīti |\ntatra śrī-bhāgavatīyāni vākyāni tad-anugatārthatayā darśyante |\ntatrāṃśenāvatīrṇasya [BhP 10.1.2] ity aṃśena baladevena saha ity arthaḥ |\nkalābhyāṃ nitarāṃ hareḥ [BhP 10.20.48] iti hareḥ kalā pṛthvī, ābhyāṃ rāma-\nkṛṣṇābhyām iti |</p>\n\n<p>diṣṭyāmba te kukṣi-gataḥ paraḥ pumān\n<l>aṃśena sākṣād bhagavān bhavāya naḥ || [BhP 10.2.41]</l></p>\n\n<p>ity atra yo matsyādi-rūpeṇāṃśenaiva pūrvaṃ no'smākaṃ bhavāyābhūt he amba\nsa tu sākṣāt svayam eva tava kukṣi-gato'stīti | tato jagan-maṅgalam\nacyutāṃśam [BhP 10.2.18] iti tu saptamy-anya-padārtho bahuvrīhiḥ | tasminn\naṃśiny avatarati teṣām aṃśānām apy atra praveśasya vyākhyāsyamānatvāt |\npūrṇatvenaiva tatra sarvātmakam ātma-bhūtam ity uktam | tathā ca\nnātividvaj-jana-vākye -</p>\n\n<lg>\n<l>etau bhagavataḥ sākṣād dharer nārāyaṇasya hi |</l>\n<l>avatīrṇāv ihāṃśena vasudevasya veśmani || [BhP 10.43.23]</l>\n</lg>\n\n<p>ity atrāpi sarasvatī-preritatayā aṃśena sarvāṃśena sahaivety arthaḥ | evam eva\n</p>\n</div>\n<div>\n\n<lg>\n<l>tāv imau vai bhagavato harer aṃśāv ihāgatau |</l>\n<l>bhāra-vyayāya ca bhuvaḥ kṛṣṇau yadu-kurūdvahau || [BhP 4.1.59]</l>\n</lg>\n\n<p>ity atra āgatāv iti kartari niṣṭhā | kṛṣṇāv iti karmaṇi dvitīyā | tataś ca\nbhagavato nānāvatāra-bījasya hareḥ puruṣasya tāv imau nara-nārāyaṇākhyau\naṃśau kartṛ-bhūtau kṛṣṇau kṛṣṇārjunau karma-bhūtāv āgatavantau tayoḥ\npraviṣṭavantāv ity arthaḥ | kīdṛśau kṛṣṇau ? bhuvo bhāra-vyayāya | ca-\nkārād bhakta-sukhada-nānā-līlāntarāya ca | yadu-kurūdvahau yadu-kuru-\nvaṃśayor avatīrṇāv ity arthaḥ | arjune tu narāveśaḥ kṛṣṇo nārāyaṇaḥ svayam\nity āgama-vākyaṃ śrīmad-arjune nara-praveśāpekṣayā | yas tu svayam\nananya-siddho nārāyaṇo nārāyaṇas tvaṃ na hi sarva-dehinām [BhP 10.14.14]\nity ādinā darśitaḥ | sa punaḥ kṛṣṇa ity arthāntarāpekṣayā mantavyam | yayor\neva samaṃ vīparyam [BhP 10.60.15] ity ādi nyāyāt | tathā viṣṇu-dharme --</p>\n\n<p>yas tvāṃ vetti sa māṃ vetti yas tvām anu sa mām anu |\nabhedenātmano vedmi tvām ahaṃ pāṇḍu-nandana || iti |</p>\n\n<p>taṃ prati śrī-bhagavad-vākyāc cārjunasyāpi śrī-kṛṣṇa-sakhatvena nārāyaṇa-\nsakhān narāt pūrṇatvāt tatra praveśaḥ samucita eva | kutracic cāṃśādi-śabda-\nprayogaḥ - nāhaṃ prakāśaḥ sarvasya yoga-māyā-samāvṛtaḥ [Gītā 7.15] iti śrī-\ngītopaniṣad-diśā pūrṇasyāpi sādhāraṇa-jane khaṇḍāṃśa-prakāśāt (Page 11)\n<l>tat-pratītāv evāṃśa ivāṃśa iti jñeyam | nārāyaṇa-samo guṇaiḥ [BhP 10.8.19]</l>\nity atrāpi nārāyaṇaḥ paravyomādhipa eva guṇaiḥ samo yasyety eva\ngargābhiprāyaḥ | tad evaṃ mahā-kāla-purākhyāne'pi pratijñā-vākyam idam\nadhikuryāt | kiṃ ca śāstraṃ hi śāsanātmakam | śāsanaṃ copadeśaḥ | sa ca\ndvidhā sākṣād arthāntara-dvārā ca | sākṣād-upadeśas tu śrutir iti\nparibhāṣyate | sākṣāttvaṃ cātra nirapekṣatvam ucyate | tad uktaṃ nirapekṣa-\nravā śrutir iti | tathā ca sati śruti-liṅga-vākya-prakaraṇa-sthāna-\nsamākhyānāṃ samavāye pāradaurbalyam artha-viprakarṣāt [Jaiminī-sūtra\n3.3.14] ity uktānusāreṇa caramasya pūrvāpekṣayā dūra-pratīty-arthatve kṛṣṇas\ntu bhagavān svayam iti śrī-śaunakaṃ prati śrī-sūtasya sākṣād-upadeśena\n<l>itihāsa-dvāropadeśo bādhyate | na ca me kalāvatīrṇau [BhP 10.89.58] iti ca</l>\nmahākāla-purādhipa eva śrī-kṛṣṇaṃ sākṣād evopadiṣṭavān iti vācyam | śrī-\nkṛṣṇasya sārvajñyāvyabhicāreṇa vaktṛ-śrotṛ-bhāva-pūrvaka-\nsaṅgamāprastāvena dvijātmajā me yuvayor didṛkṣuṇā [BhP 10.89.58] iti\nkāryāntara-tātparya-darśanena ca | tasyaitan mahā-purāṇasya ca\ntattvopadeṣṭṛ-sūtādivat tad-upadeśe tātparyābhāvād vakṣyamāṇārthāntara\neva naikaṭyena pada-sambandhāc ca |</p>\n\n<p>kiṃ ca bhavatu vā tuṣyatu nyāyena śrī-kṛṣṇasya tam apekṣyāpūrṇatvam,\ntathāpi sarveṣām apy avatārāṇāṃ nityam eva svasthatvena\ndarśayiṣyamāṇatvāt keṣāṃcin mate tu svayaṃ puruṣatve'pi svatantra-\n<l>sthititvāt | yuvāṃ nara-nārāyaṇāv ṛṣī [BhP 10.89.59] iti, tvarayetām anti me</l>\n[BhP 10.89.59] iti ca tat-tad-arthatve virudhyeta | astu tāvad asmākam anyā\nvārtā, na ca kutrāpi mahākālo'yam aṃśena tat-tad-rūpeṇāvatīrṇa ity\nupakhyāyate vā | tataś cāprasiddha-kalpanā prasajjate | tatraiva ca tvarayetam\nanti me iti yuvāṃ nara-nārāyaṇāv ṛṣī dharmam ācaratām ity ādeśa-dvayasya\npārasparika-virodhaḥ sphuṭa eva |</p>\n\n<p>kiṃ ca, yadi tasya tāv aṃśāv abhaviṣyatāṃ tarhi kara-tala-maṇivat sadā sarvam\neva paśyann asau tāv api dūrato'pi paśyann evābhaviṣyat | tac ca yuvayor\ndidṛkṣuṇeti tad-vākyena vyabhicāritam | yadi svayam eva śrī-kṛṣṇas tat-tad-\nrūpāv ātmānau darśayati tadaiva tena tau dṛśyeyātām ity ānītaṃ ca | tathā\nca sati, tayor dṛśyatvābhāvād aṃśatvaṃ nopapadyate | tasmād apy adhika-\nśaktitvena pratyuta pūrṇatvam evopapadyate |</p>\n\n<p>evam api yat tv arjunasya taj-jyotiḥ-pratāḍitākṣatvaṃ tad-darśana-jāta-\nsādhvasatvaṃ ca jātaṃ tatra svayam eva bhagavatā tat-tal-līlā-rasaupayika-\nmātra-śakteḥ prakāśanād anyasyāḥ sthitāyā api kuṇṭhanān na viruddham |\ndṛśyate ca svasyāpi kvacid yuddhe prākṛtād api parābhavādikam | yathātraiva\ntāvat svayam eva vaikuṇṭhād āgatānām apy aśvānāṃ prākṛta-tamasā\nbhraṣṭa-gatitvam | tad evam eva śrī-kṛṣṇasya tasmin bhakti-bhara-\ndarśanenāpy anyathā na mantavyam | śrī-rudrādau śrī-nāradādau ca tathā\ndarśanāt |</p>\n\n<p>evam atra paratra vā tadīya-līlāyāṃ tu pūrva-pakṣo nāsti tasya\n<l>svarācaraṇatvāt | atas tadīya-tātparya-(page 12)-śabdotthāv arthāv evam eva</l>\ndṛśyete | tat-tātparyottho yathāsau śrī-kṛṣṇaḥ svayaṃ bhagavān api yathā\ngovardhana-makha-līlāyāṃ śrī-gopa-gaṇa-vismāpana-kautukāya kāñcin nijāṃ\ndivya-mūrtiṃ pradarśayan taiḥ samam ātmanaivātmānaṃ namaścakre |\ntathaivārjuna-vismāpana-kautukāya mahākāla-rūpeṇaivātmanā dvija-\nbālakān hārayitvā pathi ca taṃ taṃ camatkāram anubhāvya mahākāla-pure\nca tāṃ kām api nijāṃ mahākālākhyaṃ divya-mūrtiṃ darśayitvā tena samaṃ\ntad-rūpam ātmānaṃ namaścakre | tad-rūpeṇaiva sārjunam ātmānaṃ tathā\nbabhāṣe ca | tad uktaṃ - tasmai namo vraja-janaiḥ saha-cakre'tmanātmanai\n[BhP 10.24.36] itivat | atrāpi babandha ātmānam anantam acyutaḥ [BhP\n10.89.31] iti | ataeva harivaṃśe tat-samīpa-jyotir uddiśya cārjunaṃ prati śrī-\nkṛṣṇenoktaṃ mat-tejas tat sanātanam [HV 2.114.9] iti |</p>\n\n<p>atha śabdottho'py artho yathā tatra śrī-mahākālam uddiśya\npuruṣottamottamam [BhP 10.89.54] iti viśeṣaṇasyārthaḥ | puruṣo jīvas tasmād\nuttamas tad-antaryāmī tasmād uttamaṃ bhagavat-prabhāva-rūpa-mahākāla-\nśakti-mayaṃ tam iti |</p>\n\n<p>atha śrī-mahākāla-vākyasya -</p>\n\n<lg>\n<l>dvijātmajā me yuvayor didṛkṣuṇā</l>\n<l>mayopanītā bhuvi dharma-guptaye |</l>\n<l>kalāvatīrṇāv avaner bharāsurān</l>\n<l>hatveha bhūyas tvarayetam anti me || [BhP 10.89.59]</l>\n</lg>\n\n<p>ity asya yuvayor yuvāṃ didṛkṣuṇā mayā dvija-putrā me mama bhuvi dhāmni\nupanītā ānītā ity ekaṃ vākyam | vākyāntaram āha he dharma-guptaye\nkalāvatīrṇau kalā aṃśās tad-yuktāv avatīrṇau madhyama-pada-lopī\nsamāsaḥ | kalāyām aṃśa-lakṣaṇe māyika-prapañce'vatīrṇau vā pādo'sya\nviśvā bhūtāni [Rv 10.90.3] iti śruteḥ | bhūyaḥ punar api avaiśiṣṭān avaner\nbharāsurān hatvā me mama anti samīpāya samīpam āgamayituṃ yuvāṃ\ntvarayetaṃ tvaratam | atra prasthāpya tān mocayatam ity arthaḥ | tad-dhatānāṃ\nmukti-prasiddheḥ | mahākāla-jyotir eva muktāḥ praviśantīti brahma-\ntejomayaṃ divyaṃ mahad yad dṛṣṭavān asi [HV 2.114.9] iti śrī-harivaṃśokteś\nca | tvarayetam iti prārthanāyāṃ hetu-ṇij-antasya liṅi rūpaṃ antīty-avyayāc\ncaturthyāṃ luk, caturthī ca edhobhyo vrajatītivat kriyārthopapasya ca karmaṇi\nsthāninaḥ [Pāṇ 2.3.14] iti smaraṇāt | kaṭaṃ kṛtvā prasthāpayatītivad ubhayor\nekenaiva karmaṇānvayaḥ | tasmād eka evārthaḥ spaṣṭam akaṣṭo bhavati |\narthāntare tu sambhavaty eka-padatve pada-cchedaḥ kaṣṭāya kalpyate |</p>\n\n<lg>\n<l>tathā --</l>\n<l>pūrṇa-kāmāv api yuvāṃ nara-nārāyaṇāv ṛṣī |</l>\n<l>dharmam ācaratāṃ sthityai ṛṣabhau loka-saṅgraham || [BhP 10.89.60]</l>\n</lg>\n\n<p>ity asya na kevalam etad-rūpeṇaiva yuvāṃ loka-hitāya pravṛttau | api\nvaibhavāntareṇāpīti stauti pūrṇeti | svayaṃ bhagavattvena tat-sakhatvena ca\nṛṣabhau sarvāvatārāvatāri-śreṣṭhāv api (page 13) pūrṇa-kāmāv api sthityai\nloka-rakṣaṇāya loka-saṅgrahaṃ lokeṣu tat-tad-dharma-pracāra-hetukaṃ\ndharmam ācaratāṃ kurvatāṃ madhye yuvāṃ nara-nārāyaṇāv ṛṣī ity anayor\nalpāṃśatvena vibhūtivan nirdeśaḥ | uktaṃ caikādaśe śrī-bhagavatā vibhūti-\nkathana eva nārāyaṇo munīnāṃ ca [BhP 11.16.25] iti | dhārmika-maulitvād\ndvija-putrārtham avaśyam eṣyatha ity ata eva mayā tathā vyavasitam iti\nbhāvaḥ | tathā ca harivaṃśe śrī-kṛṣṇa-vākyam --</p>\n\n<lg>\n<l>mad-darśanārthaṃ te bālā hṛtās tena mahātmanā |</l>\n<l>viprārtham eṣyate kṛṣṇo nāgacched anyathā tv iha || [HV 2.114.8]</l>\n</lg>\n\n<p>atrācaratam ity arthe ācaratām iti prasiddham ity ataś ca tathā na\nvyākhyātam | tasmān mahākālato'pi śrī-kṛṣṇasyaivādhikyaṃ siddham | tad\netan mahimānurūpam evoktaṃ -</p>\n\n<lg>\n<l>niśāmya vaiṣṇavaṃ dhāma pārthaḥ parama-vismitaḥ |</l>\n<l>yat kiñcit pauruṣaṃ puṃsāṃ mene kṛṣṇānukampitam || [BhP 10.89.63]</l>\n</lg>\n\n<p>atra mahākālānubhāvitam iti tu noktam | evam eva sa cetikṣaṇo bhagavān\nśrī-kṛṣṇa eveti darśayitum ākhyānāntaram āha ekadā [BhP 10.89.21] iti | śrī-\nsvāmi-likhitaitat-prakaraṇa-cūrṇikāpi susaṅgatā bhavati |</p>\n\n<p>atha parakīyāṇy api viruddhāyamānāni vākyāni tad-anugatārthatayā\ndṛśyante | tatra śrī-viṣṇu-purāṇe ujjahārātmanaḥ keśau sita-kṛṣṇau mahā-\nmune [ViP 5.1.59] iti | mahābhārate [1.189.31-32] -</p>\n\n<p>sa cāpi keśau harir udbabarha\nśuklam ekam aparaṃ cāpi kṛṣṇam |\ntau cāpi keśau viśatāṃ yadūnāṃ\nkule striyo rohiṇīṃ devakīṃ ca |</p>\n\n<p>tayor eko balabhadro babhūva\nyo'sau śvetas tasya devasya keśaḥ |\nkṛṣṇo dvitīyaḥ keśavaḥ sambabhūva\nkeśo yo'sau varṇataḥ kṛṣṇa uktaḥ || iti ||[*ENDNOTE #1]</p>\n\n<p>atra tātparyaṃ svāmibhir itthaṃ vivṛtaṃ -- bhūmeḥ suretara-varūtha [BhP\n2.7.26] ity ādi-padye | sita-kṛṣṇa-keśa ity atra sita-kṛṣṇa-keśatvaṃ śobhaiva na\ntu vayaḥ-pariṇāma-kṛtam avikāritvāt | yac ca ujjahārātmanaḥ keśāv ity ādi\ntat tu na keśa-mātrāvatārābhiprāyaṃ kintu bhū-bhārāvatāraṇa-rūpaṃ kāryaṃ\nkiyad etad ātma-keśau eva tat kartuṃ śaktāv iti dyotanārthaṃ rāma-kṛṣṇayor\nvarṇa-sūcanārthaṃ ca keśoddharaṇam iti gamyate | kṛṣṇas tu bhagavān\nsvayam ity etad virodhanāc ceti | idam apy atra tātparyaṃ sambhavati |</p>\n\n<p>nanu devāḥ kimarthaṃ mām evātārayituṃ bhavadbhir āgṛhyate\naniruddhākhya-puruṣa-prakāśa-viśeṣasya kṣīroda-śvetadvīpa-dhāmno\nmama yau keśāv iva sva-sva-śirodhārya-bhūtau tāv eva śrī-vāsudeva-\nsaṅkarṣaṇau svayam evāvatariṣyataḥ | tataś ca bhū-bhāra-haraṇaṃ tābhyām\nīṣatkaram eveti | atha ujjahārātmanaḥ keśāv ity asyaiva śabdo'rtho'pi\nmuktāphala-ṭīkāyāṃ keśau sukha-svāminau sito rāmaḥ ātmanaḥ sakāśād\nujjahāra uddhṛtavān |</p>\n\n<p>harivaṃśe hi kasyāṃcid giri-guhāyāṃ bhagavān sva-mūrtiṃ nikṣipya garuḍaṃ\nca tatrāvasthāpya svayam atrāgata ity uktam | tad uktam sa devān\nabhyanujñāya [HV 1.55.50] ity ādi | yais tu yathā-śrutam evedaṃ vyākhyātaṃ\nte na samyak parāmṛṣṭavantaḥ yataḥ suramātrasyāpi nijraratva-prasiddhiḥ |\nakāla-kalite bhagavati jarānudayena keśa-śauklyānupapattiḥ | na cāsya\nkeśasya naisargika-sita-kṛṣṇateti pramāṇam asti | ataeva nṛsiṃha-purāṇe\nkṛṣṇāvatāra-prasaṅge śakti-śabda eva prayujyate na tu keśa-śabdaḥ | tathā\nhi -</p>\n\n<lg>\n<l>vasudevāc ca devakyām avatīrya yadoḥ kule |</l>\n<l>sita-kṛṣṇe ca mac-chaktī kaṃsādyān ghātayiṣyataḥ || (NṛsiṃhaP 53.30-31)</l>\n</lg>\n\n<p>ity ādinā | astu tarhi aṃśopalakṣakaḥ keśa-śabdaḥ | (page 14) na, avipluta-\nsarva-śaktitvena sākṣād-ādi-puruṣatvena niścettuṃ śakyatvāt | kṛṣṇa-viṣṇv-\nādi-śabdānām aviśeṣataḥ paryāya-pratīteś ca | naivam avatārāntarasya kasya\nvānyasya janma-dinaṃ jayantyākhyayātiprasiddham | ataevoktaṃ bhārate\n(1.1.193?)[*ENDNOTE #2] -</p>\n\n<p>bhagavān vāsudevaś ca kīrtyate'tra sanātanaḥ |\nśāśvataṃ brahma paramaṃ yogi-dhyeyaṃ nirañjanam || iti |</p>\n\n<p>tasyākāla-kalitatvaṃ yo'yaṃ kālas tasya te'vyakta-bandho ceṣṭām āhuḥ [BhP\n10.3.26] ity ādau śrī-devakī-devī-vākye,</p>\n\n<lg>\n<l>natāḥ sma te nātha sadāṅghri-paṅkajaṃ</l>\n<l>viriñci-vairiñcya-surendra-vanditam |</l>\n<l>parāyaṇaṃ kṣemam ihecchatāṃ paraṃ</l>\n<l>na yatra kālaḥ prabhavet paraḥ prabhuḥ || [BhP 1.11.6]</l>\n</lg>\n\n<p>ity ādau śrī-dvārakā-vāsi-vākye ca prasiddham |</p>\n\n<p>ato yat prabhāsa-khaṇḍe keśasya bālatvam eva tat sitimnaḥ kāla-kṛta-palita-\nlakṣaṇatvam eva ca darśitam, tasya śarīriṇāṃ śukla-vairāgya-pratipādana-\nprakaraṇa-patitatvena sura-mātra-nirjaratā-prasiddhatvena cāmukhyārthatvān\nna svārtha-prāmāṇyam | brahmā yena ity ārabhya,</p>\n\n<lg>\n<l>viṣṇur yena daśāvatāra-grahaṇe kṣipto mahā-saṅkaṭe |</l>\n<l>rudro yena kapāla-pāṇir abhito bhikṣāṭanaṃ kāritam || [GarP 1.113.15]</l>\n</lg>\n\n<p>ity ādau tasmai namaḥ karmaṇe iti garuḍa-vacanāt | kintu tat-pratipādanāya\nśabda-sāmyena chaloktir eveyam | yathā -</p>\n\n<p>aho kanaka-daurātmyaṃ nirvaktuṃ kena yujyate |\nnāma-sāmyād asau yasya dhūstaro'pi mada-pradaḥ || iti |</p>\n\n<p>śiva-śāstrīyatvāc ca nātra vaiṣṇava-siddhānta-viruddhasya tasyopayogaḥ | yata\nuktaṃ skānda eva ṣaṇmukhaṃ prati śrī-śivena - śiva-śāstre'pi tad grāhyaṃ\nbhagavac-chāstra-yogi yat iti | anya-tātparyakatvena svatas tatrāprāmāṇyād\nyuktaṃ caitat yathā paṅkena paṅkāmbha [BhP 1.8.52] ity ādivat |</p>\n\n<p>pādmottara-khaṇḍe ca śiva-pratipādakānāṃ purāṇānām api tāmasatvam eva\ndarśitam | mātsye'pi tāmasa-kalpa-kathāmayatvam iti yuktaṃ ca tasya vṛddha-\nsūtasya śrī-bhāgavatam apaṭhitavataḥ śrī-baladevāvajñātuḥ śrī-bhagavat-\ntattvāsamyak-jñāna-jaṃ vacanaṃ evaṃ vadanti rājarṣe ṛṣayaḥ kecanānvitāḥ\n[BhP 10.77.30] itivat | etādṛśa śrī-bhāgavata-vākyena sva-viruddha-\npurāṇāntara-vacana-bādhanaṃ ca | yatheha karmajito lokaḥ kṣīyata [ChāU\n8.1.6] ity ādi vākyena upāma somam amṛtā abhūma [Rk 8.48.3] ity ādi-vacana-\nbādhanavaj jñeyam | atrāpi yat sva-vaco viruddheta nūnaṃ te na smaranty\namum [BhP 10.77.30] iti yukti-sad-bhāvao dṛśyate | tatraivātmanaḥ\nsandighdatvam eva tena sūtena vyañjitam | acintyā khalu ye bhāvā na tāṃs\ntarkeṇa yojayed ity ādinā |</p>\n\n<p>kiṃ ca tatraivottara-granthe kalaṅkāpatti-kāraṇa-kathane śrī-kṛṣṇāvatāra-\nprasaṅge svayaṃ viṣṇur evety uktatvāt svenaiva virodhaś ca | tasmān na\nkeśāvatāratve'pi tātparyaṃ keśa-śabdasya bālatva-vācanaṃ ca | chalato\nbhagavat-tattvājñānato veti | ato vaiṣṇavādi-padyānāṃ śabdottam artham evaṃ\npaśyāmaḥ -</p>\n\n<lg>\n<l>aṃśavo ye prakāśante mama te keśa-saṃjñitāḥ |</l>\n<l>sarvajñāḥ keśavaṃ tasmān mām āhur muni-sattama || [MBh 12.328.43]</l>\n</lg>\n\n<p>iti sahasra-nāma-bhāṣyotthāpita-bhārata-vacanāt keśa-śabdenāṃśur ucyate |\ntatra ca sarvatra keśetara-śabdāprayogāt nānāvarṇāṃśūnāṃ śrī-nārada-(page\n15)-dṛṣṭatayā mokṣa-dharma-prasiddheś ca | tathā cāṃśutve labdhe tau\ncāṃśū vāsudeva-saṅkarṣaṇāvatāra-sūcakatayā nirdiṣṭāv iti tayor eva syātām\niti gamyate | tadīyayor api tayor aniruddhe'bhivyaktiś ca yujyata eva |\n<l>avatāritojo'ntarbhūtatvād avatārasya | evam eva sattvaṃ rajas tama [BhP 1.2.23]</l>\nity ādi-prathama-skandha-padya-prāptam aniruddhākhya-puruṣāvatāratvaṃ\nbhavānī-nāthair [BhP 5.17.16] ity-ādi-pañcama-skandha-gadya-prāptaṃ\nsaṅkarṣaṇāvatāratvaṃ ca bhavasya saṃgacchate | tataś cojjahārety asyāyam\narthaḥ - ātmanaḥ sakāśāt śrī-vāsudeva-saṅkarṣaṇāṃśa-bhūtau keśāv aṃśū\nujjahāra uddhṛtavān prakaṭīkṛtya darśitavān ity arthaḥ | atrāyaṃ sumerur\nity ekadeśa-darśanenaivākhaṇḍa-meru-nirdeśavat tad-darśanenāpi\npūrṇasyaivāvirbhāva-nirdeśo jñeyaḥ |</p>\n\n<p>atha ca sāpi keśāv ity ādika-vyākhyā | udvadarhe yogabalenātmanaḥ sakāśād\nvicchidya darśayāmāsa | sa cāpīti ca-śabdaḥ pūrvam uktaṃ deva-kartṛkaṃ\nnivedana-rūpam arthaṃ samuccinoti | api-śabdas tad-udbarhaṇe śrī-bhagavat-\nsaṅkarṣaṇau svayam hetu-kartṛtvaṃ sūcayati | tau cāpīti ca-śabdo'nukta-\nsamuccayārthatvena bhagavat-saṅkarṣaṇau svayam āviviśatuḥ | paścāt tau ca\ntat-tādātmyenāviviśatur iti bodhayati | api-śabdo yatrānusyūtāv amū so'pi\ntad-aṃśā apīti gamayati | tayor eko balabhadro babhūvety-ādikaṃ tu naro\nnārāyaṇo bhavet | harir eva bhaven nara ity ādivat tad-aikyāvāpty-apekṣayā |</p>\n\n<p>keśavaḥ śrī-mathurāyāṃ keśava-sthānākhya-mahāyoga-pīṭhādhipatvena\nprasiddhaḥ | sa eva kṛṣṇa iti | ata evodāhariṣyate bhūmeḥ suretara [BhP 2.7.26]\nity ādi | śrī-nṛsiṃha-purāṇe sitāsite ca mac-chaktī iti tac-chakti-dvāraiva śrī-\nkṛṣṇena tādghātanāpekṣayā | arjune tu narāveśaḥ kṛṣṇo nārāyaṇaḥ svayam\nity āgama-vākyaṃ tu śrīmad-arjune nara-praveśāpekṣayā | yas tu svayam\nanyathā siddho nārāyaṇaḥ nārāyaṇas tvaṃ na hi sarve-dehinām ity ādau\ndarśitaḥ | sa punaḥ kṛṣṇa ity arthāntar-apekṣayā ca mantavyam | ataeva\npuruṣa-nārāyaṇasya tathāgamana-pratipādaka-śrī-hari-vaṃśa-vākyam api tat-\ntejaḥ-samākarṣaṇa-vivakṣayaivoktam | sarveṣāṃ praveśaś ca tasmin sa-\nyuktikam evodāraṇīyaḥ |</p>\n\n<p>ataḥ pādmottara-khaṇḍe nṛsiṃha-rāma-kṛṣṇeṣu ṣāḍguṇyaṃ paripūraṇam ity\nāvatārāntara-sādhāraṇyam api na mantavyam | kintv avatārāṇāṃ prasaṅge\nteṣu śreṣṭhe vividiṣite sāmānyatas tāvat sarva-śreṣṭhās traya uktās teṣv apy\nuttarottaratrādhikya-kramābhiprāyeṇa śrī-kṛṣṇa-śraiṣṭhyaṃ vivakṣitam |</p>\n\n<p>ataeva śrī-viṣṇu-purāṇe maitreyeṇa hiraṇyakaśiputvādiṣu tayor amukti-\nmukti-kāraṇe pṛṣṭe śrī-parāśaro'pi (page 16) śrī-\nkṛṣṇasyaivātyudbhaṭaiśvaryam āha | kiṃ ca śrī-kṛṣṇam aprāpyāny atra tv\nasurāṇāṃ muktir na sambhavati | eva-kāra-dvayena svayam eva śrī-gītāsu\ntathā sūcanāt -</p>\n\n<lg>\n<l>tān ahaṃ dviṣataḥ krūrān saṃsāreṣu narādhamān |</l>\n<l>kṣipāmy ajasram aśubhān āsurīṣv eva yoniṣu ||</l>\n</lg>\n\n<p>āsurīṃ yonim āpannā mūḍhā janmani janmani |\n<l>mām aprāpyaiva kaunteya tato yānty adhamāṃ gatim || [Gītā 16.19-20] iti |</l></p>\n\n<p>kutracid bhagavad-dveṣiṇāṃ tat-smaraṇādi-prabhāvena śrūyatāṃ vā muktiḥ |\nsarveṣām api tad-dveṣiṇāṃ tu mukti-pradatvam anyatrāvatāre'vatāriṇi vā na\nkvacit śrūyate | tasmāt teṣām api mukti-dātṛtvāya śrī-kṛṣṇa\nevaiśvaryādhikyaṃ yuktam eva varṇāyāmāsa śrī-parāśaraḥ | ataeva pūrvam\naiśvarya-sākṣātkārasya mukti-hetutvam uktvā punaḥ pūtanādi-mokṣaṃ\nvicintya kālanemy-ādīnāṃ ca tad-abhāvam āśaṅkya tad apy asahamānas\ntasya tu śrī-kṛṣṇākhyasya bhagavataḥ paramādbhuta-svabhāva evāyam ity\nuvāca sarvāntima-gadyena -- ayaṃ hi bhagavān kīrtitaḥ saṃsmṛtaś ca\ndveṣānubandhenāpy akhila-surāsurādi-durlabhaṃ phalaṃ prayacchati kim uta\nsamyak bhaktimatām [ViP 4.15.17] ity anena |</p>\n\n<p>ataḥ śrī-bhāgavata-mate tayor janma-traya-niyamaś ca śrī-kṛṣṇād eva\nmokṣaḥ sambhaved ity apekṣayaiveti jñeyam | ataeva śrī-nāradenāpi tam\nuddiśyaivoktam vaireṇa yaṃ nṛpatayaḥ [BhP 11.5.48] ity ādi | sarveṣāṃ\nmuktidatvaṃ ca tasya kṛṣṇasya nija-prabhāvātiśayena yathā kathañcit smartṛ-\ncittākarṣaṇātiśaya-svabhāvāt | anyatra tu tathā svabhāvo nāstīti nāsti\nmuktidatvam | ataeva veṇasyāpi viṣṇu-dveṣiṇas tadvad āveśābhāvāt mukty-\nabhāva iti | ataevoktaṃ - tasmāt kenāpy upāyena manaḥ kṛṣṇe niveśayet [BhP\n7.1.31] iti |</p>\n\n<p>tasmād asty eva sarvato'py āścaryatamā śaktiḥ śrī-kṛṣṇasya iti siddham | tad\nevaṃ virodha-parihāreṇa viruddhārthānām apy arthānukūlyena śrī-kṛṣṇasya\nsvayaṃ bhagavattvam eva dṛḍhīkṛtam | tatra ca vedānta-sūtrādāv apy ekasya\nmahā-vākyasya nānā-vākya-virodha-parihāreṇaiva sthāpanīyā darśanān\nnāpy atraivedṛśam ity aśraddheyam | vākyānāṃ durbala-balitvam eva\nvicāraṇīyam, na tu bahv-alpatā | dṛśyate ca loke ekenāpi yuddhe sahasra-\nparājaya iti | evaṃ ca bahuv-virodha-parihāreṇaiva svasmin śrī-kṛṣṇākhye\npara-brahmaṇi sarva-vedābhidheyatvam āha --</p>\n\n<lg>\n<l>kiṃ vidhatte kim ācaṣṭe kim anūdya vikalpayet |</l>\n<l>ity asyā hṛdayaṃ loke nānyo mad veda kaścana ||</l>\n</lg>\n\n<p>māṃ vidhatte 'bhidhatte māṃ vikalpyāpohyate tv aham |\n<l>etāvān sarva-vedārthaḥ śabda āsthāya māṃ bhidām || [BhP 11.21.42-43] iti |</l></p>\n\n<p>vikalpya vividhaṃ kalpayitvā apohyate, tat-tan-niṣedhena siddhāntyate yat tad\nahaṃ śrī-kṛṣṇa-lakṣaṇaṃ vastv iti ||</p>\n\n<p>|| 11.12 || śrī-bhagavān || 29 ||</p>\n\n<p>[30]\ntad evaṃ kṛṣṇas tu bhagavān svayam ity etat pratijñā-vākyāya mahāvīra-\nrājāyevātmanaiva nirjityātma-sātkṛta-virodhi-śatārthāyāpi śobhā-viśeṣeṇa\nprekṣāvatām ānandanārthaṃ caturaṅginīṃ senām ivānyām api vacana-\nśreṇīm upaharāmi | tatra tasya līlāvatāra-kartṛtvam āha -</p>\n\n<p>matsyāśva-kacchapa-nṛsiṃha-varāha-haṃsa-\nrājanya-vipra-vibudheṣu kṛtāvatāraḥ\ntvaṃ pāsi ity-ādi [10.2.40] | spaṣṭam ||</p>\n\n<p>|| 10.2 || devāḥ śrī-bhagavantam || 30 ||</p>\n\n<p>(page 17)</p>\n\n<p>[31]</p>\n\n<p>tathā, sureṣv ṛṣiṣv īśa tathaiva [BhP 10.14.2] ityādi | spaṣṭam ||</p>\n\n<p>|| 10.14 || brahmā tam || 31 ||</p>\n\n<p>[32]</p>\n\n<lg>\n<l>tathā, bahūni santi nāmāni rūpāṇi ca sutasya te [BhP 10.8.15] ity ādi |</l>\n<l>spaṣṭam ||</l>\n</lg>\n\n<p>|| 10.8 || gargaḥ śrī-vrajeśvaram || 32 ||</p>\n\n<p>[33]</p>\n\n<p>evaṃ, yasyāvatārā jñāyante śarīreṣv aśarīriṇaḥ [BhP 10.10.34] ity ādi |\nśarīreṣv aśarīriṇa ity api jñāne hetu-garbha-viśeṣaṇam |</p>\n\n<p>śarīriṣu madhye'py avatīrṇasya yataḥ sataḥ svayam aśarīriṇaḥ | nātaḥ paraṃ\nparama yad bhavataḥ svarūpam [BhP 3.9.3] ity ādi dvitīya-sandarbhodāharaṇa-\npraghaṭṭaka-dṛṣṭyā jīvavad deha-dehi-pārthakyābhāvena\nmukhyamatvārthābhāvāt |</p>\n\n<p>|| 10.10 || yamalārjunau śrī-bhagavantam || 33 ||</p>\n\n<p>[34]</p>\n\n<p>aparaṃ ca -</p>\n\n<p>yat-pāda-paṅkaja-rajaḥ śirasā bibharti\n<lg>\n<l>śrīr abja-jaḥ sa-giriśaḥ saha loka-pālaiḥ</l>\n<l>līlā-tanuḥ sva-kṛta-setu-parīpsayā yaḥ</l>\n<l>kāle 'dadhat sa bhagavān mama kena tuṣyet || [BhP 10.58.37]</l>\n</lg></p>\n\n<p>|| spaṣṭam || 10.58 || nagnajic chrī-bhagavantam || 34 ||</p>\n\n<p>[35]\nparaṃ ca -</p>\n\n<lg>\n<l>namas tasmai bhagavate kṛṣṇāyākuṇṭha-medhase |</l>\n<l>yo dhatte sarva-bhūtānām abhavāyośatīḥ kalāḥ || [BhP 10.87.46]</l>\n</lg>\n\n<p>ṭīkā ca - nama iti śrī-kṛṣṇāvatāratayā nārāyaṇaṃ stauti | ete cāṃśa-kalāḥ\npuṃsaḥ kṛṣṇas tu bhagavān svayam ity ukter ity eṣā | ataeva tac-\nchravaṇānantaraṃ tasmā eva namaskārāt śruti-stutāv api śrī-kṛṣṇa eva stutya\n<l>ity āyātam | tathaiva śrutibhir api nibhṛta-marun-mano'kṣa [BhP 10.87.23] ity-</l>\nādi-padye nijāri-mokṣa-pradatvādy-asādhāraṇa-liṅgena sa eva vyañjitaḥ |\nspaṣṭam |</p>\n\n<p>|| 10.87 || śrī-nāradaḥ || 35 ||</p>\n\n<p>[36]</p>\n\n<p>tathā guṇāvatāra-kartṛtvam āha -</p>\n\n<lg>\n<l>ity uddhavenāty-anurakta-cetasā</l>\n<l>pṛṣṭo jagat-krīḍanakaḥ sva-śaktibhiḥ |</l>\n<l>gṛhīta-mūrti-traya īśvareśvaro</l>\n<l>jagāda sa-prema-manohara-smitaḥ || [BhP 11.29.7]</l>\n</lg>\n\n<l>spaṣṭam | atra ajānatāṃ tvat-padavīm [BhP 10.14.29] ity udāhṛtaṃ vacanam</l>\n<p>apy anusandheyam ||</p>\n\n<p>|| 11.29 || śrī-śukaḥ || 36 ||</p>\n\n<p>[37]</p>\n\n<p>atha puruṣāvatāra-kartṛtvam āha -</p>\n\n<lg>\n<l>iti matir upakalpitā vitṛṣṇā</l>\n<l>bhagavati sātvata-puṅgave vibhūmni |</l>\n<l>sva-sukham upagate kvacid vihartuṃ</l>\n<l>prakṛtim upeyuṣi yad-bhava-pravāhaḥ || [BhP 1.9.32]</l>\n</lg>\n\n<p>ṭīkā ca - parama-phala-rūpāṃ śrī-kṛṣṇa-ratiṃ prārthayituṃ prathamaṃ sva-\nkṛtam arpayati itīti | vigato bhūmā yasmāt tasmin | yam apekṣyānyasya\nmahattvaṃ nāstīty arthaḥ | tad eva pāramaiśvaryam āha sva-sukhaṃ svarūpa-\nbhūtaṃ paramānandam upagate prāptavaty eva | kvacit kadācid vihartuṃ\nkrīḍituṃ prakṛtim upeyuṣi svīkṛtavati, na tu svarūpa-tirodhānena jīvavat\npāratantryam ity arthaḥ | vihartum ity uktaṃ prapañcayati yad yato bhava-\npravāhaḥ sṛṣṭi-paramparā bhavati ity eṣā ||</p>\n\n<p>[B reads here: evam eva taṃ pratyuktaṃ devair apy ekādaśe -- tattvaḥ pumān\nsamadhigamya yayāsya vīryaṃ dhatte mahāntam iva garbham amogha-vīryaḥ\n[BhP 11.6.16] iti | ṭīkā ca - tattvaḥ puruṣo vīryaṃ śaktiṃ samadhigamya\nprāpya yayā māyayā saha mahāntaṃ dhatte | kam iva ? asya viśvasya garbham\niva ity eṣā ||[B ends.]</p>\n\n<p>|| 1.9 || bhīṣmaḥ śrī-bhagavantam || 37 ||</p>\n\n<p>[38]\n(page 18)\nataeva bhava-bhayam apahartuṃ [BhP 11.29.49] ity ādau tasyādi-puruṣatvaṃ\nśreṣṭhatvam apy āha - puruṣam ṛṣabham ādyaṃ kṛṣṇa-saṃjñaṃ nato'smi iti |</p>\n\n<p>kṛṣṇeti saṃjñāṃ yasyeti mūrty-antaraṃ niṣidhyate | tan-mūrter\nnamaskriyamāṇatvena ca nitya-siddhatvaṃ darśyate | atraiva ṭīkākṛdbhir api -\n taṃ vande paramānandaṃ nanda-nandana-rūpiṇam ity uktam ||</p>\n\n<p>|| 11.29 || śrī-śukaḥ || 38 ||</p>\n\n<p>[39]</p>\n\n<p>tad evaṃ jagṛhe ity ādi-prakaraṇe yat svayam utpekṣitaṃ tac-chrī-svāmi-\nsammatyā dṛḍhīkṛtam | punar api tat-sammatir abhyasyate yathā -</p>\n\n<lg>\n<l>śrutvājitaṃ jarāsandhaṃ nṛpater dhyāyato hariḥ |</l>\n<l>āhopāyaṃ tam evādya uddhavo yam uvāca ha || [BhP 10.72.15]</l>\n</lg>\n\n<p>ṭīkā ca - ādyo hariḥ śrī-kṛṣṇa ity eṣā ||</p>\n\n<p>|| 10.72 || śrī-śukaḥ || 39 ||</p>\n\n<p>[40]</p>\n\n<p>kiṃ ca -\nathāham aṃśa-bhāgena devakyāḥ putratāṃ śubhe |\nprāpsyāmi [BhP 10.2.9] ity ādi |</p>\n\n<p>aṃśa-bhāgenety atra pūrṇocitam evārthaṃ bahudhā yojayadbhir madhye\naṃśena uruṣa-rūpeṇa māyayā bhāgo bhajanam īkṣaṇaṃ yasya teneti ca\nvyācakṣāṇair ante sarvathā paripūrṇa-rūpeṇeti vivakṣitam | kṛṣṇas tu\nbhagavān svayam ity uktatvāt | ity evaṃ hi tair vyākhyātam |</p>\n\n<p>|| 10.2 || śrī-bhagavān yogamāyām || 40||</p>\n\n<p>[41]</p>\n\n<lg>\n<l>evam --</l>\n<l>yasyāṃśāṃśāṃśa-bhāgena viśvotpatti-layodayāḥ |</l>\n<l>bhavanti kila viśvātmaṃs taṃ tvādyāhaṃ gatiṃ gatā || [BhP 10.85.31]</l>\n</lg>\n\n<p>ṭīkā ca - yasyāṃśaḥ puruṣas tasyāṃśo māyā tasyā aṃśā guṇās teṣāṃ\nbhāgena paramāṇu-mātra-leśena viśvotpatty-ādayo bhavanti | taṃ tvā tvāṃ\ngatiṃ śaraṇaṃ gatāsmi ity eṣā ||</p>\n\n<p>|| 10.85 || śrī-devakī bhagavantam || 41 ||</p>\n\n<p>[42]</p>\n\n<p>yathā ca -- nārāyaṇas tvaṃ na hi sarva-dehinām ity ādau nārāyaṇo'ṅgaṃ\n<l>nara-bhū-jalāyanāt iti | [BhP 10.14.14]</l></p>\n\n<p>ṭīkā ca - narād udbhūtā ye'rthāḥ tathā narāj jātaṃ yaj jalaṃ tad-ayanād yo\nnārāyaṇaḥ prasiddhaḥ so'pi tavāṅgaṃ mūrtir ity eṣā | atra sa tavāṅgaṃ tvaṃ\npunar aṅgīty asau tu viśado'rthaḥ | na tu stuti-mātram idam |\ndṛṣṭvāghāsura-mokṣaṇaṃ prabhavataḥ prāptaḥ paraṃ vismayam [BhP 10.13.15]\nity ukta-rītyā kvacid apy avatāry-avatārāntareṣu tādṛśasyāpi mokṣam\nadṛṣṭa-gocaraṃ dṛṣṭvā vismayaṃ prāptavān brahmā | draṣṭuṃ mañjum\nahitvam anya api tad-vatsān ito vatsapān nītvānyatra kurudvahāntar adhād\nity ukta-rītyā tasyāparam api māhātmyaṃ didṛkṣus tathā māhātmyaṃ\ndadarśeti prakaraṇa-sārasyenāpi labdham | na cāpara-māhātmya-darśanaṃ\nsambhāvanā-mātram |</p>\n\n<lg>\n<l>tāvat sarve vatsa-pālāḥ paśyato ñjasya tat-kṣaṇāt |</l>\n<l>vyadṛśyanta ghana-śyāmāḥ pīta-kauśeya-vāsasaḥ || [BhP 10.13.46]</l>\n</lg>\n\n<p>ity ādinā śaktibhir ajādyābhir aiśvaryair aṇimādyaiś caturviṃśati-saṅkhya-\ntattvair mahad-ādibhiḥ tat-saha-kāribhiḥ kāla-svabhāvādyais tat-sambhūtair\nbrahmāṇḍaiḥ tad-antarbhūta-sraṣṭṛbhir brahmādibhir jīvaiś ca stamba-\nparyantaḥ pṛthak pṛthag upāsitās tādṛśa-brahmāṇḍeśvara-koṭayaḥ śrī-\nkṛṣṇenaiva tat-tad-aṃśāṃśenāvirbhāvya brahmāṇaṃ prati sākṣād eva darśitā\niti hy uktaṃ tadīdṛśam eva kṛṣṇas tu bhagavān svayam ity atrāviṣkṛta-sarva-\nśaktitvād ity etat-(page 19)-svāmi-vyākhyānasyāsādhāraṇaṃ bījaṃ bhavet |\nviśva-rūpa-darśanādīnāṃ tat-tad-brahmāṇḍāntaryāmi-puruṣāṇām\nekatareṇāpi śakyatvāt | tasmād virāṭ-puruṣayor iva puruṣa-bhagavator api\njagṛhe pauruṣaṃ rūpam ity ādāv upāsanārtham eva tair abheda-vyākhyā\nkṛteti gamyate | vastutas tu paramāśrayatvena śrī-kṛṣṇa eva tair aṅgīkṛto'sti |\nyathā --</p>\n\n<lg>\n<l>viśva-sarga-visargādi-nava-lakṣaṇa-lakṣitam |</l>\n<l>śrī-kṛṣṇākhyaṃ paraṃ dhāma jagad-dhāma namāmi tat ||</l>\n</lg>\n\n<lg>\n<l>daśame daśamaṃ lakṣyam āśritāśraya-vigraham |</l>\n<l>krīḍad yadu-kulāmbhodhau parānandam udīryate || iti [Bhāvārtha-dīpikā,</l>\n</lg>\n<p>10.2.1]|</p>\n\n<p>yady anyeṣām api paramāśrayatvaṃ tan mataṃ tadā daśama ity anarthakaṃ\nsyāt | tasmān nārāyaṇo'ṅgam iti yuktam uktam ||</p>\n\n<p>|| 10.14 || brahmā śrī-kṛṣṇam || 42 ||</p>\n\n<p>[43]</p>\n\n<p>avatāra-prasaṅge'pi tathaiva spaṣṭam -</p>\n\n<lg>\n<l>giraṃ samādhau gagane samīritāṃ</l>\n<l>niśamya vedhās tridaśān uvāca ha |</l>\n<l>gāṃ pauruṣīṃ me śṛṇutāmarāḥ punar</l>\n<l>vidhīyatām āśu tathaiva mā ciram ||</l>\n</lg>\n\n<lg>\n<l>puraiva puṃsāvadhṛto dharā-jvaro</l>\n<l>bhavadbhir aṃśair yaduṣūpajanyatām |</l>\n<l>sa yāvad urvyā bharam īśvareśvaraḥ</l>\n<l>sva-kāla-śaktyā kṣapayaṃś cared bhuvi ||</l>\n</lg>\n\n<lg>\n<l>vasudeva-gṛhe sākṣād bhagavān puruṣaḥ paraḥ |</l>\n<l>janiṣyate tat-priyārthaṃ sambhavantu sura-striyaḥ || [BhP 10.1.21-23]</l>\n</lg>\n\n<p>pauruṣīṃ puruṣeṇa sṛjāmi tan-niyukto'ham [BhP 2.6.30] ity-ādy-anusārāt\npuruṣābhinnena viṣṇu-rūpeṇa kṣīrodaśāyinā svayam evoktāṃ gāṃ vācam |\npuruṣasyaiva vācam anuvadati puraiveti | puṃsā ādi-puruṣeṇa kṛṣṇaḥ svayaṃ\nsamabhavat paramaḥ pumān yaḥ [BrahmaS 5.49] ity anusārāt | svayaṃ\nbhagavattā śrī-kṛṣṇasyety arthaḥ | aṃśaiḥ śrī-kṛṣṇasyāṃśa-bhūtais tat-\npārṣadaiḥ śrīmad-uddhavādibhiḥ saha | ittham eva prācuryeṇoktam --</p>\n\n<lg>\n<l>nandādyā ye vraje gopā yāś cāmīṣāṃ ca yoṣitaḥ |</l>\n<l>vṛṣṇayo vasudevādyā devaky-ādyā yadu-striyaḥ ||</l>\n</lg>\n\n<p>sarve vai devatā-prāyā ubhayor api bhārata |\n<l>jñātayo bandhu-suhṛdo ye ca kaṃsam anuvratāḥ || [BhP 10.1.62-63] iti |</l></p>\n\n<p>tasmād ādi-puruṣatvam eva vyanakti sa iti sarvāntaryāmitvāt | puruṣas tāvad\nīśvaraḥ | tasyāpy aṃśitvāt sa ādi-puruṣaḥ śrī-kṛṣṇaḥ punar īśvareśvaraḥ\ntry-adhīśa-śabdavat | tathā ca daśamasya pañcāśītitame śrīmad-\nānakadundubhinoktam - yuvāṃ na naḥ sutau sākṣāt pradhāna-puruṣeśvarau\n[BhP 10.85.18] iti | sva-kāla-śaktyā sva-śaktyā kāla-śaktyā ca | īśvareśvaratve\nhetuḥ sākṣāt svayam eva bhagavān iti | tad alaṃ mayi tat-prārthanayeti\nbhāvaḥ | tat-priyārthaṃ tat-prītyai | amara-striyaḥ śrīmad-upendra-preyasy-\nādi-rūpāḥ kāścit sambhavantu militā bhavantu | sākṣād avatarataḥ śrī-\nbhagavato nityānapāyi-mahā-śakti-rūpāsu tat-preyasīṣv avatarantīṣu śrī-\nbhagavati tad-aṃśāntaravat tā api praviśantv ity arthaḥ | tat-priyāṇāṃ tāsām\neva dāsy-ādi-prayojanāya jāyantām iti vā | anena tair apārthitasyāpy\nasyārthasyādeśena parama-bhaktābhis tābhir līlā-viśeṣa eva bhagavataḥ\n<l>svayam avatitīrṣāyāṃ kāraṇam | bhārāvataraṇaṃ cānuṣaṅgikam (page 20)</l>\neva bhavatīti vyañjitam |</p>\n\n<p>tad evaṃ śrutīnāṃ ca daṇḍakāraṇya-vāsināṃ munīnāṃ cāgni-putrāṇāṃ ca\nśrī-gopikāditva-prāptir yat śrūyate tad api pūrvavad eva mantavyam | atra\nprasiddhārthe nāyaṃ śriyo'ṅga u nitānta-rateḥ prasādaḥ svar-yoṣitāṃ nalina-\ngandha-rucāṃ kuto'nyāḥ [BhP 10.47.60] iti virudhyeta | na ca sura-strīṇāṃ\nsambhava-vākyaṃ śrī-mahiṣī-vṛnda-paraṃ, tāsām api tan-nija-śakti-\nrūpatvena darśayiṣyamāṇatvāt |</p>\n\n<p>|| 10.1 || śrī-śukaḥ || 43 ||</p>\n\n<p>[44]</p>\n\n<p>tad evam avatāra-prasaṅge'pi śrī-kṛṣṇasya svayaṃ bhagavattvam evāyātam |\nyasmād evaṃ tasmād eva śrī-bhāgavate mahā-śrotṛ-vaktṝṇām api śrī-kṛṣṇa\neva tātparyaṃ lakṣyate | tatra śrī-vidurasya --</p>\n\n<lg>\n<l>yac cānyad api kṛṣṇasya bhavān bhagavataḥ prabhoḥ |</l>\n<l>śravaḥ suśravasaḥ puṇyaṃ pūrva-deha-kathāśrayam ||</l>\n</lg>\n\n<lg>\n<l>bhaktāya me 'nuraktāya tava cādhokṣajasya ca |</l>\n<l>vaktum arhasi yo 'duhyad vainya-rūpeṇa gām imām || [BhP 4.17.6-7]</l>\n</lg>\n\n<p>pūrva-dehaḥ pṛthv-avatāraḥ | loka-dṛṣṭāv abhivyakti-rītyā pūrvatvam | tat-\nkathaivāśrayo yasya tat ||</p>\n\n<p>||4.17|| viduraḥ ||44||</p>\n\n<p>[45]</p>\n\n<p>atha śrī-maitreyasya tad-anantaram eva --</p>\n\n<lg>\n<l>codito vidureṇaivaṃ vāsudeva-kathāṃ prati |</l>\n<l>praśasya taṃ prīta-manā maitreyaḥ pratyabhāṣata || [BhP 4.17.8]</l>\n</lg>\n\n<p>tat-praśaṃsayā prīta-manastvena cāsyāpi tathaiva tātparyaṃ labhyate |\nataevātra vasudeva-nandanatvenaiva vāsudeva-śabdaḥ prayuktaḥ |</p>\n\n<p>||4.17|| śrī-sutaḥ ||45||</p>\n\n<p>[46]</p>\n\n<p>atha śrī-parīkṣitaḥ --</p>\n\n<lg>\n<l>atho vihāyemam amuṃ ca lokaṃ</l>\n<l>vimarśitau heyatayā purastāt |</l>\n<l>kṛṣṇāṅghri-sevām adhimanyamāna</l>\n<l>upāviśat prāyam amartya-nadyām || [BhP 1.19.5]</l>\n</lg>\n\n<p>ṭīkā ca -śrī-kṛṣṇāṅghri-sevām adhimanyamānaḥ sarva-puruṣārthādhikāṃ\njānan ity eṣā |</p>\n\n<p>|| 1.19 || śrī-sutaḥ ||46||</p>\n\n<p>[47]\n<lg>\n<l>na vā idaṃ rājarṣi-varya citraṃ</l>\n<l>bhavatsu kṛṣṇaṃ samanuvrateṣu |</l>\n<l>ye 'dhyāsanaṃ rāja-kirīṭa-juṣṭaṃ</l>\n<l>sadyo jahur bhagavat-pārśva-kāmāḥ || [BhP 1.19.20]</l>\n</lg></p>\n\n<p>bhavatsu pāṇḍor vaśyeṣu ye jahur iti śrī-yudhiṣṭhirādy-abhiprāyeṇa | ataeva\ntatra sthitānāṃ sarva-śrotṝṇām api śrī-kṛṣṇa eva tātparyam āyāti |</p>\n\n<p>|| 1.19 || śrī-maharṣayaḥ parīkṣitam ||47||</p>\n\n<p>[48]</p>\n\n<lg>\n<l>api me bhagavān prītaḥ kṛṣṇaḥ pāṇḍu-suta-priyaḥ |</l>\n<l>paitṛ-ṣvaseya-prīty-arthaṃ tad-gotrasyātta-bāndhavaḥ ||</l>\n</lg>\n\n<lg>\n<l>anyathā te 'vyakta-gater darśanaṃ naḥ kathaṃ nṛṇām |</l>\n<l>nitarāṃ mriyamāṇānāṃ saṃsiddhasya vanīyasaḥ || [BhP 1.19.35-36]</l>\n</lg>\n\n<p>teṣāṃ paitṛ-ṣvaseyāṇāṃ pāṇḍu-sutānāṃ gotrasya me āttaṃ svīkṛtaṃ\nbāndhavaṃ bandhu-kṛtyaṃ yena te tava śrī-kṛṣṇasyaika-rasikasya vanīyasaḥ\natyudāratayā māṃ yācethā iti pravartakasyety arthaḥ |</p>\n\n<p>|| 1.19 || rājā śrī-śukam || 48 ||</p>\n\n<p>[49]</p>\n\n<lg>\n<l>sa vai bhāgavato rājā pāṇḍaveyo mahā-rathaḥ |</l>\n<l>bāla-krīḍanakaiḥ krīḍan kṛṣṇa-krīḍāṃ ya ādade || [BhP 2.3.15]</l>\n</lg>\n\n<p>yā yā śrī-kṛṣṇasya vṛndāvanādau bāla-krīḍā śrutāsti tat-premāveśena tat-\nsakhyādi-bhāvavān tāṃ tām eva krīḍāṃ yaḥ kṛtavān ity arthaḥ ||</p>\n\n<p>|| 2.3 || śrī-śaunakaḥ || 49 ||</p>\n\n<p>[50]</p>\n\n<p>evaṃ jātīyāni bahūny eva vacanāni virājante - tathā kathito vaṃśa-vistāraḥ\n[BhP 10.1.1] ity ārabhya, naiṣāti-duḥsahā kṣun mām [BhP 10.1.13] ity antaṃ\ndaśama-skandha-prakaraṇam (page 21) apy anusandheyam |</p>\n\n<p>kiṃ ca itthaṃ dvijā yādava-devadattaḥ [BhP 10.12.40] ity ādi | yena śravaṇena\nnitarāṃ gṛhītaṃ vaśīkṛtaṃ ceto yasya saḥ |</p>\n\n<p>|| 10.12 || śrī-sutaḥ || 50 ||</p>\n\n<p>[51]</p>\n\n<p>tathā, yena yenāvatāreṇa ity ādi yat śṛṇvato'paity aratiḥ [BhP 10.7.1-2] ity ādi\nca | ṭīkā ca -\n<lg>\n<l>kṛṣṇārbhaka-sudhā-sindhu-samplavānanda-nirbharaḥ |</l>\n<l>bhūyas tad eva sampraṣṭuṃ rājānyad abhinandati ||</l>\n</lg></p>\n\n<p>yena yena matsyādyavatāreṇāpi yāni karmāṇi karoti tāni naḥ karṇa-\nsukhāvahāni manaḥ prīti-karāṇi ca bhavanty eva | tathāpi yac chṛṇvataḥ\npuṃsaḥ puṃ-mātrasyāratir mano-glānis tan-mūla-bhūtā vividhā tṛṣṇā\ncāpagacchati, tathā sattva-śuddhi-hari-bhakti-hari-dāsya-sakhyāni ca bhavanty\nacireṇaiva tad evaṃ hāraṃ hareś caritaṃ manoharaṃ vā vada anugrahaṃ yadi\nkaroṣi ity eṣā |</p>\n\n<p>|| 10.7 || rājā || 51 ||</p>\n\n<p>[52]</p>\n\n<p>atha śrī-śukadevasya api me bhagavān prītaḥ kṛṣṇaḥ pāṇḍu-suta-priyaḥ [BhP\n1.19.35] ity ādinā śrī-kṛṣṇa eva sva-ratiṃ vyajya mriyamāṇānāṃ śrotavyādi-\npraśnenaivānta-kāle śrī-kṛṣṇa eva mayy upadiśyatām iti\nrājābhiprāyānantaraṃ -</p>\n\n<lg>\n<l>varīyān eṣa te praśnaḥ kṛto loka-hitaṃ nṛpa |</l>\n<l>ātmavit sammataḥ puṃsāṃ śrotavyādiṣu yaḥ paraḥ || [BhP 2.1.1]</l>\n</lg>\n\n<p>te tvayā puṃsāṃ śrotavyādiṣu madhye yaḥ paraḥ śrī-kṛṣṇa-\nśravaṇābhiprāyeṇa paramaḥ praśnaḥ kṛta eṣa varīyān sarvāvatārāvatāri-\npraśnebhyaḥ parama-mahān | loka-hitaṃ yathā syāt tathaiva kṛtaḥ | tvaṃ tu\ntathābhūta-śrī-kṛṣṇaika-nibaddha-prematvāt kṛtārtah eveti bhāvaḥ | tad\nuktam -</p>\n\n<lg>\n<l>vaiyāsaker iti vacas-tattva-niścayam ātmanaḥ |</l>\n<l>upadhārya matiṃ kṛṣṇe auttareyaḥ satīṃ vyadhāt || [BhP 2.4.1]</l>\n</lg>\n\n<p>satī vidyamānā kṛṣṇe yā matis tām eva viśeṣeṇa dhṛtavān ity arthaḥ | etad\neva vyaktīkariṣyate rājñā -</p>\n\n<lg>\n<l>harer adbhuta-vīryasya kathā loka-sumaṅgalā |</l>\n<l>kathayasva mahābhāga yathāham akhilātmani |</l>\n<l>kṛṣṇe niveśya niḥsaṅgaṃ manas tyakṣye kalevaram || iti [BhP 2.8.2]</l>\n</lg>\n\n<p>|| 2.1 || śrī-śukaḥ || 52 ||</p>\n\n<p>[53]</p>\n\n<p>evam eva kathito vaṃśa-vistāram [BhP 10.1.1] ity ādy-anantaraṃ samyag-\nvyavasitā buddhiḥ [BhP 10.1.15] ity ādi |</p>\n\n<lg>\n<l>pūrvaṃ mayā nānāvatārādi-kathābhir abhinanditasyāpi yat śrī-vasudeva-</l>\n<l>nandanasyaiva kathāyāṃ naiṣṭhikī sthāyi-rūpā ratir jātā eṣā buddhis tu</l>\n<l>samyag-vyavasitā parama-vidagdhety arthaḥ ||</l>\n</lg>\n\n<p>|| 10.1 || śrī-śukaḥ || 53 ||</p>\n\n<p>[54]</p>\n\n<p>tathā, itthaṃ dvijā yādava-deva-dattaḥ śrutvā sva-rātuś caritaṃ vicitram [BhP\n10.12.40] ity anantaraṃ -</p>\n\n<lg>\n<l>itthaṃ sma pṛṣṭaḥ sa tu bādarāyaṇis</l>\n<l>tat-smāritānanta-hṛtākhilendriyaḥ |</l>\n<l>kṛcchrāt punar lab dha-bahir-dṛśiḥ śanaiḥ</l>\n<l>pratyāha taṃ bhāgavatottamottama || [BhP 10.12.44]</l>\n</lg>\n\n<p>anantaḥ prakaṭita-pūrṇaiśvaryaḥ śrī-kṛṣṇaḥ | sarvadā tena smaryamāṇe'pi\ntasmin pratikṣaṇaṃ navyatvena tat-smāritety uktam ||</p>\n\n<p>|| 10.12 || śrī-sutaḥ || 54 ||</p>\n\n<p>[55]</p>\n\n<p>ataeva sa vai bhāgavato rājā [BhP 2.3.15] ityādy-anantaraṃ rājñā samāna-\nvāsanātvenaiva tam āha -</p>\n\n<lg>\n<l>vaiyāsakiś ca bhagavān vāsudeva-parāyaṇaḥ |</l>\n<l>urugāya-guṇodārāḥ satāṃ syur hi samāgame || [BhP 2.3.16] (page 22)</l>\n</lg>\n\n<p>ca-śabdaḥ prāg-varṇitena samāna-vāsanatvaṃ bodhayati | tasmāt śrī-\nvasudeva-nandanatvenaivātrāpi vāsudeva-śabdo vyākhyeyaḥ | anyeṣām api\nsatāṃ samāgame tāvad urugāyasya guṇodārāḥ kathā bhavanti | tayos tu śrī-\nkṛṣṇa-carita-pradhānā eva tā bhaveyur iti bhāvaḥ ||</p>\n\n<p>|| 2.3 || śrī-śukaḥ || 55 ||</p>\n\n<p>[56]</p>\n\n<p>kiṃ bahunā, śrī-śukadevasya śrī-kṛṣṇa eva tāt-parye tad-eka-caritamayau\ngranthārdhāyamānau daśamaikādaśa-skandhāv eva pramāṇam |\nskandhāntareṣv anyeṣām caritaṃ saṃkṣepeṇaiva samāpya tābhyāṃ tac-\ncaritasyaiva vistāritatvāt | ata ārabhya eva tat-prasādaṃ prārthayate śriyaḥ\npatiḥ ity ādau --</p>\n\n<p>patir gatiś cāndhaka-vṛṣṇi-sātvatāṃ\n<l>prasīdatāṃ me bhagavān satāṃ gatiḥ || [BhP 2.4.20] ||</l></p>\n\n<p>spasṭam || 2.4 || śrī-śukaḥ || 56 ||</p>\n\n<p>[57]</p>\n\n<lg>\n<l>atha śrī-vyāsa-devasya -</l>\n<l>anarthopaśamaṃ sākṣād bhakti-yogam adhokṣaje |</l>\n<l>lokasyājānato vidvāṃś cakre sātvata-saṃhitām ||</l>\n</lg>\n\n<lg>\n<l>yasyāṃ vai śrūyamāṇāyāṃ kṛṣṇe parama-pūruṣe |</l>\n<l>bhaktir utpadyate puṃsaḥ śoka-moha-bhayāpahā || [BhP 1.7.6-7]</l>\n</lg>\n\n<p>adhokṣaje śrī-kṛṣṇe |</p>\n\n<lg>\n<l>adho'nena śayānena śakaṭāntara-cāriṇā |</l>\n<l>rākṣasī nihatā raudrā śakunī-veśa-dhāriṇī ||</l>\n</lg>\n\n<lg>\n<l>pūtanā nāma ghorā sā mahā-kāyā mahā-balā |</l>\n<l>viṣa-digdha-stanaṃ kṣudrā prayacchantī janārdane ||</l>\n</lg>\n\n<lg>\n<l>dadṛśur nihatāṃ tatra rākṣasīṃ vana-gocarāḥ |</l>\n<l>punar jāto'yam ity āhur uktas tasmād adhokṣajaḥ || [HV 2.101.30-32]</l>\n</lg>\n\n<p>iti harivaṃśe śrī-vāsudeva-māhātmye tan-nāmnaḥ śrī-kṛṣṇa-viṣayatāyā\nprasiddheḥ | ataevottaratra-padye sākṣāt kṛṣṇa ity evoktam | śrī-bhagavan-\nnāma-kaumudī-kārāś ca kṛṣṇa-śabdasya tamāla-śyāmala-tviṣi yaśodā-\nstanandhaye para-brahmaṇi rūḍhiḥ iti prayoga-prācuryāt tatraiva prathamataḥ\npratīter udaya iti coktavantaḥ | sāmopaniṣadi ca kṛṣṇāya devakī-nandanāya\niti | atra grantha-phalatvaṃ tasyaiva vyaktam iti caikenaivānena vacanena tat-\nparipūrṇatā sidhyati ||</p>\n\n<p>|| 1.7 || śrī-sūtaḥ || 57 ||</p>\n\n<p>[58]</p>\n\n<p>atha śrī-nāradasya -</p>\n\n<lg>\n<l>tatrānvahaṃ kṛṣṇa-kathāḥ pragāyatām</l>\n<l>anugraheṇāśṛṇavaṃ manoharāḥ |</l>\n<l>tāḥ śraddhayā me 'nupadaṃ viśṛṇvataḥ</l>\n<l>priyaśravasy aṅga mamābhavad ruciḥ || [BhP 1.5.26]</l>\n</lg>\n\n<p>yena yenāvatāreṇa [BhP 10.7.1] ity etac-chrī-parīkṣid-vacana-padya-dvayam\napy atra śrī-yaśodā-stanandhayatve sādhakaṃ śruti-sāmānya-nyāyena ||</p>\n\n<p>|| 1.5 || śrī-nāradaḥ śrī-veda-vyāsam || 58 ||</p>\n\n<p>[59]</p>\n\n<p>tac-chabdasyaivābhyāso dṛśyate - evaṃ kṛṣṇa-mateḥ [BhP 1.6.28] ity ādau |\nanyatra ca --</p>\n\n<lg>\n<l>yūyaṃ nṛ-loke bata bhūri-bhāgā</l>\n<l>lokaṃ punānā munayo 'bhiyanti |</l>\n<l>yeṣāṃ gṛhān āvasatīti sākṣād</l>\n<l>gūḍhaṃ paraṃ brahma manuṣya-liṅgam ||</l>\n</lg>\n\n<lg>\n<l>sa vā ayaṃ brahma mahad-vimṛgya-</l>\n<l>kaivalya-nirvāṇa-sukhānubhūtiḥ |</l>\n<l>priyaḥ suhṛd vaḥ khalu mātuleya</l>\n<l>ātmārhaṇīyo vidhi-kṛd guruś ca ||</l>\n</lg>\n\n<lg>\n<l>na yasya sākṣād bhava-padmajādibhī</l>\n<l>rūpaṃ dhiyā vastutayopavarṇitam |</l>\n<l>maunena bhaktyopaśamena pūjitaḥ</l>\n<l>prasīdatām eṣa sa sātvatāṃ patiḥ || [BhP 7.10.48-50]</l>\n</lg>\n<p>(page 23)\nṭīkā ca - aho prahlādasya bhāgyaṃ yena devo dṛṣṭaḥ | vayaṃ tu manda-\nbhāgyā iti viṣīdantaṃ rājānaṃ praty āha yūyam iti tribhir ity eṣā |\nmanuṣyasya dṛśyamāna-manuṣyasyeva liṅgaṃ kara-caraṇādi-sanniveśo yasya\ntaṃ rūpaṃ śrī-vigrahaḥ | vastutayā nopavarṇitaṃ tad-rūpasyaiva para-\nbrahmatvena kim idaṃ vastv iti nirdeṣṭum aśakyatvāt | yathoktaṃ sahasra-\nnāma-stotre anirdeśya-vapur iti | eṣām eva padyānāṃ saptamānte'pi\nparamāmodakatvāt punar āvṛttir dṛśyate ||</p>\n\n<p>|| 7.10 || sa śrī-yudhiṣṭhiram || 59 ||</p>\n\n<p>[60]</p>\n\n<p>atra ca spaṣṭam -</p>\n\n<lg>\n<l>deva-dattām imāṃ vīṇāṃ svara-brahma-vibhūṣitām |</l>\n<l>mūrcchayitvā hari-kathāṃ gāyamānaś carāmy aham ||</l>\n</lg>\n\n<lg>\n<l>pragāyataḥ sva-vīryāṇi tīrtha-pādaḥ priya-śravāḥ |</l>\n<l>āhūta iva me śīghraṃ darśanaṃ yāti cetasi || [BhP 1.6.33-34]</l>\n</lg>\n\n<p>devaḥ śrī-kṛṣṇa eva | liṅga-purāṇe upari-bhāge tenaiva svayaṃ tasya vīṇā-\ngrahaṇaṃ hi prasiddham | atra yad-rūpeṇa vīṇā grāhitā tad-rūpeṇaiva cetasi\ndarśanaṃ svārasya-labdham | deva-dattām iti kṛtopakāratāyāḥ\nsmaryamāṇatvena tam anusandhāyaiva tad-ukteḥ |</p>\n\n<p>|| 1.6 || śrī-nāradaḥ śrī-veda-vyāsam || 60 ||</p>\n\n<p>[61]</p>\n\n<p>ata etad evam eva vyākhyeyam |</p>\n\n<lg>\n<l>tvam ātmanātmānam avehy amogha-dṛk</l>\n<l>parasya puṃsaḥ paramātmanaḥ kalām |</l>\n<l>ajaṃ prajātaṃ jagataḥ śivāya tan</l>\n<l>mahānubhāvābhyudayo 'dhigaṇyatām || [BhP 1.5.21]</l>\n</lg>\n\n<p>he amogha-dṛk tvam ātmanā svayam ātmānaṃ svaṃ parasya puṃsaḥ kalām\naṃśa-bhūtam avehi anusandhehi | punaś ca jagataḥ śivāyādhunaiva śrī-\nkṛṣṇa-rūpeṇa yaś cājo'pi prajātas tam avehi | tad etad dvayaṃ jñātvā\nmahānubhāvasya sarvāvatārāvatāri-vṛndebhyo'pi darśita-prabhāvasya tasya\nśrī-kṛṣṇasyaivābhyudayo līlā adhi adhikaṃ gaṇyatāṃ nirūpyatām | svayam\nīśvaro'pi bhavān nijājñāna-rūpāṃ māyāṃ na prakaṭayatv iti bhāvaḥ ||</p>\n\n<p>|| 1.5 || sa tam ||61 ||</p>\n\n<p>[62]</p>\n\n<p>ataeva purāṇa-prādurbhāvāya śrī-vyāsaṃ śrī-nāradena caturvyūhātmaka-\nśrī-kṛṣṇa-mantra evopadiṣṭas tad-upāyakasya sarvottamatvaṃ ca | yathā -\nnamo bhagavate tubhyam [BhP 1.5.37] ity ādi sa samyag-darśanaḥ pumān [BhP\n1.5.38] ity antam | spaṣṭam |</p>\n\n<p>|| 1.5 || sa tam || 62 ||</p>\n\n<p>atha śrī-brahmaṇaḥ -</p>\n\n<lg>\n<l>bhūmeḥ suretara-varūtha-vimarditāyāḥ</l>\n<l>kleśa-vyayāya kalayā sita-kṛṣṇa-keśaḥ |</l>\n<l>jātaḥ kariṣyati janānupalakṣya-mārgaḥ</l>\n<l>karmāṇi cātma-mahimopanibandhanāni || [BhP 2.7.26]</l>\n</lg>\n\n<p>asura-senā-nipīḍitāyāḥ bhūmeḥ kleśam apahartuṃ paramātmano'pi paratvāj\njanair asmābhir anupalakṣya-mārgo'pi prādurbhūtaḥ san karmāṇi ca\nkariṣyati | ko'sau kalayā aṃśena sita-kṛṣṇa-keśo yaḥ | yatra sita-kṛṣṇa-keśau\ndevair dṛṣṭāv iti śāstrāntara-prasiddhiḥ | so'pi yasyāṃśena sa eva bhagavān\nsvayam ity arthaḥ | tad-avinābhāvitvāc chrī-baladevasyāpi grahaṇaṃ\ndyotitam |</p>\n\n<p>nanu puruṣād api paro'sau bhagavān kathaṃ bhū-bhārāvatāraṇa-mātrārthaṃ\n(page 24) svayam avatāriṣyatīty āśaṅkyāha - ātmano mahimānaḥ parama-\nmādhurī-sampada upanibadhyante nija-bhaktair adhikaṃ varṇyante yeṣu tāni\nkarmāṇi ca kariṣyati | yadyapi nijāṃśenaiva vā nijecchābhāsenaiva vā bhū-\nbhāra-haraṇam īṣat-karaṃ tathāpi nija-caraṇāravinda-jīvātu-vṛndam\nānandayann eva līlā-kādambinīr nija-mādhurī-varṣaṇāya\nvitariṣamāṇo'vatariṣyatīty arthaḥ | etad eva vyaktīkṛtaṃ tokena jīva-haraṇam\n[BhP 2.7.27] ity ādau | itarathā sva-mādhurī-sampat-prakāśanecchām\nantareṇa madhurataraṃ tokādi-bhāvaṃ dadhatā tena pūtanādīnāṃ jīvana-\nharaṇādikaṃ karma na bhāvyaṃ na sambhāvanīyam |</p>\n\n<p>tathā ca tathāyaṃ cāvatāras te [BhP 1.7.25] ity ādau tair eva vyākhyātam | kiṃ\nbhū-bhāra-haraṇaṃ mad-icchā-mātreṇa na bhavati tatrāha svānām itīti |\njayati jananivāsa [BhP 10.90.48] ity atra ca icchā-mātreṇa nirasana-samartho'pi\nkrīḍārthaṃ dorbhir adharmam asyann iti tad evam ādibhiḥ śrī-kṛṣṇasyaiva\nsarvādbhutatā-varṇanābhiniveśa-prapañco brahmaṇi spaṣṭa eva | astu tāvat\ntad bhūri bhāgyam iha janma kim apy aṭavyām [BhP 10.14.34] ity ādi ||</p>\n\n<p>|| 2.7 || brahmā śrī-nāradam || 63 ||</p>\n\n<p>[64]</p>\n\n<p>evaṃ catuḥ-ślokī-vaktuḥ śrī-bhagavato'pi</p>\n\n<p>[Vṛ. inserts] śrī-kṛṣṇatvam eva | tathā hi -</p>\n\n<p>dadarśa tatrākhila-sātvatāṃ patiṃ\nśriyaḥ patiṃ yajña-patiṃ jagat-patim |\nsunanda-nanda-prabalārhaṇādibhiḥ\n<l>sva-pārṣadāgraiḥ parisevitaṃ vibhum || [BhP 2.9.14] iti |</l></p>\n\n<p>vyākhyā ca - akhila-sātvatāṃ sarveṣāṃ sātvatānāṃ yādava-vīrāṇāṃ patim |</p>\n\n<lg>\n<l>śriyaḥ patir yajña-patiḥ prajā-patir</l>\n<l>dhiyāṃ patir loka-patir dharā-patiḥ |</l>\n<l>patir gatiś cāndhaka-vṛṣṇi-sātvatāṃ</l>\n<l>prasīdatāṃ me bhagavān satāṃ patiḥ || [BhP 2.4.20]</l>\n</lg>\n\n<p>ity etad-vākya-saṃvādi-tattvāt |</p>\n\n<lg>\n<l>purā mayā proktam ajāya nābhye</l>\n<l>padme niṣaṇṇāya mamādi-sarge |</l>\n<l>jñānaṃ paraṃ man-mahimāvabhāsaṃ</l>\n<l>yat sūrayo bhāgavataṃ vadanti || [BhP 3.4.13]</l>\n</lg>\n\n<p>iti tṛtīye uddhavaṃ prati śrī-kṛṣṇa-vākyānusāreṇa ca -</p>\n\n<lg>\n<l>yo brahmāṇaṃ vidadhāti pūrvaṃ</l>\n<l>yo vidyāstasmai gopāyati sma kṛṣṇaḥ |</l>\n<l>taṃ ha daivamātmabuddhiprakāśaṃ</l>\n<l>mumukṣurvai śaraṇamanuvrajeta || [GTU 1.22]</l>\n</lg>\n\n<p>iti śrī-gopāla-tāpany-anusāreṇa ca tasyaivopadeṣṭṛtva-śruteḥ - tad u hovāca\nbrāhmaṇo'sāv anavarataṃ me dhyātaḥ stutaḥ parārdhānte so'budhyata | gopa-\n<l>veśo me puruṣaḥ purastād āvirbabhūva || [GTU 1.25] iti śrī-gopāla-tāpany-</l>\nanusāreṇa kvacit kalpe śrī-gopāla-rūpeṇa sṛṣṭy-ādāv ittham eva brahmaṇe\ndarśita-nija-rūpatvād dhāmnā mahā-vaikuṇṭhatvena sādhayiṣyamāṇatvāc\nca | tathā ca brahma-saṃhitāyām --</p>\n\n<lg>\n<l>sisṛkṣāyāṃ matiṃ cakre pūrva-saṃskāra-saṃskṛtaḥ |</l>\n<l>dadarśa kevalaṃ dhvāntaṃ nānyat kim api sarvataḥ ||</l>\n</lg>\n\n<lg>\n<l>uvāca puratas tasmai tasya divya sarasvatī |</l>\n<l>kāmaḥ kṛṣṇāya govinda he gopī-jana ity api |</l>\n<l>vallabhāya priyā vahner mantram te dāsyati priyam ||</l>\n</lg>\n\n<p>tapas tvaṃ tapa etena tava siddhir bhaviṣyati |\n<l>atha tepe sa suciraṃ prīṇan govindam avyayam || [BrahmaS 5.22-25] ity ādi |</l>\nsunanda prabalārhaṇādhibhiḥ [BhP 2.9.14] ity atra tu dvārakāyāṃ\nprākaṭyāvasare śruta-sunanda-nandādi-sāhacaryeṇa prabalādayo'pi jñeyāḥ |\nyathoktaṃ prathame sunadananda-śīrṣaṇyā ye cānye sātvatarṣabhāḥ [BhP\n1.14.32] iti | [end Vṛ. addition]</p>\n\n<p>[A reads instead of above] śrī-kṛṣṇatvenaiva darśitatvāt tasya ca aham evāsam\nevāgre [BhP 2.9.32] ity uktes tasminn eva tātparyaṃ spaṣṭam [end A] |</p>\n\n<p>(page 25)\nkiṃ bahunā, nānāvatārāvatāriṣv api satsu mahā-purāṇa-prārambha eva śrī-\nśaunakādīnāṃ śrī-kṛṣṇe tātparyam | atra pūrve sāmānyato'smābhir ekānta-\nśreyastvena sarva-śāstra-sāratvena ātmasu prasāda-hetutvena ca yat pṛṣṭaṃ\ntad etad evāsmākaṃ bhāti yat śrī-kṛṣṇasya līlā-varṇanam ity abhipretyāhuḥ |</p>\n\n<lg>\n<l>sūta jānāsi bhadraṃ te bhagavān sātvatāṃ patiḥ |</l>\n<l>devakyāṃ vasudevasya jāto yasya cikīrṣayā || [BhP 1.1.12]</l>\n</lg>\n\n<p>bhadraṃ ta iti śrī-kṛṣṇa-līlā-praśna-sahodarautsukyenāśīrvādaḥ | bhagavān\nsvayam evāvatārī | sātvatāṃ yādavānām |</p>\n\n<p>[Vṛ. adds: sampūrṇaiśvarādi-yuktaḥ | sātvatāṃ sātvatānāṃ patiḥ | nuḍ-abhāve\nārṣaḥ | yādavānām ity arthaḥ | jāto jagad-dṛśyo babhūva | [end Vṛ.]</p>\n\n<p>[65]</p>\n\n<lg>\n<l>tan naḥ śuṣrūṣamāṇānām arhasy aṅgānuvarṇitum |</l>\n<l>yasyāvatāro bhūtānāṃ kṣemāya ca bhavāya ca || [BhP 1.1.13]</l>\n</lg>\n\n<p>aṅge he sūta sāmānyatas tāvad yasyāvatāra-mātraṃ kṣemāya pālanāya\nbhavāya samṛddhaye ca | tat-prabhāvam anuvarṇayantas tad-yaśaḥ-\nśravaṇautsukyam āviṣkurvanti |</p>\n\n<p>[66]</p>\n\n<lg>\n<l>āpannaḥ saṃsṛtiṃ ghorāṃ yan-nāma vivaśo gṛṇan |</l>\n<l>tataḥ sadyo vimucyeta yad bibheti svayaṃ bhayam || [BhP 1.1.14]</l>\n</lg>\n\n<p>vivaśo'pi yasya śrī-kṛṣṇasya nāma tasyāvatāritvād avatāra-nāmnām api\ntatraiva paryavasānāt | ataeva sākṣāt śrī-kṛṣṇād api tat-tan-nāma-pravṛtti-\nprakārāntareṇa śrūyate śrī-viṣṇu-purāṇe | tatra tv akhilānām eva bhagavan-\nnāmnāṃ kāraṇāny abhavann iti his tadīyaṃ gadyam | tataḥ saṃsṛteḥ | yad yato\nbhayam api svayaṃ bibheti |\n[67]</p>\n\n<p>kiṃ ca --</p>\n\n<p>yat-pāda-saṃśrayāḥ sūta munayaḥ praśamāyanāḥ\n<l>sadyaḥ punanty upaspṛṣṭāḥ svardhuny-āpo 'nusevayā || [BhP 1.1.15]</l></p>\n\n<p>yasya śrī-kṛṣṇasya pādau saṃśrayau yeṣām | ataeva praśamāyanāḥ śamo\n<l>bhagavan-niṣṭha-buddhitā | śamo man-niṣṭhatā buddher iti [BhP 11.19.36]</l>\nsvayaṃ śrī-bhagavad-vākyāt sa eva prakṛṣṭaḥ śamaḥ praśamaḥ | sākṣāt-\npūrṇa-bhagavat-śrī-kṛṣṇa-sambandhitvāt | praśama evāyanaṃ vartma āśrayo\nvā yeṣāṃ te śrī-kṛṣṇa-līlā-rasākṛṣṭa-cittā munayaḥ śrī-śukadevādayaḥ |\nupaspṛṣṭāḥ sannidhi-mātreṇa sevitāḥ sadyaḥ punanti sa-vāsana-pāpebhyaḥ\nśodhayanti | svardhunī gaṅgā tasyā āpas tu - yo'sau nirañjano devaś cit-\nsvarūpā api sākṣāc chrī-vāmana-deva-caraṇān niḥsṛtā api, anusevayā sākṣāt\nsevābhyāsenaiva tathā śodhayanti na sannidhi-mātreṇa sevayā | sākṣāt\nsevayāpi na sadya iti tasyā api śrī-kṛṣṇāśritānām utkarṣāt tasyotkarṣaḥ |\nevam eva tatas tad-yaśaso'py ādhikyaṃ varṇyate | tīrthaṃ cakre nṛponaṃ yad\najani yaduṣu svaḥ-sarit-pāda-śaucam iti [BhP 10.90.47] |</p>\n\n<p>(page 26)\nṭīkā ca - itaḥ pūrvaṃ svaḥ-sarid eva sarvato'dhikaṃ tīrtham ity āsīd idānīṃ\nyaduṣu yad ajani jātaṃ tīrthaṃ śrī-kṛṣṇa-kīrti-rūpaṃ etat svaḥ-sarid-rūpaṃ\npāda-śaucaṃ tīrtham ūnam alpaṃ cakre ity eṣā |</p>\n\n<p>[68]</p>\n\n<p>etasya daśama-skandha-padyasyaiva saṃvāditāṃ vyanakti |</p>\n\n<lg>\n<l>ko vā bhagavatas tasya puṇya-ślokeḍya-karmaṇaḥ |</l>\n<l>śuddhi-kāmo na śṛṇuyād yaśaḥ kali-malāpaham || [BhP 1.1.16]</l>\n</lg>\n\n<p>spaṣṭam ||</p>\n\n<p>[69]</p>\n\n<p>yasmād eva tasmāt |</p>\n\n<lg>\n<l>tasya karmāṇy udārāṇi parigītāni sūribhiḥ |</l>\n<l>brūhi naḥ śraddadhānānāṃ līlayā dadhataḥ kalāḥ || [BhP 1.1.17]</l>\n</lg>\n\n<p>udārāṇi paramānanda-dātṝṇi janmādīni svayaṃ paripūrṇasya līlayā anyā api\nkalāḥ puruṣādi-lakṣaṇā dadhatas tat-tad-aṃśān apy ādāya tasyāvatīrṇasya\nsata ity arthaḥ |</p>\n\n<p>[70]</p>\n\n<lg>\n<l>athākhyāhi harer dhīmann avatāra-kathāḥ śubhāḥ |</l>\n<l>īlā vidadhataḥ svairam īśvarasyātma-māyayā || [BhP 1.1.18]</l>\n</lg>\n\n<p>śrī kṛṣṇasya tāvan-mukhyatvena kathaya atha tad-anantaram\nānuṣaṅgikatayaivety arthaḥ | hareḥ śrī-kṛṣṇasya prakaraṇa-balāt | avatārāḥ\npuruṣasya guṇāvatārā līlāvatārāś ca | teṣāṃ kathā līlāḥ sṛṣṭy-ādi-karma-\nrūpā bhū-bhāra-haraṇādi-rūpāś ca |\n[71]</p>\n\n<p>autsukyena punar api tac-caritāny eva śrotum icchantas tatrātmanas tṛpty-\nabhāvam āvedayanti |</p>\n\n<lg>\n<l>vayaṃ tu na vitṛpyāma uttama-śloka-vikrame |</l>\n<l>yac-chṛṇvatāṃ rasa-jñānāṃ svādu svādu pade pade || [BhP 1.1.19]</l>\n</lg>\n\n<p>yoga-yāgādiṣu tṛptāḥ smaḥ | bhagavad-vikrama-mātre tu na tṛpyāma eva\ntatrāpi tīrthaṃ cakre nṛponam ity ādy-ukta-lakṣaṇasya sarvato'py\nuttamaślokasya vikrame viśeṣeṇa na tṛpyāmaḥ | alam iti na manyāmahe |\ntatra hetuḥ | yad vikramaṃ śṛṇvatām | yad vā anye tṛpyantu nāma vayaṃ tu\nneti tu-śabdasyānvayaḥ |</p>\n\n<p>[72]</p>\n\n<lg>\n<l>kṛtavān kila karmāṇi saha rāmeṇa keśavaḥ |</l>\n<l>atimartyāni bhagavān gūḍhaḥ kapaṭa-mānuṣaḥ || [BhP 1.1.20]</l>\n</lg>\n\n<p>ṭīkā ca - ataḥ śrī-kṛṣṇa-caritāni kathayety āśayenāhuḥ kṛtavān iti |\natimartyāni martyān atikrāntāni govardhanoddharaṇādīni | manuṣyeṣv\nasambhāvitānīty arthaḥ ity eṣā |\nnanu kathaṃ mānuṣaḥ sann atimartyāni kṛtavān ? tatrāha kapaṭa-mānuṣaḥ |\npārthiva-deha-viśeṣa eva mānuṣa-śabdaḥ pratītaḥ tasmāt kapaṭenaivāsau\ntathā bhātīty arthaḥ | vastutas tu narākṛter eva para-brahmatvenāsaty api\nprasiddha-mānuṣatve narākṛti-nara-līlātvena labdham aprasiddha-\nmānuṣatvam asty eva |\n(page 27)\ntat punar aiśvaryāvyāghātakatvān na pratyākhyāyata iti bhāvaḥ | ataeva\nsyamantakāharaṇe puruṣaṃ prākṛtaṃ matvā [BhP 10.53.22] ity anena\njāmbavato'nyathā-jñāna-vyañjakena tasya prākṛtatvaṃ niṣidhya puruṣatvaṃ\n<l>sthāpyate | evaṃ māyā-manuṣyasya vadasva vidvann [BhP 10.1.7] ity ādiṣv api</l>\njñeyam | yasmāt kapaṭa-mānuṣas tasmād eva gūḍhaḥ svatas tu tad-\nrūpatayaiva bhagavān iti ||</p>\n\n<p>|| 1.1 || śrī-śaunakaḥ || 64-72 ||</p>\n\n<p>[73]</p>\n\n<p>atha śrī-sūtasyāpi iti sampraśna-saṃhṛṣṭaḥ [BhP 1.2.1] ity ādy-anantaraṃ\nnārāyaṇaṃ namaskṛtya [BhP 1.2.2] ity-ādy-ante purāṇam upakramyaivāha --</p>\n\n<lg>\n<l>munayaḥ sādhu pṛṣṭo 'haṃ bhavadbhir loka-maṅgalam |</l>\n<l>yat kṛtaḥ kṛṣṇa-sampraśno yenātmā suprasīdati || [BhP 1.2.5]</l>\n</lg>\n\n<p>ṭīkā ca - teṣāṃ vacaḥ pratipūjyeti yad uktaṃ tat pratipūjanaṃ karoti | he\nmunayaḥ sādhu yathā bhavati tathāhaṃ pṛṣṭaḥ | yato lokānāṃ maṅgalam\netat | yataḥ kṛṣṇa-viṣayaḥ saṃpraśnaḥ kṛtaḥ | sarva-śāstrārtha-sāroddhāra-\npraśnasyāpi kṛṣṇe paryavasānād evam uktam | ity eṣā |</p>\n\n<p>ity evottareṣv api padyeṣu adhokṣaja-vāsudeva-sātvatāṃ-pati-kṛṣṇa-śabdās\ntat-prādhānya-vivakṣayaiva paṭhitā | atra śreyaḥ-praśnasyāpy uttaraṃ loka-\nmaṅgalam ity anenaiva dattaṃ bhavati | tathātma-suprasāda-hetoś ca yenātmā\nsuprasīdati ity anena |</p>\n\n<p>|| 1.2 || śrī-sūtaḥ || 73 ||</p>\n\n<p>[74]</p>\n\n<p>tad evaṃ śrotṛ-vaktṝṇām aikamatyena ca tātparyaṃ siddham |</p>\n\n<p>[Vṛ. adds here: atha śruti-liṅgādibhiḥ ṣaḍbhir api pramāṇaiḥ sa eva\npramīyate | tatra nirapekṣa-ravā śrutir darśitaiva kṛṣṇas tu bhagavān svayam\nity atra | atha śruti-sāmarthya-rūpaṃ liṅgaṃ ca |</p>\n\n<lg>\n<l>tāvat sarve vatsa-pālāḥ paśyato'jasya tat-kṣaṇāt |</l>\n<l>vyadṛśyanta ghana-śyāmāḥ pīta-kauśeya-vāsasaḥ || [BhP 10.13.46] ity ādau</l>\n</lg>\n<p>jñeyam |</p>\n\n<p>kintv anyatra barhir deva-sadanaṃ dāmi ity asya mantra-rūpasya liṅgasya balāt\nśrutiḥ kalpyate | atra tu kṛṣṇas tu bhagavān svayam iti sākṣād eva tad-\nrūpo'stīti viśeṣo'py asti | athākāṅkṣā-yogyatāsatti-mad-aneka-pada-\nviśiṣṭaikārthya-pratipādaka-śabda-rūpaṃ vākyaṃ ca yasyāṃ vai\nśrūyamānāyāṃ [BhP 1.7.7] iti aśvābhidhānīm ādatte iti brāhmaṇa-vākyād\naśva-rasanā-dāne viniyogaḥ pratīyate | tathātrāpi bhakti-yogena manasi\n<l>samyak praṇihite'male | apaśyat puruṣaṃ pūrṇaṃ [BhP 1.7.6] ity atra pūrṇa-</l>\npuruṣatvenoktasya kṛṣṇatvam | yasyāṃ vai śrūyamānāyāṃ kṛṣṇe parama-\npūruṣe [BhP 1.7.7] iti vākyād vyajyate iti | tathārabhyādhīta-rūpaṃ\nprakaraṇaṃ cātra sūta jānāsi bhadraṃ te [BhP 1.10.12] ity ādi-rūpam | yathā\ndarśa-pūrṇamāsābhyāṃ yajeta ity atra tṛtīyayā śrutyā darśa-pūrṇamāsayoḥ\nprakaraṇatvena prāpte karaṇasya ceti kartavyatākāṅkṣāyāṃ agniṣṭomena\nsvarga-kāmo yajeta iti tad ārabhya prakaraṇārthārabdhena svarga-kāma ity\nanena yojanā | tathā sūta jānāsi bhadra te ity atra śravaṇārambha eva śrī-\nkṛṣṇasyāvatāre hetuṃ vijñātum icchadbhiḥ śaunakādibhis tatra\nparamādbhutatāṃ vyajya śrī-kṛṣṇasyaiva sarvatra jñeyatvena yojanā gamyeti\ntasyaiva svayaṃ bhagavattvaṃ vyaktam | darśitaṃ tac ca sarva-śrotṛ-vaktṝṇāṃ\ntad aikamatya-prakaraṇeneti |</p>\n\n<p>atha krama-vartināṃ padārthānāṃ krama-vartibhiḥ padārthaiḥ yathā-krama-\nsambandha-rūpaṃ sthānaṃ cātra sūta jānāsi bhadraṃ te ity ādāv eva jñeyam |\nyathā darśa-paurṇamāsa-prakaraṇe kānicit karmāṇi upāṃśu-yāga-prabhṛtīni\ndarvir asi ity ādayaḥ kecana mantrāś ca samāmnāyante | tatra yasya krameṇa\nyo mantraḥ samāsnātas tenaiva tasya ca sambandhas tathā munayaḥ sādhu\npṛṣṭo'haṃ bhavadbhir loka-maṅgalam | yat-kṛtaṃ kṛṣṇa-sampraśnaḥ ity atra\nkṛṣṇa-śabdasya prathama-praśnottara-gatatvena paṭhitasya devakī-jāta-\nvācakatvam eva labhyate | atha nāmādinā tulyatākhyāna-rūpā samākhyā ca\njagṛhe pauruṣaṃ rūpaṃ bhagavān ity asya ete cāṃśa-kalāḥ puṃsaḥ kṛṣṇas tu\nbhagavān svayam ity atra paryavasānam ity evaṃ jñeyam | yathādhvara-\nsaṃjñānāṃ mantrāṇām agnir yajñaṃ nayatu prajānan ity ādīnāṃ ādhvarya-\nsaṃjñake karmaṇi niyoga iti | [end Vṛ. addition.]</p>\n\n<p>kiṃ ca etasyām aṣṭādaśa-sāhasryāṃ saṃhitāyāṃ śrī-kṛṣṇasyaivābhyāsa-\nbāhulyaṃ dṛśyate | tatra prathama-daśamaikādaśeṣv ativistareṇaiva | dvitīye\nśrī-brahma-(page 28)-nārada-saṃvāde | tṛtīye śrī-viduroddhava-saṃvāde |\ncaturthe tāv imau vai bhagavato harer aṃśāv ihāgatāv [BhP 4.1.57] ity ādau,\nyac cānyad api kṛṣṇasya [BhP 4.17.6] ity ādau ca | pañcame rājan patir gurur\nalam [BhP 5.6.18] ity ādau | ṣaṣṭhe māṃ keśavo gadayā prātar avyād govinda\nāsaṅgavam ātta-veṇuḥ [BhP 6.8.20] ity atra | saptame nārada-yudhiṣṭhira-\nsaṃvāde | aṣṭame tan-mahima-viśeṣa-bījāropa-rūpe kālanemi-vadhe tādṛśa-\nśrīmad-ajita-dvārāpi tasya muktir nābhavat kintu punaḥ kaṃsatve tad-\ndvāraiveti tat-tan-mahima-viśeṣa-kathana-prathamāṅgatvāt | navame\nsarvānte | dvādaśe ca śrī-kṛṣṇa-kṛṣṇa-sakha-vṛṣṇy-ṛṣabhāvani-dhrug-\nrājanya-vaṃśa-dahanānapavargya-vīrya [BhP 12.11.25] ity ādau |</p>\n\n<p>śrī-bhāgavatānukramaṇikāyāṃ ca uttarottaratra sarvato'pi bhūyastvena\ngīyate | tathā ca yasyābhyāsas tad eva śāstre pradhānam ity\nānandamayo'bhyāsād [Vs 4.1.12] ity atrāparair api samarthitatvād ihāpi śrī-\nkṛṣṇa eva pradhānaṃ bhaved itīti tasyaiva mūla-bhagavattvaṃ sidhyati | yat-\npratipādakatvenāsya śāstrasya bhāgavatam ity ākhyā | api ca na kevalaṃ\nbahutra sūcana-mātram atrābhyāsanam api tv ardhād apy adhiko granthas tat-\nprastāvako dṛśyate | tatrāpi sarvāścaryatayā | tasmāt sādhūktam ete cāṃsa-\nkalāḥ puṃsaḥ kṛṣṇas tu bhagavān svayam [BhP 1.3.28] iti |</p>\n\n<p>tad evam asya vacana-rājasya senā-saṅgraho nirūpitaḥ | tathā tasya pratinidhi-\nrūpāṇi vākyāntarāṇi api dṛśyante | yathā -</p>\n\n<l>aṣṭamas tu tayor āsīt svayam eva hariḥ kila || iti [BhP 9.24.55]</l>\n\n<p>kila-śabdena kṛṣṇas tv iti prasiddhiḥ sūcyate | tato harir atra bhagavān eva |\nyathoktam - vasudeva-gṛhe sākṣād bhagavān puruṣaḥ paraḥ [BhP 10.1.23] iti\nca |</p>\n\n<p>|| 9.24 || śrī-śukaḥ || 74 ||</p>\n\n<p>[75]</p>\n\n<l>yathā vā - aho bhāgyam aho bhāgyam ity ādi || [BhP 10.14.32]</l>\n\n<p>brahmatvenaiva bṛhattamatve labdhe'pi pūrṇam ity adhikaṃ viśeṣaṇam\natropajīvyate ||</p>\n\n<p>|| 10.14 || śrī-brahmā bhagavantam || 75 ||</p>\n\n<p>[76]</p>\n\n<p>ataeva -</p>\n\n<lg>\n<l>svayaṃ tv asāmyātiśayas tryadhīśaḥ</l>\n<l>svārājya-lakṣmy-āpta-samasta-kāmaḥ |</l>\n<l>baliṃ haradbhiś cira-loka-pālaiḥ</l>\n<l>kirīṭa-koṭīḍita-pāda-pīṭhaḥ || [BhP 3.2.21]</l>\n</lg>\n\n<p>na sāmyātiśayau yasya yam apekṣyānyasya sāmyam atiśayaś ca nāstīty\narthaḥ | tatra hetavas try-adhīśas triṣu saṅkarṣaṇa-pradyumnāniruddheṣv apy\nadhīśaḥ | sarvāṃśitvād ataeva svārājya-lakṣmyā sarvādhika-paramānanda-\nsvarūpa-sampattyaiva prāpta-samasta-bhogaḥ | baliṃ tad-icchānusaraṇa-rūpam\narhaṇaṃ haradbhiḥ samarpayadbhiś cirair loka-pālair bhagavad-dṛṣṭy-\napekṣayā brahmādayas tāvad acira-loka-pālāḥ anityatvāt tataś ca cira-\nkālīnair loka-pālair ananta-brahmāṇḍāntaryāmi-puruṣaiḥ kirīṭa-koṭi-dvārā\nīḍitaṃ stutaṃ pāda-pīṭhaṃ yasya saḥ | atyanta-tiraskṛta-vācya-dhvaninā\n<l>parama-śreṣṭha ity arthaḥ | samasta-pāda-pāṭhe'pi (page 29) sa evārthaḥ |</l>\nśrī-kṛṣṇa iti kṛṣṇas tu bhagavān svayam itivat svayaṃ bhagavattām eva\nvyanakti |</p>\n\n<p>|| 3.2 || śrīmad-uddhavo viduram || 76 ||</p>\n\n<p>[77]</p>\n\n<p>tad etat pūrṇatvaṃ dṛṣṭānta-dvārāpi darśitam asti |</p>\n\n<lg>\n<l>devakyāṃ deva-rūpiṇyāṃ viṣṇuḥ sarva-guhā-śayaḥ |</l>\n<l>āvirāsīd yathā prācyāṃ diśīndur iva puṣkalaḥ || [BhP 10.3.8]</l>\n</lg>\n\n<p>yathā yathāvat sva-svarūpeṇaivety arthaḥ ||</p>\n\n<p>|| 10.3 || śrī-śukaḥ || 77 ||</p>\n\n<p>[78]</p>\n\n<p>yathā ca -</p>\n\n<lg>\n<l>akhaṇḍa-maṇḍalo vyomni rarājoḍu-gaṇaiḥ śaśī |</l>\n<l>yathā yadu-patiḥ kṛṣṇo vṛṣṇi-cakrāvṛto bhuvi || [BhP 10.20.44]</l>\n</lg>\n\n<p>spaṣṭam || 10.20 || śrī-śukaḥ || 78 ||</p>\n\n<p>[79]</p>\n\n<p>tathā śrī-kṛṣṇa-pratinidhi-rūpatvād asya mahā-purāṇasya śrī-kṛṣṇa eva\nmukhyo'bhidheya ity apy āha |</p>\n\n<lg>\n<l>kṛṣṇe sva-dhāmopagate dharma-jñānādibhiḥ saha |</l>\n<l>kalau naṣṭa-dṛśām eṣa purāṇārko 'dhunoditaḥ || [BhP 1.3.43]</l>\n</lg>\n\n<p>spaṣṭam || 1.3 || śrī-sūtaḥ || 79 ||</p>\n\n<p>[80]</p>\n\n<p>tad evaṃ śrī-kṛṣṇasya svayaṃ bhagavattvaṃ darśitam | tat tu gati-sāmānyenāpi\nlabhyate | yathā mahābhārate -</p>\n\n<p>sarve vedāḥ sarva-vidyāḥ sarva-śāstrāḥ\nsarve yajñāḥ sarva īḍyaś ca kṛṣṇaḥ |\nviduḥ kṛṣṇaṃ brāhmaṇās tattvato\nye teṣāṃ rājan sarvājñāḥ samāptāḥ || iti |</p>\n\n<p>atra sarva-samanvaya-siddheḥ pūrṇatvam eva labhyate | evaṃ śrī-bhagavad-\nupaniṣatsu ca - vedaiś ca sarvair aham eva vedyo vedānta-kṛd veda-vid eva\ncāham [Bg 15.15] iti, brahmaṇo hi pratiṣṭhāham [Bg 14.27] ity ādi ca |\nbrahma-saṃhitāyām [5.29] -- cintāmaṇi-prakara-sadmasu kalpa-vṛkṣa-\nlakṣāvṛteṣu surabhīr abhipālayantam ity ādikam upakramya -</p>\n\n<p>yasyaika-niśvasita-kālam athāvalambya\njīvanti loma-vilajā jagad-aṇḍa-nāthāḥ |\nviṣṇur mahān sa iha yasya kalā-viśeṣo\n<l>govindam ādi-puruṣaṃ tam ahaṃ bhajāmi || iti [BrahmaS 5.30] |</l></p>\n\n<p>nanu pādmottara-khaṇḍādau sarvāvatārī para-vyomādhipatir nārāyaṇa eveti\nśrūyate | pañcarātrādau tu vāsudevaḥ, na ca sa kṛṣṇa eveti vaktavyam | tat tu\nsthāna-parikara-nāma-rūpāṇāṃ bhedāt | tarhi kathaṃ śrī-kṛṣṇasyaiva\nsarvāvatāritvaṃ svayaṃ-bhagavattvaṃ vā ? tatrocyate śrī-bhāgavatasya sarva-\nśāstra-cakravartitvaṃ prathama-sandarbhe praghaṭṭakenaiva darśitam |\npūrṇa-jñāna-prādurbhāvānantaram eva śrī-veda-vyāsena tat prakāśitam iti\nca tatraiva prasiddham | sphuṭam eva dṛśyate cāsminn apara-\nśāstropamardakatvam |</p>\n\n<p>ity aṅgopadiśanty eke vismṛtya prāg udāhṛtam |\n<l>muni-vāsa-nivāse kiṃ ghaṭetāriṣṭa-darśanam || [BhP 10.57.31] ity ādau |</l></p>\n\n<p>evaṃ vadanti rājarṣe [BhP 10.77.30] ity ādau ca | ataeva navame'py uktam</p>\n\n<p>hitvā sva-śiṣyān pailādīn bhagavān bādarāyaṇaḥ |\n<l>mahyaṃ putrāya śāntāya paraṃ guhyam idaṃ jagau || [BhP 9.22.22] iti |</l></p>\n\n<p>tad evaṃ sarva-śāstropacaritatvaṃ siddham | tatra śrī-kṛṣṇasyaiva svayaṃ\nbhagavattvaṃ nirūpitam | dṛśyate ca praśaṃsitur vaiśiṣṭyena praśaṃsyasyāpi\nvaiśiṣṭyam | yathā grāmādhyakṣya-rāja-sabhayoḥ sarvottamatvena\n<l>praśasyamānau vastu-viśeṣau tāratamyam āpadyete | (page 30) tad evaṃ satsv</l>\napy anyeṣu teṣv anyatra praśasteṣu śrī-bhāgavata-praśaṃsyamānasya śrī-\nkṛṣṇasyaiva paramādhikyaṃ sidhyati | ataeva kṛṣṇas tu bhagavān svayam iti\nsāvadhārāṇā śrutir anya-śruti-bādhiketi yuktam eva vyākhyātaṃ pūrvam\napi |</p>\n\n<p>tataś ca te tu para-vyomādhipa-nārāyaṇa-vāsudevādayaḥ śrī-kṛṣṇasyaiva\nmūrti-viśeṣā bhaveyuḥ | svayaṃ śrī-kṛṣṇas tu nārāyaṇas tvam ity ādy ukto\nmahā-nārāyaṇo dvārakādi-prasiddho mahā-vāsudevaś ca bhavet | tataś ca\nnārāyaṇa-vāsudevopaniṣadoḥ sa eva vyaktaḥ | brahmaṇyo devakī-putra iti\n[NāU 4], devakī-nandano nikhilam ānandayād iti ca | tad ittham eva taṃ\nvāsudevam api vibhūti-nirviśeṣatayā svayam eva spaṣṭam āha - vāsudevo\nbhagavatām [BhP 11.19.29] iti spaṣṭam |</p>\n\n<p> [81]</p>\n\n<p>tathā -</p>\n\n<l>sātvatāṃ nava-mūrtīnām ādi-mūrtir ahaṃ parā || iti [BhP 11.19.32]</l>\n\n<p>ṭīkā ca - sātvatāṃ bhāgavatānāṃ nava-vyūhārcane vāsudeva-saṅkarṣaṇa-\npradyumnāniruddha-nārāyaṇa-hayagrīva-varāha-nṛsiṃha-brahmāṇa iti yā\nnava-mūrtayas tāsāṃ madhye vāsudevākhyā | ity eṣā |</p>\n\n<p>ataeva dṛśyate cādvaita-vādinām api sannyāsināṃ vyāsa-pūjā-paddhatau śrī-\nkṛṣṇasya madhya-siṃhāsanasthatvaṃ vāsudevādīnāṃ vyāsādīnāṃ cāvaraṇa-\ndevatātvam iti | ataeva krama-dīpikāyām aṣṭākṣara-paṭale vāsudevādayas\n<l>tad-āvaraṇatvena śrūyante | yat tu vṛṣṇīnāṃ vāsudevo'smi [Gītā 10.37] iti</l>\nbhagavad-upaniṣadaḥ | tatra vāsudeva-śabdena vasudevāpatyārthena śrī-\nbaladeva evocyate | vaktā hi tatra śrī-kṛṣṇa eva | tataś ca sva-vibhūtiṃ\nkathayati tasminn api vibhūtitvāropo na yujyate | vaktur anyatraiva śrotṛbhis\ntat-pratīteḥ | tato mukhyārtha-bādhe tathaiva vyākhyā samucitā | tasmāt\nsādhu vyākhyātam - vāsudevo bhagavatām ity ādi [BhP 11.19.29] |</p>\n\n<p>|| 11.19 || śrī-bhagavān || 80-81 ||</p>\n\n<p>[82]</p>\n\n<p>yasmād evaṃ sarvato'pi tasyotkarṣas tasmād evānyatas tadīya-nāmādīnām\napi mahimādhikyam iti gati-sāmānyāntaraṃ ca labhyate | tatra nāmno yathā\nbrahmāṇḍa-purāṇe śrī-kṛṣṇāṣṭottara-śata-nāmāmṛta-stotre -</p>\n\n<p>sahasra-nāmnāṃ puṇyānāṃ trir-āvṛttyā tu yat phalam |\nekāvṛttyā tu kṛṣṇasya nāmaikaṃ tat prayacchati || iti |</p>\n\n<p>vyaktīkriyate cādhika-phalatvaṃ kṛṣṇa-nāmnaḥ pādme pātāla-khaṇḍe śrī-\nmathurā-māhātmye śrī-mahādevasyaiva vākye - tārakāj jāyate muktiḥ\nprema-bhaktis tu pārakād iti | pūrvam atra mocakatva-premadatvābhyāṃ\ntāraka-pāraka-saṃjñe rāma-kṛṣṇa-nāmnor hi vihite | tatra ca rāma-nāmni\nmocakatva-śaktir evādhikā śrī-kṛṣṇa-nāmni tu mokṣa-sukha-tiraskāri-\npremānanda-dātṛtva-śaktiḥ samadhiketi bhāvaḥ | ittham evoktaṃ viṣṇu-\ndharmottare -</p>\n\n<p>yac chaktir nāma yat tasya tasminn eva ca vastuni |\nsādhakaṃ puruṣa-vyāghra saumya-krūreṣu vastuṣu || iti |</p>\n\n<p>kiṃ ca śrī-kṛṣṇa-nāmno māhātmyaṃ nigadenaiva śrūyate prabhāsa-purāṇe\nśrī-nārada-kuśadhvaja-saṃvāde śrī-bhagavad-uktau - nāmnāṃ mukhyatamaṃ\nnāma kṛṣṇākhyaṃ me parantapa iti | tad evaṃ gati-sāmānyena nāma-mahima-\ndvārā tan-mahimātiśayaḥ sādhitaḥ | tathā tadīya-guṇa-rūpa-līlā-mathurādi-\nsthānānām api tat-tac-chāstra-pratipādyamānaiḥ sarvādhika-mahimabhir apy\nasāv anusandheyaḥ | vistara-bhiyā tu nodāhriyate |\n(page 31)\n[Sarva-saṃvādinī: etad anantaraṃ gati-sāmānya-prakaraṇ śrī-kṛṣṇa-nāma-\nmāhātmye sahasra-nāmnām ity ādi-brahmāṇḍa-vākyānantaram eva\nvyākhyeyam | yathā</p>\n\n<lg>\n<l>sarvārtha-śakti-yuktasya deva-devasya cakriṇaḥ |</l>\n<l>yac cābhirucitaṃ nāma tat sarvārtheṣu yojayet ||</l>\n</lg>\n\n<p>iti viṣṇu-dharma-dṛṣṭyā sarveṣām eva bhagavan-nāmnāṃ niraṅkuśa-\nmahimatve sati samāhṛtānām uccāraṇam api nānārthakaṃ saṃskāra-pracaya-\nhetutvād ekasyaivoccārāra-pracayavad iti nāma-kaumudī-kārair aṅgīkṛtam |\ntathā samāhṛta-sahasra-nāma-trir-āvṛtti-śakteḥ kṛṣṇa-nāmoccāraṇa-vaśyaṃ\nmantavyam | atra devadevasya yad abhirucitaṃ priyaṃ nāma tat sarvārtheṣu\nyojayed ity api kecid vyācakṣate | yathā hareḥ priyeṇa govinda-nāmnā\nnihatāni sadyaḥ iti |</p>\n\n<p>nanu bṛhat-sahasra-nāma-stotraṃ nityam eva paṭhantīṃ devīṃ prati sahasra-\nnāma-tat-tulyaṃ rāma-nāma varānane ity ādy-upapattyā rāma-nāmnaiva\nsahasra-nāma-phalaṃ bhavatīti bodhayan śrī-mahādevas tat-sahasra-\nnāmāntargata-kṛṣṇa-nāmnām api gauṇatvaṃ bodhayati | tarhi kathaṃ\nbrahmāṇḍa-vacanam aviruddhaṃ bhavati | ucyate prastutasya bṛhat-sahasra-\nnāma-stotrasyaivaikayā vṛttyā yat phalaṃ tad bhavatīti rāma-nāmni\nprauḍhiḥ | kṛṣṇa-nāmni tu dvigāva-sambhavāt sahasra-nāmnām iti bahu-\nvacanāt tādṛśānāṃ bahūnāṃ sahasra-nāma-stotrāṇāṃ trir-āvṛttyā tu yat\nphalaṃ tad bhavatīti tato'pi mahatī prauḍhiḥ | ataeva tatra</p>\n\n<lg>\n<l>samasta-japa-yajñānāṃ phaladaṃ pāpa-nāśanam |</l>\n<l>śṛṇu devi pravakṣyāmi nāmnām aṣṭottaraṃ śatam ||</l>\n</lg>\n\n<p>ity uktvā anyeṣām api japānāṃ vedādy-uktānāṃ phalam antarbhāvitam |\ntataś ca prauṅhyādhikyād uttarasya pūrvasmād balavattve sati pūrvasya\nmahimāpi tad-aviruddha eva vyākhyeyaḥ | tadā hi yadyapy evam eva śrī-\nkṛṣṇavat tan-nāmno'pi sarvataḥ śakti-pūrṇatayā sarveṣām api nāmnām\navayavitvam eva tathāpi avayava-sādhāraṇyena phalaṃ bhavet | yathā sākṣān-\nmukter api dātuḥ śrī-viṣṇor ādhānasya yajñāṅgatvena kriyamāṇasya svarga-\nmātra-pradatvam | yathā vā veda-japatas tad-antargata-bhagavan-mantreṇāpi\nna brahma-lokādhika-phala-prāptiḥ | yathātraiva tāvat kevalaṃ rāma-nāmaiva\nsakṛd vadato'pi bṛhat-sahasra-nāma-phalam antarbhūta-rāma-nāmaikona-\nsahasra-nāmakaṃ sampūrṇam | bṛhat-sahasra-nāmāpi paṭhato bṛhat-sahasra-\nnāma-phalaṃ na tv adhikam ekona-sahasra-nāma-phalam iti | ataeva\nsādhāraṇānāṃ keśavādi-nāmnāpi tadīyatā-vailakṣaṇyenāgṛhyamāṇānām\navatārāntara-nāma-sādhāraṇa-phalam eva jñeyam | nāma-kaumudyāṃ tu\nsarvānartha-kṣaya eva jñānājñāna-viśeṣo niṣiddhaḥ na tu premādi-phala-\ntāratamye | tad evaṃ kṛṣṇa-nāmnaḥ sādhāraṇa-phala-dattve sati - sahasra-\nnāmabhis tulyaṃ rāma-nāma varānana ity api yuktam uktam | vastutas tv evaṃ\nsarvāvatārāvatāriṇām abhyaḥ śrī-kṛṣṇa-nāmno'bhyadhikaṃ phalaṃ svayaṃ\nbhagavattvāt tasya |</p>\n\n<p>nanu yathā darśa-paurṇamāsyādy-aṅga-bhūtayā pūrṇāhūtyā sarvān kāmān\navāpnoti ity ādāv arthavādatvaṃ tathaivātrobhayatrāpi bhaviṣyatīti cet, na |\nbṛhat-sahasra-nāma-stotraṃ paṭhitvaiva bhojana-kāriṇīṃ devīṃ prati rāma-\nnāmaiva sakṛt kīrtayitvā kṛta-kṛtyā satī mayā saha bhuṅkṣveti sākṣād-\nbhojane śrī-mahādevena pravartanāt | kṛṣṇ-nāmni tu tathārtha-vādatvaṃ\ndūrotsāritam eveti || [End Sarva-saṃvādinī]</p>\n\n<p>ittham eva śrī-kṛṣṇasyaivāsamorddhva-mahimatvāt svayam eva tenāpi sakala-\nbhakta-vṛnda-vandita-bhagavat-praṇayaṃ śrīmad-arjunaṃ prati sarva-\nśāstrārtha-sāra-bhūta-śrī-gītopasaṃhāra-vākye nijākhila-prādurbhāvāntara-\nbhajanam atikramya sva-bhajanam eva sarva-guhyatamatvenopadiṣṭam |\nyathāha - kartuṃ necchasi yan mohāt kariṣyasy avaśo'pi tad [Gītā 18.60] ity\nanantaram -</p>\n\n<lg>\n<l>īśvaraḥ sarva-bhūtānāṃ hṛd-deśe 'rjuna tiṣṭhati |</l>\n<l>bhrāmayan sarva-bhūtāni yantrārūḍhāni māyayā ||</l>\n</lg>\n\n<lg>\n<l>tam eva śaraṇaṃ gaccha sarva-bhāvena bhārata |</l>\n<l>tat-prasādāt parāṃ śāntiṃ sthānaṃ prāpsyasi śāśvatam ||</l>\n</lg>\n\n<lg>\n<l>iti te jñānam ākhyātaṃ guhyād guhyataraṃ mayā |</l>\n<l>vimṛśyaitad aśeṣeṇa yathecchasi tathā kuru ||</l>\n</lg>\n\n<lg>\n<l>sarva-guhyatamaṃ bhūyaḥ śṛṇu me paramaṃ vacaḥ |</l>\n<l>iṣṭo 'si me dṛḍham iti tato vakṣyāmi te hitam ||</l>\n</lg>\n\n<lg>\n<l>man-manā bhava mad-bhakto mad-yājī māṃ namaskuru |</l>\n<l>mām evaiṣyasi satyaṃ te pratijāne priyo 'si me ||</l>\n</lg>\n\n<lg>\n<l>sarva-dharmān parityajya mām ekaṃ śaraṇaṃ vraja |</l>\n<l>ahaṃ tvā sarva-pāpebhyo mokṣayiṣyāmi mā śucaḥ || [Gītā 18.61-66]</l>\n</lg>\n\n<p>eṣām arthaḥ - aśocyān anvaśocas tvam ity ādi [Gītā 2.11] grantho na\nyuddhābhidhāyakaḥ, yataḥ kartum ityādi tataḥ paramārthābhidhāyaka\nevāyaṃ tatrāpi guhyataraṃ sarva-guhyatamaṃ ca śṛṇu ity āha | īśvara ity ādi |\nya eka sarvāntaryāmī īśvaraḥ sa eva sarvāṇi saṃsāra-yantrāruḍhāni bhūtāni\nmāyayā bhrāmayan teṣām eva hṛd-deśe tiṣṭhati sarva-bhāvena puruṣa\nevadaṃ sarvam [ŚvetU 3.15] iti bhāvanāyāḥ sarvendriya-pravaṇatayā vā parāṃ\nśāntiṃ tadīyāṃ paramāṃ bhaktiṃ śamo man-niṣṭhatā buddher [BhP 11.19.36]\nity ukteḥ | sthānaṃ tadīyaṃ dhāma guhyād brahma-jñānād api guhyataraṃ\ndvayoḥ prakarṣe tarap |</p>\n\n<p>athedam api nijaikānta-bhakta-varāya tasmai na paryāptam iti avadhyāya\nsvayam eva mahā-kṛpā-bhareṇodghāṭita-parama-rahasyaḥ śrī-bhagavān\nanyām api pradyumna-saṅkarṣaṇa-vāsudeva-parama-vyomādhipa-lakṣaṇa-\nbhajanīya-tāratamya-gamyāṃ bhajana-krama-bhūmikām atikramyaiva\nsarvato'py upādeyam eva sahasopadiśati sarva-guhyatamaṃ bhūyaḥ [18.64] iti |\nyadyapi guhyatamatvokter eva guhya-guhyatarābhyām api prakṛṣṭam idam\nity āyāti tathāpi sarva-śabda-prayogo guhyatamam api parama-vyomādhipādi-\nbhajanārtha-śāstrāntara-vākyam atyeti, tasya yāvad-artha-vṛttikatvāt |\nbahūnāṃ prakarṣe tamap | ataeva paramam | sva-kṛta-tādṛśa-hitopadeśa-\nśravaṇe hetum āha iṣṭo'si me dṛḍham itīti | paramāptasya mamaitādṛśaṃ\nvākyaṃ tvayāvaśyaṃ śrotavyam iti bhāva ity arthaḥ |</p>\n\n<p>svasya ca tādṛśa-rahasya-prakāśane hetum āha tata iti | tatas tādṛśeṣṭatvād\neva hetoḥ | tad evam autsukyam ucchalayya kiṃ tad ity apekṣāyāṃ\nsapraṇayāśru-kṛtāñjalim etaṃ praty āha man-manā iti | mayi tvan-mitratayā\nsākṣād asmin sthite śrī-kṛṣṇe mano yasya tathāvidho bhava | evaṃ mad-\nbhakto mad-eka-tātparyako bhavety ādi | sarvatra mac-chabdāvṛttyā mad-\nbhajanasyaiva nānā-prakāratayā āvṛttiḥ kartavyā | na tv īśvara-tattva-mātra-\nbhajanasyeti bodhyate | sādhanānurūpam eva phalam āha mām evaiṣyasīti |\n<l>anenaiva-kāreṇāpy ātmanaḥ sarva-śreṣṭhatvaṃ sūcitam | anyasya (page 32)</l>\nkā vārtā mām eveti | etad eva phalaṃ śrī-parīkṣitāpi vyaktīkariṣyate kaliṃ\nprati |</p>\n\n<p>yas tvaṃ kṛṣṇe gate dūraṃ\nsaha gāṇḍīva-dhanvanā |\nśocyo'sy aśocyān rahasi\n<l>praharan vadham arhasi || [BhP 1.17.6] iti |</l></p>\n\n<p>satyaṃ te ity anenātrārthe tubhyam eva śape'ham iti praṇaya-viśeṣo darśitaḥ |\npunar apy atikṛpayā sarva-guhyatamam ity ādi vākyārthānāṃ puṣṭy-artham\nāha pratijāne iti |</p>\n\n<p>nanu nānā-pratibandha-vikṣiptasya mama kathaṃ tvan-manastvādikam eva\nsidhyet tatrāha sarveti | sarva-śabdena nitya-paryantā dharmāḥ vivakṣitāḥ |\npari-śabdena teṣāṃ svarūpato'pi tyāgaḥ samarthitaḥ | pāpāni pratibandhās\ntad-ājñayā parityāge pāpānutpatteḥ | tad eva vyatirekena draḍhayati mā śuca\niti | tatra --</p>\n\n<lg>\n<l>aśocyān anvaśocas tvaṃ</l>\n<l>prajñā-vādāṃś ca bhāṣase |</l>\n<l>gatāsūn agatāsūṃś ca</l>\n<l>nānuśocanti paṇḍitāḥ || [Gītā 2.11]</l>\n</lg>\n\n<p>ity upakrama-vākye tasyāpaṇḍitatvaṃ vyajya śoka-parityāgena mat-\nkṛtopadeśam eva gṛhāṇeti vivakṣitam | tataś ca tāratamya-jñānārtham eva\nbahudhopadiśyāpi mahopasaṃhāra-vākya-sthasya tv asyopadeśasya paramatvaṃ\nnirdiśya śoka-parityāgena tam etam evopadeśaṃ tvaṃ gṛhāṇeti dvayor\nvākyayor ekārtha-pravṛttatvam api spaṣṭam |</p>\n\n<p>Sarva-saṃvādinī -- atha īśvaraḥ sarva-bhūtānām ity ādi-śrī-gītā-padya-\nṣaṭke vyākhyānāntaram eva vyākhyeyam | tathā hi - atra kaścid vadati\nīśvaraḥ sarva-bhūtānām ity ādau sarva evedam īśvara iti bhāvena yad-\nbhajanaṃ, tatra jñānāṃśa-sparśaḥ | iha tu manmanā bhavetyādi-śuddhaiva\nbhaktir upadiṣṭety ata eva sarvaguhyatmatvam | kiṃ vā pūrveṇa vākyena\nparokṣatayaiveśvaram uddiśyāpareṇa tam evāparokṣatayā nirdiṣṭavān ity ata\neva na ca vaktavayam | pūrvam api --</p>\n\n<lg>\n<l>man-manā bhava mad-bhakto</l>\n<l>mad-yājī māṃ namaskuru |</l>\n<l>mām evaiṣyasi yuktvaivam</l>\n<l>ātmānaṃ matparāyaṇaḥ || [9.34]</l>\n</lg>\n\n<p>ity ādibhiḥ śuddha-bhajanasyoktatvāt | tathāpi adhiyajño'ham evātra dehe\ndeha-bhṛtāṃ varaḥ [Gītā 8.4] ity ādau ca svasyāntaryāmitvena coktatvāt |\nsarva-guhyatamatva-guhyataratvayor anupapattir iti | yad yad eva pūrvaṃ\nsāmānyatayoktaṃ tasyaivānte vivicya nirdiṣṭatvāt | ucyate - na tāvad bhajana-\ntāratamyam | atra bhajanīya-tāratamyasyāpi sambhave gauṇa-mukhya-\nnyāyena bhajanīya evārtha-sampratīteḥ | mukhyatvaṃ ca tasya phalam ata\nupapatter iti [Vs 3.2.29] nyāyena | viśeṣatas tu tac-chabdena na svayam eva tad-\nrūpa iti mac-chabdena svayam evaitad-rūpa iti ca bhedasya vidyamānatvāt\nupadeśa-dvaye nijenaudāsīnyenāveśena ca liṅgenāpūrṇatvopalambhanāt |\nphala-bheda-vyapadeśenaiva-kāreṇa ca tad-arthasyaiva puṣṭatvāt | sākṣād eva\nbhajanīya-tāratamyam upalabhyate | vastutas tu sarva-bhāvenety asya\nsarvendriya-pravaṇatayety evārthaḥ | gauṇa-mukhya-nyāyenaiva jñāna-\nmiśrasya sarvātmatā-bhāvanā-lakṣaṇa-bhajana-rūpārthasya bādhitatvāt |</p>\n\n<p>sthānaṃ prāpsyasi śāśvatam iti loka-viśeṣa-prāpter eva nirdiṣṭatvāt | tasmān\nna ca bhajanāvṛtti-tāratamyāvakāśaḥ | na ca bhajanīyasyaiva\nparokṣāparokṣatayā nirdeśayos tāratamyam | tadaiva tayā\nprācīnayārvācīnayā cānayā gati-kriyayā saṅkoca-vṛttir iyaṃ kalpanīyā |\nyady antaryāmiṇaḥ sakāśād anyā parāvasthā na śrūyate, śāstre śrūyate tu\ntad-avasthātaḥ parā, tato'pi parā ca sarvatra | atraiva tāvat\nsādhibhūtādhidaivaṃ māṃ cādhiyajñaṃ ca ye viduḥ [Gītā 7.30] ity ādau\n<l>bheda-vyapadeśāt | tatra saha-yukte'pradhāne [Pāṇ 2.3.17] iti</l>\nsmaraṇenādhiyajñasyāntar-yāmiṇaḥ sahārtha-tṛtīyāntatayā labdha-samāsa-\npadasya svasmād apradhānatvoktes tataḥ paratvaṃ śrī-kṛṣṇasya vyaktam eva |\nadhiyajño'ham evātra [Gītā 8.4] ity ādau ca tad eva vyajyate | eṣa vai\nbhagavān droṇaḥ prajā-rūpeṇa vartate [BhP 1.7.45] itivat | tasmād bhajanīya-\ntāratamya-vivakṣayaivopadeśa-tāratamyaṃ siddham | eṣa tu vātivadati yaḥ\nsatyenātivadati [ChāU 7.16.1] itivat yaḥ satyena brahmaṇaiva pratipādya-\nbhūtena sarvaṃ vādinam atikramya vadati eṣa eva sarvam atikramya vadatīty\narthaḥ | tad evam arthe sati yathā tatra vādasyātiśāyitā-liṅgena nāmādi-\nprāṇa-paryantāni tat-prakaraṇa uttarottara-bhūmatayopadiṣṭāny api sarvāṇi\nvastūny atikramya brahmaṇa eva bhūmatvaṃ sādhyate tadvad atrāpy\nupadeśādhikyena pratipādyādhikyam iti | ataḥ śrī-kṛṣṇasyaivādhikyam ity\nante'py uktam iti dik | [end Sarva-saṃvādinī]</p>\n\n<p>ataḥ śrī-kṛṣṇasyaivādhikyaṃ siddham | ataeva asad-vyapadeśān neti cen na\ndharmāntareṇa vākya-śeṣād [Vs. 2.1.17] iti nyāyād\nupasaṃhārasyaivopakramārthasya ca sarva-śāstrārthatvāt tatroktaṃ viśva-\nrūpam abhi tad-adhīnām eva | tac ca yuktam | tenaiva darśitatvāt | tatra ca -</p>\n\n<p>ity arjunaṃ vāsudevas tathoktvā\n<l>svakaṃ rūpaṃ darśayām āsa bhūyaḥ || [Gītā 11.50]</l></p>\n\n<p>ity narākāra-caturbhuja-rūpasyaiva svakatva-nirdeśāt | tad viśva-rūpaṃ na\ntasya sākṣāt svarūpam iti spaṣṭam | ataeva parama-bhaktasyārjunasyāpi na\ntad-abhīṣṭam, kintu tadīyaṃ svayaṃ rūpam evābhīṣṭam | adṛṣṭa-pūrvaṃ\nhṛṣito 'smi dṛṣṭvā bhayena ca pravyathitaṃ mano me [Gītā 11.45] | ity ādy\nukteḥ | tad-darśanārtham arjunaṃ prati divya-dṛṣṭi-dāna-liṅgena tasyaiva\nmāhātmyam iti tu bāla-kolāhalaḥ | narākṛti paraṃ brahma iti, tad amitaṃ\nbrahmādvayaṃ śiṣyate iti [BhP 10.14.18], yan-mitraṃ paramānandam [BhP\n10.14.32] iti, sa eva nityātma-sukhānubhūty-abhi-vyudasta-māyaḥ [BhP 10.12.39]\niti, sa tvaṃ vibho katham ihākṣa-pathaḥ pratīta iti ca, tathā brahmaṇo hi\npratiṣṭhāham [Gītā 14.27] iti, nāhaṃ prakāśaḥ sarvasya [Gītā 7.25] iti ca\nśravaṇena prakṛṣṭa-dṛṣṭes tatrāpy akaraṇatvād bhagavac-chakti-viśeṣa-\nsaṃvalita-dṛṣṭer eva tatra karaṇatvāt | tatas tasyā dṛṣṭer divyatvaṃ dānaṃ ca\nnarākāra-para-brahma-darśana-hetu-lakṣaṇāyās tat-svābhāvika-dṛṣṭer\nanyāsau deva-vapur darśana-hetur ity apekṣayāiva | tac ca narākṛti-para-\nbrahma divya-dṛṣṭibhir api durdarśam ity uktam -</p>\n\n<p>sudurdarśam idaṃ rūpaṃ dṛṣṭavān asi yan mama |\n<l>devā apy asya rūpasya nityaṃ darśanakāṅkṣiṇaḥ || [Gītā 11.52] ity ādinā |</l></p>\n\n<p>kintu bhaktyaiva sudarśanam ity apy uktam |</p>\n\n<p>bhaktyā tv ananyayā śakya aham evaṃvidho 'rjuna |\n<l>jñātuṃ draṣṭuṃ ca tattvena praveṣṭuṃ ca paraṃtapa || [Gītā 11.54] ity ādinā |</l></p>\n\n<p>na ca sudurdarśam (page 33) ity ādikaṃ viśva-rūpa-param | dṛṣṭvedaṃ\nmānuṣaṃ rūpam [Gītā 11.51] ity āder evāvyavahita-pūrvoktatvāt viśva-rūpa-\nprakaraṇasya tad-vyavadhānāc ca | tathā caikādaśe sarveṣāṃ devādīnām\nāgamane vyacakṣatāvitṛptākṣāḥ kṛṣṇam adbhuta-darśanam [BhP 11.6.5] iti |\ntatraivānyatra govinda-bhuja-guptāyām [BhP 11.2.1] ity ādi | saptame yūyaṃ\nnṛloke [7.10.48] ityādi ca | tṛtīye ca vismāpanaṃ svasya ca [3.2.12] |</p>\n\n<p>ata upasaṃhārānurodhena sva-vākya-tātparyeṇa cāsyāpi prakaraṇasya śrī-\nkṛṣṇa-paratvam eva | tasmāt śrī-kṛṣṇa-gītāsu ca śrī-kṛṣṇasyaiva svayaṃ\nbhagavattvaṃ siddham | tad uktam --</p>\n\n<p>ekaṃ śāstraṃ devakī-putra-gītam\neko devo devakī-putra eva |\nkarmāpy ekaṃ devakī-putra-sevā\nmantro'py eko devakī-putra-nāma || iti |</p>\n\n<p>tathā śrī-gopāla-pūrva-tāpanī-śrutāv api munayo ha vai brahmāṇam ūcuḥ,\nkaḥ paramo devaḥ [GTU 1.2] ity ādy-anantaraṃ tad u hovāca brāhmaṇaḥ |\nkṛṣṇo vai paramaṃ daivatam [GTU 1.3] ity ādi | upasaṃhāre ca - tasmāt kṛṣṇa\neva paro devas taṃ dhyāyet taṃ raset taṃ yajed ity oṃ tat sad [GTU 1.49] iti |</p>\n\n<p>kiṃ bahunā sarvāvatārāvatāri-vilakṣaṇā mahā-bhagavattā-mudrāḥ sākṣād\neva tatra vartanta iti śrūyate pādmādhyāya-trayeṇa | yathā tadīyā kiyantaḥ\nślokāḥ |</p>\n\n<lg>\n<l>brahmovāca -</l>\n<l>śṛṇu nārada vakṣyāmi pādayoś cihna-lakṣaṇam |</l>\n<l>bhagavat-kṛṣṇa-rūpasya hy ānandaika-ghanasya ca ||</l>\n</lg>\n\n<lg>\n<l>avatārā hy asaṅkhyeyāḥ kathitā me tavānagha |</l>\n<l>paraṃ samyak pravakṣyāmi kṛṣṇas tu bhagavān svayam ||</l>\n</lg>\n\n<lg>\n<l>devānāṃ kārya-siddhy-artham ṛṣīṇāṃ ca tathaiva ca |</l>\n<l>āvirbhūtas tu bhagavān svānāṃ priya-cikīrṣayā ||</l>\n</lg>\n\n<lg>\n<l>yair eva jñāyate devo bhagavān bhakta-vatsalaḥ |</l>\n<l>tāny ahaṃ veda nānyo'sti satyam etan mayoditam ||</l>\n</lg>\n\n<lg>\n<l>ṣoḍaśaiva tu cihnāni mayā dṛṣṭāni tat-pade |</l>\n<l>dakṣiṇenāṣṭa-cihnāni itare sapta eva ca ||</l>\n</lg>\n\n<lg>\n<l>dhvajāḥ padmaṃ tathā vajram aṅkuśo yava eva ca |</l>\n<l>svastikaṃ cordhva-rekhā ca aṣṭa-koṇas tathaiva ca ||</l>\n</lg>\n\n<lg>\n<l>saptānyāni pravakṣyāmi sāmprataṃ vaiṣṇavottama |</l>\n<l>indra-cāpaṃ trikoṇaṃ ca kalasaṃ cārdha-candrakam ||</l>\n</lg>\n\n<lg>\n<l>ambaraṃ matsya-cihnaṃ ca goṣpadaṃ saptamaṃ smṛtam |</l>\n<l>aṅkāny etāni bho vidvan dṛśyante tu yadā kadā ||</l>\n</lg>\n\n<lg>\n<l>kṛṣṇākhyaṃ tu paraṃ brahma bhuvi jātaṃ na saṃśayaḥ |</l>\n<l>dvayaṃ vātha trayaṃ vātha catvāraḥ pañca eva vā ||</l>\n</lg>\n\n<p>dṛśyante vaiṣṇava-śreṣṭha avatāre kathañcana || ity ādi |\nṣoḍaśaṃ tu tathā cihnaṃ śṛṇu devarṣi-saptam |\njambū-phala-samākāraṃ dṛśyate yatra kutracit || ity antam |</p>\n\n<p>Sarva-saṃvādinī: atha śṛṇu nārada pravakṣyāmīty-ādi-caraṇa-cihna-\npratipādaka-pādma-vacanāntaṃ ādi-śabdād etāny api padyāni jñeyāni |</p>\n\n<lg>\n<l>madhye dhvajā tu vijñeyā padmaṃ tryāṅgulam ānataḥ |</l>\n<l>vajraṃ vai dakṣiṇe pārśve aṅkuśo vai tad-agrataḥ ||</l>\n</lg>\n\n<lg>\n<l>yavo'py aṅguṣṭha-mūle syāt svastikaṃ yatra kutracit |</l>\n<l>ādiṃ caraṇam ārabhya yāvad vai madhyamā sthitā ||</l>\n</lg>\n\n<lg>\n<l>tāvad vai cordhva-rekhā ca kathitā pādma-saṃjñake |</l>\n<l>aṣṭa-koṇaṃ tu bho vatsa mānaṃ cāṣṭāṅgulaiś ca tat ||</l>\n</lg>\n\n<lg>\n<l>nirdiṣṭaṃ dakṣiṇe pāde ity āhur munayaḥ kila |</l>\n<l>evaṃ pādasya cihnāni tāny eva vaiṣṇavottama ||</l>\n</lg>\n\n<lg>\n<l>dakṣiṇetara-sthānāni saṃvadāmīha sāmpratam |</l>\n<l>caturaṅgula-mānena tv aṅgulīnāṃ samīpataḥ ||</l>\n</lg>\n\n<lg>\n<l>indra-cāpaṃ tato vidyād anyatra na bhavet kvacit |</l>\n<l>trikoṇaṃ madhya-nirdiṣṭaṃ kalaso yatra kutracit ||</l>\n</lg>\n\n<lg>\n<l>aṣṭāṅgula-pramāṇena tad bhaved ardha-candrakam |</l>\n<l>ardha-candra-samākāraṃ nirdiṣṭaṃ tasya suvrata ||</l>\n</lg>\n\n<p>bindur vai matsya-cihnaṃ ca ādyante vai nirūpitam |\ngoṣpadaṃ teṣu vijñeyam ādyāṅgula-pramāṇataḥ || ity ādi |</p>\n\n<p>tad-agre ca -\nṣoḍaśaṃ tu tathā cihnaṃ śṛṇu devarṣi-sattama |\njambū-phala-samākāraṃ dṛśyate yatra kutracit |\ntac cihnaṃ ṣoḍaśaṃ proktam ity āhur munayo'naghāḥ || iti |</p>\n\n<p>atra vaiṣṇavottamety-ādikaṃ śrī-nārada-sambodhanam | yadā kadeti yadā\nkadācid evety arthaḥ | madhyamā-pārṣṇi-paryantayoḥ samadeśo madhyas\ntatra dhvajā dhvajaḥ | try-aṅgula-mānataḥ | pādāgre try-aṅgula-pramāṇa-\ndeśaṃ parityajyety arthaḥ | padyasyādho dhvajaṃ dhatte sarvānartha-jaya-\ndhvajam iti skānda-saṃvādāt |</p>\n\n<p>atra kutracit parita ity arthaḥ ādim aṅguṣṭha tarjanī-sandhim ārabhya\nmadhyamā yāvat tāvad ūrdhva-rekhā vyavasthitā pādma-saṃjñake purāṇe\nkathitety arthaḥ | aṣṭāṅgulair mānaṃ tad iti madhyamāṅguly-agrād\naṣṭāṅgula-mānaṃ parityajyety arthaḥ | tāvad vistāratvena vyākhyāyāṃ\nsthānāsamāveśaḥ | ataeva pūrvam api tathā vyākhyātam | evam uttaratrāpi\njñeyam | indra-cāpaṃ trikoṇārdha-candrakāṇi kramād adho'adhobhāga-\nsthānāni | anyatreti | śrī-kṛṣṇād anyatrety arthaḥ | bindur ambaraṃ | ādau\ncaraṇasyādideśa tad-aṅgula-samīpe binduḥ | ante pārṣṇi-deśe matsya-cihnaṃ\nṣoḍaśa-cihnam ubhayor api jñeyam | dakṣiṇādy-aniyamenoktatvāt | atra\ndakṣiṇāṅguṣṭhādhaś cakraṃ vāmāṅguṣṭhādhas tan mukhaṃ daraṃ ca\nskāndoktānusāreṇa | te hi śrī-kṛṣṇe'py anyatra śrūyate | yathā ādi-vārāhe\nmathurā-maṇḍala-māhātmye -</p>\n\n<p>yatra kṛṣṇena saṃkīrṇaṃ krīḍitaṃ ca yathā-sukham |\ncakrāṅkita-padā tena sthāne brahma-maye śubhe || iti |</p>\n\n<p>śrī-gopāla-tāpanyāṃ -- śaṅkha-dhvajātapatrais tu cihnitaṃ ca pada-dvayam\n[GTU 2.62] iti | ātapatram idaṃ cakrādhastāj jñeyam | dakṣiṇasya prādhānyāt\ntatraiva sthāna-samāveśāc ca | aṅguli-parimāṇa-mātra-dairghyāc\ncaturdaśāṃśena tad-vistārāt | ṣaṣṭhāṃśena jñeyam | anyatra dairghye\ncaturdaśāṅguli-parimāṇatvena vistāre ṣaḍ-aṅguli-parimāṇatvena prasiddher\niti | [end Sarva-saṃvādinī]</p>\n\n<p>tasmād asty eva svayaṃ bhagavattvaṃ śrī-kṛṣṇasyaiva |</p>\n\n<p>[Vṛ. here reads -- tathā ca brahma-vaivarte bhagavad-avatāra-prasaṅge sūta-\nvākyam--</p>\n\n<lg>\n<l>avatārā hy asaṅkhyeyā āsan sattva-svabhāvinaḥ |</l>\n<l>viśatis teṣu mukhyān yān śrutvā mucyen mahāṃhasaḥ ||</l>\n</lg>\n\n<p>ity ādinā prāyaśaḥ śrī-bhāgavatavat śrī-kṛṣṇa-saṃhitāṃs tān gaṇayitvā\npunar āha -</p>\n\n<lg>\n<l>nara-siṃhādayo'nye'pi sarva-pāpa-vināśanāḥ |</l>\n<l>yad-vibhūti-viśeṣeṇālaṅkṛtaṃ bhuvi jāyate |</l>\n<l>tat sarvam avagantavyaṃ kṛṣṇāṃśāṃśa-samudbhavam || [end Vṛ. section]</l>\n</lg>\n\n<p>tad itthaṃ sarvam abhipretya mahopakramaṃ ślokam eva śrī-viṣṇu-purāṇīya-\nbhagavac-chabda-niruktivat sākṣāt śrī-kṛṣṇābhidheyatvenāpi yojayati\njanmādyasya [BhP 1.1.1] iti |</p>\n\n<p>narākṛti (page 34) paraṃ brahma iti [Vṛ. reads here: purāṇa-vargāt, tasmāt\nkṛṣṇa eva paro devaḥ [GTU 1.49] iti gopāla-tāpanī-śruteś ca | [end Vṛ.\naddition] paraṃ śrī-kṛṣṇaṃ dhīmahi |</p>\n\n<p>asya svarūpa-lakṣaṇam āha satyam iti | satya-vrataṃ satya-paraṃ tri-satyam\n[BhP 10.2.26] ity ādau tathā-śrutatvāt |</p>\n\n<lg>\n<l>[Vṛ. reads here: ô</l>\n<l>satye pratiṣṭhitaḥ kṛṣṇaḥ satyam atra pratiṣṭhitam |</l>\n<l>satyāt satyaṃ ca govindas tasmāt satyo hi nāmataḥ || [Mbh 5.68.12]</l>\n</lg>\n<p>ity udyama-parvaṇi sañjaya-kṛta-śrī-kṛṣṇa-nāma-niruktau ca tathā śrutatvāt |\n[end Vṛ. addition]</p>\n\n<p>etena tad-ākārasyāvyabhicāritvaṃ darśitam | taṭastha-lakṣaṇam āha dhāmnā\nsvena ity āha | svena sva-svarūpeṇa dhāmnā śrī-mathurākhyena sadā nirastaṃ\nkuhakaṃ māyā-kārya-lakṣaṇaṃ yena tam |</p>\n\n<p>mathyate tu jagat sarvaṃ\nbrahma-jñānena yena vā |\ntat-sāra-bhūtaṃ yad yasyāṃ\n<l>mathurā sā nigadyate || [GTU 2.66] iti gopālottara-tāpanī-prasiddheḥ |</l></p>\n\n<p>līlām āha ādyasya nityam eva śrīmad-ānakadundubhi-vrajeśvara-\nnandanatayā śrī-mathurā-dvārakā-gokuleṣu virājamānasyaiva tasya\nkasmaicid arthāya loke prādurbhāvāpekṣayā | yataḥ śrīmad-ānakadundubhi-\ngṛhāj janma tasmād ya itarataś ca itaratra śrī-vrajeśvara-gṛhe'pi anvayāt\nputra-bhāvatas tad-anugatatvenāgacchat | uttareṇaiva ya iti padenānvayaḥ |\nyata ity anena tasmād iti svayam eva labhyate |</p>\n\n<p>katham anvayāt ? tatrāha - artheṣu kaṃsa-vañcanādiṣu tādṛśa-bhāvavadbhiḥ\nśrī-gokula-vāsibhir eva sarvānanda-kadamba-kādambinī-rūpā sā sā kāpi\nlīlā sidhyatīti tal-lakṣaṇeṣu vā artheṣu abhijñaḥ | tataś ca svarāṭ svair\ngokula-vāsibhir eva rājate iti | tatra teṣāṃ prema-vaśatām āpannasyāpy\navyāha | tad-aiśvaryam āha tena iti | ya ādi-kavaye brahmaṇe brahmāṇaṃ\nvismāpayituṃ hṛdā saṅkalpa-mātreṇaiva brahma-satya-jñānānantānanda-\nmātraika-rasa-mūrti-mayaṃ vaibhavaṃ tene vistāritavān | yad yatas tathāvidha-\nlaukikālaukikatā-samucita-līlā-hetoḥ sūrayas tad-bhaktā muhyanti\npremātiśayodayena vaivaśyam āpnuvanti | yad ity uttareṇāpy anvayāt | yad\nyata eva tadṛśa-līlātas tejo-vāri-mṛdām api yathā yathāvad vinimayo bhavati |\ntatra tejasaś cāndrāder vinimayo nistejo-vastubhiḥ saha dharma-parivartaḥ |\ntat śrī-mukhādi-rucā candrāder nistejastvāvidhānāt nikaṭa-stha-nistejo-\nvastunaḥ svabhāsā tejasvitāpādanāc ca | tathā vāri dravaś ca kaṭhinaṃ\nbhavati | veṇu-vādyena mṛt-pāṣāṇādiḥ dravatīti | yataḥ śrī-kṛṣṇe tri-sargaḥ\nśrī-gokula-mathurā-dvārakā-vaibhava-prakāśaḥ amṛṣā satya eveti |</p>\n\n<p>|| 1.1 || veda-vyāsaḥ || 82 ||</p>\n\n<p>[83]</p>\n\n<p>evaṃ sarvopasaṃhāra-vākyam api tatraiva saṃgacchate kasmai yena vibhāsita\nity ādi [BhP 12.13.19] |</p>\n\n<lg>\n<l>yo brahmāṇaṃ vidadhāti pūrvaṃ</l>\n<l>yo vidyās tasmai gāpayati sma kṛṣṇaḥ |</l>\n<l>taṃ hi devam ātma-buddhi-prakāśaṃ</l>\n<l>mumukṣur vai śaraṇam amuṃ vrajet || [GTU 1.26]</l>\n</lg>\n\n<p>iti gopāla-pūrva-tāpanī-śruteḥ | vyākṛtaṃ ca dvitīya-sandarbhe tasyaiva catuḥ-\nślokī-vaktṛtvam api ||</p>\n\n<p>|| 12.13 || śrī-sūtaḥ || 83 ||</p>\n\n<p>[84]\ntad evam abhyāsādīny api tasmin vispaṣṭāny eva pūrvodāhṛta-vākyeṣu | tad\netat śrīmad-gītā-gopāla-tāpanyādi-śāstra-gaṇa-sahāyasya nikhiletara-śāstra-\nśata-praṇata-caraṇasya śrī-bhāgavatasyābhiprāyeṇa śrī-kṛṣṇasya svayaṃ\n<l>bhagavattvaṃ karatala iva darśitam | śrī-bhāgavatasya ca sa (page 35) eva</l>\npratipādya iti purāṇāntareṇaiva ca svayaṃ vyākhyātam | yathā brahmāṇḍa-\npurāṇe śrī-kṛṣṇāṣṭottara-śata-nāmāmṛta-stotre śrī-kṛṣṇasya nāma-viśeṣa\neva śuka-vāg-amṛtābdhīndur iti |</p>\n\n<p>atha tasya mahā-vāsudevatve siddhe śrī-baladevādīnām api mahā-\nsaṃkarṣaṇāditvaṃ svata eva siddham | yad-rūpaḥ svayaṃ bhagavān tad-rūpā\neva te bhavitur mahantīti | ataḥ śrī-balarāmasya yat kaścid āveśāvatāratvaṃ\nmanyate tad asat | dṛśyate ca śrī-kṛṣṇa-rāmayor yugalatayā varṇanena sama-\nprakāśatvam - tāv aṅghri-yugmam anukṛṣya sarīsṛpantau [BhP 10.8.22], yad\nviśveśvarayor yācñāṃ [BhP 10.23.37], dadarśa rāmaṃ kṛṣṇaṃ ca [BhP 10.38.27],\ntau rejatū raṅga-gatau mahā-bhujau [BhP 10.43.19] ity ādau |</p>\n\n<p>loke'pi sūrya-candramasāv eva yugalatayā varṇyete | na tu sūrya-śukrau |\nataeva harivaṃśe'pi vāsudeva-māhātmye rāma-kṛṣṇayor dṛṣṭāntaḥ\nsūryācandramasāv iti | tathā dhvaja-vajrāṅkuśāmbhojaiś cihnitair aṅghribhir\n<l>vrajam | śobhayantau mahātmānau [BhP 10.38.30] ity evaṃ bhagaval-lakṣaṇāny</l>\napi tatra śrūyante, na tv evaṃ pṛthv-ādiṣu | tasmād eṣa tan-mahimāpi\nvarṇyate --</p>\n\n<lg>\n<l>naitac citraṃ bhagavati hy anante jagad-īśvare |</l>\n<l>otaṃ protam idaṃ yasmiṃs tantuṣv aṅga yathā paṭaḥ || [BhP 10.15.35]</l>\n</lg>\n\n<p>spaṣṭam || 10.15 || śrī-śukaḥ || 84 ||</p>\n\n<p>[85]</p>\n\n<p>kiṃ ca --</p>\n\n<lg>\n<l>saptamo vaiṣṇavaṃ dhāma yam anantaṃ pracakṣate |</l>\n<l>garbho babhūva devakyāṃ harṣa-śoka-vivardhanaḥ || [BhP 10.2.5]</l>\n</lg>\n\n<p>garbho babhūva na tu garbhe babhūveti saptamy-antānuktyā sākṣād\nevāvatāratvaṃ sūcitam ||</p>\n\n<p>|| 10.2 || sa eva ||85||</p>\n\n<p>[86]</p>\n\n<p>ata idam apy evam eva vyākhyeyam --</p>\n\n<lg>\n<l>vāsudeva-kalānantaḥ sahasra-vadanaḥ svarāṭ |</l>\n<l>agrato bhavitā devo hareḥ priya-cikīrṣayā || [BhP 10.1.24]</l>\n</lg>\n\n<p>śrī-vasudeva-nandanasya vāsudevasya kalā prathamo'ṃśaḥ śrī-saṃkarṣaṇaḥ |\ntasya śrī-saṃkarṣaṇatvaṃ svayam eva na tu saṃkarṣaṇāvatāratvenety āha --\nsvarāṭ svenaiva rājate iti | ataevānantaḥ kāla-deśa-pariccheda-rahitaḥ | ataeva\nmāyayā tasya garbha-samaya ākarṣaṇaṃ ca yuktam | pūrṇasya\nvāstavākarṣaṇāsambhavād iti kecit | etad-vidha-kārye ca tad-\nakuṇṭhecchātmaka-cic-chakty-āviṣṭaiva sā prabhavet | uktaṃ ca tadānīṃ tad-\nāviṣṭatvaṃ tasyāḥ -- ādiṣṭā prabhunāṃśena kāryārthe sambhaviṣyati [10.1.25]\niti | miliṣyatīti tatra hy arthaḥ | ataeva ekānaṃśeti | tasyā nāma | eko'naṃśo\nyatreti niruktir iti kecit | ya eva śeṣākhyaḥ sahasra-vadano'pi bhavati | yato\ndevo nānākāratayā dīvyatīti | tad-uktaṃ śrī-yamunā-devyā --</p>\n\n<p>rāma rāma mahā-bāho na jāne tava vikramam |\n<l>yasyaikāṃśena vidhṛtā jagatī jagataḥ pateḥ || [BhP 10.65.28] iti |</l></p>\n\n<p>ekāṃśena śeṣākhyena iti ṭīkā ca | anyathā tad-ekāvayavaikadeśa-\nrūpārthatve yenaikāṃśeneti yac-chabdasya karṛtva-nirdeśa eva yuktaḥ syāt |\ntad-aṃśāvayavaika-deśa-rūpārthatve yenaikāṃśeneti yac-chabdasya kartṛtva-\nnirdeśa eva yuktaḥ syāt | tad-aṃśāvatāra-lakṣaṇārthāntara-pratīti-nirasanāya\nmahā-vidvad-vākyatvāt | sambandha-nirdeśena tu ṭīkā-vyākhyaiva\n<l>sphuṭatarā | ekāṃśe mukhyasyaiva (page 36) kartṛtvasya nirvāja-pratītir na</l>\ntv aupacārikasyeti |</p>\n\n<p>evaṃ śrī-lakṣmaṇasyāpy antima-daśānukaraṇasyāpy antima-daśānukaraṇa-\nlīlāyāṃ śrūyate skāndīyāyodhyā-māhātmye --</p>\n\n<lg>\n<l>tataḥ śeṣātmatāṃ yātaṃ lakṣmaṇaṃ satya-saṅgaram |</l>\n<l>uvāca madhuraṃ śakraḥ sarvasya ca saḥ paśyataḥ ||</l>\n</lg>\n\n<lg>\n<l>indra uvāca --</l>\n<l>lakṣmaṇottiṣṭha śīghraṃ tvam ārohasva padaṃ svakam |</l>\n<l>deva-kāryaṃ kṛtaṃ vīra tvayā ripu-nisūdana ||</l>\n</lg>\n\n<p>vaiṣṇavaṃ paramaṃ sthānaṃ prāpnuhi svaṃ sanātanam |\nbhavan-mūrtiḥ samāyātā śeṣo'pi bila-sat-phaṇaḥ || ity ādi |</p>\n\n<lg>\n<l>tataś ca --</l>\n<l>ity uktvā sura-rājendro lakṣmaṇaṃ sura-saṅgataḥ |</l>\n<l>śeṣaṃ prasthāpya pātāle bhū-bhāra-dharaṇa-kṣamam ||</l>\n</lg>\n\n<p>lakṣmaṇaṃ yānam āropya pratasthe divam ādarāt || iti |</p>\n\n<p>ato nārāyaṇa-varmaṇy api -- yajñaś ca lokād avatāt kṛtāntād balo gaṇāt\nkrodha-vaśād ahīndraḥ || iti baladevasya śeṣād anyatvaṃ śakty-atiśayaś ca\ndarśitaḥ | janāntād iti pāṭhe'pi janānāṃ nāśād iti sa evārthaḥ | ataḥ\nśeṣākhyaṃ dhāma māmakam iti [BhP 10.2.8] ity atrāpi śiṣyate śeṣa-saṃjña\nitivat avyabhicāryāṃśa evocyate | seṣasyākhyā khyātir yasmād iti vā |\nśrīmad-ānakadundubhinā ca śrī-kṛṣṇa-sāmyenaiva nirdiṣṭam -- yuvāṃ na\nnaḥ sutau sākṣāt pradhāna-puruṣeśvarau [BhP 10.85.18] iti |</p>\n\n<p>atra sākṣād eveti tv adhikam upajīvyam | atha yadi prāyo māyāṃ tu me\nbhartur nānyā me'pi vimohinī [BhP 10.13.37] tad-\n<lg>\n<l>vākyānusāreṇāveśāvatāratvaṃ mantavyaṃ tadā pūrva-grantha-balāt śrī-</l>\n<l>baladeve svāṃśatvam eveti, kintu śeṣākhya-tad-āviṣṭa-pārṣada-viśeṣasya tad-</l>\n<l>antaḥ-pātāt tad-aṃśenaiva tad-vyavahāra ity api mantavyam ||</l>\n</lg></p>\n\n<p>[Vṛ. reads here: tad evam eka-rūpatve'pi prāyo māyāṃ tu me bhartur nānyā\nme'pi vimohinī ity ādau yat tasmiṃs tasya bhaktiḥ śrūyate tat tu lakṣmyā iva\ndraṣṭavyam | [end Vṛ. addition]</p>\n\n<p>|| 10.2 || śrī-brahmā devān || 86 ||</p>\n\n<p>[87]</p>\n\n<p>atha śrī-pradyumnasyāpi śiva-netra-dagdhaḥ smaro jāto'yam iti yac chrūyate\ntad apy eka-deśa-prastāva-mātram | tasya śrī-gopāla-tāpanī-śruty-ādau --\n<lg>\n<l>yatrāsau saṃsthitaḥ kṛṣṇas tribhiḥ śaktyā samāhitaḥ |</l>\n<l>rāmāniruddha-pradyumnai rukmiṇyā sahito vibhuḥ || [GTU 2.36]</l>\n</lg></p>\n\n<p>ity ādinā nitya-śrī-kṛṣṇa-catur-vyūhāntaḥ-pātitatayā prasiddhes tathā\nsambhavābhāvāt | tasya smarasyāpi sādhāraṇa-devatā-viśeṣa-mātratvena\nprasiddhatve caturvyūhāntaḥ-pātitāyām ayogyatamatvāt | tasmād\nvakṣyamāṇābhiprāyeṇaivaitad āha --</p>\n\n<lg>\n<l>kāmas tu vāsudevāṃśo dagdhaḥ prāg rudra-manyunā |</l>\n<l>dehopapattaye bhūyas tam eva pratyapadyata || [BhP 10.55.1]</l>\n</lg>\n\n<p>avedajñasyāpi brāhmaṇye saty eva brāhmaṇas tu vedajña itivat tu śabdo'tra\nmukhyatāṃ sūcayati | tataḥ kāmas tu vāsudevāṃśa ity asya vāsudevāṃśo yaḥ\nkāmaḥ sa eva mukhya ity arthaḥ | tu-śabdo'yaṃ bhinnopakrame vā | tato\nvāsudevāṃśas tu kāma ity anvaye'pi pūrvavad evārthaḥ | tad evaṃ sati yaḥ\nprāg rudrasya manyunā dagdho devatā-viśeṣaḥ kāmaḥ sa dehopapattaye tat-\nkopa-dagdhatayā nityam evānaṅgatāṃ prāptasya svato dehāpatty-abhāvād\ndeha-prāpty-arthaṃ tam eva vāsudevāṃśaṃ pradyumnākhyaṃ kāmam eva\npratyapadyata praviṣṭavān | bhūyaḥ-śabdena pradyumnād eva pūrvam apy\nudbhūto'sāv iti bodhyate | yad vā yas tu prāg rudra-kopenādagdho na\ndagdhaḥ sa bhūyaḥ prakaṭa-līlāyāṃ dehopapattaye (page 37) sva-mūrti-\nprakāśanārthaṃ, taṃ vāsudevam eva praviṣṭavān | adagdhatve hetur\nvāsudevāṃśa iti ||</p>\n\n<p>[88]</p>\n\n<p>pūrvoktam eva vyanakti -</p>\n\n<lg>\n<l>sa eva jāto vaidarbhyāṃ kṛṣṇa-vīrya-samudbhavaḥ |</l>\n<l>pradyumna iti vikhyātaḥ sarvato'navamaḥ pituḥ || [BhP 10.55.2]</l>\n</lg>\n\n<p>yaḥ kṛṣṇa-vīrya-samudbhavo yaś ca pradyumna iti vikhyātaḥ, sa eva prakaṭa-\nlīlāvasare'po vaidarbhyāṃ jāta āvirbhūtaḥ | na tv anyaḥ prākṛta-kāma eva |\ntatra hetuḥ sarvato guṇa-rūpādiṣv aśeṣeṣv eva dharmeṣu pituḥ śrī-kṛṣṇād\nanavamaḥ tulya eveti | anyathā tādṛśānavamatvaṃ na kalpata iti bhāvaḥ |\ntasmād yathā mahābhārate sarvatra śrīmad-arjunasya naratva-prasiddhāv api\npañcendropākhyāne indratva-prasiddhiḥ indrasyāpi tatra praveśa-vivakṣayā\nghaṭate tadvad atrāpi |</p>\n\n<p>ataḥ śrī-nāradena ratyai tathopadeśas tathā tat-prāptiś ca na doṣāya | pūrva-\npadyasya uttarasminn arthe śrī-nāradopadeśa-balenaiva dagdha-kāmasya\npraveśas tatra gamyaḥ | tataḥ sākṣāt pradyumna-saṅgame yogyatā cāsyāḥ\nsparśa-maṇivat tat-sāmīpya-guṇād eva mantavyā | śrī-pradyumnasya nija-\nśaktis tu śrīmad-aniruddha-mātaiveti jñeyam | ataḥ tāpanī-śruti-labdho'rthaḥ\nsamañjasaḥ ||</p>\n\n<p>|| 10.55 || śrī-śukaḥ || 87-88 ||</p>\n\n<p>[89]</p>\n\n<p>evam aniruddhasyāpi sākṣāc caturvyūhatve liṅgam āha -</p>\n\n<lg>\n<l>api svid āste bhagavān sukhaṃ vo</l>\n<l>yaḥ sātvatāṃ kāma-dugho 'niruddhaḥ |</l>\n<l>yam āmananti sma hi śabda-yoniṃ</l>\n<l>mano-mayaṃ sattva-turīya-tattvam || [BhP 3.1.34]</l>\n</lg>\n\n<p>śabda-yoniṃ niśvāsa-vyañjita-veda-vṛndam | evaṃ vā are asya mahato bhūtasya\nniśvasitam etad yad ṛg-vedaḥ [BAU 2.4.10] ity ādi-śruteḥ | manomayaṃ citte\nvāsudevavan manasy upāsyam | sattvaṃ śuddha-sattvātmakaḥ śrī-vāsudevādi-\nrūpo bhagavān tatra turīyaṃ rūpam | ato bāṇa-yuddhādau\nbandhanānukaraṇādikam ātmecchāmayī līlaiva śrī-rāmacandrādivat | asya\npādma-bṛhat-sahasra-nāmni māhātmya-nāmāni caitāni -</p>\n\n<lg>\n<l>aniruddho bṛhad-brahma prādyumnir viśva-mohanaḥ |</l>\n<l>catur-ātmā catur-varṇaś catur-yuga-vidhāyakaḥ ||</l>\n</lg>\n\n<p>catur-bhedaika-viśvātmā sarvotkṛṣṭāṃśa-koṭi-sūḥ |\nāśrayātmā... || iti |</p>\n\n<p>ataḥ śrī-kṛṣṇa-vyūhatvena mahāniruddhatvād asyaivāvirbhāva-viśeṣaḥ\npralayārṇavādi-dhāmā puruṣa iti jñeyam | ata evābhedena jagṛhe pauruṣaṃ\nrūpaṃ bhagavān [BhP 1.3.1] ity-ādy-uktaṃ mūla-saṅkarṣaṇādy-aṃśair eva\nhītara-saṅkarṣaṇādy-avasthā-trayaṃ puruṣaṃ prakāśayatīti | tathaivābhedena\nviṣṇu-dharmottare'pīdam uktaṃ tatra | śrī-vajra-praśnaḥ -</p>\n\n<lg>\n<l>kas tv asau bāla-rūpeṇa kalpānteṣu punaḥ punaḥ |</l>\n<l>dṛṣṭo yo na tvayā jñātas tatra kautūhalaṃ mama ||</l>\n</lg>\n\n<lg>\n<l>śrī-mārkaṇḍeyottaraṃ ca -</l>\n<l>bhūyo bhūyas tv asau dṛṣṭo mayā devo jagat-patiḥ |</l>\n<l>kalpa-kṣayeṇa vijñātaḥ sa māyā-mohitena vai ||</l>\n</lg>\n\n<p>kalpa-kṣaye vyatīte tu taṃ devaṃ prapitāmahāt |\naniruddhaṃ vijānāmi pitaraṃ te jagat-patim || iti | [1.79.1-3]</p>\n\n<p>[Vṛ. adds here: bhīṣma-parvaṇi duryodhanaṃ prati bhīṣma-śikṣāyāṃ śrī-\nkṛṣṇasyāvatārārambhe gandha-mādanam āgatasya brahmaṇas tad-āvirbhāvaṃ\nmanasi paśyatas tu bālasya tad idaṃ vacanam --</p>\n\n<lg>\n<l>sṛṣṭvā saṃkarṣaṇaṃ devaṃ svayam ātmānam ātmanā |</l>\n<l>kṛṣṇa tvam ātmanāsrākṣīḥ pradyumnaṃ cātma-saṃbhavam ||</l>\n</lg>\n\n<lg>\n<l>pradyumnāc cāniruddhaṃ tvaṃ yaṃ vidur viṣṇum avyayam |</l>\n<l>aniruddho 'sṛjan māṃ vai brahmāṇaṃ loka-dhāriṇam ||</l>\n</lg>\n\n<l>vāsudeva-mayaḥ so 'haṃ tvayaivāsmi vinirmitaḥ || [MBh 6.61.65-67] [Vṛ addition</l>\n<p>ends]</p>\n\n<p>ataeva ca pūrvam api ca jagṛhe pauruṣaṃ rūpam ity atra śrī-kṛṣṇasya\naniruddhāvatārāntaḥ-pātitvaṃ na vyākhyātam ||</p>\n\n<p>|| 3.1 || viduraḥ śrīmad-uddhavam || 89 ||</p>\n\n<p>[90]</p>\n\n<p>tad etat tasya caturvyūhātmakasyaiva pūrṇatvaṃ vyākhyātam | śrī-\ngopālottara-tāpanyām api (page 38) tathaivāyaṃ praṇavārthatvena darśitaḥ -</p>\n\n<lg>\n<l>rohiṇī-tanayo rāmo a-kārākṣara-sambhavaḥ |</l>\n<l>taijasātmakaḥ pradyumno u-kārākṣara-sambhavaḥ ||</l>\n</lg>\n\n<lg>\n<l>prājñātmako'niruddho ma-kārākṣara-sambhavaḥ |</l>\n<l>ardha-mātrātmakaḥ kṛṣṇo yasmin viśvaṃ pratiṣṭhitam || iti [GTU 2.55-56]</l>\n</lg>\n\n<p>atha śrī-kṛṣṇe'vatarati tat-tad-aṃśāvatārāṇām api praveśa iti yad uddiṣṭaṃ\ntad yathā atra kṛṣṇas tu bhagavān svayam ity ādikaṃ siddham eva tathā tasya\ntad-rūpeṇaiva śrī-vṛndāvanādau sarvadāvasthāyitvaṃ pratipādayiṣyāmaḥ |</p>\n\n<p>atha ca śrī-hari-vaṃśa-mate upendra evāvatatāreti | jaya-vijaya-śāpa-prastāve\nca - yāsyāmi bhavanaṃ brahmann etad-ante evānagha [BhP 11.3.31] ity atra ca\npāhi vaikuṇṭha-kiṅkarān [BhP 11.6.27] ity atra ca svāmi-vyākhyānusāreṇa\nvikaṇṭhā-suta eveti kvacit kṣīrodaśāyya eveti kvacit puruṣa eveti, kvacin\nnārāyaṇa-rṣir eveti bṛhat-sahasra-nāmni lakṣmaṇasyaiva balarāmatva-\nkathanena śrī-rāghava eveti kvacin nārāyaṇa-keśa evety ādikaṃ nānā-\nvidhatvaṃ śrūyate | evaṃ caikaṃ sandhitsato'nyat pracyavato'tra satyaṃ ca sarvaṃ\nvākyam |\n[Vṛ. adds: yathā sva-maty-anubhavānurūpāt nānā-vākyaika-vākyatā ca |\nyathā krama-mukti-mārge'rcir-ādi-krama evāṅgī, nāḍī-raśmy-ādi-mārgās\ntu tad-aṅgatvenaiva arcir-ādinā tat-prathiteḥ [Vs. 4.3.1] iti sūtre svīkriyante\ntadvat | yataḥ svayaṃ bhagavaty avatarati sarve'pi te praviṣṭā iti yadā yat\nkiñcid yenānubhūtam, tadā tena tad eva nirdiṣṭam iti | [Vṛ. ends here.]</p>\n\n<p>tasmād vidvadbhir evaṃ vicāryatām - svayaṃ bhagavati tasmin praveśaṃ vinā\nkathaṃ tat sambhaved iti | dṛśyate ca tasmāt keṣāṃcid aṃśānāṃ punar\nāvirbhāvaḥ yathā pradyumnādīnām | ataeva vikuṇṭhā-sutasya\npraveśābhiprāyeṇaiva śiśupāla-dantavakrayoḥ śrī-kṛṣṇa-sāyujyam eva\ntadānīṃ jātam - punar avatāra-līlām āptau śrī-vikuṇṭhā-sute sva-dhāma-\ngate pārṣadatva-prāptiḥ | yathoktaṃ śrī-nāradena -</p>\n\n<p>vairānubandha-tīvreṇa dhyānenācyuta-sātmatām |\n<l>nītau punar hareḥ pārśvaṃ jagmatur viṣṇu-pārṣadau || [BhP 7.1.46] iti |</l></p>\n\n<p>tathā hari-vaṃśe ca kṣīroda-śāyino mukuṭe daityāpahṛte daitya-māraṇāya\ngaruḍo yāvat kṛta-vilambas tāvat śrī-kṛṣṇo'vatatāra | tataś cāsau mukuṭam\nāhṛtya tatra cordhva-loke kutrāpi bhagavantam adṛṣṭvā gomanta-śirasi śrī-\nkṛṣṇāyaiva samarpitavān iti prasiddhiḥ |</p>\n\n<p>[Vṛ. adds: evam eva bali-sad-gatayoḥ śrī-kṛṣṇa-rāmayos tad-dvārastha-viṣṇu-\ndarśanam | kintu tat-tad-vākyārtha-paryālocanayā keṣāṃcin mūrty-ākarṣaṇaṃ\nhari-vaṃśa-gata-giri-guhāśayana-paryālocanayā tu tac-chakty-ākarṣaṇam iti\nlabhyate | tac ca tadānīm ātmani sarveṣām eva bhaktānām ekatānatākṛti-\nlīlā-kautukārtham eveti ca gamyate | [Vṛ. addition ends here.]</p>\n\n<p>ato yathā krama-mukti-mārge'rcir-ādi-krama evāṅgī nāḍī-raśmy-ādi-vidhi-\nkramas tu tad-aṅgatvenaiva prastūyate tadvad ihāpīti | arcir-ādinā tat-\nprathiteḥ [Vs. 4.3.1] ity eṣa nyāyo'tra dṛṣṭāntayitavyaḥ |</p>\n\n<lg>\n<l>tvaṃ brahma paramaṃ vyoma puruṣaḥ prakṛteḥ paraḥ |</l>\n<l>avatīrṇo 'si bhagavan svecchopātta-pṛthag-vapuḥ || [BhP 11.11.28]</l>\n</lg>\n<p>(page 39)\nsākṣād bhagavān eva tvam avatīrṇo'si | bhagavata eva vaibhavam āha -\nbrahmatvaṃ parama-vyomākhyo vaikuṇṭhas tvaṃ prakṛteḥ paraḥ puruṣo'pi\ntvam iti | bhagavān api kathambhūtaḥ sann avatīrṇaḥ |</p>\n\n<p>[Vṛ. adds: svecchāmayasya ity anusāreṇa sveṣāṃ sarveṣām eva bhaktānāṃ yā\nicchā tāṃ pūrayitum upāttāni tatas tataḥ svataḥ ākṛṣṭāni pṛthag-vapūṃṣi\nnija-tat-tad-āvirbhāvā yena tathābhūtaḥ sann iti | taṃ prati yathāha jāmbavān\n</p>\n</div>\n<div>\n\n<lg>\n<l>yasyeṣad-utkalita-roṣa-kaṭākṣa-mokṣair</l>\n<l>vartmādiśat kṣubhita-nakra-timiṅgilo 'bdhiḥ |</l>\n<l>setuḥ kṛtaḥ sva-yaśa ujjvalitā ca laṅkā</l>\n<l>rakṣaḥ-śirāṃsi bhuvi petur iṣu-kṣatāni || [BhP 10.56.58]</l>\n</lg>\n\n<p>yathā ca devāḥ -</p>\n\n<lg>\n<l>ketus tri-vikrama-yutas tri-patat-patāko</l>\n<l>yas te bhayābhaya-karo 'sura-deva-camvoḥ |</l>\n<l>svargāya sādhuṣu khaleṣv itarāya bhūman</l>\n<l>pādaḥ punātu bhagavan bhajatām aghaṃ naḥ || [BhP 11.6.13]</l>\n</lg>\n\n<p>yathā vā brahmā nārāyaṇas tvam ity ādau nārāyaṇo'ṅga nara-bhū-jalāyanāt\n[BhP 10.14.4] iti | ataevākrūraḥ -</p>\n\n<lg>\n<l>adbhutānīha yāvanti bhūmau viyati vā jale |</l>\n<l>tvayi viśvātmake tāni kiṃ me 'dṛṣṭaṃ vipaśyataḥ || [BhP 10.41.4]</l>\n</lg>\n\n<p>ataeva -</p>\n\n<lg>\n<l>govinda-bhuja-guptāyāṃ dvāravatyāṃ kurūdvaha |</l>\n<l>avātsīn nārado 'bhīkṣṇaṃ kṛṣṇopāsana-lālasaḥ || [BhP 11.2.1] [Vṛ. addition</l>\n</lg>\n<p>ends here.]\nsvecchayopāttāni tatas tata ākṛṣṭāni pṛthag-vapūṃṣi nija-tat-tad-āvirbhāvā\nyena tathābhūtaḥ sann iti |</p>\n\n<p>|| 11.11 || uddhavaḥ śrī-bhagavantam || 90 ||</p>\n\n<p>[91]</p>\n\n<p>tad evaṃ pramāṇavattve prayojanavattve sthite tam eva praveśam āha -</p>\n\n<lg>\n<l>sva-śānta-rūpeṣv itaraiḥ sva-rūpair</l>\n<l>abhyardyamāneṣv anukampitātmā |</l>\n<l>parāvareśo mahad-aṃśa-yukto</l>\n<l>hy ajo 'pi jāto bhagavān yathāgniḥ || [BhP 3.2.15]</l>\n</lg>\n\n<p>tac ca janma nija-tat-tad-aṃśāny ādāyaivety āha mahad-aṃśa-yuktaḥ |\n<l>mahataḥ svasyaivāṃśair yuktaḥ | mahāntaṃ vibhum ātmānam [KaṭhU 1.2.22]</l>\nity ādi śruteḥ, mahac ceti [Vs 1.4.8] nyāya-prasiddheś ca | mahānto ye\npuruṣādayo'ṃśās tair yukta iti vā | lokanāthaṃ mahad-bhūtam itivad\nātmatvāvyabhicāraḥ | mahadbhir aṃśibhir aṃśaiś ca yukta iti vā ||</p>\n\n<p>|| 3.2 || viduraṃ śrīmad-uddhavaḥ || 91 ||</p>\n\n<p>[92]</p>\n\n<p>tathaivam athāham aṃśa-bhāgena [BhP 10.2.9] ity ādāv apy evaṃ\nvyākhyeyam | aṃśānāṃ bhāgo bhajanaṃ praveśo yatra tena paripūrṇa-rūpeṇa |\naṃśānāṃ bhajanena lakṣito vā prāpsyāmīti prakaṭa-līlābhiprāyeṇa\nbhaviṣyan-nirdeśaḥ | ataeva tad-avatāra-samaye yugāvatārāś ca sa evety\nabhipretyāha -</p>\n\n<lg>\n<l>āsan varṇās trayo hy asya gṛhṇato 'nuyugaṃ tanūḥ |</l>\n<l>śuklo raktas tathā pīta idānīṃ kṛṣṇatāṃ gataḥ || [BhP 10.8.13]</l>\n</lg>\n\n<p>asya tava putrasya prati-yugaṃ tanuḥ yugāvatāra-līlāvatārān gṛhṇataḥ\nprakaṭayato yadyapi śuklādayas trayo'py anye varṇā āsan tathāpi idānīm\nasya prādurbhāvavati asmin dvāpare tu sa śuklo yugāvatāras tathā raktaḥ\n<l>pīto'pi | etad apy upalakṣaṇam anya-dvāpara-yugāvatāraḥ (page 40) śuka-</l>\npakṣa-varṇo'pi kṛṣṇatām eva gata etasminn antarbhūta ity arthaḥ | tasmāt\nkṛṣṇī-kartṛtvāt svayaṃ kṛṣṇatvāt sarvākarṣakatvāc ca kṛṣṇa ity ekam asya\nnāmeti prākaraṇiko'py arthaḥ śreyān | tadānīṃ śrī-kṛṣṇasyaiva dvāpara-\nyugāvatāratvaṃ śrī-karabhājanena yugāvatāropāsanāyām uktam, na tu\ndvāparāntaravac-chuka-pakṣa-varṇasyānyasya -</p>\n\n<lg>\n<l>dvāpare bhagavāñ śyāmaḥ pīta-vāsā nijāyudhaḥ |</l>\n<l>śrīvatsādibhir aṅkaiś ca lakṣaṇair upalakṣitaḥ ||</l>\n</lg>\n\n<lg>\n<l>taṃ tadā puruṣaṃ martyā mahārājopalakṣaṇam |</l>\n<l>yajanti veda-tantrābhyāṃ paraṃ jijñāsavo nṛpa ||</l>\n</lg>\n\n<p>namas te vāsudevāya namaḥ saṅkarṣaṇāya ca |\n<l>pradyumnāyāniruddhāya tubhyaṃ bhagavate namaḥ || [BhP 11.5.27-29] iti |</l>\n[Vṛ. adds here:] atra śrī-kṛṣṇatve liṅgaṃ mahārājopalakṣaṇam iti\nvāsudevāyety ādi ca śrī-hari-vaṃśokta-rāja-rājābhiṣekād dvārakāyāṃ catur-\nvyūhatva-prasiddheś ca | [end of Vṛ. addition.]</p>\n\n<p>|| 10.8 || gargaḥ śrī-nandam || 92 ||</p>\n\n<p>[93]</p>\n\n<p>tad evaṃ śrī-kṛṣṇasya svayaṃ bhagavattve suṣṭhu nirdhārite nityam eva tad-\nrūpatvenāvasthitir api svayam eva siddhā | tathāpi manda-dhiyāṃ bhrānti-\nhānārtham idaṃ viviriyate | tatra tāvad ārādhanā-vākyenaiva sā sidhyati |\nārādhyasyābhāve ārādhanānodanāyā vipralipsā-janyatvāpatteḥ | tac ca\nparamāpte śāstre na sambhavati | sambhave ca puruṣārthābhāvāt\nśāstrānarthakyam |</p>\n\n<p>Sarva-saṃvādinī - atha dvi-navatitama-vākyānantaraṃ nityatva-prakaraṇe\nôśāstrānarthakyamö ity asyānantaram idaṃ vivecanīyam | nanu bālāturādy-\nupacchandana-vākyavat taj-jñāna-mātreṇāpi puruṣārtha-siddhir dṛśyate | tato\nnārthāntara-sad-bhāve tat-smāraka-vākyaṃ kāraṇam | kintu prathamatas tad-\nabhirucite tadānīm asaty api vastu-viśeṣe tadīya-hita-vastv-antara-\ncittāvatārāya bālādīn iva mātrādi-vākyaṃ sa-guṇa-viśeṣe sādhakān\npravartayati śāstram | paścād yathā sva-hite krameṇa svayam eva pravartante\nbālādayas tathā balavac chāstrāntaraṃ dṛṣṭvā nirguṇe vā nitya-prākaṭya-\nvaikuṇṭha-nātha-lakṣaṇa-guṇe vā pravartasyanta iti | tan na | ananta-guṇa-\nrūpādi-vaibhava-nityāspadatvāt | tad-rūpeṇāvasthitir nāsambhaviteti | yad\ngataṃ bhavac ca bhaviṣyac ca [BAU 3.8.3] iti śruteḥ |</p>\n\n<p>sambhāvitāyāṃ tu tasyām avatāra-vākyaṃ cāvatārasya prapañca-gata-tadīya-\nprakāśa-mātra-lakṣaṇatvāt | nārāyaṇādīnāṃ ca tatraivāvatāre praveśa-\nmātra-vivakṣāto na virudhyate | kiṃ cottara-mīmāṃsāyāṃ tat-tad-upāsanā-\nśāstroktā yā yā mūrtis tadvatī eva devatā iti siddhānta-grahaḥ | tataś ca taṃ\npīṭhagaṃ ye tu yajanti dhīrās teṣāṃ sukhaṃ śāśvataṃ netareṣām [GTU 1.20]\nity ādikā gopāla-tāpany-upaniṣadi yenāyathārthā manyate tasya tu mahad\neva sāhasam | atra ca śāśvata-sukha-phala-prāpti-śravaṇāt tat-pīṭhasya\nyajanaṃ vinā jñānam ayaṃ jñānāt mokṣa iti śruteḥ | tatraiva ghorā iti\nviśeṣaṇāt bālāturavad bhāvas teṣāṃ dūra evotsāritaḥ | netareṣām iti\nnirdhāraṇe tad-yajanasya paramparā-hetutvam api niṣidhyate | ataeva nāma\nbrahmety upāsīta [ChāU 7.1.5] itivad atrāropo'pi na mantavyaḥ | tasmād\nārādhana-vākyena tasya nityatvaṃ sidhyaty eva svādhyāyādiṣṭa-devatā-\nsamprayoga iti smaraṇaṃ cātropaṣṭambhakam iti | [end Sarva-saṃvādinī]</p>\n\n<p>āropaś ca paricchinna-guṇa-rūpa eva vastuni kalpyate nānanta-guṇa-rūpe |\nśrī-svāmi-caraṇair apīdam eva puṣṭam ekādaśa-samāptau dhāraṇā-dhyāna-\nmaṅgalam [BhP 11.31.6] ity atra dhāraṇāyā dhyānasya ca maṅgalaṃ śobhanaṃ\nviṣayam itarathā tayor nirviṣayatvam | dṛśyate cādyāpy upāsakānāṃ\nsākṣātkāras tat-phalas-prāptiś ceti bhāvaḥ | śrūyate caivaṃ pañcame navasu\nvarṣeṣu tat-tad-avatāropāsanādi | yathoktaṃ - navasv api varṣeṣu bhagavān\nnārāyaṇo mahā-puruṣaḥ puruṣāṇāṃ tad-anugrahāyātma-tattva-\n<l>vyūhenātmanādyāpi sannidhīyate | [BhP 5.17.14] iti |</l></p>\n\n<p>sannidhānaṃ cedaṃ sākṣād-rūpeṇa śrī-pradyumnādau gati-vilāsāder\nvarṇitatvāt | tatra cātmanā svayam evety uktam | tathā nityatve eva\nśālagrāma-śilādiṣu narasiṃhatvādi-bhedaś ca saṃgacchate | tat-tad-avatāra-\nsānnidhyād eva hi tat-tad-bhedaḥ | tathā śrī-kṛṣṇam adhikṛtyāpi gītaṃ śrī-\nkṛṣṇa-sahasra-nāma-prārambhe śrī-viṣṇu-dharmottare --</p>\n\n<p>tasya hṛṣṭāśayaḥ stutyā viṣṇur gopāṅganāvṛtaḥ |\ntāpiñcha-śyāmalaṃ rūpaṃ piñchottaṃsam adarśayat || iti |</p>\n\n<p>agre ca tad-vākyam -\nmām avehi mahābhāga kṛṣṇaṃ kṛtya-vidāṃ vara |\npuraskṛto'smi tvad-bhaktyā pūrṇāḥ santu manorathāḥ || iti |</p>\n\n<p>tathā pādme nirmāṇa-khaṇḍe - paśya tvaṃ darśayiṣyāmi svarūpaṃ veda-\ngopitam iti śrī-bhagavad-vākyānantaraṃ brahma-vākyam -</p>\n\n<lg>\n<l>tato'paśyam ahaṃ bhūpa bālaṃ kālāmbuda-prabham |</l>\n<l>gopa-kanyāvṛtaṃ gopaṃ hasantaṃ gopa-bālakaiḥ ||</l>\n</lg>\n\n<p>kadamba-mūla āsīnaṃ pīta-vāsasam adbhutam |\nvanaṃ vṛndāvanaṃ nāma nava-pallava-maṇḍitam || ity ādi |</p>\n\n<p>trailokya-saṃmohana-tantre śrīmad-aṣṭādaśākṣara-japa-prasaṅge -</p>\n\n<p>ahar-niśaṃ japed yas tu mantrī niyata-mānasaḥ |\nsa paśyati na sandeho gopa-veśa-dharaṃ harim || iti |</p>\n\n<p>[Sarva-saṃvādinī: trailokya-saṃmohana-tantra-vacanānantaraṃ caivaṃ\nvyākhyeyam | yadi vā śrī-kṛṣṇādīnāṃ svayaṃ-bhagavattvādikam\nananusandhāyaiva pralāpibhir upāsanānusāreṇānyadāpi kaścin mūla-bhūta-\nbhagavān tad-rūpeṇopāsakebhyo darśanaṃ dadātīti mantavyam | tathāpi\nśruty-ādi-prasiddhānāṃ tat-tad-upāsanā-pravāhāṇāṃ</p>\n\n<lg>\n<l>svayaṃ samuttīrya sudustaraṃ dyuman</l>\n<l>bhavārṇavaṃ bhīmam adabhra-sauhṛdāḥ |</l>\n<l>bhavat-padāmbhoruha-nāvam atra te</l>\n<l>nidhāya yātāḥ sad-anugraho bhavān || [BhP 10.2.31]</l>\n</lg>\n\n<p>ity anusāreṇāvicchinna-sampradāyatvenādi-siddhatvāt anantatvāt keṣāṃcit\ntac-caraṇāravindaika-sevā-mātra-puruṣārthānāṃ ye yathā māṃ prapadyante\n[Gītā 4.11] iti nyāyena nitya-tad-ekopalabdhatvāt śrī-bhagavataḥ sarvadaiva\ntat-tad-rūpeṇāvasthitir gamyate eva | ataeva bhagavat-padāmbhoruha-\nnāvamātra te nidhāyety uktam | tad etām api paripāṭīṃ paścād vidhāyāha |\n[end SS.]</p>\n\n<p>gautamīye ca sad-ācāra-prasaṅge -\nahar-niśaṃ japen mantraṃ mantrī niyata-mānasaḥ |\nsa paśyati (page 41) na sandeho gopa-veśa-dharaṃ harim || iti |</p>\n\n<p>śrī-gopāla-tāpanī-śrutiś caivam - tadu hovāca brahmaṇo'sāv anvarataṃ me\ndhyātaḥ stutaḥ parameśvaraḥ parārdhānte so'budhyata | gopaveśo me puruṣaḥ\n<l>purastādāvirbabhūva || [GTU 1.29] iti siddha-nirdeśo'pi śrūyate yathā vande</l>\nvṛndāvanāsīnam indirānanda-mandiram [NārP 1.1.1] iti bṛhan-\nnāradīyārambhe maṅgalācaraṇam |</p>\n\n<lg>\n<l>gṛhaṃ santiṣṭhate yasya māhātmyaṃ daitya-nāyaka |</l>\n<l>dvārakāyāḥ samudbhūtaṃ sānnidhyaṃ keśavasya ca |</l>\n<l>rukmiṇī-sahitaḥ kṛṣṇo nityaṃ nivasate gṛhe ||</l>\n</lg>\n\n<p>iti skānde dvārakā-māhātmye baliṃ prati śrī-prahlāda-vākyam |</p>\n\n<lg>\n<l>vratinaḥ kārttike māsi snātasya vidhivan mama |</l>\n<l>gṛhāṇārghyaṃ mayā dattaṃ danujendra-niṣūdana || [PadmaP 6.93.24]</l>\n</lg>\n\n<p>iti pādma-kārttika-māhātmye tat-prātaḥ-snānārghya-mantraḥ | evaṃ ca\nśrīmad-aṣṭādaśākṣarādayo mantrās tat-tat-parikarādi-\nviśiṣṭatayivārādhyatvena siddha-nirdeśam eva kurvanti | tad-āvaraṇādi-pūjā-\nmantrāś ca | kiṃ bahunā karma-vipāka-prāyaścitta-śāstre'pi tayā śrūyate |\nyad āha bodhāyanaḥ - homas tu pūrvavat kāryo govinda-prītaye tataḥ ity ādy\nanantaraṃ ----</p>\n\n<p>govinda gopījana-vallabheśa\nkaṃsāsuraghna tridaśendra-vandya |\ngodāna-tṛptaḥ kuru me dayālo\naṃśo-vināśaṃ kṣapitāri-varga || iti |</p>\n\n<p>anyatra ca yathā --\n<lg>\n<l>govinda gopījana-vallabheśa</l>\n<l>vidhvasta-kaṃsa tridaśendra-vandya |</l>\n<l>govardhanādi-pravaraika-hasta</l>\n<l>saṃrakṣitāśeṣa-gava-pravīṇa ||</l>\n</lg></p>\n\n<p>go-netra-veṇu-kṣapaṇa prabhūtam\nāndhyaṃ tathograṃ timiraṃ kṣipāṃśu || iti |</p>\n\n<p>spaṣṭaṃ ca tathātvaṃ śrī-gopāla-tāpanyāṃ - govindaṃ sac-cid-ānanda-\nvigrahaṃ vṛndāvana-sura-bhūruha-talāsīnaṃ satataṃ sa-marud-gaṇo'haṃ\ntoṣayāmi [GTU 1.37] iti |</p>\n\n<p>ataeva puraskṛto'smi tvad-bhaktyā ity evoktam iti | alaṃ caivāṃ-vidha-\npramāṇa-saṅgraha-prapañcena | yataś cic-chakty-eka-vyañjitānāṃ tat-\nparicchadādīnāṃ api tathā nityāvasthititvenāvirbhāva-tirobhāvāv eva dvitīya-\nsandarbhe sādhitau staḥ | sarvathotpatti-nāśau tu niṣiddhau | tatas tad-\navatārāṇāṃ kim uta svayaṃ bhagavato vā tasya kim utatarām iti | yathā ca\nvyākhyātaṃ jagṛhe pauruṣaṃ rūpam ity atra tattva-vāda-gurubhiḥ | vyakty-\napekṣayā jagṛhe | tathā ca tantra-bhāgavate -</p>\n\n<lg>\n<l>aheyam anupādeyaṃ yad rūpaṃ nityam avyayam |</l>\n<l>sa evāpekṣya-rūpāṇāṃ vyaktim eva janārdanaḥ ||</l>\n</lg>\n\n<lg>\n<l>agṛhṇād vyasṛjac ceti rāma-kṛṣṇādikāṃ tanum |</l>\n<l>paṭhyate bhagavān īśo mūḍha-buddhi-vyapekṣayā ||</l>\n</lg>\n\n<lg>\n<l>tamasā hy upagūḍhasya yat tamaḥ-pānam īśituḥ |</l>\n<l>etat puruṣa-rūpasya grahaṇaṃ samudīryate ||</l>\n</lg>\n\n<p>kṛṣṇa-rāmādi-rūpāṇāṃ loke vyakti-vyapekṣayā || iti |</p>\n\n<p>evam eva prathame dvādaśādhyāye vidhūya [BhP 1.12.11] ity-ādi-padye\nsvāmibhir api vyākhyātam - yatra dṛṣṭas tatraivāntarhitaḥ na tv anyatra\ngataḥ | yato vibhuḥ sarva-gata iti | tathā mādhva-bhāṣya-pramāṇitā śrutiś ca\n</p>\n</div>\n<div>\n\n<p>vāsudevaḥ saṅkarṣaṇaḥ pradyumno'niruddho'haṃ matsyaḥ kūrmo varāho\nnarasiṃho vāmano rāmo rāmo rāmaḥ kṛṣṇo buddhaḥ kalkir ahaṃ śatadhāhaṃ\nsahasradhāham ito'ham ananto'haṃ naivaite jāyante naite mriyante | naiṣām\najñāna-bandho na muktiḥ sarva eva hy ete pūrṇā ajarā amṛtāḥ paramā\nparamānandā iti caturveda-śikhāyām |</p>\n\n<p>tathā ca śrī-nṛsiṃha-purāṇe - yuge yuge viṣṇur anādi-mūrtim āsthāya viśvaṃ\nparipāti duṣṭahā iti |</p>\n\n<p>tathā ca nṛsiṃha-tāpanyāṃ tad-bhāṣya-kṛdbhir vyākhyātam - etan nṛsiṃha-\nvigrahaṃ nityam iti | śrutiś ca seyaṃ ṛtaṃ satyaṃ paraṃ brahma puruṣaṃ nṛ-\nkeśari-vigraham iti | evaṃ ca brāhma-pādmottara-khaṇḍādāv api śrī-matsya-\ndevādīnāṃ ca pṛthak pṛthag vaikuṇṭhādi-lokāḥ śrūyante | evam eva jaleṣu\nmāṃ (page 42) rakṣatu matsya-mūrtir iti nārāyaṇa-varmādy-uktam api\nsaṅgacchate |</p>\n\n<p>tasmāt svayaṃ bhagavati śrī-kṛṣṇe'py anyathāsambhāvanam anādi-pāpa-\nvikṣepa eva hetuḥ | tad evam abhipretya tān durbuddhīn api bodhayituṃ tasya\nsvopāsyatvaṃ pratipādayann āha patir gatiś cāndhaka-vṛṣṇi-sātvatāṃ\nprasīdatāṃ me bhagavān satāṃ patiḥ || [BhP 2.4.20] iti | spaṣṭam |</p>\n\n<p>|| 2.4 || śrī-śukaḥ || 93 ||</p>\n\n<p>[94]</p>\n\n<p>tathā - deve varṣati yajña-viplava-ruṣā ity-ādau prīyān na indro gavām [BhP\n10.26.25] iti | spaṣṭam |</p>\n\n<p>|| 10.26 || śrī-śukaḥ || 94 ||</p>\n\n<p>[95]</p>\n\n<p>tathā -\n<lg>\n<l>śrī-kṛṣṇa kṛṣṇa-sakha vṛṣṇy-ṛṣabhāvani-dhrug-</l>\n<l>rājanya-vaṃśa-dahanānapavarga-vīrya |</l>\n<l>govinda gopa-vanitā-vraja-bhṛtya-gīta-</l>\n<l>tīrtha-śravaḥ śravaṇa-maṅgala pāhi bhṛtyān || [BhP 12.11.25]</l>\n</lg></p>\n\n<p>spaṣṭam || 12.11 || śrī-sūtaḥ || 95 ||</p>\n\n<p>[96]</p>\n\n<p>api ca svayam eva sva-vigraham eva lakṣyīkṛtyāha --</p>\n\n<lg>\n<l>tadā vāṃ parituṣṭo 'ham amunā vapuṣānaghe |</l>\n<l>tapasā śraddhayā nityaṃ bhaktyā ca hṛdi bhāvitaḥ ||</l>\n</lg>\n\n<lg>\n<l>prādurāsaṃ varada-rāḍ yuvayoḥ kāma-ditsayā |</l>\n<l>vriyatāṃ vara ity ukte mādṛśo vāṃ vṛtaḥ sutaḥ || [BhP 10.3.37-38]</l>\n</lg>\n\n<lg>\n<l>ity upakramya -</l>\n<l>adṛṣṭvānyatamaṃ loke śīlaudārya-guṇaiḥ samam |</l>\n<l>ahaṃ suto vām abhavaṃ pṛśnigarbha iti śrutaḥ ||</l>\n</lg>\n\n<lg>\n<l>tayor vāṃ punar evāham adityām āsa kaśyapāt |</l>\n<l>upendra iti vikhyāto vāmanatvāc ca vāmanaḥ ||</l>\n</lg>\n\n<lg>\n<l>tṛtīye 'smin bhave 'haṃ vai tenaiva vapuṣātha vām |</l>\n<l>jāto bhūyas tayor eva satyaṃ me vyāhṛtaṃ sati || [BhP 10.3.41-43]</l>\n</lg>\n\n<p>amunā śrī-kṛṣṇasya mama prādurbhāva-samaye'tra prakāśamānenaitena\nśrī-kṛṣṇākhyenaiva | tṛtīya iti tenaiva pūrvaṃ varārthaṃ prādurbhāvitenaiva |\nataeva pṛśnigarbhāditve tenaiva vapuṣety uktatvān na tu tadānīm adhuneva\nsvayam eva babhūva kintv aṃśenaiveti gamyate | pṛśnigarbhas tu te buddhim\nātmānaṃ bhagavān paraḥ [BhP 10.6.12] ity atrāpy etad eva gīr-devyā sūcitam\nasti | ataeva tṛtīya eva bhave tat-sadṛśa-suta-prāpti-lakṣaṇa-varasya parama-\npūrṇatvāpekṣayā tatraiva satyaṃ me vyāhṛtam ity uktaṃ caturbhujatvaṃ cedaṃ\n<l>rūpaṃ śrī-kṛṣṇa eva | kṛṣṇāvatārotsavaḥ [BhP 10.3.11] ity-ādibhis tasyātyanta-</l>\nprasiddheḥ ||</p>\n\n<p>|| 10.3 || śrī-bhagavān devakī-devīm || 96 ||</p>\n\n<p>[97]</p>\n\n<p>evaṃ ca devakyāṃ deva-rūpiṇyām [BhP 10.3.8] ity ādi | spaṣṭam |</p>\n\n<p>|| 10.3 || śrī-śukaḥ || 97 ||</p>\n\n<p>[98]</p>\n\n<p>nanu satyaṃ tasya caturbhujākāra-rūpasya tādṛśatvaṃ kintu rūpaṃ cedaṃ\n<lg>\n<l>pauruṣaṃ dhyāna-dhiṣṇyaṃ mā pratyakṣaṃ māṃsa-dṛśāṃ bho kṛṣīṣṭhāḥ</l>\n<l>[BhP 10.3.28] iti mātṛ-vijñāpanānusāreṇa |</l>\n<l>etad vāṃ darśitaṃ rūpaṃ prāg-janma-smaraṇāya me |</l>\n<l>nānyathā mad-bhavaṃ jñānaṃ martya-liṅgena jāyate || [BhP 10.3.44]</l>\n</lg></p>\n\n<lg>\n<l>iti pratyuttarayya -</l>\n<l>ity uktvāsīd dharis tūṣṇīṃ bhagavān ātma-māyayā |</l>\n<l>pitroḥ sampaśyatoḥ sadyo babhūva prākṛtaḥ śiśuḥ || [BhP 10.3.46]</l>\n</lg>\n\n<p>ity ukta-diśā yan-mānuṣākāra-rūpaṃ svīkṛtavān tatra sandigdham iva bhāti |\natra ca bhavatu vā harir api tatyāja ākṛtiṃ try-adhīśa iti [BhP 3.4.28] tyakṣan\ndeham iti [BhP 3.4.29] ca tantra-bhāgavatānusāreṇāntardhāpanārthatvād\nasahāyam |</p>\n\n<lg>\n<l>yayāharad bhuvo bhāraṃ tāṃ tanuṃ vijahāv ajaḥ |</l>\n<l>kaṇṭakaṃ kaṇṭakeneva dvayaṃ cāpīśituḥ samam ||</l>\n</lg>\n\n<l>yathā matsyādi-rūpāṇi dhatte jahyād yathā naṭaḥ | (page 43)</l>\n<l>bhū-bhāraḥ kṣapito yena jahau tac ca kalevaram || [BhP 1.15.34-35]</l>\n\n<p>iti tu paripoṣakam | etad eva śrī-vasudeva-vacane'pi labhyate -</p>\n\n<lg>\n<l>sūtī-gṛhe nanu jagāda bhavān ajo nau</l>\n<l>sañjajña ity anu-yugaṃ nija-dharma-guptyai |</l>\n<l>nānā-tanūr gagana-vad vidadhaj jahāsi</l>\n<l>ko veda bhūmna uru-gāya vibhūti-māyām || [BhP 10.85.20]</l>\n</lg>\n\n<p>atrocyate tat-tad-vacanam anyārthatvena dṛśyam iti | ekasminn eva tasmin śrī-\nvigrahe kadācit caturbhujatvasya kadācid dvibhujatvasya ca prakāśa-\nśravaṇenāviśeṣāpātād bhū-bhāra-kṣapaṇe dvayor api sāmānyāt | sūtī-gṛhe\nity ādi-vākyasya caturbhuja-viṣayatvāc ca | kiṃ ca yair vidvad-anubhava-sevita-\nśabda-siddhair nityatvādibhir dharmaiḥ śrī-vigrahasya parama-tattvākāratvaṃ\nsādhitam | te prāyaśo narākāram adhikṛtyaiva hy udāhriyante sma dvitīya-\nsandarbhe | tathātraiva copāsakeṣu sākṣātkārādi-liṅgena siddha-nirdeśena\nca tad-ākārasyāpi nitya-siddhatvaṃ dṛḍhīkṛtam | udāhariṣyate ca siddha-\nnirdeśaḥ - māṃ keśavo gadayā prātar avyād govinda āsaṅgava mātta-veṇuḥ\n[BhP 8.9.20] iti |</p>\n\n<p>saṃpraty anyad api tatrodāhriyate | tatra nityatvaṃ yathā --</p>\n\n<lg>\n<l>kaṃso batādyākṛta me 'ty-anugrahaṃ</l>\n<l>drakṣye 'ṅghri-padmaṃ prahito 'munā hareḥ |</l>\n<l>kṛtāvatārasya duratyayaṃ tamaḥ</l>\n<l>pūrve 'taran yan-nakha-maṇḍala-tviṣā ||</l>\n</lg>\n\n<lg>\n<l>yad arcitaṃ brahma-bhavādibhiḥ suraiḥ</l>\n<l>śriyā ca devyā munibhiḥ sa-sātvataiḥ |</l>\n<l>go-cāraṇāyānucaraiś carad vane</l>\n<l>yad gopikānāṃ kuca-kuṅkumāṅkitam || [BhP 10.38.7-8]</l>\n</lg>\n\n<p>atra pūrva ity ādi-dyotitaṃ go-cāraṇāya ity-ādi-labdhasya sphuṭaṃ śrī-\nnarākārasyaiva nityāvasthāyitvaṃ labhyate ||</p>\n\n<p>|| 10.38 || śrīmad-akrūraḥ || 98 ||</p>\n\n<p>[99]</p>\n\n<p>tathā -</p>\n\n<lg>\n<l>yā vai śriyārcitam ajādibhir āpta-kāmair</l>\n<l>yogeśvarair api yad ātmani rāsa-goṣṭhyām |</l>\n<l>kṛṣṇasya tad bhagavataś caraṇāravindaṃ</l>\n<l>nyastaṃ staneṣu vijahuḥ parirabhya tāpam || [BhP 10.47.62]</l>\n</lg>\n\n<p>sadā bhūta-vartamāna-bhaviṣyat-kāleṣu śry-ādīnāṃ sarvadāvasthāyitvena\nprasiddheḥ | sadety asya tathaiva hy artha-pratītiḥ | saṅkoca-vṛttau\nkaṣṭatāpatteḥ | śrī-bhagavati tādṛśatvāsambhavāc ca | tathā ca śrutau -\ngovindaṃ sac-cid-ānanda-vigrahaṃ vṛndāvana-sura-bhū-ruha-talāsīnaṃ satataṃ\nsa-marud-gaṇo'haṃ toṣayāmi [GTU 1.37] iti brahma-vākyam |</p>\n\n<p>[Vṛ. reads here:| tad-uttara-tāpanī-śrutau śrī-gopīḥ prati durvāsaso vākyam -\n janma-jarābhyāṃ bhinnaḥ sthānur ayam acchedyo'yaṃ yo'sau saurye tiṣṭhati |\nyo'sau goṣu tiṣṭhati, yo'sau gāḥ pālayati, yo'sau gopeṣu tiṣṭhati sa vo hi\nsvāmī bhavati || [GTU 2.23] iti | [end Vṛ. addition.]</p>\n\n<p>|| 10.47 || śrīmad-uddhavaḥ || 99 ||</p>\n\n<p>[100]</p>\n\n<p>evaṃ ca --</p>\n\n<lg>\n<l>yat-pāda-pāṃsur bahu-janma-kṛcchrato</l>\n<l>dhṛtātmabhir yogibhir apy alabhyaḥ |</l>\n<l>sa eva yad-dṛg-viṣayaḥ svayaṃ sthitaḥ</l>\n<l>kiṃ varṇyate diṣṭam ato vrajaukasām || [BhP 10.12.12]</l>\n</lg>\n\n<p>atra svayam ity anena tu bāḍham evānyathā-pratītir durdhiyāṃ nirastā ||</p>\n\n<p>[Vṛ. reads here:| sthita iti vartamāne kta | yac ca kiñcij jagat sarvaṃ vyāpya\nnārāyaṇa sthitaḥ [Mahānārāyaṇa Upaniṣad 9.5] itivat | [end Vṛ. addition.]</p>\n\n<p>|| 10.12 || iti śukaḥ || 100 ||</p>\n\n<p>(page 44)\n[101]</p>\n\n<p>ataeva svabhāva-siddhatvaṃ pūrṇaiśvaryādy-āśrayatvaṃ ca -</p>\n\n<lg>\n<l>gopyas tapaḥ kim acaran yad amuṣya rūpaṃ</l>\n<l>lāvaṇya-sāram asamordhvam ananya-siddham |</l>\n<l>dṛgbhiḥ pibanty anusavābhinavaṃ durāpam</l>\n<l>ekānta-dhāma yaśasaḥ śriya aiśvarasya || [BhP 10.44.14]</l>\n</lg>\n\n<p>ananya-siddham anyena tat siddham iti na, kintu svābhāvikam evety arthaḥ |\nanyatrāsiddham iti tu vyākhyāpi piṣṭa-peṣaṇam | asamordhvam iti hi yuktam\neva ||</p>\n\n<p>[Vṛ. adds here: tad idaṃ ca tāsāṃ vākyaṃ śrī-śukadevādibhiḥ svayam\nanumoditam iti nānyathā mantavyam | [Vṛ. addition ends.]</p>\n\n<p>|| 10.44 || mathurā-pura-striyaḥ parasparam || 101 ||</p>\n\n<p>[102]\natha vibhutvaṃ - na cāntar na bahir yasya [BhP 10.9.13] ity ādau | prākṛta-\nvastv-atiriktatvam tvak-śmaśru-roma-nakha-keśa-pinaddham [BhP 10.60.45]\nity ādau spaṣṭam | sva-prakāśa-lakṣaṇatvam</p>\n\n<lg>\n<l>asyāpi deva-vapuṣo mad-anugrahasya</l>\n<l>svecchā-mayasya na tu bhūta-mayasya ko'pi |</l>\n<l>neśe mahitva-vasituṃ manasāntareṇa</l>\n<l>sākṣāt tavaiva kim utātma-sukhānubhūteḥ || [BhP 10.14.2]</l>\n</lg>\n\n<p>asya naumīḍya te [BhP 10.14.1] ity ādinā varṇita-lakṣaṇasya śrīman-\nnarākarasya tava samprati bālaka-vatsādy-aṃśair darśiteṣu ekam api deva-\nrūpaṃ caturbhujākāraṃ yad vapus tasyāpi | [Vṛ. adds: astu vā tāvat\nsamastānām ity arthaḥ | end Vṛ. addition.] evaṃ ca sati sākṣād etad-\nrūpasyāṃśinas tava, kim uta deva-vapuṣo viśeṣaṇaṃ mad-anugrahasyetyādi |\nmamānugraho yasmāt tasya tad-darśanenaiva bhavan-mahima-jñānāt |\nkathambhūtasya tava ? ātma-sukhānubhūteḥ | ātmanā svenaiva na tv anyena\nsukhasyānubhūtir anubhavo yasya tasyānanya-vedyānandasyety arthaḥ |</p>\n\n<p>|| 10.14 || brahmā śrī-bhagavantam || 102 ||</p>\n\n<p>[103]</p>\n\n<p>kaimutyena svayaṃ-rūpatva-nirdeśaś ca -</p>\n\n<lg>\n<l>sakṛd yad-aṅga-pratimāntar-āhitā</l>\n<l>manomayī bhāgavatīṃ dadau gatim |</l>\n<l>sa eva nityātma-sukhānubhūty-abhi-</l>\n<l>vyudasta-māyo 'ntar-gato hi kiṃ punaḥ || [BhP 10.12.39]</l>\n</lg>\n\n<p>spaṣṭam || || 10.12 || śrī-śukaḥ || 103 ||</p>\n\n<p>[104]</p>\n\n<p>ataeva sākṣāt para-brahmatvam eva darśitam - adyaiva tvad-ṛte'sya [BhP\n10.14.18] ity ādau aho bhāgyam aho bhāgyam [BhP 10.14.32] ity ādau ca |\nataevoktaṃ gūḍhaṃ paraṃ brahma manuṣya-liṅgam [BhP 7.15.75] iti | vaiṣṇave\nca -</p>\n\n<p>yador vaṃśaṃ naraḥ śrutvā sarva-pāpaiḥ pramucyate |\n<l>yatrāvatīrṇaṃ kṛṣṇākhyaṃ paraṃ brahma narākṛti || [ViP 4.11.2] iti |</l></p>\n\n<p>narākṛti paraṃ brahmeti bṛhat-sahasra-nāma-stotre ca | etena śrī-kṛṣṇasya\nnarākṛtitvam eveti | dvibhujatva eva śrī-kṛṣṇatvaṃ narākṛti-kaivalyān\nmukhyaṃ, caturbhujatve tu śrī-kṛṣṇatvaṃ narākṛti-bhūyiṣṭhatvāt tad-\nanantaram eva | ataeva caturbhujatve'pi manuṣa-rūpatvaṃ varṇitaṃ śrīmad-\narjunena tenaiva rūpeṇa caturbhujena sahasra-bāho bhava viśva-mūrte [Gītā\n11.51] ity uktvā, dṛṣṭvedaṃ mānuṣaṃ rūpaṃ tava saumya janārdana, idānīm\nasmi saṃvṛttaḥ [Gītā 11.51] ity uktatvāt | evaṃ-jātīyakāni bahūni, tāni ca\ndraṣṭavyāni |</p>\n\n<p>ataeva sā narākārā mūrtir eva parama-kāraṇaṃ vastu-tattvam ity āha -\nnārāyaṇe kāraṇa-mārtya-mūrtau [BhP 10.46.33] sarva-kāraṇaṃ yat tattvaṃ tad\n<l>eva martyākārā mūrtir yasya | tad uktaṃ tattvaṃ paraṃ yoginām [BhP 10.43.17]</l>\niti | tathā ca pādma-nirmāṇa-khaṇḍe śrī-veda-vyāsa-vākyam -</p>\n\n<lg>\n<l>dṛṣṭātihṛṣṭo hy abhavaṃ sarva-bhūṣaṇa-bhūṣaṇam |</l>\n<l>gopālam abalā-saṅge muditaṃ veṇu-vādinam ||</l>\n</lg>\n\n<l>tato mām āha bhagavān vṛndāvana-caraḥ svayam | (page 45)</l>\n<p>yad idaṃ me tvayā dṛṣṭaṃ rūpaṃ divyaṃ sanātanam ||</p>\n\n<lg>\n<l>niṣkalaṃ niṣkriyaṃ śāntaṃ sac-cid-ānanda-vigraham |</l>\n<l>pūrṇaṃ padya-palāśākṣaṃ nātaḥ-parataraṃ mama ||</l>\n</lg>\n\n<p>idam eva vadanty ete vedāḥ kāraṇa-kāraṇam || ity ādi |</p>\n\n<p>|| 10.46 || uddhavaḥ śrī-vrajeśvaram || 104 ||</p>\n\n<p>[105]</p>\n\n<p>ataeva bahūṃś caturbhujān dṛṣṭavān api śrī-narākārasyaiva viśeṣataḥ\n<l>stutyatvaṃ pratijānīte | naumīḍya te'bhra-vapuṣe taḍid-ambarāya [BhP 10.14.1]</l>\nity ādi |</p>\n\n<p>idam eva tava paramaṃ tattvam ity ajñātvā pūrvam ahaṃ bhrāntavān | adhunā\ntu adyaiva tvad-ṛte'sya kim [BhP 10.14.18] ity ādi-didarśitayā bhavataḥ kṛpayā\njñātavān ity atas tatra tad-ākāram eva tvāṃ labdhuṃ staumīti tātparyam |</p>\n\n<p>|| 10.14 || brahmā śrī-bhagavantam || 105 ||</p>\n\n<p>[106]</p>\n\n<p>tad evaṃ sādhūktaṃ tat-tad-vacanam anyārthatvena dṛśyam iti | tathā hi\npūrva-rītyā caturbhujatva-dvibhujatvayor dvayor api dhyāna-dhiṣṇyatve sati,\nyat pūrvasya jananyā nigūhana-prārthanaṃ tat tu tasya prasiddhatyaā sarva eva\njñāsyatīti janma te mayy asau pāpo mā vidyān madhusūdana [BhP 10.3.29] ity\nādy-ukta-lakṣaṇayā kaṃsa-bhiyā viśvaṃ yad etat sva-tanau niśānte [BhP\n10.3.31] ity-ādy-ukta-lakṣaṇayā māṃsa-dṛk-śabdokta-bhagavat-svarūpa-śakti-\nvilāsa-taj-janmādi-līlā-tattvānabhijña-prākṛta-dṛgbhyo lajjayā ca | na punar\naparasya gūḍhaṃ paraṃ brahma manuṣya-liṅgam [BhP 7.15.35] ity ādau\ngūḍhatvena kathitasya dhyāna-dhiṣṇyatvābhāva-vivakṣayā | śrī-gopāla-\ntāpanī-śrutāv apy ubhayor api dhyāna-dhiṣṇyatvaṃ śrūyate --</p>\n\n<lg>\n<l>mathurāyāṃ viśeṣeṇa māṃ dhyāyan mokṣam aśnute |</l>\n<l>aṣṭa-patraṃ vikasitaṃ hṛt-padmaṃ tatra saṃsthitam || [GTU 2.58-59]</l>\n</lg>\n\n<p>ity ādiṣu madhye catur-bhujaṃ śaṅkha-cakra [GTU 2.60] ity ādikam uktvā\nsarvānte -- śṛṅga-veṇu-dharaṃ tu vā [GTU 2.60] ity uktam | evam āgame'pi\ndvibhuja-dhyānaṃ śrūyate - tasmān nigūḍhatva-vivakṣayaiva samīcīnā |\ntathaiva tad-vivakṣayā nānyathā mad-bhāvaṃ martya-liṅgena jāyate [BhP\n10.3.44] iti śrī-bhagavatoktam |</p>\n\n<p>tathā ca pādma-nirmāṇa-khaṇḍe śrī-bhagavad-vākyaṃ vyāsa-vākye -</p>\n\n<p>paśya tvaṃ darśayiṣyāmi svarūpaṃ veda-gopitam |\ntato'paśyam ahaṃ bhūpa bālaṃ kālāmbuda-prabham |\ngopa-kanyāvṛtaṃ gopaṃ hasantaṃ gopa-bālakaiḥ || iti |</p>\n\n<p>evam ity uktvāsīd dharis tūṣṇīm [BhP 10.3.46] ity ādau ca vyākhyeyam |\nātma-māyayā svecchayā ātma-māyā tad-icchā syād iti mahā-saṃhitokteḥ |\nprakṛtyā svarūpeṇaiva vyaktaḥ prākṛtaḥ | na tv aupādhikatayā śaiṣiko'ṇ |\ntatra hi bhagavad-vigrahe śiśutvādayo vicitrā eva dharmāḥ svābhāvikāḥ\nsantīti ko vetti bhūman [BhP 10.14.21] ity asya vyākhyāne dvitīya-sandarbhe\ndarśitam eva |</p>\n\n<p>atra śrī-rāmānujācārya-sammatir api | śrī-gītāsu prakṛtiṃ svām avaṣṭabhya\nsambhavāmy ātma-māyayā [Gītā 4.6] ity atra svam eva svbhāvam āsthāya\nātma-māyayā sva-saṅkalpa-rūpeṇa jñānenety arthaḥ | māyā vyūnaṃ jñānam\niti nairghaṇṭukāḥ | mahābhārate ca avatāra-rūpasyāpy aprākṛtatvam ucyate -\n na bhūta-saṅgha-saṃsthāno deho'sya paramātmanaḥ iti |</p>\n\n<p>atha bṛhad-vaiṣṇave'pi -\nyo vetti bhautikaṃ dehaṃ kṛṣṇasya paramātmanaḥ |\nsa sarvasmād bahiṣkāryaḥ śrauta-smārta-vidhānataḥ |\nmukhaṃ tasyāvalokyāpi sa-celaḥ snānam ācaret |\npaśyet sūryaṃ spṛśed gāṃ ca dhṛtaṃ prāśya viśuddhyati || iti | [page 46]</p>\n\n<p>atha yathāharad bhuvo bhāram [BhP 1.15.34] ity ādau caivaṃ mantavyam |\ntanu-rūpa-kalevara-śabdair atra śrī-bhagavato bhū-bhāra-jihīrṣā-lakṣaṇo\ndevādi-pipālayiṣā-lakṣaṇaś ca bhāva evocyate | yathā tṛtīye viṃśatitame tat-\ntac-chabdair brahmaṇo bhāva evoktaḥ | yadi tatraiva tahtā vyākhyeyaṃ tadā\nsutarām eva śrī-bhagavatīti | tataś ca tasya bhāvasya bhagavati tad-ābhāsa-\nrūpatvāt kaṇṭaka-dṛṣṭāntaḥ susaṅgata eva | tathā dvayam eveśituḥ sāmyam\n<l>api | tat tu tṛtīye sandarbha eva vivṛtaṃ matsyādi-rūpāṇi [BhP 1.15.35]</l>\nmatsyādy-avatāreṣu tat-tad-bhāvān |</p>\n\n<p>atha naṭa-dṛṣṭānte'pi naṭaḥ śrāvya-rūpakābhinetā | vyākhyātaṃ ca ṭīkā-\nkṛdbhiḥ prathamasyaikādaśe naṭā nava-rasābhinaya-caturā [Bhāvārtha-\ndīpikā 1.11.21] iti | tato yathā śravya-rūpakābhinetā naṭaḥ svarūpeṇa sva-\nveśena ca sthita eva pūrva-vṛttam abhinayena gāyan nāyaka-nāyikādi-bhāvaṃ\ndhatte jahāti ca tatheti | ataeva tṛtīye -</p>\n\n<lg>\n<l>pradarśyātapta-tapasām avitṛpta-dṛśāṃ nṛṇām |</l>\n<l>ādāyāntar adhād yas tu sva-bimbaṃ loka-locanam || [BhP 3.2.11]</l>\n</lg>\n\n<p>ity atrāpi loka-locana-rūpaṃ sva-bimbaṃ nija-mūrtiṃ pradarśya punar ādāyaiva\nca antaradhāt | na tu tyaktvety uktaṃ śrī-sūtena yathā matsyādi-rūpāṇi [BhP\n1.15.35] ity anantaram api tathoktaṃ - yadā mukundo bhagavān imāṃ mahīṃ\njahau sva-tanvā [BhP 1.15.36] iti | tyāgo'tra sva-tanu-karaṇaka iti na tu sva-\ntanvā saheti vyākhyeyam | adhyāhāryāpekṣāgauravāt upapada-vibhakteḥ\nkāraka-vibhaktir balīyasīti nyāyāc ca |</p>\n\n<p>[Vṛ. reads here: athavā nāhaṃ prakāśaḥ sarvasya yoga-māyā-samāvṛtaḥ [Gītā\n7.25] iti śrī-gīta-vacanena |</p>\n\n<lg>\n<l>yogibhir dṛśyate bhaktyā nābhaktyā dṛśyate kvacit |</l>\n<l>draṣṭuṃ na śakyo roṣāc ca matsarāc ca janārdanaḥ ||</l>\n</lg>\n\n<l>iti pādmottara-khaṇḍa-nirṇayena | mallānām aśaniḥ [BhP 10.43.17] iti śrī-</l>\n<p>bhāgavata-darśanena | ātma-vināśāya bhagavad-dhasta-cakrāṃśu-\nmālojjvalam akṣaya-tejaḥ-svarūpaṃ parama-brahma-bhūtam apagata-dveṣādi-\ndoṣo bhagavantam adrākṣīt [ViP 4.15.15] iti śiśupālam uddiśya viṣṇu-\npurāṇa-gadyena cāsureṣu yad-rūpaṃ sphurati | tat tasya svarūpaṃ na bhavati\nkintu māyā-kalpitam eva | svarūpe dṛṣṭe dveṣaś cāpayātīti tataś cāsureṣu\nsphuratyā yayā tanvā bhuvo bhāra-rūpam asura-vṛndam aharat tāṃ tanuṃ\nvijahau | punas tat-praty-āyanaṃ na cakārety arthaḥ | bhakti-dṛśyā tanus tu\ntasya nitya-siddhavety āha aja [Gītā 4.6] iti, devakyāṃ deva-rūpiṇyām [BhP\n10.3.8] ity ādeḥ, kṛṣṇaṃ ca tatra chandobhiḥ stūyamānam [BhP 10.28.17] ity atra\ngolokādhiṣṭhātṛtva-nirdeśāc ca |</p>\n\n<p>tataś ca yathā matsyādi-rūpāṇi ity asyāpy ayam evārthaḥ | yathā naṭa\naindrajālikaḥ kaścit sva-bhakṣakānāṃ bakādīnāṃ nigrahāya mastyādy-\nākāān dhatte, svasmin pratyāyāti tan-nigrahe sati yathā ca tāni jahāti, tathā\nso'yam ajo'pi yena māyitvena lakṣyatāṃ prāpitena rūpeṇa bhū-bhāra-\nrūpāsura-vargaḥ kṣapita-tad-vargaṃ kṣapitavān ity arthaḥ | tac ca kalevaram\najo jahau antardhāpitavān ity arthaḥ | kintu śrī-gītā-padye yoga-māyā-\nsamāvṛtaḥ [Gītā 7.25] sarpa-kañcukavan-māyā-racita-vapur-ābhāsa-samāvṛta\nity arthaḥ |</p>\n\n<p>viṣṇu-purāṇa-gadye ātma-vināśāya iti ātmanaḥ svasya śiśupālasyety arthaḥ |\nbhagavatā astaṃ kṣiptaṃ yac cakraṃ tasyāṃśu-mālayā ujjvalaṃ yathāsyāt\ntathādrākṣīt | yataḥ upagata-dveṣādi-doṣa iti | tayā tasya dṛṣṭāv ujjvalāyāṃ\nsatyām apagata-dveṣādi-doṣaḥ san dūrīkṛta-māyika-nijāvaraṇaṃ\nbhagavantam adrākṣīd ity arthaḥ | kiṃ ca, tan-mate kalpāntara-gata-tat-\n<lg>\n<l>kathāyāṃ śiśupālādi-dvaya-mukti-viṣayaka-maitreya-parāśara-praśnottara-</l>\n<l>rītyā jaya-vijayayoḥ śāpa-saṅgatir nāstīty anyāv eva tāv asurau jñeyau |</l>\n<l>yuktaṃ ca tat, pratikalpaṃ tayoḥ śāpa-kadarthanāyā ayuktatvāt || [end. Vṛ.</l>\n</lg>\naddition.]</p>\n\n<p>[page 47]\natha sūtī-gṛhe [BhP 10.85.20] ity asyārthaḥ | etat prāktana-vākyeṣu śrī-\nbhagavan-mahima-jñāna-bhakti-pradhāno'sau viśuddha-sattva-\nprādurbhāvasyāpy ātmano manuṣya-līlām eva dainyātiśayataḥ prākṛta-\nmānuṣatvena sthāpayitvā śrī-bhagavaty-apatya-buddhim ākṣiptavān |</p>\n\n<p>tataś ca - nanu tarhi katham apatya-buddhiṃ kuruṣe iti śrī-bhagavat-praśnam\nāśaṅkya tatra tad-vākya-gauravam eva mama pramāṇaṃ na tūpattir ity āha\nsūtī-gṛha iti | nau āvayor anuyugam | ata eva bhavān saṃjajñe avatīrṇavān iti\nsūtī-gṛhe bhagavān anujagāda |</p>\n\n<p>nanu mayā tad api bhavad-ādi-tanu-praveśa-nirgamāpekṣayaiva jajñe ity\nuktam, na tu mama pravśa-nirgama-liṅgenaiva janma vācyam | jīva-sakhena\nvyaṣṭeḥ samaṣṭer vāntaryāmi-rūpeṇa -</p>\n\n<p>taṃ durdaśaṃ gūḍham anupraviṣṭaṃ\nguhāhitaṃ gahvareṣṭhaṃ purāṇam [KaṭhU 1.2.12]</p>\n\n<p>tat sṛṣṭvā tad evānuprāviśat [TaittU 2.6.2] ity ādau ca tat tad anupraveśādi-\ndarśana-sāmānyāt | tatas tadvad idam upacaritam eveti manyatām |</p>\n\n<l>tatrāha nāneti | sva-kṛta-vicitra-yoniṣu viśann iva hetutayā [BhP 10.87.19]</l>\n<p>ityādi-śravaṇāt gaganavad asaṅga eva tvaṃ yaj-jīvānāṃ nānā-tanūr vidadhat\npraviśan jahāsi | muhuḥ praviśasi jahāsi cety arthaḥ | tad-bhūmnas tava\nvibhūti-viśeṣa-rūpāṃ māyāṃ ko veda bahu manyate, no ko'pīty arthaḥ | idaṃ\ntv āvābhyāṃ janma sarvair eva stūyate iti bhāvaḥ | tato vidvad-ādaro'py\natrāstu pramāṇaṃ mama tu tat sarvathā na buddhi-gocara iti vyañjitam | atra\nvid-dhātoḥ praveśārtho nānupapannaḥ | yathoktaṃ sahasra-nāma-bhāṣye -\nśiṣṭān karoti pālayati iti | sāmānya-vacano dhātur viśeṣa-vacane dṛṣṭaḥ |\nkuru kāṣṭhānīty āharaṇe yathā tadvad iti |</p>\n\n<p>tad evaṃ śrī-kṛṣṇasya svayaṃ bahagavattvaṃ tasyaiva narākṛti-para-brahmaṇo\nnityam eva tad-rūpeṇāvasthāyitvaṃ darśitam | tathā prathame pṛthivyāpi\nsatyaṃ śaucaṃ dayā śauciḥ [BhP 1.16.27] ity ādinā tadīyānāṃ kānti-saha-ojo-\nbalānāṃ svābhāvikatvam avyabhicāritvaṃ ca darśitam | ataeva brahmāṇḍe\ncāṣṭottara-śata-nāma-stotre narākṛtitvaṃ prakṛtyaivoktam -</p>\n\n<p>nanda-vraja-janānandī sac-cid-ānanda-vigrahaḥ |\nnava-nīta-viliptāṅgī nava-nīta-naṭo'nagha || iti |</p>\n\n<p>śrī-gopāla-pūrva-tāpanyām api tathaiva -\nnityo nityānāṃ cetanaś cetanānām\neko bahūnāṃ yo vidadhāti kāmān |\ntaṃ pīṭhagaṃ ye'nubhajanti dhīrās\n<l>teṣāṃ siddhiḥ śāśvatī netareṣām || [GTU 1.20] iti |</l></p>\n\n<p>tam ekaṃ govindaṃ sac-cid-ānanda-vigraham [GTU 1.33] ity ādi ca | tasmāc\ncatur-bhujatve dvibhujatve ca śrī-kṛṣṇatvasyāvyabhicāritvam eveti siddham |</p>\n\n<p>atha katamat tat-padaṃ yatrāsau viharati | tatrocyate -</p>\n\n<lg>\n<l>yā yathā bhuvi vartante puryo bhagavataḥ priyāḥ |</l>\n<l>tās tathā santi vaikuṇṭhe tat-tal-līlārtham ādṛtāḥ ||</l>\n</lg>\n\n<p>iti skānda-vacanānusāreṇa vaikuṇṭhe yad yat sthānaṃ vartate tat tad eveti\nmantavyam | tac cākhila-vaikuṇṭhopari-bhāga eva | yataḥ pādmottara-khaṇḍe\ndaśāvatāra-gaṇane śrī-kṛṣṇam eva navamatvena varṇayitvā krameṇa\npūrvādiṣu tad-daśāvatāra-sthānānāṃ parama-vyomābhidha-\nvaikuṇṭhasyāvaraṇatvena gaṇanayā śrī-kṛṣṇa-lokasya brahma-diśi prāpte\nsarvopari-sthāyitvam eva paryavasitam | āgamādau hi dik-kramas tathaiva\ndṛśyate | tatrāsmābhis tu tat-tac-chravaṇāt śrī-kṛṣṇa-lokasya svatantraiva\n<l>sthitiḥ | kintu parama-vyoma-pakṣa-pātitvenaiva [page 48] pādmottara-khaṇḍe</l>\ntad-āvaraṇeṣu praveśito'sāv iti mantavyam | pādmottara-khaṇḍa-\npratipādyasya gauṇatvaṃ tu śrī-bhāgavata-pratipādyāpekṣayā varṇitam eva |\nsvāyambhuvāgame ca svatantratayaiva sarvopari tat-sthānam uktam | yathā\nīśvara-devī-saṃvāde caturdaśākṣara-dhyāna-prasaṅge pañcāśītitame paṭale\n</p>\n</div>\n<div>\n\n<lg>\n<l>dhyāyet tatra viśuddhātmā idaṃ sarvaṃ krameṇa tu |</l>\n<l>nānā-kalpa-latākīrṇaṃ vaikuṇṭhaṃ vyāpakaṃ smaret ||</l>\n</lg>\n\n<lg>\n<l>adhaḥ-sāmyaṃ guṇānāṃ ca prakṛtiṃ sarva-kāraṇam |</l>\n<l>prakṛteḥ kāraṇāny eva guṇāṃś ca kramaśaḥ pṛthak ||</l>\n</lg>\n\n<lg>\n<l>tatas tu brahmaṇo lokaṃ brahma-cihnaṃ smaret sudhīḥ |</l>\n<l>ūrdhvaṃ tu sīmni virajāṃ niḥsīmāṃ vara-varṇini ||</l>\n</lg>\n\n<lg>\n<l>vedāṅga-sveda-janita-toyaiḥ prasrāvitāṃ śubhām |</l>\n<l>imāś ca devatā dhyeyā virajāyāṃ yathā-kramam || ity ādy-anantaram -</l>\n</lg>\n\n<lg>\n<l>tato nirvāṇa-padavīṃ munīnām ūrdhva-retasām |</l>\n<l>smaret tu parama-vyoma yatra devāḥ sanātanāḥ ||</l>\n</lg>\n\n<lg>\n<l>tato'niruddha-lokaṃ ca pradyumnasya yathā-kramam |</l>\n<l>saṅkarṣaṇasya ca tathā vāsudevasya ca smaret ||</l>\n</lg>\n\n<p>lokādhipān smaret... ity ādy-anantaraṃ ca -</p>\n\n<lg>\n<l>pīyūṣa-latikākīrṇāṃ nānā-sattva-niṣevitām |</l>\n<l>sarvartu-sukhadāṃ svacchāṃ sarva-jantu-sukhāvahām ||</l>\n</lg>\n\n<lg>\n<l>nīlotpala-dala-śyāmāṃ vāyunā cālitāṃ mṛdu |</l>\n<l>vṛndāvana-parāgais tu vāsitāṃ kṛṣṇa-vallabhām ||</l>\n</lg>\n\n<lg>\n<l>sīmni kuñja-taṭāṃ yoṣit-krīḍā-maṇḍapa-madhyamām |</l>\n<l>kālindīṃ saṃsmared dhīmān suvarṇa-taṭa-paṅkajām ||</l>\n</lg>\n\n<lg>\n<l>nitya-nūtana-puṣpādi-rañjitaṃ sukha-saṅkulam |</l>\n<l>svātmānanda-sukhotkarṣa-śabdādi-viṣayātmakam ||</l>\n</lg>\n\n<lg>\n<l>nānā-citra-vihaṅgādi-dhvanibhiḥ parirambhitam |</l>\n<l>nānā-ratna-latā-śobhi-mattāli-dhvani-mandritam ||</l>\n</lg>\n\n<lg>\n<l>cintāmaṇi-paricchinnaṃ jyotsnā-jāla-samākulam |</l>\n<l>sarvartu-phala-puṣpāḍhyaṃ pravālaiḥ śobhitaṃ pari ||</l>\n</lg>\n\n<lg>\n<l>kālindī-jala-saṃsarga-vāyunā kampitaṃ muhuḥ |</l>\n<l>vṛndāvanaṃ kusumitaṃ nānā-vṛkṣa-vihaṅgamaiḥ ||</l>\n</lg>\n\n<lg>\n<l>saṃsmaret sādhako dhīmān vilāsaika-niketanam |</l>\n<l>trilokī-sukha-sarvasvaṃ suyantraṃ keli-vallabham ||</l>\n</lg>\n\n<lg>\n<l>tatra siṃhāsane ramye nānā-ratna-maye sukhe |</l>\n<l>sumano'dhika-mādhurya-komale sukha-saṃstare ||</l>\n</lg>\n\n<lg>\n<l>dharmārtha-kāma-mokṣākhya-catuṣpādair virājate |</l>\n<l>brahma-viṣṇu-maheśānāṃ śiro-bhūṣaṇa-bhūṣite ||</l>\n</lg>\n\n<lg>\n<l>tatra prema-bharākrāntaṃ kiśoraṃ pīta-vāsasam |</l>\n<l>kalāya-kusuma-śyāmaṃ lāvaṇyaika-niketanam ||</l>\n</lg>\n\n<p>līlā-rasa-sukhāmbhodhi-saṃmagnaṃ sukha-sāgaram |\nnavīna-nīradābhāsaṃ candrikāṅcita-kuntalam || ity ādi | (page 49)</p>\n\n<p>[Vṛ. here adds. - mṛtyu-sañjaya-tantre ca -</p>\n\n<lg>\n<l>brahmāṇḍasyordhvato devi brahmaṇaḥ sadanaṃ mahat |</l>\n<l>tad-ūrdhvaṃ devi viṣṇūnāṃ tad-ūrdhvaṃ rudra-rūpiṇām ||</l>\n</lg>\n\n<lg>\n<l>tad-ūrdhvaṃ ca mahā-viṣṇor mahā-devyās tad-ūrdhvagam |</l>\n<l>kālātikālayoś cātha paramānandayos tataḥ |</l>\n<l>pāre purī mahā-devyāḥ kālaḥ sarva-bhayāvahaḥ |</l>\n<l>tataḥ śrī-ratna-pīyūṣa-vāridhir nitya-nūtanaḥ ||</l>\n</lg>\n\n<lg>\n<l>tasya pāre mahā-kālaḥ sarva-grāhaka-rūpa-dhṛk |</l>\n<l>tasyottare samudbhāsī ratna-dvīpaḥ śivāhvayaḥ ||</l>\n</lg>\n\n<lg>\n<l>udyac-candrodayaḥ kṣubdha-ratna-pīyūṣa-vāridheḥ |</l>\n<l>madhye hema-mayīṃ bhūmiṃ smaren māṇikya-maṇḍitām ||</l>\n</lg>\n\n<lg>\n<l>ṣoḍaśa-dvīpa-saṃyuktāṃ kalā-kauśala-maṇḍitām |</l>\n<l>vṛndāvana-samūhaiś ca maṇḍitāṃ paritaḥ śubhaiḥ ||</l>\n</lg>\n\n<lg>\n<l>tan-madhye nandanodyānaṃ madanonmādanaṃ mahat |</l>\n<l>analpa-koṭi-kalpa-dru-vāṭībhiḥ pariveṣṭitam || ity ādi -</l>\n</lg>\n\n<p>tan-madhye vipulāṃ dhyāyed vedikāṃ śata-yojanām |\nsahasrāditya-saṅkāśām... ity ādi -\ntasyāntare mahā-pīṭhaṃ mahā-cakra-samanvitam |\ntan-madhye maṇḍapaṃ dhyāyed vyāpta-brahmāṇḍa-maṇḍalam || ity ādi |\ndhyāyet tatra mahā-devīṃ svayam eva tathā-vidhaḥ |\nrakta-padma-nibhāṃ devīṃ bālārka-kiraṇopamām || ity ādi |\n<lg>\n<l>pīta-vastra-paridhānāṃ vaṃśa-yukta-karāmbujām |</l>\n<l>kaustubhoddīpta-hṛdayāṃ vanamālā-vibhūṣitām ||</l>\n</lg></p>\n\n<p>śrīmat-kṛṣṇāṅka-paryaṅka-nilayāṃ parameśvarīm || ity ādi |</p>\n\n<lg>\n<l>iti dhyātvā tathā bhūtvā tasyā eva prasādataḥ |</l>\n<l>tad-ājñayā parānandam etyānanda-kalāvṛtam ||</l>\n</lg>\n\n<lg>\n<l>tad-ākarṇaya deveśi kathayāmi davānaghe |</l>\n<l>etad-antar maheśāni śvetadvīpam anuttamam ||</l>\n</lg>\n\n<lg>\n<l>kṣīrāmbhonidhi-madhyasthaṃ nirantara-sura-drumam |</l>\n<l>udyad-ardhendu-kiraṇa-dūrīkṛta-tamo-bharam ||</l>\n</lg>\n\n<lg>\n<l>kāla-megha-samāloka-nṛtyad-barhi-kadambaram |</l>\n<l>kūjat-kokila-saṅghena vācālita-jagat-trayam ||</l>\n</lg>\n\n<lg>\n<l>nānā-kusuma-saugandhya-vāhi-gandhavahānvitam |</l>\n<l>kalpa-vallī-nikuñjeṣu guñjad-bhṛṅga-gaṇānvitam ||</l>\n</lg>\n\n<lg>\n<l>ramyāvāsa-sahasreṇa virājita-nabhas-talam |</l>\n<l>ramya-nārī-sahasraughair gāyadbhiḥ samalaṅkṛtam ||</l>\n</lg>\n\n<lg>\n<l>govardhanena mahatā ramyāvāsa-vinodinā |</l>\n<l>śobhitaṃ śubha-cihnena māna-daṇḍena cāparam ||</l>\n</lg>\n\n<lg>\n<l>avācī-prācy-udīcy-āśāḥ kramāyata-vivṛddhayā |</l>\n<l>vyāptā yamunayā devyā nīla-meghāmbu-śobhayā ||</l>\n</lg>\n\n<p>tan-madhye sphaṭika-mayaṃ bhavanaṃ mahad adbhutam | ity ādi |</p>\n\n<p>tat-tad-antar-mahā-kalpa-mandārādi-drumair vṛtam |\ntat-tan-madhye samudbhāsi-vṛndāvana-kulākulam || ity ādi |</p>\n\n<p>kutracid ratna-bhavanaṃ kutracit sphaṭikālayam || ityādi |\ngo-gopair asaṅkhyātaiḥ sarvataḥ samalaṅkṛtam |\nvipāpaṃ vilayaṃ ramyaṃ sadā ṣaḍ-ūrmi-vivarjitam || ity ādi |\ntasya madhye maṇimayaṃ maṇḍapaṃ toraṇānvitam |\ntan-madhye garuḍodvāhi-mahā-maṇi-mayāsanam || ity ādi |\n<lg>\n<l>kalpa-vṛkṣa-samudbhāsi-ratna-bhūdhara-mastake |</l>\n<l>dhyāyet tatra paramānandaṃ ramyopāsyaṃ paraṃ mahaḥ ||</l>\n</lg></p>\n\n<p>smared vṛndāvane ramye mohayantam anāratam |\nvallavī-vallabhaṃ kṛṣṇaṃ gopa-kanyāḥ sahasraśaḥ || ity ādi |</p>\n\n<p>phullendīvara-kāntim indu-vadanam [Pv 46] ity ādi ca | etad anantaraṃ\nnityānitya-loka-viveke devyā pṛṣṭe śrī-śiva āha -</p>\n\n<lg>\n<l>brahmādīnāṃ ca sarveṣāṃ bhavanānāṃ ca pārvati |</l>\n<l>vināśo'stīha sarveṣāṃ vinā tad-bhavanaṃ tayoḥ ||</l>\n</lg>\n\n<p>iti pūrvoktayoḥ śrī-bhagavan-mahādevyor ity arthaḥ || [Vṛ. addition ends\nhere.]</p>\n\n<p>[page 49]</p>\n\n<p>tasmād yā yathā bhuvi vartante iti nyāyāc ca svatantra eva dvārakā-mathurā-\ngokulātmakaḥ śrī-kṛṣṇa-lokaḥ svayaṃ bhagavato vihārāspadatvena bhavati\nsarvoparīti siddham | ataeva vṛndāvanaṃ gokulam eva sarvopari-virājamānaṃ\ngolokatvena prasiddham | brahma-saṃhitāyāṃ -- īśvaraḥ paramaḥ kṛṣṇaḥ ity\nupakramya --</p>\n\n<lg>\n<l>sahasra-patra-kamalaṃ gokulākhyaṃ mahat padam |</l>\n<l>tat-karṇikāraṃ tad-dhāma tad-anantāṃśa-sambhavam ||</l>\n</lg>\n\n<p>karṇikāraṃ mahad yantraṃ ṣaṭ-koṇaṃ vajra-kīlakam\nṣaḍ-aṅga-ṣaṭ-padī-sthānaṃ prakṛtyā puruṣeṇa ca ||</p>\n\n<p>premānanda-mahānanda-rasenāvasthitaṃ hi yat\njyotī-rūpeṇa manunā kāma-bījena saṅgatam ||</p>\n\n<p>tat-kiñjalkaṃ tad-aṃśānāṃ tat-patrāṇi śriyām api ||</p>\n\n<p>catur-asraṃ tat-paritaḥ śvetadvīpākhyam adbhutam\ncatur-asraṃ catur-mūrteś catur-dhāma catuṣ-kṛtam ||</p>\n\n<p>caturbhiḥ puruṣārthaiś ca caturbhir hetubhir vṛtam\nśūlair daśabhir ānaddham ūrdhvādho dig-vidikṣv api ||</p>\n\n<p>aṣṭabhir nidhibhir juṣṭam aṣṭabhiḥ siddhibhis tathā\nmanu-rūpaiś ca daśabhir dik-pālaiḥ parito vṛtam ||</p>\n\n<p>śyāmair gauraiś ca raktaiś ca śuklaiś ca pārṣadarṣabhaiḥ\nśobhitaṃ śaktibhis tābhir adbhutābhiḥ samantataḥ || iti |\n(page 50)\ntathāgre brahma-stave --</p>\n\n<p>cintāmaṇi-prakara-sadmasu kalpa-vṛkṣa-\nlakṣāvṛteṣu surabhir abhipālayantam |\nlakṣmī-sahasra-śata-sambhrama-sevyamānaṃ\ngovindam ādi-puruṣaṃ tam ahaṃ bhajāmi || iti |</p>\n\n<p>vyākhyām āha - sahasrāṇi patrāṇi yatra tat kamalaṃ cintāmaṇi-mayaṃ\npadmaṃ tad-rūpam | tac ca mahat sarvotkṛṣṭaṃ padaṃ mahato mahābhagavato\nvā padaṃ śrī-mahā-vaikuṇṭham ity arthaḥ | tat tu nānā-prakāram ity\nāśaṅkya prakāra-viśeṣatveṇa niścinoti gokulākhyam iti | gokulam ity ākhyā\nprasiddhir yasya tat go-gopāla-sarūpam ity arthaḥ | rūḍhir yogam apaharati iti\nnyāyena tasyaiva pratīteḥ | tata etad anuguṇatvenaivottara-grantho'pi\nvyākhyeyaḥ | tasya śrī-kṛṣṇasya dhāma nanda-yaśodādibhiḥ saha vāsa-\nyogyaṃ mahāntaḥpuram | tasya svarūpam āha tad iti | anantasya śrī-\nbaladevasyāṃśāt | sambhavo nityāvirbhāvo yasya tat | tathā tantreṇaitad api\nbodhyate | ananto'ṃśo yasya tasya śrī-baladevasyāpi sambhavo nivāso yatra tad\niti |</p>\n\n<p>sarva-mantra-gaṇa-sevitasya śrīmad-aṣṭādaśākṣara-mahā-mantra-rājasya\nbahu-pīṭhasya mukhyaṃ pīṭham ity āha karṇikāram iti dvayena | mahad\nyantram iti | yat pratikṛtir eva sarvatra yantratvena pūjārthaṃ likhyate ity\narthaḥ | yantratvam eva darśayati | ṣaṭkoṇā abhyantare yasya tad vajra-\nkīlakaṃ karṇikāre (bīja-rūpa-)hīraka-kīlaka-śobhitam | ṣaṭ-koṇatve\nprayojanam āha | ṣaṭ aṅgāni yasyāḥ sā yā ṣaṭ-padī śrīmad-aṣṭādaśākṣarī\ntasyāḥ sthānaṃ prakṛtir mantrasya svarūpaṃ svayam eva śrī-kṛṣṇaḥ kāraṇa-\nsvarūpatvāt | puruṣaś ca sa eva tad-devatā-rūpaḥ | tābhyām avasthitam\nadhiṣṭhitam | dvayor api viśeṣaṇaṃ premeti | prema-rūpā ye ānanda-\nmahānanda-rasās tat-paripāka-bhedās tad-ātmakena, tathā jyotī-rūpeṇa sva-\nprakāśena manunā mantra-rūpeṇa ca kāma-bījena avasthitam iti mūla-\nmantrāntargatatve'pi pṛthag-uktiḥ kutracid vaiśiṣṭyāpekṣayā |</p>\n\n<p>tad evaṃ tad-dhāmoktvā tad-āvaraṇāny āha tad iti | tasya karṇikārasya\nkiñjalkās tal-lagnābhyantara-valaya ity arthaḥ | tad-aṃśānāṃ tasminn aṃśo\ndāyo vidyate yeṣāṃ teṣāṃ sajātīyānāṃ dhāmety arthaḥ | gokulākhyam ity\nukter eva | teṣāṃ taj-jātīyatvaṃ śrī-śukadevena ca uktam --</p>\n\n<p>evaṃ kakudminaṃ hatvā stūyamānaḥ dvijātibhiḥ |\n<l>viveśa goṣṭhaṃ sa-balo gopīnāṃ nayanotsavaḥ || [BhP 10.36.15] iti |</l></p>\n\n<p>tasya kamalasya patrāṇi śriyāṃ tat-preyasīnāṃ śrī-rādhādīnām upavana-\nrūpāṇi dhāmānīty-arthaḥ | atra patrāṇām ucchrita-prāntānāṃ mūla-\nsandhiṣu vartmāni agrima-sandhiṣugoṣṭhāni jñeyāni | akhaṇḍa-kamalasya\ngokulākhyatvāt tathaiva samāveśāc ca |</p>\n\n<p>atha gokulāvaraṇāny āha caturasram iti | tad bahiś caturasraṃ tasya gokulasya\nbahiḥ sarvataś caturasraṃ catuṣkoṇātmakaṃ sthalaṃ śvetadvīpākhyam iti tad-\naṃśe gokulam iti nāma-viśeṣābhāvāt | kintu caturasrābhyantara-maṇḍalaṃ\nvṛndāvanākhyaṃ bahir-maṇḍalaṃ kevalaṃ śvetadvīpākhyaṃ jñeyaṃ, goloka iti\nyat-paryāyaḥ | tad iha kroḍīkṛta-gokulaṃ vṛndāvanākhyayātiprasiddham iti\nna nirdiṣṭam | kroḍīkṛta-tat-sarvam asya tu bahir-maṇḍalaṃ goloka-\nśvetadvīpākhyaṃ jñeyam |</p>\n\n<p>[Vṛ. reads in the place of the last two sentences: tad etad upalakṣaṇaṃ\ngokokākhyaṃ cety arthaḥ | yadyaḸ gokule'pi śvetadvīpatvam asty eva, tad\navāntara-bhūmi-mayatvāt tathāpi viśeṣa-nāmnāmnātatvāt enaiva tat\npratīyate iti tathoktam | kintu caturasre'py antar-maṇḍalaṃ śrī-\nvṛndāvanākhyaṃ jñeyaṃ bṛhad-vāmana-svāyambhuvāgamayos tathā\ndṛṣṭatvāt | end Vṛ.]</p>\n\n<p>catur-mūrteś caturvyūhasya śrī-vāsudevādi-catuṣṭayasya catuṣkṛtaṃ caturdhā\nvibhaktaṃ catur dhāma | kintu deva-līlatvāt tad-upari vyoma-yāna-sthā eva\nte jñeyā | hetubhiḥ puruṣārtha-sādhanair manu-rūpaiḥ sva-sva-mantrātmakair\nindrādibhiḥ | śyāmair ity ādibhir iti caturbhir vedair ity arthaḥ | kṛṣṇaṃ ca\ntatra chandobhiḥ stūyamānam suvismitāḥ [BhP 10.28.18] iti śrī-daśamokteḥ |</p>\n\n<p>śaktibhir iti śrī-vimalādibhir ity arthaḥ | iyaṃ ca bṛhad-vāmana-purāṇa-\nprasiddhiḥ | yathā śrī-bhagavati śruti-prārthanā-pūrvakāṇi padyāni -</p>\n\n<lg>\n<l>ānanda-rūpam iti yad vidanti hi purāvidaḥ |</l>\n<l>tad-rūpaṃ darśyāsmākaṃ yadi deyo varo hi naḥ ||</l>\n</lg>\n\n<lg>\n<l>śrutvaitad darśayāmāsa sva-lokaṃ prakṛteḥ param |</l>\n<l>kevalānubhavānanda-mātram akṣaram avyayam ||</l>\n</lg>\n\n<lg>\n<l>yatra vṛndāvanaṃ nāma vanaṃ kāma-dughair drumaiḥ |</l>\n<l>manorama-nikuñjāḍhyaṃ sarvartu-sukha-saṃyutam ||</l>\n</lg>\n\n<lg>\n<l>yatra govardhano nāma sunirjhara-darī-yutaḥ |</l>\n<l>ratna-dhātu-mayaḥ śrīmān supakṣi-gaṇa-saṅkulaḥ ||</l>\n</lg>\n\n<lg>\n<l>yatra nirmala-pānīyā kālindī saritā varā |</l>\n<l>ratna-baddhobhaya-taṭā haṃsa-padmādi-saṅkulā ||</l>\n</lg>\n\n<p>śaśvad-rāsa-rasonmattaṃ yatra gopī-kadambakam |\ntat-kadambaka-madhyasthaḥ kiśorākṛtir acyutaḥ || iti |\netad-anusāreṇa śrī-hari-vaṃśa-vacanam apy eva vyākhyeyam | tad yad āha\nśakraḥ -</p>\n\n<lg>\n<l>svargād ūrdhvaṃ brahma-loko brahmarṣi-gaṇa-sevitaḥ |</l>\n<l>tatra soma-gatiś caiva jyotiṣāṃ ca mahātmanām ||</l>\n</lg>\n\n<lg>\n<l>tasyopari gavāṃ lokaḥ sādhyās taṃ pālayanti hi |</l>\n<l>sa hi sarva-gataḥ kṛṣṇa mahākāśa-gato mahān ||</l>\n</lg>\n\n<lg>\n<l>upary upari tatrāpi gatis tava tapomayī |</l>\n<l>yāṃ na vidmo vayaṃ sarve pṛcchanto'pi pitāmaham |</l>\n<l>gatiḥ śama-damāḍhyānāṃ svargaḥ sukṛta-karmaṇām ||</l>\n</lg>\n\n<lg>\n<l>brāhmye tapasi yuktānāṃ brahma-lokaḥ parā gatiḥ |</l>\n<l>gavām eva tu yo loko durāroho hi sā gatiḥ ||</l>\n</lg>\n\n<p>sa tu lokas tvayā kṛṣṇa sīdamānaḥ kṛtātmanā |\n<l>dhṛto dhṛtimatā vīra nighnatopadravān gavām || [HV 2.19.29-35] iti |</l></p>\n\n<p>asyārthaḥ | svarga-śabdena -\n<lg>\n<l>bhūr-lokaḥ kalpitaḥ padbhyāṃ bhuvar-loko 'sya nābhitaḥ |</l>\n<l>svar-lokaḥ kalpito mūrdhnā iti vā loka-kalpanā || [BhP 2.5.42]</l>\n</lg></p>\n\n<p>iti dvitīyoktānusāreṇa svar-lokam ārabhya satya-loka-paryantaṃ loka-\npañcakam ucyate | tasmād ūrdhvam upari brahma-loko brahmātmako\nvaikuṇṭhākhyaḥ sac-cid-ānanda-rūpatvāt | brahmaṇo bhagavato loka iti vā\ndadṛśur brahma-lokaṃ te yatrākrūro'dhyagāt purā [BhP 10.28.17] iti daśamāt |\nevaṃ dvitīye mūrdhabhiḥ satya-lokas tu brahma-lokaḥ sanātanaḥ [BhP 2.5.38]\niti | ṭīkā ca -brahma-loko vaikuṇṭhākhyaḥ | sanātano nityaḥ | na\nsṛjyāntarvartīty arthaḥ | ity eṣā |</p>\n\n<p>brahmāṇi mūrtimanto vedāḥ | ṛṣayaś ca śrī-nāradādayaḥ | gaṇāś ca śrī-\ngaruḍa-viṣvaksenādayaḥ | tair niṣevitaḥ | evaṃ nityāśritān uktvā tad-\ngamanādhikāriṇa āha | tatra brahma-loke umayā saha vartata iti somaḥ śrī-\nśivas tasya gatiḥ |</p>\n\n<p>[Vṛ. inserts:\n<lg>\n<l>sva-dharma-niṣṭhaḥ śata-janmabhiḥ pumān</l>\n<l>viriñcatām eti tataḥ paraṃ hi mām |</l>\n<l>avyākṛtaṃ bhāgavato 'tha vaiṣṇavaṃ</l>\n<l>padaṃ yathāhaṃ vibudhāḥ kalātyaye || [BhP 4.24.29] iti caturthe śrī-rudra-</l>\n</lg>\ngītam |\n[end Vṛ. addition.]</p>\n\n<p>someti supāṃ sulug ity ādinā (page 52) ṣaṣṭhyā luk chāndasaḥ | tata\nuttaratrāpi gati-padānvayaḥ | jyotir brahma tad-aikātmya-bhāvānāṃ\nmuktānām ity arthaḥ | na tu tādṛśānām api sarveṣām ity āha mahātmanāṃ\nmahāśayānāṃ mokṣa-nirādaratayā bhajatāṃ śrī-sanakādi-tulyānām ity\narthaḥ --</p>\n\n<p>muktānām api siddhānāṃ nārāyaṇa-parāyaṇaḥ\n<l>sudurlabhaḥ praśāntātmā koṭiṣv api mahā-mune || [BhP 6.14.5] ity ādau,</l>\n<lg>\n<l>yoginām api sarveṣāṃ madgatenāntarātmanā |</l>\n<l>śraddhāvān bhajate yo māṃ sa me yuktatamo mataḥ || [Gītā 6.47]</l>\n</lg></p>\n\n<p>ity ādāv api teṣv eva mahattva-paryavasanāt | tasya ca brahma-lokasyopari\nsarvordhva-pradeśe gavāṃ lokaḥ śrī-goloka ity arthaḥ | taṃ ca śrī-golokaṃ\nsādhyā asmākaṃ prāpañcika-devānāṃ prasādanīyā mūla-rūpā nitya-tadīya-\ndeva-gaṇāḥ pālayanti | tatra tatra dik-pālatvenāvaraṇa-rūpā vartante, te ha\nnākaṃ mahimānaḥ sacantaḥ yatra pūrve sādhyāḥ santi devāḥ [Rk 10.90.16] iti\nśruteḥ |</p>\n\n<p>tatra pūrve ye ca sādhyā\nviśve devāḥ sanātanāḥ |\nte ha nākaṃ mahimānaḥ\n<l>sacante śubha-darśanāḥ || [PadmaP 6.227.76] iti pādmottara-khaṇḍāc ca |</l></p>\n\n<p>yad vā tad bhūri-bhāgyam iha janma kim apy aṭavyāṃ yad gokule'pi [BhP\n10.14.34] ity ādy-uktyānusāreṇa tad-vidha-parama-bhaktānām api sādhyās\ntādṛśa-siddhi-prāptaye prāsādanīyāḥ śrī-gopa-gopī-prabhṛtayaḥ | taṃ\npālayanti adhikṛtya bhuñjanti | hi prasiddhau | sa golokaḥ sarva-gataḥ śrī-\nkṛṣṇavat sarva-prāpañcikāprāpañcika-vastu-vyāpakaḥ | ataeva mahān\n<l>bhagavad-rūpa eva | mahāntaṃ vibhum ātmānam [KaṭhU 2.22] iti śruteḥ |</l>\ntatra hetuḥ | mahākāśaḥ parama-vyomākhyaḥ brahma-viśeṣaṇa-lābhād\nākāśas tal-liṅgād [Vs 1.1.22] iti nyāya-prasiddheś ca | tad-gataḥ |\nbrahmākārodayāntaram eva vaikuṇṭha-prāpteḥ | yathā śrī-gopānāṃ\nvaikuṇṭha-darśane tair eva vyākhyātam | yathā vā śrīmad-ajāmilasya\nvaikuṇṭha-gamanam | yad vā mahākāśaḥ parama-vyomākhyo mahā-\nvaikuṇṭhas tad-gatas tad-ūrdhva-bhāga-sthitaḥ | evam upary upari sarvopary\napi virājamāne tatra śrī-goloke'pi tava gatiḥ | nānā-rūpeṇa vaikuṇṭhādau\nkrīḍatas tava tatrāpi śrī-govinda-rūpeṇa krīḍā vidyata ity arthaḥ |</p>\n\n<p>ataeva sā ca gatiḥ sādhāraṇī na bhavati kintu tapomayī\nanavacchinnaiśvaryamayī paramaṃ yo mahat tapaḥ ity atra sahara-nāma-\nbhāṣye'pi tapaḥ-śabdena tathaiva vyākhyātam | ataeva brahmādi-\ndurvitarkyatvam apy āha yām iti | adhunā tasya śrī-golokety ākhyā bījam\nabhivyañjayati gatir iti | brāhme brahmaṇo loka-prāpake tapasi viṣṇu-\nviṣayaka-manaḥ-praṇidhāne yuktānāṃ rata-cittānāṃ prema-bhaktānām ity\narthaḥ | brahma-loko vaikuṇṭha-lokaḥ | parā prakṛtyatītā | gavāṃ mocayan\nvraja-gavāṃ dina-tāpam [BhP 10.35.25] ity-uktānusāreṇa atraiva\nnighnatopadravān gavām ity uktyā ca goloka-vāsi-mātrāṇāṃ svatas tad-\nbhāva-bhāvitānāṃ ca sādhana-vaśenety arthaḥ | ataeva tad-\nbhāvasyāsulabhatvād durārohā |</p>\n\n<p>tad evaṃ golokaṃ varṇayitvā tasya gokulena sahābhedam āha sa tv iti | sa eva\ntu sa loko dhṛto rakṣitaḥ | śrī-govardhanoddharaṇeneti | yathā mṛtyu-sañjaya-\ntantre |</p>\n\n<p>ekadā sāntarīkṣāc ca vaikuṇṭhaṃ svecchayā bhuvi |\ngokulatvena saṃsthāpya (page 53) gopīmaya-mahotsavā |\nbhakti-rūpāṃ satāṃ bhaktim utpāditavatī bhṛśam || iti |</p>\n\n<p>atra śabda-sāmya-bhrama-pratītārthāntare svargād ūrdhvaṃ, brahma-loka ity\nayuktaṃ loka-trayam atikramyokteḥ | tathā somagatir ity ādikaṃ na\nsambhavati | yato dhruva-lokād adhastād eva candra-sūryādīnāṃ gatir\nmaharloke'pi na vartate | tathāvara-sādhya-gaṇānāṃ tucchatvāt satya-\nlokasyāpi pālanaṃ na yujyate kutas tad-upari-lokasya śrī-golokākhyasya |\ntathā sarvagatatvaṃ cāsambhāvyaṃ syāt | ataeva tatrāpi eva gatir ity āpi śabdo\nvismaye prayuktaḥ | yāṃ na vidma ity ādikaṃ ca | anyathā yathoktir na\nsambhavati sveṣāṃ brahmaṇaś ca tad-ajñāna-jñāpanāt | tasmāt prākṛta-\ngolokād anya evāsau sanātano goloko brahma-saṃhitāvat śrī-harivaṃśe'pi\nparokṣa-vādena nirūpitaḥ |</p>\n\n<p>evaṃ ca nārada-pañcarātre vijayākhyāne -</p>\n\n<p>tat sarvopari goloke śrī-govindaḥ sadā svayam |\nviharet paramānandī gopī-gokula-nāyakaḥ || iti |</p>\n\n<p>evaṃ coktaṃ mokṣa-dharme nārāyaṇīye tathā skānde ca -</p>\n\n<p>evaṃ bahu-vidhai rūpaiś carāmīha vasundharām |\n<l>brahma-lokaṃ ca kaunteya golokaṃ ca sanātanam || [Mbh 12.330.68] iti |</l></p>\n\n<p>tad evaṃ sarvopari śrī-kṛṣṇa-loko'stīti siddham | sa ca lokas tat-tal-līlā-\nparikara-bhedenāṃśa-bhedāt dvārakā-mathurā-gokulākhya-sthāna-\ntrayātmaka iti nirṇītam | anyatra tu bhuvi prasiddhāny eva tat-tad-ākhyāni\nsthānāni tad-rūpatvena śrūyante teṣām api vaikuṇṭhāntaravat\nprapañcātītatva-nityatvālaukika-rūpatva-bhagavan-nityāspadatva-kathanāt |\ntatra dvārakāyās tattaraṃ skānda-prahlāda-saṃhitādāv anveṣṭavyam | iyaṃ ca\nśrutir udāharaṇīyā -</p>\n\n<p>antaḥ-samudre manasā carantaṃ\nbrāhmānvavindan daśahotāram arṇe |\nsamudre'ntaḥ kavayo vicakṣate\nmarīcīnāṃ padam anvicchanti vedhasaḥ || ity ādyā |</p>\n\n<p>śrī-mathurāyāḥ prapañcātītatvaṃ yathā vārāhe anyaiva kācit sā sṛṣṭir\nvidhātur vyatirekiṇī iti | nityatvam api yathā pādme pātāla-khaṇḍe - ṛṣir\nmāthura-nāmātra tapaḥ kurvati śāśvate iti | atra mathurā-maṇḍale śāśvate\nnitye kurvati karoti |</p>\n\n<p>alaukika-rūpatvaṃ yathā ādivārāhe -</p>\n\n<p>bhūr bhuvaḥ svas talenāpi na pātāla-tale'malam |\nnordhva-loke mayā dṛṣṭaṃ tādṛk kṣetraṃ vasundhare || iti |</p>\n\n<p>śrī-bhagavan-nityāspadatvaṃ yathā -\naho'tidhanyā mathurā yatra sannihito hariḥ || iti |\nna ca vaktavyam upāsanā-sthānam evedam, yato ādivārāhe -\nmathurāyāḥ paraṃ kṣetraṃ trailokye na hi vidyate |\ntasyāṃ vasāmy ahaṃ devi mathurāyāṃ tu sarvadā || iti |</p>\n\n<p>tatra vāsasyaiva kaṇṭhoktiḥ | atredṛśaṃ śrī-varāha-deva-vākyam aṃśāṃśinor\naikya-vivakṣayaiva na tu tasyaivāsau nivāsaḥ śrī-kṛṣṇa-kṣetratvenaiva\nprasiddheḥ | tathaiva pātāla-khaṇḍe aho madhu-purī dhanyā yatra tiṣṭhati\nkaṃsahā iti |</p>\n\n<p>vāyu-purāṇe tu svayaṃ sākṣād evety uktam -\ncatvāriṃśad yojanānāṃ tatas tu mathurā smṛtā |\nyatra devo hariḥ sākṣāt svayaṃ tiṣṭhati kaṃsahā || iti |</p>\n\n<p>atra sākṣāc-chabdena sūkṣma-rūpatā | svayaṃ-śabdena śrīmat-pratimā-\nrūpatā ca niṣiddhā | tata iti pūrvoktāt puṣkarākhya-tīrthāt ity arthaḥ |\nmathurāyāḥ paraṃ kṣetram ity anena varāha-vacanena pūryām eva tiṣṭhatīti\nnirastam |</p>\n\n<p>[page 54]\natra śrī-gopāla-tāpanī-śrutiś ca -- sa hovāca taṃ hi nārāyaṇo devaḥ sakāmyā\nmeroḥ śṛṅge yathā sapta-pūryo bhavanti tathā niṣkāmyāḥ sakāmyāś ca\nbhūgola-cakre sapta-pūryo bhavanti | tāsāṃ madhye sākṣād brahma gopāla-\npurī hīti || sakāmyā niṣkāmyā devānāṃ sarveṣāṃ bhūtānāṃ bhavati yathā\nhi vai sarasi padmaṃ tiṣṭhati tathā bhūmyāṃ tiṣṭhatīti cakreṇa rakṣitā hi\nmathurā tasmāt gopāla-purī bhavati | bṛhad bṛhad-vanaṃ madhor madhu-\nvanam [GTU 2.26-28] ity ādikā |</p>\n\n<p>punaś ca etair āvṛtā purī bhavati tatra teṣv eva gahaneṣv evam ity ādikā |\ntathā -- dve vane staḥ kṛṣṇa-vanaṃ bhadra-vanaṃ tayor antar dvādaśa-vanāni\npuṇyāni puṇyatamāni teṣv eva devās tiṣṭhanti siddhāḥ siddhiṃ prāptāḥ |\ntatra hi rāmasya rāma-mūrtiḥ [GTU 2.31-32] ity ādikā | tad apy ete ślokā\nbhavanti |</p>\n\n<lg>\n<l>prāpya mathurāṃ purīṃ ramyāṃ sadā brahmādi-sevitam |</l>\n<l>śaṅkha-cakra-gadā-śārṅga-rakṣitāṃ muṣalādibhiḥ ||</l>\n</lg>\n\n<p>yatrāsau saṃsthitaḥ kṛṣṇas tribhiḥ śaktyā samāhitaḥ |\n<l>rāmāniruddha-pradyumnai rukmiṇyā sahito vibhuḥ || [GTU 2.35-36] iti |</l></p>\n\n<p>kiṃ tasya sthānam iti śrī-gāndharvyāḥ praśnasyottaram idam | evam eva śrī-\nraghunāthasyāpy ayodhyāyāṃ śrūyate, yathā skāndāyodhyā-māhātmye\nsvarga-dvāram uddiśya -</p>\n\n<p>caturdhā ca tanuṃ kṛtvā devadevo hariḥ svayam |\natraiva ramate nityaṃ bhrātṛbhiḥ saha rāghavaḥ || iti |</p>\n\n<p>ataeva, yatra yatra hareḥ sthānaṃ vaikuṇṭhaṃ tad vidur budhā ity anusāreṇa\nmahā-bhagavataḥ sthānatvāt mahā-vaikuṇṭha evāsau | yato vaikuṇṭhāt tasya\ngarīyastvaṃ śrūyate | yathā pātāla-khaṇḍe -\nevaṃ sapta-purīṇāṃ tu sarvotkṛṣṭaṃ ca māthuram |\nśrūyatāṃ mahimā devi vaikuṇṭho bhuvanottamaḥ || iti |</p>\n\n<p>ataeva tatraiva -\naho madhupurī dhanyā vaikuṇṭhāc ca garīyasī | iti |</p>\n\n<p>[B reads here] ādi-vārāhe -\nmathurāyāṃ ye vasanti viṣṇu-rūpā hi te khalu |\najñānās tān na paśyanti paśyanti jñāna-cakṣuṣā || iti | [end Vṛ.]</p>\n\n<p>atha śrī-vṛndāvanasya prapañcātītatvādikaṃ mathurā-maṇḍalasyaiva tattvena\nsiddham | yathā ca śrī-govinda-vṛndāvanākhya-bṛhad-gautamīye tantre\nnārada-praśnasyottaraṃ śrī-kṛṣṇasyottaram | tatra praśnaḥ -</p>\n\n<lg>\n<l>kim idaṃ dvādaśābhikhyaṃ vṛndāraṇyaṃ viśāmpate |</l>\n<l>śrotum icchāmi bhagavan yadi yogo'smi me vada ||</l>\n</lg>\n\n<lg>\n<l>athottaram --</l>\n<l>idaṃ vṛndāvanaṃ ramyaṃ mama dhāmaiva kevalam |</l>\n<l>atra ye paśavaḥ pakṣi-vṛkṣā kīṭā narāmarāḥ |</l>\n<l>ye vasanti mamādhiṣṇye mṛtā yānti mamālayam ||</l>\n</lg>\n\n<lg>\n<l>atra yā gopa-kanyāś ca nivasanti mamālaye |</l>\n<l>yoginyas tā mayā nityaṃ mama sevā-parāyaṇāḥ ||</l>\n</lg>\n\n<lg>\n<l>pañca-yojanam evāsti vanaṃ me deha-rūpakam |</l>\n<l>kālindīyaṃ suṣumnākhyā paramāmṛta-vāhinī ||</l>\n</lg>\n\n<lg>\n<l>atra devāś ca bhūtāni vartante sūkṣma-rūpataḥ |</l>\n<l>sarva-deva-mayaś cāhaṃ na tyajāmi vanaṃ kvacit ||</l>\n</lg>\n\n<lg>\n<l>āvirbhāvas tirobhāvo bhaven me 'tra yuge yuge |</l>\n<l>tejo-mayam idaṃ ramyam adṛśyaṃ carma-cakṣuṣā || iti</l>\n</lg>\n\n<p>viśeṣatas tādṛg-alaukika-rūpatva-bhagavan-nitya-dhāmatve tu divya-\nkadambāśokādi-vṛkṣādayo'py adyāpi mahā-bhāgavataiḥ sākṣāt kriyante iti\nprasiddhāvagateḥ | yathā vārāhe kālīya-hrada-māhātmye -</p>\n\n<p>atrāpi mahad āścaryaṃ paśyanti paṇḍitā narāḥ |\nkālīya-hrada-pūrveṇa kadambo mahito drumaḥ |\nśata-śākhaṃ viśālākṣi puṇyaṃ surabhi-gandhi ca |\nsa ca dvādaśa-māsāni manojñaḥ śubha-śītalaḥ |\npuṣpāyati viśālākṣi prabhāsanto diśo daśa || iti |\nśatānāṃ śākhānāṃ samāhāraḥ śata-śākhaṃ tad yatra pravartat ity arthaḥ |\nprabhāsantaḥ prabhāsayann ity arthaḥ | tatraiva tadīya-brahma-kuṇḍa-\nmāhātmye</p>\n\n<lg>\n<l>tatrāścaryaṃ pravakṣyāmi tac chṛṇu tvaṃ vasundhare |</l>\n<l>labhante manujāḥ siddhiṃ mama karma-parāyaṇāḥ ||</l>\n</lg>\n\n<lg>\n<l>tasya tatrottare pārśve'śoka-vṛkṣaḥ sita-prabhaḥ |</l>\n<l>vaiśākhasya tu māsasya śukla-pakṣasya dvādaśī ||</l>\n</lg>\n\n<p>sa puṣpati ca madhyāṅge mama bhakta-sukhāvahaḥ |\nna kaścid api jānāti vinā bhāgavataṃ śucim || ity ādi |</p>\n\n<p>dvādaśīti dvādaśyām ity arthaḥ | supāṃ sulug ity ādinaiva pūrva-savarṇaḥ |\nśucitvam atra tad-ananya-vṛttitvam | anena pṛthivyāpi tasya tasya tādṛśa-rūpaṃ\nna jñāyate ity āyātam | ataeva tadīya-tīrthāntaram uddiśya yathā cādivārāhe\n</p>\n</div>\n<div>\n\n<lg>\n<l>kṛṣṇa-krīḍā-setu-bandhaṃ mahā-pātaka-nāśanam |</l>\n<l>valabhīṃ tatra krīḍārthaṃ kṛtvā devo gadādharaḥ ||</l>\n</lg>\n\n<p>gopakaiḥ sahitas tatra kṣaṇam ekaṃ dine dine |\ntatraive ramaṇārthaṃ hi nitya-kālaṃ sa gacchati || iti |</p>\n\n<p>evaṃ skānde -\ntato vṛndāvanaṃ puṇyaṃ vṛndā-devī-samāśritam |\nhariṇādhiṣṭhitaṃ tac ca brahma-rudrādi-sevitam || iti |</p>\n\n<p>śrutiś ca darśitā -\ngovindaṃ sac-cid-ānanda-vigrahaṃ vṛndāvana-sura-bhūruha-talāsīnaṃ satataṃ\n<l>sa-marud-gaṇo'haṃ paritoṣayāmi | [GTU 1.37] iti |</l></p>\n\n<p>evaṃ pātāla-khaṇḍe yamunā-jala-kallole sadā krīḍati mādhavaḥ | iti |\nyamunāyā jala-kallolā yatra evaṃbhūte vṛndāvane iti prakaraṇāl labdham |\ntatrājahal-lakṣaṇayā tīra-hradāv eva gṛhyete | tīraṃ ca vṛndāvana-lakṣaṇaṃ\ntatra prastutam | ataevāsya śrī-vṛndāvanasya vaikuṇṭhatvam eva kaṇṭhoktyā\nkṛṣṇa-tāpanyāṃ śrutau darśitaṃ gokulaṃ vana-vaikuṇṭham [Kṛṣṇopaniṣat 7]\niti | tasmān nitya-dhāmatva-śravaṇāt śrī-mathurādīnāṃ tat-svarūpa-\nvibhūtitvam eva sa bhagavaḥ kasmin pratiṣṭhita iti sve mahimni [ChāU 1.24.1]\niti śruteḥ |</p>\n\n<p>ataeva tāpanī-śrutiḥ - sākṣād brahma gopāla-purī hi [GTU 2.26] iti | bṛhad-\ngautamīya-tantre ca - tejomayam idaṃ ramyam adṛśyaṃ carma-cakṣuṣā iti |\ntad-īdṛśa-rūpatā kāśīm uddiśya brahma-vaivarte tv itthaṃ samādhīyate |\nyathā śrī-viṣṇuṃ prati munīnāṃ praśnaḥ --</p>\n\n<lg>\n<l>chatrākāraṃ tu kiṃ jyotir jalād ūrdhvaṃ prakāśate |</l>\n<l>nimagnāyāṃ dharāyāṃ tu na vai majjati tat katham ||</l>\n</lg>\n\n<lg>\n<l>kim etac chāśvataṃ brahma vedānta-śata-rūpitam |</l>\n<l>tāpa-trayārti-dagdhānāṃ jīvanaṃ chatratāṃ gatam ||</l>\n</lg>\n\n<lg>\n<l>darśanād eva cāsyātha kṛtārthāḥ smo jagad-guro |</l>\n<l>vāraṃ vāraṃ tavāpy atra dṛṣṭir lagnā janārdana ||</l>\n</lg>\n\n<p>paramāścarya-rūpo'pi sāścarya iva paśyasi ||</p>\n\n<lg>\n<l>atha śrī-viṣṇūttaram -</l>\n<l>chatrākāraṃ paraṃ jyotir dṛśyate gaganecaram |</l>\n<l>tat-paraṃ paramaṃ jyotiḥ kāśīti prathitaṃ kṣitau ||</l>\n</lg>\n\n<lg>\n<l>ratnaṃ suvarṇe khacitaṃ yathā bhavet</l>\n<l>tathā pṛthivyāṃ khacitā hi kāśikā |</l>\n<l>na kāśikā bhūmi-mayī kadācit</l>\n<l>tato na majjen mama sadgatir yataḥ ||</l>\n</lg>\n\n<p>jaḍeṣu sarveṣv api majjamāneṣv\niyaṃ cid-ānanda-mayī na majjet || ity ādi |</p>\n\n<p>[page 56]</p>\n\n<lg>\n<l>tathāgre ca -</l>\n<l>cetanā-jaḍayor aikyaṃ yadvan naikasthayor api |</l>\n<l>tathā kāśī brahma-rūpā jaḍā pṛthvī ca saṅgatā ||</l>\n</lg>\n\n<lg>\n<l>nirmāṇaṃ tu jaḍasyātra kriyate na parātmanaḥ |</l>\n<l>uddhariṣyāmi ca mahīṃ vārāhaṃ rūpam āsthitaḥ ||</l>\n</lg>\n\n<p>tadā punaḥ pṛthivyāṃ hi kāśī sthāsyāmi mat-priyā || iti |</p>\n\n<p>cetanā-śabdenātrāntaryāmī upalakṣyate | jaḍa-śabdena tu dehaḥ\nparamātmana ity uktatvāt | tataś ca kecit svadehāntar-hṛdayāvakāśe prādeśa-\nmātraṃ puruṣaṃ vasantam [BhP 2.2.8] ity ādinā caturbhujatvena\nvarṇito'ntaryāmī dehe sthito'pi yathā deha-vedanādinā na spṛśyate tadvad iti\njñeyam |</p>\n\n<p>tad evaṃ tad-dhāmnām upary-adhaḥ prakāśa-mātratvenobhaya-vidhatvaṃ\nprasaktam | vastutas tu śrī-bhagavan-nityādhiṣṭhānatvena tac-chrī-\nvigrahavad ubhayatra prakāśāvirodhāt samāna-guṇa-nāma-\nrūpatvenāmnātatvāl lāghavāc caika-vidhatvam eva mantavyam | ekasyaiva\nśrī-vigrahasya bahutra prakāśaś ca dvitīya-sandarbhe darśitaḥ |</p>\n\n<p>citraṃ bataitad ekena vapuṣā yugapat pṛthak\n<l>gṛheṣu dvy-aṣṭa-sāhasraṃ striya eka udāvahat || [BhP 10.69.1] ity ādinā |</l></p>\n\n<p>evaṃvidhatvaṃ ca tasyācintya-śakti-svīkāreṇa sambhāvitam eva | svīkṛtaṃ\ncācintya-śaktitvam śrutes tu śabda-mūlatvāt [Vs 2.1.27] ity ādau | tad evam\nubhayābhedābhiprāyeṇaiva śrī-hari-vaṃśe'pi golokam uddiśya sa hi sarva-\ngato mahān [HV 2.19.30] ity uktam | bhede tu brahma-saṃhitāyām api goloka\neva nivasaty akhilātma-bhūtaḥ [BrahmaS 5.48] ity eva-kāro'tra svakīya-nitya-\nvihāra-pratipādaka-vārāhādi-vacanair virudhyeta | avirodhas tūbhayeṣām\naikyenaiva bhavatīti taṃ nyāya-siddham evārthaṃ brahma-saṃhitā tu gṛhṇāti |\nataeva śrī-hari-vaṃśe'pi śakreṇa -</p>\n\n<p>sa tu lokas tvayā kṛṣṇa sīdamānaḥ kṛtātmanā |\n<l>dhṛto dhṛtimatā vīra nighnatopadravān gavām || [HV 2.19.35] iti |</l></p>\n\n<p>goloka-gokulayor abhedenaivoktam | tasmād abhedena ca bhedena\ncopakrāntatvād eka-vidhāny eva śrī-mathurādīni prakāśa-bhedenaiva\ntūbhaya-vidhatvenāmnātānīti sthitam | darśayiṣyate cāgre | kṣauṇi-\nprakāśamāna eva śrī-vṛndāvane śrī-goloka-darśanam |\ntato'syaivāparicchinnasya golokākhya-vṛndāvanīya-prakāśa-viśeṣasya\nvaikuṇṭhopary api sthitir māhātmyāvalambanena bhajatāṃ sphuratīti\njñeyam | ayam eva mathurā-dvārakā-gokula-prakāśa-viśeṣātmakaḥ śrī-\nkṛṣṇa-lokas tad-virahiṇā śrīmad-uddhavenāpi samādhāv anubhūta ity āha -\n</p>\n</div>\n<div>\n\n<lg>\n<l>śanakair bhagaval-lokān nṛ-lokaṃ punar āgataḥ |</l>\n<l>vimṛjya netre viduraṃ prītyāhoddhava utsmayan || [BhP 3.2.6]</l>\n</lg>\n\n<p>spaṣṭam || 3.2 || śrī-śukaḥ || 106 ||</p>\n\n<p>[107]</p>\n\n<p>imam eva lokaṃ dyu-śabdenāpy āha -</p>\n\n<lg>\n<l>viṣṇor bhagavato bhānuḥ kṛṣṇākhyo 'sau divaṃ gataḥ |</l>\n<l>tadāviśat kalir lokaṃ pāpe yad ramate janaḥ ||</l>\n</lg>\n\n<lg>\n<l>yāvat sa pāda-padmābhyāṃ spṛśan āste ramā-patiḥ |</l>\n<l>tāvat kalir vai pṛthivīṃ parākrantuṃ na cāśakat || [BhP 12.2.29-30]</l>\n</lg>\n\n<p>yadā guṇāvatārasya bhagavato viṣṇos tad-aṃśatvād raśmi-sthānīyasya\nkṛṣṇākhyo bhānuḥ sūrya-maṇḍala-sthānīyo divaṃ prāpañcika-lokāgocaraṃ\nmathurādīnām eva prakāśa-viśeṣa-rūpaṃ vaikuṇṭha-lokaṃ gatas tadā kalir\nlokam āviśat | eṣāṃ sa ca prakāśaḥ pṛthivīstho'py antardhāna-śaktyā tām\napṛśann eva virājate | atas tayā na spṛśyate pṛthivy-ādi-bhūtamayair asmābhir\nvārāhokta-mahā-kadambādir iva | yas tu prāpañcika-loka-gocaro mathurādi-\nprakāśaḥ so'yaṃ kṛpayā pṛthivīṃ spṛśann evāvatīrṇaḥ | atas tayā ca spṛśyate\n<l>tādṛśair asmābhir dṛśyamāna-kadambādir iva | asmiṃś ca (page 57) prakāśe</l>\nyadāvatīrṇo bhagavāṃs tadā tat-sparśenāpi tat-sparśāt tāṃ spṛśann evāste\nsma | samprati tad-aspṛṣṭa-prakāśe virahamāṇaḥ punar aspṛśann eva\nbhavati | [Vṛ. adds. yadyapy evaṃ tathāpi kvacid dvayor bhedena kvacid\nabhedena ca vivakṣā tatrāvagantavyā | end Vṛ.] tad etad abhipretyāha yāvad\niti | parākrantum ity anena tat-pūrvam api kaṃcit kālaṃ prāpya praviṣṭo'sāv\niti jñāpitam ||</p>\n\n<p>|| 12.2 || śrī-śukaḥ || 107 ||</p>\n\n<p>[108]</p>\n\n<p>tene dhīrā api yanti brahma-vida utkramya svarga-lokam ito vimuktāḥ [BAU\n4.4.8] iti śruty-anusāreṇa svarga-śabdenāpy āha - yātu-dhāny api sā svargam\nāpa jananī-gatim [BhP 10.6.38] iti |</p>\n\n<p>atra jananī-gatim iti viśeṣaṇena lokāntaraṃ nirastam | tat-prakaraṇa eva\ntadādīnāṃ bahuśo gaty-antara-niṣedhāt | sad-veṣād iva pūtanāpi sakulā\ntvām eva devāpitā [BhP 10.14.35] ity atra sākṣāt tat-prāpti-nirdhāraṇāc ca |</p>\n\n<p>tathā ca kenopaniṣadi dṛśyate - keneṣitaṃ manaḥ patati prāṇasya prāṇam uta\ncakṣuṣaś cakṣur atimucya dhīrāḥ pretyāsmāl lokād amṛtā bhavanti [KenaU\n1.1-2] ity upakramya, tad eva brahma tvaṃ viddhi [KenaU 1.4] iti madhye\nprocya, amṛtatvaṃ hi vidante [KenaU 2.4], satyam āyatanaṃ [KenaU 4.8] yo vā\netām evam upaniṣadaṃ vedāpahatya pāpmānam anante svarge loke\npratiṣṭhati [KenaU 4.9] iti upasaṃhṛtam | tataḥ ko vāsudevaḥ kiṃ tad vanaṃ ko\nvā svargaḥ kiṃ tad brahma ity apekṣāyām puruṣo ha vai nārāyaṇaḥ ity\nupakramya, punaś cābhyāsena nityo deva eko nārāyaṇaḥ ity uktvā\nnārāyaṇopāsakasya ca stutiṃ kṛtvā tad brahma nārāyaṇa eveti vyajya svargaṃ\npratipādayituṃ vaikuṇṭhaṃ vana-lokaṃ gamiṣyati tad idaṃ puram idaṃ\npuṇḍarīkaṃ vijñāna-ghanaṃ tasmāt tad ihāvabhāsam iti vana-lokākārasya\nvaikuṇṭhasyānandātmakatvaṃ pratipādya sa ca tad-adhiṣṭhātā nārāyaṇaḥ\nkṛṣṇa evety upasaṃharati brahmaṇyo devakī-putraḥ iti |</p>\n\n<p>|| 10.6 || śrī-śukaḥ || 108 ||</p>\n\n<p>[109]</p>\n\n<p>kāṣṭhā-śabdenāpi tam evoddiśati -</p>\n\n<lg>\n<l>brūhi yogeśvare kṛṣṇe brahmaṇye dharma-varmaṇi |</l>\n<l>svāṃ kāṣṭhām adhunopete dharmaḥ kaṃ śaraṇaṃ gataḥ || [BhP 1.1.23]</l>\n</lg>\n\n<p>svāṃ kāṣṭhāṃ diśam | yatra svayaṃ nityaṃ tiṣṭhati tatraiva prāpañcika-loka-\nsambandhaṃ tyaktvā gate satītyarthaḥ |</p>\n\n<p>|| 1.1 || śrī-śaunakaḥ || 109 ||</p>\n\n<p>[110]</p>\n\n<p>tad evam abhipretya dvārakāyās tāvan nitya-śrī-kṛṣṇa-dhāmatvam āha -</p>\n\n<lg>\n<l>satyaṃ bhayād iva guṇebhya urukramāntaḥ</l>\n<l>śete samudra upalambhana-mātra ātmā |</l>\n<l>nityaṃ kad-indriya-gaṇaiḥ kṛta-vigrahas tvaṃ</l>\n<l>tvat-sevakair nṛpa-padaṃ vidhutaṃ tamo 'ndham || [BhP 10.60.35]</l>\n</lg>\n\n<p>ayam arthaḥ | pūrvaṃ śrī-kṛṣṇa-devena śrī-rukmiṇī-devyai --</p>\n\n<lg>\n<l>rājabhyo bibhyataḥ su-bhru samudraṃ śaraṇaṃ gatān |</l>\n<l>bala-vadbhiḥ kṛta-dveṣān prāyas tyakta-nṛpāsanān || [BhP 10.60.12]</l>\n</lg>\n\n<p>kasmān no vavṛṣe iti parihasitam | atrottaram āha satyam iti | atrātmā tvam\nity etayoḥ padayor yugapac chetu iti kriyānvayāyogāt viśeṣaṇa-viśeṣya-\nbhāvaḥ pratihanyeta | vākya-cchede tu kaṣṭatāpatet | tataś copamānopameya-\nbhāvenaiva te upatiṣṭhataḥ | iyaṃ ca luptopamā | tathā ca ātmā sākṣī yathā\nguṇebhyaḥ sattvādi-vikārebhyas tad-asparśāliṅgād bhayād iva samudre\ntadvad agādhe viṣayākārair aparicchinne upalambhana-mātre jñāna-mātra-\nsva-śaktyākāre'ntar-hṛdaye nityaṃ śete, akṣubdhatayā prakāśate | he\nurukrama tathā tvam api tebhyaḥ samprati tad-vikāramayebhyo rājabhyo\nbhayād iva upalambhana-mātre vaikuṇṭhāntaravat cid-eka-vilāse antaḥ-\nsamudre dvārakākhye dhāmni nityam eva śeṣe svarūpānanda-vilāsair gūḍhaṃ\nviharasi | artha-vaśād vibhakti-vipariṇāmaḥ prasiddha eva | udāhariṣyate ca\nnitya-sthāyitvaṃ dvārakāṃ hariṇā tyaktām [BhP 11.31.23] (page 58) ity ādau\nnityaṃ sannihitas tatra bhagavān madhusūdanaḥ [BhP 11.31.24] iti |</p>\n\n<p>ato vastutas tasya tadāśrayakasya jīva-caitanyasya yadi tebhyo bhayaṃ nāsti\ntadā sutarām eva tava nāsti kintūbhayatrāpi sva-dhāmaikya-vilāsitvāt\ntatraudāsīnyam eva bhayatvenotprekṣata iti bhāvaḥ | evaṃ tasya eva ca\nsamañjasatā | teṣāṃ tu daurātmyam evety āha | tathāpy ātmā kutsitānām\nindriyāṇāṃ gaṇais tadīya-nānā-vṛtti-rūpaiḥ kṛto vigraho yatra tathāvidhas\ntvam api kutsita indriya-gaṇo yeṣāṃ tathābhūtaiḥ rājabhiḥ kṛta-vigrahaḥ |\nubhayatrāpyāvaraṇa-dhārṣṭyam | yady evambhūtas tvaṃ tarhi kā tava\nnṛpāsana-parityāge hāniḥ | tat tu tvat-sevakaiḥ prāthamikatvad-\nbhajanonmukhair eva vidhutaṃ tyaktam | tac coktaṃ tayaiva yad-vāñchayā\nnṛpa-śikhāmaṇayaḥ [BhP 10.60.41] ity ādinā | yato'ndhaṃ tama eva tat prākṛta-\nsukha-mayatvāt | ataḥ śrī-dvārakāyā nityatvam api dhvanitam |</p>\n\n<p>|| 10.60 || śrī-rukmiṇī śrī-bhagavantam || 110 ||</p>\n\n<p>[111]</p>\n\n<p>atha śrī-mathurāyāḥ | mathurā bhagavān yatra nityaṃ sannihito hariḥ || [BhP\n10.1.28] arthāt tatratyānām |</p>\n\n<p>|| 10.1 || śrī-śukaḥ || 111 ||</p>\n\n<p>[112]</p>\n\n<lg>\n<l>tat tāta gaccha bhadraṃ te yamunāyās taṭaṃ śuci |</l>\n<l>puṇyaṃ madhu-vanaṃ yatra sānnidhyaṃ nityadā hareḥ || [BhP 4.8.42]</l>\n</lg>\n\n<p>spaṣṭam || 4.8 || śrī-nārado dhruvam || 112 ||</p>\n\n<p>[113]</p>\n\n<p>tasya hareḥ śrī-kṛṣṇatvam eva vyanakti -</p>\n\n<lg>\n<l>ity uktas taṃ parikramya praṇamya ca nṛpārbhakaḥ |</l>\n<l>yayau madhu-vanaṃ puṇyaṃ hareś caraṇa-carcitam || [BhP 4.8.62]</l>\n</lg>\n\n<p>[Vṛ. here reads: pādma-kalpārambha-kathane prathama-svāyambhuva-\nmanvantare tasmin hareś caraṇa-carcitavaṃ śrī-mathurāyās tan-nityatvāt śrī-\nkṛṣṇāvatārasya | tathā hari-śabdenāpy atra śrī-kṛṣṇa eva vivakṣitaḥ śruty-\nādau tad-avasthiti-prasiddheḥ | End addition.]</p>\n\n<p>pratikalpam āvirbhāvāt tasyaiva caraṇābhyāṃ carcitam iti śrī-kṛṣṇasyaiva\nnitya-sānnidhyatvaṃ gamyate | ataeva dvādaśākṣara-vidyā-daivatasya śrī-\ndhruvārādhyasya tv anyata eva tatrāgamanam abhihitam iti madhor vanaṃ\nbhṛtya-didṛkṣayā gataḥ [BhP 4.9.1] ity aneneti |</p>\n\n<p>|| 4.8 || śrī-maitreyaḥ || 113 ||</p>\n\n<p>[114]</p>\n\n<p>atha śrī-vṛndāvanasya -</p>\n\n<lg>\n<l>puṇyā bata vraja-bhuvo yad ayaṃ nṛ-liṅga-</l>\n<l>gūḍhaḥ purāṇa-puruṣo vana-citra-mālyaḥ |</l>\n<l>gāḥ pālayan saha-balaḥ kvaṇayaṃś ca veṇuṃ</l>\n<l>vikrīḍayāñcati giritra-ramārcitāṅghriḥ || [BhP 10.44.12]</l>\n</lg>\n\n<p>atra pūrvodāhṛta-śruty-ādy-avaṣṭambhena tiṣṭhanti parvatā itivad añcati\nsadaiva viharatīti mathurā-strīṇāṃ śrī-bhagavat-prasādajā yathāvad bhāratī-\n<l>niḥsṛtir iyam iti vyākhyeyam | (page 59)</l></p>\n\n<p>|| 10.44 || pura-striyaḥ parasparam || 114 ||</p>\n\n<lg>\n<l>[Vṛ. reads for this section:</l>\n<l>sa ca vṛndāvana-guṇair vasanta iva lakṣitaḥ |</l>\n<l>yatrāste bhagavān sākṣād rāmeṇa saha keśavaḥ || [BhP 10.18.3]</l>\n</lg>\n<p>atra yatrāsīd ity aprocya yatrāste ity uktyā nitya-sthititvam eva vyaktīkṛtam ||</p>\n\n<p>|| 10.18 || śrī-śukaḥ || 114 ||</p>\n\n<p>End alternative reading.]</p>\n\n<p>[115]</p>\n\n<p>athavā triṣv apy etad evodhāraṇīyam -</p>\n\n<lg>\n<l>jayati jana-nivāso devakī-janma-vādo</l>\n<l>yadu-vara-pariṣat svair dorbhir asyann adharmam |</l>\n<l>sthira-cara-vṛjina-ghnaḥ su-smita- śrī-mukhena</l>\n<l>vraja-pura-vanitānāṃ vardhayan kāma-devam || [BhP 10.90.48]</l>\n</lg>\n\n<p>yadu-varāḥ pariṣat sabhya-rūpā yasya saḥ | devakī-janma-vādas taj-\njanmatvena labdha-khyātiḥ | devakyāṃ janmeti vādas tattva-bubhutsu-kathā\nyasya sa iti vā | śrī-kṛṣṇo jayati parmotkarṣeṇa sadaiva virājate |\nlohitoṣṇīṣāḥ pracarantītivat yadu-vara-sabhya-viśiṣṭatayaiva\njayābhidhānam | atra yaduvara-śabdena śrī-vrajeśvara-tad-bhrātaro'pi\ngṛhyante teṣām api yadu-vaṃśotpannatvena prasiddhatvāt | tathā ca bhārata-\ntātparye śrī-madhvācāryair evaṃ brahma-vākyatvena likhitam -</p>\n\n<p>tasmai varaḥ sa mayā sannisṛṣṭaḥ\nsa cāsa nāndākhya utāsya bhāryā |\nnāmnā yaśodā sa ca śūra-tāta-\nsutasya vaiśyā-prabhavasya gopaḥ || iti |</p>\n\n<p>śūra-tāta-sutasya śūra-sapatnī-mātṛjasya vaiśyāyāṃ tṛtīya-varṇāyāṃ jātasya\nsakāśāt āsa babhūva ity arthaḥ | ataeva śrīmad-ānakadundubhinā tasmin\nbhrātar iti muhuḥ sambodhanam akliṣṭārthaṃ bhavati bhrātaraṃ nandam\nāgatam [BhP 10.5.20] iti śrīman-munīndra-vacanaṃ ca | tad etad apy\nupalakṣaṇaṃ tad-bhrātṝṇām |</p>\n\n<p>[Vṛ. adds here : yathā skānde mathurā-khaṇḍe - rakṣitā yādavāḥ sarve indra-\nvṛṣṭi-nivāraṇāt iti | yatrābhiṣikto bhagavān maghonā yadu-vairiṇā iti ca,\nyādavānāṃ hitārthāya dhṛto giri-varo mayā iti cānyatra | Vṛ. addition ends.]</p>\n\n<p>yathā ca yādava-madhya-pātitatvenaiva teṣu nirdhāraṇa-mayaṃ śrī-rāma-\nvacanaṃ śrī-harivaṃśe yādaveṣv api sarveṣu bhavanto mama bāndhavāḥ [HV\n83.15] iti | saptamyā hy asya jātāv eva nirdhāraṇam ucyate puruṣeṣu kṣatriyaḥ\nśūra itivat | vijātīyatve tu śroghnebhyo mathurā hy āḍhyatamā itivat\nyādavebhyo'pi sarvebhyo ity evocyateti jñeyam | atra jayatīty atra loḍ-arthatvaṃ\nna saṅgacchate sadaivotkarṣānantyam iti tasminn āsīrvādānavakāśāt | tad-\navakāśo vā āśīrvāda-viṣayasya tadānīm āśīrvādaka-kṛtānuvāda-viśeṣa-\nviśiṣṭatayaiva sthiter avagamāt pratipipādayiṣitaṃ tādṛśatvenaiva\ntātkālikatvam āgacchaty eva | yathā dhārmika-sabhyo'yaṃ rājā vardhatām\n<l>iti | tad evaṃ patir gatiś cāndhaka-vṛṣṇi-sātvatām [BhP 2.4.20] ity atrāpy</l>\nanusandheyam | anena yadu-varāṇām api tathaiva jayo vivakṣitaḥ |</p>\n\n<p>nanv evaṃ tathā viharaṇa-śīlaś cet punaḥ katham iva devakī-janma-\nvādo'bhūt | tatrāha svair dorbhir dorbhyāṃ caturbhiś caturbhujair adharmaṃ\ntad-bahulam asura-rāja-vṛndam asyan nihantum | tad artham eva loke'pi tathā\nprakaṭībhūta ity arthaḥ |</p>\n\n<p>kiṃ vā kiṃ kurvan jayati ? svaiḥ kāla-traya-gatair api [page 60] bhaktair eva\ndorbhis tad-dvārā adharmaṃ jagad-gata-pāpmānam asyan nāśayann eva | tad\nuktam - mad-bhakti-yukto bhuvanaṃ punāti [BhP 10.14.24] iti |</p>\n\n<p>punaḥ kim arthaṃ devakī-janma-vādaḥ ? tatrāha -- sthira-cara-vṛjina-ghnaḥ\nnijābhivyaktyā nikhila-jīvānāṃ saṃsāra-hantā tad-artham evety arthaḥ | tad\nuktaṃ yata etad vimucyate [BhP 10.29.16] iti |</p>\n\n<p>kiṃ vā kathambhūto jayati ? vraja-yadu-pura-vāsināṃ sthāvara-jaṅgamānāṃ\nnija-caraṇa-viyoga-duḥkha-hantā san | nitya-vihāre pramāṇam āha jana-\nnivāsaḥ | jana-śabdo'tra svajana-vācakaḥ | sālokyety [BhP 3.29.13] ādi-padye\njanā itivat | svajana-hṛdaye tat-tad-vihāratvena sarva-devāvabhāsamāna ity\narthaḥ | sarva-pramāṇa-caya-cūḍāmaṇi-bhūto vidvad-anubhava evātra\npramāṇam iti bhāvaḥ |</p>\n\n<p>svayaṃ tu kiṃ kurvan jayati ? vraja-vanitānāṃ mathurā-dvārakā-pura-\nvanitānāṃ ca kāma-lakṣaṇo yo devaḥ svayam eva tad-rūpas taṃ vardhayan\nsadaivoddīpayan | atra tadīya-hṛdaya-stha-kāma-tad-adhidevayor abheda-\nvivakṣā tādṛśa-tad-bhāvasya tadvad eva paramārthatā-bodhanāya śrī-kṛṣṇa-\nsphūrti-mayasya tādṛśa-bhāvasyāprākṛtatvāt paramānanda-parākāṣṭhā-\nrūpatvāc ca | śrī-kṛṣṇasya kāma-rūpopāsanā cāgame vyaktāsti | vanitā\njanitātyarthānurāgāyāṃ ca yoṣiti iti nāma-liṅgānuśāsanam | vrajeti\nśraiṣṭhyena pūrva-nipātaḥ | ataeva pūrvaṃ meru-devyāṃ sudevīti saṃjñāvat\ndevakī-śabdena śrī-yaśodā ca vyākhyeyā -</p>\n\n<p>dve nāmnī nanda-bhāryāyā yaśodā devakīti ca |\nataḥ sakhyam abhūt tasyā devakyā śauri-jāyayā || iti purāṇāntara-vacanam |</p>\n\n<p>tad evaṃ triṣv api nitya-vihāritvaṃ siddham |</p>\n\n<p>|| 10.90 || śrī-śukaḥ || 115 ||</p>\n\n<p>[116]</p>\n\n<p>atha yad uktaṃ śrī-vṛndāvanasyaiva prakāśa-viśeṣe golokatvaṃ | tatra\nprāpañcika-loka-prakaṭa-līlāvakāśatvenāvabhāsamāna-prakāśo goloka iti\nsamarthanīyam | prakaṭa-līlāyāṃ tasmiṃs tac-chabda-prayogādarśanāt\nbhedāṃśa-śravaṇāc ca | prakaṭāprakaṭatayā līlā-bhedaś cāgre\ndarśayitavyaḥ | tad evaṃ vṛndāvana eva tasya golokākhya-prakāśasya\ndarśanenābhivyanakti -</p>\n\n<lg>\n<l>nandas tv atīndriyaṃ dṛṣṭvā loka-pāla-mahodayam |</l>\n<l>kṛṣṇe ca sannatiṃ teṣāṃ jñātibhyo vismito 'bravīt ||</l>\n</lg>\n\n<lg>\n<l>te cautsukya-dhiyo rājan matvā gopās tam īśvaram |</l>\n<l>api naḥ svagatiṃ sūkṣmām upādhāsyad adhīśvaram ||</l>\n</lg>\n\n<lg>\n<l>iti svānāṃ sa bhagavān vijñāyākhila-dṛk svayam |</l>\n<l>saṅkalpa-siddhaye teṣāṃ kṛpayaitad acintayat ||</l>\n</lg>\n\n<lg>\n<l>jano vai loka etasminn avidyā-kāma-karmabhiḥ |</l>\n<l>uccāvacāsu gatiṣu na veda svāṃ gatiṃ bhraman ||</l>\n</lg>\n\n<lg>\n<l>iti sañcintya bhagavān mahā-kāruṇiko hariḥ |</l>\n<l>darśayāmāsa lokaṃ svaṃ gopānāṃ tamasaḥ param ||</l>\n</lg>\n\n<lg>\n<l>satyaṃ jñānam anantaṃ yad brahma-jyotiḥ sanātanam |</l>\n<l>yad dhi paśyanti munayo guṇāpāye samāhitāḥ ||</l>\n</lg>\n\n<lg>\n<l>te tu brahma-hradaṃ nītā magnāḥ kṛṣṇena coddhṛtāḥ |</l>\n<l>dadṛśur brahmaṇo lokaṃ yatrākrūro 'dhyagāt purā ||</l>\n</lg>\n\n<lg>\n<l>nandādayas tu taṃ dṛṣṭvā paramānanda-nirvṛtāḥ |</l>\n<l>kṛṣṇaṃ ca tatra cchandobhiḥ stūyamānaṃ suvismitāḥ || [BhP 10.28.10-17]</l>\n</lg>\n\n<p>atīndriyam adṛṣṭa-pūrvam | loka-pālaḥ varuṇaḥ | sva-gatiṃ sva-dhāma | (page\n61) sūkṣmāṃ durjñeyām | upādhāsyan upadhāsyati no'smān prati\nprāpayiṣyatīti saṅkalpitavanta ity arthaḥ | jana iti |</p>\n\n<p>[Vṛ. reads here:] jana-śabdena tadīya-svajana evocyate | sālokya-sārṣṭi ity ādi\npadye janā itivat | atraite mat-sevanaṃ vinā prāpyamāṇā sālokyādi-\nparityāgena tat-sevaika-vāñchā-vratāḥ sādhakā eveti labhyate | na veda svāṃ\ngatiṃ ity atra tu śrī-bhagavatā tasmin loke svīyatva-tadīyatvayor ekatvam\nanena svābheda eva pratipādita iti parama evāsau tadīya-svajanaḥ | ataeva</p>\n\n<lg>\n<l>tasmān mac-charaṇaṃ goṣṭhaṃ man-nāthaṃ mat-parigraham |</l>\n<l>gopāye svātma-yogena so'yaṃ me vrata āhitaḥ || [BhP 10.25.18]</l>\n</lg>\n\n<p>iti svayam eva bhagavatā mat-parigraham ity anena svasmiṃs tat-parikaratā-\nmac-charaṇam ity ādi-krama-prāpta-bahuvrīhiṇā darśitā | so'yaṃ me vrataḥ\nity anena svasya tad-gopana-vratatā ca tad evaṃ vrajavāsi-jana eva labdhe taṃ\npraty eva karuṇayā darśitavān | na tv anyān svāṃ gatim iti\nsāmānādhikaraṇye eva vyakte | na tu tābhyāṃ padābhyāṃ vastu-dvayam\nucyate | sva-gatiṃ sūkṣmām iti pūrvoktam api tathā | tasmāt tal-loka-\ndarśanam evobhayatra vivakṣitam | vivakṣite ca tal-loke sa tu jana-mātrasya\nsva-gatir na bhavatīti ca jana-śabdena tad-viśeṣa eva vyākhyātaḥ | tad evaṃ\nsaty ayam arthaḥ | [Vṛ. addition ends.]</p>\n\n<p>[jano'sau vraja-vāsī mama svajanaḥ |] etasmin prāpañcika-loke | avidyādibhiḥ\nkṛtā yā uccāvacā gatayo deva-tiryag-ādayaḥ | tāsu svāṃ gatiṃ bhraman tābhyo\nnirviśeṣatayā jānan tām eva svāṃ gatiṃ na vedety arthaḥ |</p>\n\n<p>[The Vṛ. edition adds here: tato mām api sarvottamatayā prema-bhaktyā\nsarvottamatayā draṣṭur etasya yadyapi tat-tal-līlā-rasa-poṣāya madīya-līlā-\nśaktyaiva bhramādikaṃ kalpitam | na punar avidyādibhiḥ |</p>\n\n<p>iti nandādayo gopāḥ kṛṣṇa-rāma-kathāṃ mudā |\n<l>kurvanto ramamāṇāś ca nāvindan bhava-vedanām || [BhP 10.11.58] iti |</l></p>\n\n<p>yad-dhāmārtha-suhṛt-priyātma-tanaya-prāṇāśayās tvat-kṛte [BhP 10.14.25] ity\nādi | tathāpy etasyecchānusāreṇa kṣaṇa-katipayam etadīyām | [End Vṛ. ed.]</p>\n\n<p>tato'yaṃ bhramo yadyapi tat-tal-līlā-poṣāyaiva madīya-līlā-śaktyā kalpitas\ntathāpi tad-icchānusāreṇa kṣaṇa-katipayaṃ tadīyāṃ sarva-vilakṣaṇāṃ svāṃ\ngatiṃ darśayan tam apaneṣyāmīti bhāvaḥ | vailakṣaṇyaṃ cāgre vyañjanīyam |\ngopānāṃ svaṃ lokaṃ śrī-golokaṃ | yaḥ khalu [Vṛ. edition only:] gopī-gopair\nasaṅkhyātaiḥ sarvataḥ samalaṅkṛtam iti mṛtyu-sañjaya-tantre varṇitaḥ | tathā\n</p>\n</div>\n<div>\n\n<lg>\n<l>padmākṛti-purodvāri lakṣa-maṇḍala-nāyikāḥ |</l>\n<l>rāmādayas tu gopālāś catur-dikṣu maheśvarāḥ ||</l>\n</lg>\n\n<p>iti nārada-pañcarātre vijayākhyāne varṇitaḥ | [end Vṛ. addition] cintāmaṇi-\nprakara-sadmasu ity ādibhir bahu-varṇita-vyakta-vaibhavātikrānta-prapañca-\nloka-mahodayas tam |</p>\n\n<p>tamasaḥ prakṛteḥ paraṃ prapañcānabhivyaktatvena tadīyenāpy asaṅkaram |\nataeva saccidānanda-rūpa evāsau loka ity āha satyam iti | satyādi-rūpaṃ yad\nbrahma yac ca guṇātyaye paśyanti tad eva svarūpa-śakti-vṛtti-viśeṣa-\nprākaṭyena satyādi-rūpāvyabhicāriṇaṃ golokaṃ santaṃ darśayāmāseti\npūrvenānvayaḥ | yathānyatrāpi vaikuṇṭhe bhagavat-sandarbhodāhṛtaṃ\npādmādi-vacanaṃ brahmābhinnatā-vācitvena darśitaṃ tadvat |</p>\n\n<p>atha śrī-vṛndāvane ca tādṛśa-darśanaṃ katama-deśa-sthitānāṃ teṣāṃ jātam\nity apekṣāyām āha brahma-hradam akrūra-tīrthaṃ kṛṣṇena nītāḥ punaś ca\ntad-ājñayaiva magnāḥ, punaś ca tasmāt tīrthāt śrī-kṛṣṇenaivoddhṛtāḥ |\nuddhṛtya vṛndāvana-madhya-deśam ānītās tasminn eva narākṛti-para-\nbrahmaṇaḥ śrī-kṛṣṇasya lokaṃ golokākhyaṃ dadṛśuḥ |</p>\n\n<p>[V edition adds:] ko'sau brahma-hradaḥ ? tatrāha yatreti | purety etat-\nprasaṅgād bhāvi-kāla ity arthaḥ | purā purāṇe nikaṭe prabandhātīta-\nbhāviṣu iti koṣa-kārāḥ | [end V. addition]</p>\n\n<p>yatra ca brahma-hrade'dhyagād (page 62) astauta adhigatavān iti vā |\nsarvatraiva śrī-vṛndāvane yadyapi tat-prakāśa-viśeṣo'sau golokaḥ darśayituṃ\nśakyaḥ syāt tathāpi tat-tīrtha-māhātmya-jñāpanārtham eva vā vinodārtham\neva vā tasmin majjanam iti jñeyam |</p>\n\n<p>[The Vṛ. edition here reads: nandādaya iti kartr-antarā-nirdeśāc chandobhir\neva mūrtaiḥ kartṛbhiḥ | tad-abhijñāpanārthaṃ taj-janmādi-līlayā\nstūyamānam | antaraṅgāḥ parikarās tu pūrva-darśita-rītyā go-gopādaya eva |\nataeva kṛṣṇaṃ yathā dadṛśus tathā tat-parikarāntarāṇāṃ darśanānuktes tatra\nka eva tatra parikarā ity abhivyajyate | ta eva ca pūrva-darśita-mṛtyu-\nsañjayādi-tantra-hari-vaṃśādi-vacanānusāreṇa prakaṭāprakaṭa-prakāśa-\ngatatayā dvidhā-bhūtāḥ sampraty aprakaṭa-prakāśa-praveśe saty eka-rūpā\neva jātā iti pṛthag-dṛṣṭāḥ |</p>\n\n<p>yadā tat-prakāśa-bhedo bhavati, tadā tat-tal-līlā-rasa-poṣāya teṣu prakāśeṣu\ntat-tal-līlā-śaktir evābhimāna-bhedaṃ parasparam anusandhānaṃ ca prāyaḥ\nsampādayatīti gamyate | udāhariṣyate cāgre | ataevoktaṃ na veda svāṃ gatiṃ\nbhraman iti | tathā ca satīdānīṃ śrī-vraja-vāsināṃ kathañcij jātayā\ntādṛśecchayā tebhyas teṣām eva tādṛśa-loka-prakāśa-viśeṣādikaṃ darśitam\niti gamyate | na ca prakāśāntara-sambhāvanīyam | parameśvaratvena tac ca\nśrī-vigraha-parikara-dhāma-līlādīnāṃ yugapad ekatrāpy ananta-vidha-\nvaibhava-prakāśa-śīlatvāt | End of Vṛ. addition.]</p>\n\n<p>atra svāṃ gatim iti tadīyatā-nirdeśo gopānāṃ svaṃ lokam iti ṣaṣṭhī-sva-\nśabdayor nirdeśaḥ | kṛṣṇam iti sākṣāt tan-nirdeśaś ca vaikuṇṭhāntaraṃ\nvyavacchidya śrī-golokam eva pratipādayati | ataeva teṣāṃ tad-darśanāt\nparamānanda-nirvṛtatvaṃ suvismitatvam api yuktam uktam | tasyaiva\npūrṇatvāt | tathāpi teṣāṃ putrādi-rūpeṇaivodayāc ca |[*ENDNOTE #3] tathā\ntatra kṛṣṇaṃ yathā dadṛśus tathā tat-parikarāṇām anyeṣāṃ darśanānuktes ta\neka eva tatra parikarā ity abhivyajyate | tataś ca līlā-dvaye kṛṣṇavat teṣām\neva prakāśa-bhedaḥ | yadā ca prakāśa-bhedo bhavati tadā tat-tal-līlā-rasa-\npoṣāya teṣu prakāśeṣu tat-tal-līlā-śaktir evābhimāna-bhedaṃ parasparam\nananusandhānaṃ ca prāyaḥ sampādayatīti gamyate | udāhariṣyate cāgre |</p>\n\n<p>ataevoktaṃ na veda svāṃ gatiṃ bhraman iti | tathā ca satīdānīṃ śrī-vraja-\nvāsināṃ kathañcij jātayā tādṛśecchayā tebhyas teṣām eva tādṛśaṃ prakāśa-\nviśeṣādikaṃ darśitam iti gamyate | na ca prakāśāntaram asambhāvanīyam |\nparameśvaratvena tat śrī-vigraha-parikara-dhāma-līlādīnāṃ yugapad\nekatrāpy ananta-vidha-vaibhava-prakāśa-śīlatvāt | tad evam ukto'rthaḥ\nsamañjasa eva |</p>\n\n<p>|| 10.28 || śrī-śukaḥ || 116 ||</p>\n\n<p>[117]</p>\n\n<p>evaṃ dvārakādīnāṃ tasya nitya-dhāmatvaṃ siddham | atha tatra ke tāvad asya\nparikarāḥ | ucyate - pūryor yādavādayo vane śrī-gopādayaś ceti | śrī-\nkṛṣṇasya dvārakādi-nitya-dhāmatvena teṣāṃ svataḥ-siddheḥ | tad-rūpatve\nparikarāntarāṇām ayuktatvād aśravaṇatvāc ca | tat-\nparikaratvenaivārādhanādi-vākyāni darśitāni darśayitavyāni ca | ataevoktaṃ\npādme kārtika-māhātmye śrī-kṛṣṇa-satyabhāmā-saṃvāde -</p>\n\n<lg>\n<l>ete hi yādavāḥ sarve mad-gaṇā eva bhāmini |</l>\n<l>sarvadā mat-priyā deva mat-tulya-guṇa-śālinaḥ || [PadmaP</l>\n</lg>\n<p>6.89.22[*ENDNOTE #4]]</p>\n\n<p>eva-kārān na devādayaḥ | śrī-hari-vaṃśe'py aniruddhānveṣaṇe tādṛśatvam\nevoktam akrūreṇa - devānāṃ ca hitārthāya vayaṃ yātā manuṣyatām [HV\n2.121.57][*ENDNOTE #5] iti | śrī-mathurāyāṃ tv avatārāvasareṇābhivyaktā\napi nigūḍhatayā kecit tasyām eva vartamānāḥ śrūyante | yathā śrī-\ngopālottara-tāpanyām -</p>\n\n<p>yatrāsau saṃsthitaḥ kṛṣṇas tribhiḥ śaktyā samāhitaḥ |\n<l>rāmāniruddha-pradyumnai rukmiṇyā sahito vibhuḥ || [GTU 2.36] iti |</l></p>\n\n<p>śrī-vṛndāvane (page 63) taiḥ sadā vihārāś ca | yathā pādma-pātāla-khaṇḍe\nśrī-yamunām uddiśya -</p>\n\n<p>aho abhāgyaṃ lokasya na pītaṃ yamunā-jalam |\ngo-vṛnda-gopikā-saṅge yatra krīḍati kaṃsa-hā || iti |</p>\n\n<p>skānde ca -\nvatsair vatsatarībhiś ca sadā krīḍati mādhavaḥ |\nvṛndāvanāntara-gataḥ sa-rāmo bālakair vṛtaḥ || iti |</p>\n\n<p>na tu prakaṭa-līlā-gatebhya ete bhinnāḥ, ete hi yādavāḥ sarve ity anusārāt |\ntathā hi pādma-nirmāṇa-khaṇḍe ca śrī-bhagavad-vākyam -</p>\n\n<lg>\n<l>nityāṃ me mathurāṃ viddhi vanaṃ vṛndāvanaṃ tathā |</l>\n<l>yamunāṃ gopa-kanyāś ca tathā gopāla-bālakān ||</l>\n</lg>\n\n<p>mamāvatāro nityo'yam atra mā saṃśayaṃ kṛthāḥ || iti |</p>\n\n<p>atas tān evoddiśya śrutau ca tatra ṛkṣu -\ntāṃ vāṃ vāstūny uśmasi gamadhyai\nyatra gāvo bhūri-śṛṅgā ayāsaḥ |\natrāha tad urugāyasya vṛṣṇaḥ\nparamaṃ padam avabhāti bhūri || iti |</p>\n\n<p>vyākhyātaṃ ca - tāṃ tāni vāṃ yuvayoḥ kṛṣṇa-rāmayor vāstūni līlā-sthānāni\ngamadhyai gantuṃ prāptuṃ uśmasi kāmayāmahe | tāni kiṃ-viśiṣṭāni ? yatra\nyeṣu bhūri-śṛṅgā mahā-śṛṅgyo gāvo vasanti | yathopaniṣadi bhūma-vākye\ndharmi-pareṇa bhūma-śabdena mahiṣṭham evocyate na tu bahutaram iti |\nyūtha-dṛṣṭyaiva vā bhūri-śṛṅgā bahu-śṛṅgyo bahu-śubha-lakṣaṇā iti vā |\nayāsaḥ śubhāḥ | atra bhūmau tal-loka-veda-prasiddhaṃ śrī-golokākhyaṃ\nurugāyasya svayaṃ bhagavato vṛṣṇaḥ sarva-kāma-dugha-caraṇāravindasya\nparamaṃ prapañcātītaṃ padaṃ sthānaṃ bhūri bahudhā avabhātīty āha veda\niti |</p>\n\n<p>yajuḥsu -- mādhyandinīyās tu yā te dhāmany uśmasi ity ādau | [yāti\ndhāmany uśmasi iti vā pāṭhaḥ]</p>\n\n<p>pādmottara-khaṇḍe tu yat tv iyaṃ śrutiḥ parama-vyoma-prastāva udāhṛtā tat\nparama-vyoma-golokayor ekatāpatty-apekṣayeti mantavyam | go-śabdasya\nsāsnādi-maty eva pracura-prayogeṇa jhaṭity artha-pratīteḥ | śrī-golokasya\nbrahma-saṃhitā-harivaṃśa-mokṣadharmādiṣu prasiddhatvāc ca | atharvaṇi ca\nśrī-gopāla-tāpanyāṃ - janma-jarābhyāṃ bhinnaḥ sthāṇur ayam acchedyo'yaṃ\nyo'sau saurye tiṣṭhati yo'sau goṣu tiṣṭhati yo'sau gāḥ pālayati | yo'sau gopeṣu\ntiṣṭhati [GTU 2.22] ity ādi |</p>\n\n<p>tad evam ubhayeṣām api nitya-pārṣadatve siddhe yat tu śastrāghāta-kṣata-\nviṣa-pāna-mūrcchā-tattva-bubhutsā-saṃsāra-sāra-nistāropadeśāspadatvādikaṃ\nśrūyate, tad bhagavata iva nara-līlaupāyikatayā prapañcitam iti mantavyam |\nyathā taveyaṃ viṣamā buddhir [BhP 10.54.42] ity ādikaṃ sākṣāt śrī-rukmiṇīṃ\nprati śrī-baladeva-vākye | yac ca śrīmad-uddhavam uddiśya - sa kathaṃ\nsevayā tasya kālena jarasaṃ gataḥ [BhP 3.2.3] ity uktam | tad api cira-kāla-sevā-\n<l>tātparyakam eva | tatra pravayaso'py āsan yuvāno' tibalaujasaḥ [BhP 10.45.19]</l>\niti virodhāt |</p>\n\n<p>kvacic ca prakaṭa-līlāyāḥ prāpañcika-loka-miśratvāt yathārtham eva tad-\nādikam | yathā śatadhanva-vadhādau | antaraṅgānāṃ bhagavat-sādhāraṇyaṃ\ntu yādavān uddiśyoktam - mat-tulya-guṇa-śālinaḥ iti | gopān uddiśya ca\ngopaiḥ samāna-guṇa-śīla-vayo-vilāsa-veśyaiś ca iti | pādma-nirmāṇa-khaṇḍe\n- gopālā munayaḥ sarve vaikuṇṭhānanda-mūrtayaḥ iti | yato yo vaikuṇṭhaḥ\nśrī-bhagavān sa ivānanda-mūrtayas te tatas tat-parama-bhaktatvād eva\nmunaya ity ucyate | na tu muny-avatāratvād iti jñeyam | naite sureśā ṛṣayo\nna vaite ity ādikaṃ śrī-baladeva-vākyaṃ ca bhagavad-āvirbhāva-lakṣaṇa-\ngopādīnāṃ keyaṃ vā kuta āyātā daivī vā nāry utāsurī [BhP 10.13.37] ity ādi-\nprāptam anyatvam eva niṣedhati, na tu pūrveṣāṃ ca tad vidadhāti kalpanā-\ngauravād iti jñeyam | [B addition: itthaṃ satāṃ brahma-sukhānubhūtyā ity\nādeḥ tad bhūri-bhāgyam ity ādeś ca | end Vṛ.]\nyuktaṃ caiṣāṃ tat-sādṛśyaṃ --</p>\n\n<lg>\n<l>tasyātma-tantrasya harer adhīśituḥ (page 64)</l>\n<l>parasya māyādhipater mahātmanaḥ |</l>\n<l>prāyeṇa dūtā iha vai manoharāś</l>\n<l>caranti tad-rūpa-guṇa-svabhāvāḥ || [BhP 6.3.18] iti śrī-yama-</l>\n</lg>\n<p>vākyānugatatvāt |</p>\n\n<p>dṛṣṭaṃ ca prathame - prāviśat puram [BhP 1.11.11] ity ārabhya madhu-bhoja-\ndaśārhārha-kukurāndhaka-vṛṣṇibhiḥ ātma-tulya-balair guptām [BhP 1.11.12]\nity ādi | ataeva -</p>\n\n<lg>\n<l>gopa-jāti-praticchannā devā gopāla-rūpiṇam |</l>\n<l>īḍire kṛṣṇaṃ rāmaṃ ca naṭā iva naṭaṃ nṛpaḥ || [BhP 10.18.11]</l>\n</lg>\n\n<p>ity atra sāmyam eva sūcitam | arthaś ca devāḥ śrī-kṛṣṇāvaraṇe mad-bhakta-\npūjābhyadhikā iti nyāyena tadvad evopāsyā api śrīdāmādayo gopa-jātyā\npraticchannā anya-gopa-sāmānya-bhāvena prāyas tādṛśāv api tau tad-rūpiṇau\ntathā te'pīty arthaḥ (?) | atra devā ity anena guṇa-sāmyaṃ cābhipretam iti |</p>\n\n<p>[118]</p>\n\n<p>tatra yādavādīnāṃ tat-pārṣadatvaṃ yojayati -</p>\n\n<lg>\n<l>ahaṃ yūyam asāv ārya ime ca dvārakaukasaḥ |</l>\n<l>sarve 'py evaṃ yadu-śreṣṭha vimṛgyāḥ sa-carācaram || [BhP 10.85.23]</l>\n</lg>\n\n<p>yūyaṃ śrīmad-ānakadundubhy-ādayo vimṛgyāḥ paramārtha-rūpatvād\nanveṣaṇīyāḥ | tathānyad api dvārakauko jaṅgama-sthāvara-sahitaṃ yat kiñcit\ntad-anveṣyam | ahaṃ śrī-kṛṣṇa iti dṛṣṭāntatvenopanyastam | tataś ca\nnarākāra-brahmaṇi svasminn iva tan nitya-parikare sarvatraiva parama-\npuruṣārthatvam iti bhāvaḥ | tasmād yathā pūrvaṃ sattvaṃ rajas tamaḥ ity\nādinā sattvādi-guṇānāṃ tad-vṛttīnāṃ ca brahmaṇi traikālika-sparśa-\nsambhavān māyayaiva tad-adhyāso bhavatā varṇitas tathā dṛṣṭir atra tu\nnakāryeti tātparyam | laukikādhyātma-goṣṭhīty evam evety āha dvayena -</p>\n\n<lg>\n<l>ātmā hy ekaḥ svayaṃ-jyotir nityo 'nyo nirguṇo guṇaiḥ |</l>\n<l>ātma-sṛṣṭais tat-kṛteṣu bhūteṣu bahudheyate || [BhP 10.85.24]</l>\n</lg>\n\n<p>atrānugatārthāntaraṃ ca dṛśyate | dvārakāyām iti prakaraṇena labhyate | hi\nyasmād eka evātmā bhagavattvam ātma-sṛṣṭaiḥ svarūpād evollasitair guṇaiḥ\nsvarūpa-śakti-vṛtti-viśeṣaiḥ kartṛbhis tat-kṛteṣu tasmin svarūpe eva\nprādurbhāviteṣu bhūteṣu paramārtha-satyeṣu dvārakāntarvarti-vastuṣu\nbahudhā tat-tad-rūpeṇa īyate prakāśate | sahasra-nāma-bhāṣye lokanāthaṃ\nmahad-bhūtam ity atra ca bhūtaṃ paramārtha-satyam iti vyākhyātam | tathā\ntathā ca prakāśaḥ svarūpa-guṇāparityāgenaivety āha svayaṃ jyotiḥ sva-\nprakāśa eva san, nitya eva san, anyaḥ prapañce'bhivyakto'pi tad-vilakṣaṇa eva\nsan, nirguṇaḥ prākṛta-guṇa-rahita eva ca sann iti |\n[119]</p>\n\n<p>atra cārthāntaraṃ yathā tarhi kathaṃ bhavata ātyantikaṃ samam evātra sarvam\nity āśaṅkya tathāpi mayy asti vaiśiṣṭyam ity āha -</p>\n\n<lg>\n<l>khaṃ vāyur jyotir āpo bhūs tat-kṛteṣu yathāśayam |</l>\n<l>āvis-tiro-'lpa-bhūry eko nānātvaṃ yāty asāv api || [BhP 10.85.25]</l>\n</lg>\n\n<p>sat-kārya-vādābhyupagamāt tasya kāraṇānanyatvābhyupagamāc ca | yathā\nkhādīni bhūtāni tat-kṛteṣu tat-svarūpeṇaiva vikāsiteṣu vāyv-ādi-ghaṭānteṣu\nyathāśayaṃ vāyv-ādy-āvirbhāvādy-anurūpam evāvirbhāvādikaṃ yānti na tu\nteṣv adhikam | atra yāvān vāyur gṛhyate tāvān eva tatrākāśa-dharmaḥ\nśabdo'pi gṛhyate | yāvaj jyotis tāvān eva vāyu-dharmaḥ sparśo'pīty ādikaṃ\njñeyam | tathā svarūpeṇaiva vikāsiteṣu dvārakā-vastuṣu asau bhagavad-ākhya\nātmāpi | tasmād ahaṃ tu tat-sarva-mayaḥ sarvasmāt pṛthak paripūrṇaś cety\n<l>asti vaiśiṣṭyam iti bhāvaḥ | anena dṛṣṭāntena (page 65) matta evollasitā</l>\nmad-dharmā eva te bhavitum arhanti na tv ākāśe dhūsaratvādivan mayi\nkevala-madhya-sthā iti ca jñāpitam | atra yathā tatheti vyākhyānam api\nśabdena dyotyate |</p>\n\n<p>|| 10.85 || śrī-bhagavān śrī-vasudevam || 119 ||</p>\n\n<p>[120]</p>\n\n<p>ataevāha -</p>\n\n<lg>\n<l>tad-darśana-sparśanānupatha-prajalpa-</l>\n<l>śayyāsanāśana-sayauna-sapiṇḍa-bandhaḥ |</l>\n<l>yeṣāṃ gṛhe niraya-vartmani vartatāṃ vaḥ</l>\n<l>svargāpavarga-viramaḥ svayam āsa viṣṇuḥ || [BhP 10.82.20]</l>\n</lg>\n\n<p>yeṣāṃ vo yuṣmākaṃ vṛṣṇīnāṃ gṛhe viṣṇuḥ śrī-kṛṣṇākhyo bhagavān svayam\nātmanā svabhāvata eva āsa nivāsaṃ cakre na tv anyena hetunety arthaḥ |\nkathambhūte'niraya-vartmani nirayaḥ saṃsāras tad-vartma prapañcaḥ\ntato'nyasmin, prapañcātīta ity arthaḥ | kīdṛśānāṃ vas tasminn eva\nvartamānānām | svayaṃ kathambhūtaḥ svargāpavarga-viramaḥ\nsvargasyāpavargasya ca viramo yena | yo nija-bhaktebhyas tad-\nbahirmukhatākaraṃ svargaṃ na dadāti tad-bhakty-udāsīnaṃ kevalaṃ mokṣaṃ\nca na dadāti kintu tān sva-caraṇāravinda-tala eva rakṣatīty arthaḥ | yeṣāṃ\nyuṣmākaṃ tu gṛhe sa evambhūta evāsety āha tad-darśaneti | tasya yuṣmat-\nkartṛkaṃ darśanaṃ ca anupatho'nugatiś ca prajalpo goṣṭhī ca, tathā yuṣmat-\nsaṃvalitā śayyā śayanaṃ ca āsanaṃ ca aśanaṃ bhojanaṃ ca tair viśiṣṭaiś cāsau\nsa-yauna-sa-piṇḍa-bandhaś ceti śāka-pārthivādivan madhya-pada-lopī karma-\ndhārayaḥ | tatra vṛṣṇibhiḥ saha yauna-bandho vivāha-sambandhaḥ, sa-piṇḍa-\nbandho daihika-sambandhas tābhyāṃ saha vartamāno'sāv iti bahuvrīhi-\ngarbhatā |</p>\n\n<p>|| 10.82 || rājānaṃ śrīmad-ugrasenam || 120 ||</p>\n\n<p>[121]</p>\n\n<p>kiṃ ca -</p>\n\n<lg>\n<l>saṅkhyānaṃ yādavānāṃ kaḥ kariṣyati mahātmanām |</l>\n<l>yatrāyutānām ayuta- lakṣeṇāste sadāhukaḥ || [BhP 10.90.42]</l>\n</lg>\n\n<p>āhukaḥ ugrasenaḥ | yatrāsta iti vartamāna-prayogeṇa tatrāpi sadeti nityatā-\nvācakāvyayena teṣāṃ nitya-pārṣadatvaṃ suvyaktam ||</p>\n\n<p>|| 10.90 || śrī-śukaḥ || 121 ||</p>\n\n<p>[122]</p>\n\n<p>atas teṣāṃ śrī-bhagavat-pārṣadatve yogyatām avyabhicāritvam api\ndṛṣṭāntena spaṣṭayati --</p>\n\n<p>tatropaviṣṭaḥ paramāsane vibhur\n<lg>\n<l>babhau sva-bhāsā kakubho 'vabhāsayan</l>\n<l>vṛto nṛ-siṃhair yadubhir yadūttamo</l>\n<l>yathoḍu-rājo divi tārakā-gaṇaiḥ || [BhP 10.70.18]</l>\n</lg>\nspaṣṭam | evam eva duryodhanaṃ prati svayaṃ viśva-rūpaṃ darśayatā śrī-\nbhagavatā teṣāṃ yādavādīnāṃ nijāvaraṇa-rūpatvaṃ darśitam ity udyama-\nparvaṇi prasiddhiḥ ||</p>\n\n<p>|| 10.70 || śrī-śukaḥ || 122 ||</p>\n\n<p>[123]</p>\n\n<p>yaś caiṣām ekādaśa-skandhānte tad-anyathā-bhāvaḥ śrūyate, sa tu śrīmad-\narjuna-parājaya-vimoha-paryanto māyika eva | tathā-vacanaṃ ca brahma-\nśāpānivartyatā-khyāpanāyaiva go-brāhmaṇa-hitāvatāriṇā bhagavatā vihitam\n<l>iti jñeyam | dṛśyate ca bṛhad-agni-purāṇādau rāvaṇa-hṛtāyāḥ (page 66)</l>\nsītāyā māyikatvaṃ yathā tadvat[*ENDNOTE #6] | tathā hi tadānīm evāha -\n</p>\n</div>\n<div>\n\n<lg>\n<l>tvaṃ tu mad-dharmam āsthāya jñāna-niṣṭha upekṣakaḥ |</l>\n<l>man-māyā-racitām etāṃ vijñāyopaśamaṃ vraja || [BhP 11.30.49]</l>\n</lg>\n\n<p>tvaṃ tu dāruko jñāna-niṣṭho madīya-līlā-tattvajñaḥ, mad-dharmaṃ mama\nsvabhakta-pratipālayitṛtva-rūpaṃ sva-tulya-parikara-saṅgitva-rūpaṃ ca\nsvabhāvam āsthāya viśrabhya etām adhunā prakāśitāṃ sarvām eva\nmauṣalādi-līlāṃ mama indra-jālavad racitāṃ vijñāya upekṣako bahir dṛṣṭyā\njātaṃ śokam upekṣamāṇa upaśamaṃ citta-kṣobhāt nivṛttiṃ vraja prāpnuhi |\ntu-śabdenānye tāvan muhyantu tava tu tathā moho na yukta eveti dhvanitam |\natra śrī-dārukasya svayaṃ vaikuṇṭhāvatīrṇatvena siddhatvād etām ity\natrātisannihitārtha-lābhāc cānyathāvyākhyānam eva prathama-pratītya-\nviṣaya iti vivektavyam |</p>\n\n<p>|| 11.30 || śrī-bhagavān dārukam || 123 ||</p>\n\n<p>[124]</p>\n\n<p>tathā ca padya-trayam -</p>\n\n<lg>\n<l>rājan parasya tanu-bhṛj-jananāpyayehā</l>\n<l>māyā-viḍambanam avehi yathā naṭasya |</l>\n<l>sṛṣṭvātmanedam anuviśya vihṛtya cānte</l>\n<l>saṃhṛtya cātma-mahinoparataḥ sa āste || [BhP 11.31.11]</l>\n</lg>\n\n<p>parasya śrī-kṛṣṇasya ye tanu-bhṛtaḥ prayujyamāne mayi tāṃ śuddhāṃ\nbhāgavatīṃ tanum [BhP 1.6.29] iti śrī-nāradokty-anusāreṇa tadīyāṃ tanum\neva dhārayantas tat-pārṣadā yādavādayas teṣāṃ jananāpyaya-rūpā īhāś\nceṣṭāḥ kevalaṃ parasyaiva māyayā anukaraṇam avehi yathā indrajāla-vettā\nnaṭaḥ kaścij jīvata eva mārayitveva dagdhveva punaś ca tad-dehaṃ\njanayitveva darśayati tasyeva | viśva-sargādi-hetv-acintya-śaktes tasya tādṛśa-\nśaktitvaṃ na ca citram ity āha sṛṣṭveti | evaṃ sati śrī-saṅkarṣaṇādau\nmugdhānām anyathābhāna-hetūdāharaṇābhāsaḥ sutarām eva māyika-līlā-\nvarṇane praveśito bhavati | skānde śrī-lakṣmaṇasyāpy anyādṛśatvaṃ na\nsampratipannam | nārāyaṇa-varmaṇi ca śeṣād vilakṣaṇa-śaktitvena nityam\nevopāsaka-pālakatvena tathaivānumatam iti darśitam | ataeva jarāsandha-\nvākye tava rāma yadi śraddhā [BhP 10.50.18] ity atra śrī-svāmibhir apītthaṃ\nvāstavārtho vyañjitaḥ |</p>\n\n<p>acchedya-deho'sāv iti svayam eva matvā aparitoṣāt pakṣāntaram āha yad vā\nmāṃ jahīti | tad evaṃ cānena vyākhyānena lokābhirāmāṃ sva-tanuṃ [BhP\n11.31.6] ity ādi-padyeṣu yogi-jana-śakti-vilakṣaṇa-bhagavac-chakti-vyañjakaka-\nśrī-svāmi-caraṇānām adagdhvety ādi-pada-cchedādi-maya-vyākhyā-\nsauṣṭhavaṃ kaimutyātiśayena suṣṭhv eva sthāpitam | yata eva dṛśyate\ncādyāpy upāsakānām ity ādikaṃ ca tad-uktaṃ susaṅgataṃ bhavati | tat-tat-\nparikareṇaiva sārdhaṃ teṣu tat-sākṣātkāra iti | aprākṛta-dehānāṃ teṣāṃ tan\nna sambhavatīy āstām |</p>\n\n<p>[125]</p>\n\n<p>śrī-kṛṣṇa-pālyatvenaiva na sambhavatīty āha --</p>\n\n<lg>\n<l>martyena yo guru-sutaṃ yama-loka-nītaṃ</l>\n<l>tvāṃ cānayac charaṇa-daḥ paramāstra-dagdham |</l>\n<l>jigye 'ntakāntakam apīśam asāv anīśaḥ</l>\n<l>kiṃ svānane svar anayan mṛgayāṃ sa-deham || [BhP 11.31.12]</l>\n</lg>\n\n<p>yaḥ śrī-kṛṣṇaḥ yama-lokaṃ gatam api guru-sutaṃ guror jātena pañcajana-\nbhakṣitena tena martyena dehenaivānayat | na ca brahma-tejaso balavattvaṃ\nmantavyam | tvāṃ ca brahmāstra-dagdhaṃ yas tasmād brahmāstrād ānayad\nrakṣitavān ity arthaḥ | kim anyad vaktavyam ? yaś cāntakānām antakam\nīśaṃ śrī-rudram api bāṇa-saṅgrāme jitavān | aho yaś ca taṃ jarākhyaṃ\nmṛgayum api svaḥ svargaṃ vaikuṇṭha-viśeṣaṃ sa-śarīram eva prāpitavān | sa\nkathaṃ svānāṃ yadūnām (page 67) avane īśo na bhavati ? tasmāt teṣv\nanyathā-darśanaṃ na tāttvika-līlānugatam | sa-śarīraṃ tu teṣāṃ sva-loka-\ngamanam atīva yuktam ity arthaḥ |</p>\n\n<p> [126]</p>\n\n<p>nanu gacchantu te sa-śarīrā eva svaṃ dhāma tatrāpi svayaṃ bhagavān virājata\neveti na teṣāṃ tad-viraha-duḥkham api | śrī-bhagavāṃs tu tathā-samarthaś cet\ntarhi katham anyāṃs tādṛśān āvirbhāvya taiḥ saha martya-lokānugrahārtham\naparam api kiyantaṃ kālaṃ martya-loke'pi prakaṭo nāsīd ity atra siddhāntayan\nteṣāṃ śrī-bhagavataś ca sauhārda-bhareṇāpi parasparam avyabhicāritvam āha\n</p>\n</div>\n<div>\n\n<lg>\n<l>tathāpy aśeṣa-sthiti-sambhavāpyayeṣv</l>\n<l>ananya-hetur yad aśeṣa-śakti-dhṛk |</l>\n<l>naicchat praṇetuṃ vapur atra śeṣitaṃ</l>\n<l>martyena kiṃ sva-stha-gatiṃ pradarśayan || [BhP 11.31.13]</l>\n</lg>\n\n<p>yadyapy ukta-prakāreṇa aśeṣa-sthiti-sambhavāpyayeṣu ananya-hetuḥ yat\nyasmāt tad-ūrdhvam apy ananta-tādṛśa-śakti-dhṛk, tathāpi yādavān\nantardhāpya nijaṃ vapur atra śeṣitaṃ praṇetuṃ kiñcit kālaṃ sthāpayituṃ\nnaicchat, kintu svam eva lokam anayat | tatra hetuḥ | tān vinā martyena lokena\nkiṃ mama prayojanam iti sva-sthānāṃ tad-dhāma-gatānāṃ teṣāṃ gatim eva\nsvasyābhimatatvena prakṛṣṭāṃ darśayann iti |</p>\n\n<p>|| 11.31 || śrī-śukaḥ || 124-126 ||</p>\n\n<p>[127]</p>\n\n<p>atas teṣāṃ śrī-bhagavadvad antardhānam eva na tv anyad astīti śrī-\nbhagavad-abhiprāya-kathanenāpy āha -</p>\n\n<lg>\n<l>mitho yadaiṣāṃ bhavitā vivādo</l>\n<l>madhv-āmadātāmra-vilocanānām |</l>\n<l>naiṣāṃ vadhopāya iyān ato 'nyo</l>\n<l>mayy udyate 'ntardadhate svayaṃ sma || [BhP 3.3.15]</l>\n</lg>\n\n<p>eṣāṃ yadūnāṃ yadā mitho vivādas tadāpy eṣāṃ pṛthivī-parityājane vadha-\nrūpa upāyo na vidyate kim utānyena vivāde sa na syād iti | tarhi teṣāṃ\nmamābhilaṣite pṛthivī-parityājane katama upāyo bhavet | tatra punaḥ\nparāmṛśati | ato vadhād anya eva iyān etāvān eva upāyo vartate | ko'sau mayi\nudyate mamecchayā ete svayam antardadhata iti yaḥ | smeti niścaye | yad vā\nvadhasyopāyo na vidyata ity evaṃ vyākhyāya ato vadhopāyād anya iyān\nvadhopāya-tulya upāyo vidyate iti vyākhyeyam | anyat samānam |\n|| 3.3 || śrīmad uddhavo viduram || 127 ||</p>\n\n<p>[128]</p>\n\n<p>ataevāntarhite bhagavati śrīmad-uddhavasya vidur iti vartamāna-pratyaya-\nnirdeśa-vākyena tadānīm antarhitasyāpi tad-vargasya iva śrī-bhagavataiva\nsaha saṃvāso vyajyate yathā -</p>\n\n<lg>\n<l>durbhago bata loko 'yaṃ yadavo nitarām api |</l>\n<l>ye saṃvasanto na vidur hariṃ mīnā ivoḍupam || [BhP 3.2.8]</l>\n</lg>\n\n<p>ayaṃ mama hṛdaye sphuran dvārakā-vāsī lokaḥ | ye saṃvasantaḥ saha\nvasanto'pi na vidur na jānanti | ahaṃ tu saṃvāsa-bhāgya-hīno na jānāmīti\nnāścaryam iti bhāvaḥ | atra tadānīṃ yadi saṃvāso nābhaviṣyat tadā nāvediṣur\nity evāvakṣyad iti jñeyam |</p>\n\n<p>[129]</p>\n\n<p>nanv adhunāpi na jānantīti kathaṃ jānāsīty āśaṅkya hetuṃ prācīna-\nnijānubhavam āha -</p>\n\n<lg>\n<l>iṅgita-jñāḥ puru-prauḍhā ekārāmāś ca sātvatāḥ |</l>\n<l>sātvatām ṛṣabhaṃ sarve bhūtāvāsam amaṃsata || [BhP 3.2.9]</l>\n</lg>\n\n<p>yaṃ sātvatāṃ sveṣām eva ṛṣabhaṃ nitya-kula-patitvena vartamānaṃ svayaṃ\nbhagavantam api bhūtāvāsaṃ tad-aṃśa-rūpaṃ bhūtāntaryāminam\n<l>evāmaṃsateti | me eko deva (page 68) ity ādau sarva-bhūtādhivāsa [ŚvetU 6.18]</l>\n<l>ity antaryāmi-śruteḥ | uktaṃ ca vṛṣṇīnāṃ para-daivatā [BhP 10.43.27] iti |</l></p>\n\n<p>|| 3.2 || śrīmad-uddhavo śrī-viduram || 128-129 ||</p>\n\n<p>[130]</p>\n\n<p>yam eva saṃvāsaṃ pūrvam api prārthayāmāsa -</p>\n\n<lg>\n<l>nāhaṃ tavāṅghri-kamalaṃ kṣaṇārdham api keśava |</l>\n<l>tyaktuṃ samutsahe nātha sva-dhāma naya mām api || [BhP 11.6.43]</l>\n</lg>\n\n<p>sva-dhāma-dvārakāyā eva prāpañcikā-prakaṭa-prakāśa-viśeṣam apīti |\nyathā yādavān anyān nayasi tathā mām api nayety arthaḥ | arthāntare tv api-\nśabda-vaiyarthyaṃ syāt |</p>\n\n<p>|| 11.6 || śrīmān uddhavaḥ || 130 ||</p>\n\n<p>[131]</p>\n\n<p>pādmottara-khaṇḍe kārttika-māhātmye ca yādavānāṃ tadṛśatvaṃ -</p>\n\n<lg>\n<l>yathā saumitri-bharatau yathā saṅkarṣaṇādayaḥ |</l>\n<l>tathā tenaiva jāyante nija-lokād yadṛcchayā ||</l>\n</lg>\n\n<p>punas tenaiva gacchanti tat-padaṃ śāśvataṃ param |\n<l>na karma-bandhanaṃ janma vaiṣṇavānāṃ ca vidyate || [PadmaP 6.229.57-58] iti |</l></p>\n\n<p>atra nija-lokād iti tat-padam iti ca rāma-kṛṣṇādi-vaikuṇṭhaṃ pādmottara-\nkhaṇḍa-matam | śrī-matsyādy-avatārāṇāṃ pṛthak pṛthak vaikuṇṭhāvasthites\ntatra sākṣād uktatvāt | tādṛśānāṃ bhagavata iva bhagavad-icchayaiva\njanmādi-kāraṇaṃ coktaṃ śrī-vidureṇa -</p>\n\n<p>ajasya janmotpatha-nāśanāya\nkarmāṇy akartur grahaṇāya puṃsām\nnanv anyathā ko 'rhati deha-yogaṃ\n<l>paro guṇānām uta karma-tantram || [BhP 3.1.44] iti |</l></p>\n\n<p>ko vānyo'pīti ṭīkā ca | tad evaṃ teṣāṃ śrī-kṛṣṇa-nitya-parikaratve siddhe\nsādhite śrī-vasudevādīnāṃ prāg-janmani sādhakatvādi-kathanaṃ ca\nbhagavata iva bhagavad-icchayaiva loka-saṅgrahādy-artham aṃśenaivāvatārāt\nkvacij-jīvāntarāveśāt sambhavati | punaś ca svayam avataratsu teṣu tad-aṃśa-\npraveśa-kathā-rītyā tv ekatvena kathanam iti jñeyam | yathā pradyumnasya\nvyākhyātam | evaṃ tṛtīye vedāham ity ādi bhagavad-vākye uddhavaṃ prati\nvasv-aṃśatvāpekṣayaiva vaso iti sambodhanaṃ tādṛśāṃśa-\nparyavasānāspadāṃśi-rūpatvena carama-janmatoktiś ca jñeyā | ataevāha --</p>\n\n<lg>\n<l>tvam eva pūrva-sarge 'bhūḥ pṛśniḥ svāyambhuve sati |</l>\n<l>tadāyaṃ sutapā nāma prajāpatir akalmaṣaḥ || [BhP 10.3.32]</l>\n</lg>\n\n<p>tvaṃ śrī-devakī-devy eva pṛśnir abhūḥ na tu pṛśnis tvam abhūd iti | evaṃ\ntadāyam apīti |</p>\n\n<p>|| 10.3 || śrī-bhagavān || 131 ||</p>\n\n<p>[132]</p>\n\n<p>evam evāha -- vasudevaṃ hareḥ sthānaṃ vadanty ānakadundubhim [BhP\n9.24.30] iti | sattvaṃ viśuddhaṃ vasudeva-śabditaṃ yad īyate tatra pumān\napāvṛtaḥ [BhP 4.3.23] ity ādau prasiddhaṃ vasudevākhyaṃ hareḥ sthānam\natrānakadundubhiṃ vadanti munaya iti ||</p>\n\n<p>|| 9.24 || śrī-śukaḥ || 132 ||</p>\n\n<p>[133]</p>\n\n<p>tathātrāpy evaṃ vyākhyeyaṃ devakyāṃ deva-rūpiṇyām [BhP 10.3.8] vasudevas\ntad-rūpiṇyāṃ śuddha-sattva-vṛtti-rūpāyām eveti | ataeva viṣṇu-purāṇe tāṃ\nprati deva-stutau - tvaṃ parā prakṛtiḥ sūkṣmā [BhP 5.2.7] ity-ādi bahutaram ||</p>\n\n<p>|| 10.3 || śrī-śukaḥ || 133 ||</p>\n\n<p>[134]</p>\n\n<p>ataevāham iva nityam eva mat-pitṛ-rūpeṇāprakaṭa-līlāyāṃ vartamānau\nyuvām adhunā (page 69) prakaṭa-līlām anugatau punar aprakaṭa-līlā-\npraveśaṃ yadṛcchayaivāpsyatha ity āha --</p>\n\n<lg>\n<l>yuvāṃ māṃ putra-bhāvena brahma-bhāvena cāsakṛt |</l>\n<l>cintayantau kṛta-snehau yāsyethe mad-gatiṃ parām || [BhP 10.3.45]</l>\n</lg>\n\n<p>brahma-bhāvena narākṛti-para-brahma-buddhyā | parāṃ prakaṭa-līlāto'nyāṃ\nmad-gatiṃ līlām |</p>\n\n<p>[135]</p>\n\n<p>yuvayoḥ prāg aṃśenāvirbhūtayor api mad-eka-niṣṭhāsīd ity āha -</p>\n\n<lg>\n<l>ajuṣṭa-grāmya-viṣayāv anapatyau ca dam-patī |</l>\n<l>na vavrāthe 'pavargaṃ me mohitau deva-māyayā || [BhP 10.3.39]</l>\n</lg>\n\n<p>mama māyayā mad-viṣaya-sneha-mayyā śaktyety arthaḥ | vaiṣṇavīṃ vyatanon\nmāyāṃ putra-sneha-mayīṃ vibhur [BhP 10.8.47] iti vraja-rājñīṃ prati ca\ndarśanāt | tādṛśa-sneha-janikayā mama kṛpayeti vā | māyā dambhe kṛpāyāṃ\nca iti viśva-prakāśāt | tat-premṇaiva hy apavargasya tiraskāraḥ sarvatra\nśrūyate, yadyapi mokṣa-varaṇe hetur astīty āha ajuṣṭeti | viṣayāveśābhāvād\nvairāgyotpatter iti bhāvaḥ ||</p>\n\n<p>|| 10.3 || śrī-bhagavān pitarau || 134-135 ||</p>\n\n<p>[136]</p>\n\n<p>atha śrī-gopādīnām api tan-nitya-parikaratvam | jayati jananivāsa ity ādāv\neva vyaktam | ataevāha -</p>\n\n<lg>\n<l>tasmān mac-charaṇaṃ goṣṭhaṃ man-nāthaṃ mat-parigraham |</l>\n<l>gopāye svātma-yogena so 'yaṃ me vrata āhitaḥ || [BhP 10.25.18]</l>\n</lg>\n\n<p>spaṣṭam || 10.25 || śrī-bhagavān || 136 ||</p>\n\n<p>[137]</p>\n\n<p>tathā -</p>\n\n<lg>\n<l>tata ārabhya nandasya vrajaḥ sarva-samṛddhimān |</l>\n<l>harer nivāsātma-guṇai ramākrīḍam abhūn nṛpa || [BhP 10.5.18]</l>\n</lg>\n\n<p>harer nivāsa-bhūto ya ātmā tasya ye guṇās tair eva sarva-samṛddhimān, nitya-\nyoge matvarthīyena nityam eva sarva-samṛddhi-yuktaḥ | śrī-nandasya vrajaḥ\ntatas taṃ śrī-kṛṣṇa-prādurbhāvaṃ ārabhya tu ramākrīḍāṃ --</p>\n\n<p>cintāmaṇi-prakara-sadmasu kalpa-vṛkṣa-\nlakṣāvṛteṣu surabhir abhipālayantam |\nlakṣmī-sahasra-śata-sambhrama-sevyamānam ity atra prasiddhyā |</p>\n\n<p>ramāṇāṃ mahā-lakṣmīṇāṃ śrī-vrajadevīnām api sākṣād vihārāspadaṃ\nbabhūva | hari-nivāsātmani tatra śrī-kṛṣṇo yāvan nigūḍhatayā viharati sma\ntāvat tā api tathaiva viharanti sma | vyaktatayā tu tā api vyaktatayety arthaḥ |</p>\n\n<p>|| 10.5 || śrī-śukaḥ || 137 ||</p>\n\n<p>[138]</p>\n\n<p>etad eva prapañcayati ṣaḍbhiḥ --</p>\n\n<lg>\n<l>aho bhāgyam aho bhāgyaṃ nanda-gopa-vrajaukasām |</l>\n<l>yan-mitraṃ paramānandaṃ pūrṇaṃ brahma sanātanam || [BhP 10.14.32]</l>\n</lg>\n\n<p>bhāgyam anirvacanīyā kāpi śrī-kṛṣṇasya kṛpā | tasya punar-ukty-ādareṇa\nsarvathaivāparicchedyatvam uktam | pūrṇa-paramānanda-brahmatvenaiva\nsanātanatve siddhe yat punas tad-upādānaṃ tan-mitra-padasyaiva\nviśeṣaṇatvena labhyam | athavā vidheyasya viśeṣa-pratipatty-artham anūdyaṃ\nviśiṣyate | yathā manoramaṃ suvarṇam idaṃ kuṇḍalaṃ jātam iti kuṇḍalasyaiva\nmanoramatvaṃ sādhyam | tasmād atrāpy anūdyasya śrī-kṛṣṇākhyasya para-\nbrahmaṇaḥ paramānanda-pūrṇatva-lakṣaṇaṃ viśeṣaṇa-dvayaṃ vidheyāyā\nmitratāyā eva tat-tad-bhāvaṃ sādhayatīti tad-ekārtha-pravṛttaṃ sanātanatvaṃ\ntasyās tad-bhāvaṃ sādhayet |</p>\n\n<p>kiṃ cātra mitram iti kāla-viśeṣayoga-nirdeśābhāvāt kāla-sāmānyam eva\nbhajate | tataś ca tasya mitratā-lakṣaṇasya vidheyasya kāla-trayāvasthitatvam\neva spaṣṭam | kālāntarāsaṃjananaṃ tu kaṣṭam | atra cottarayor arthayoḥ śrī-\nkṛṣṇasya sanātanatve śabda-labdhe sati tadīya-maitrīmatāṃ parikarāṇām api\nsanātanatvaṃ nāsambhavam api śrī-rukmiṇī-prabhṛtīnām tathā darśanāt |\n(page 70)</p>\n\n<p>[139]</p>\n\n<p>aho astu tāvad eṣāṃ nityam eva śrī-kṛṣṇa-maitrī-paramānandam\nanubhavatāṃ bhāvyaṃ, samprati asmākam api tat kim api jātam ity āha -</p>\n\n<lg>\n<l>eṣāṃ tu bhāgya-mahimācyuta tāvad āstām</l>\n<l>ekādaśaiva hi vayaṃ bata bhūri-bhāgāḥ |</l>\n<l>etad dhṛṣīka-caṣakair asakṛt pibāmaḥ</l>\n<l>śarvādayo'ṅghry-udaja-madhv-amṛtāsavaṃ te || [BhP 10.14.33]</l>\n</lg>\n\n<p>ekā akhaṇḍitā nityeti yāvat | sā bhāgya-mahimā bhāgya-māhātmyam eṣāṃ\ntāvad āstāṃ samprati śarvādayo daśa-dik-pāla-devā eva vayaṃ bhūri-bhāgāḥ |\nparama-bhaktatvāt teṣu mukhyatvāc ca śarvādaya ity uktam | bhūri-\nbhāgatvam eva darśayati hṛṣīka-caṣakaiś cakṣur-ādi-lakṣaṇa-pāna-pātraiḥ\nkṛtvā vayam apy etat sākṣād eva yathā syāt tathā te tava aṅghry-udaja-\nmadhv-amṛtāsavam asakṛt punaḥ punar ihāgatya pibāma iti | caraṇa-\nsaundaryādikam evātimanoharatvāt madhv-āditayā tridhāpi rūpitaṃ\nsamāhāra-dvandvena | etad iti cāsyaiva vā viśeṣaṇasya | atra tuṣyatu durjanaḥ\niti nyāyena śrī-vraja-vāsināṃ prākṛta-dehitva-mate'pi teṣāṃ karaṇair devatā-\nkartṛka-bhogo na yujyeta tasya ca nityatvāt [Vs 2.4.17] ity atra śrī-\nśaṅkarācāryeṇa ca karaṇa-pakṣasyaiva hi devatā na bhoktṛ-pakṣasya ity\nātmanaḥ eva bhoktṛtva-nirdhāraṇāt |</p>\n\n<p>[140]</p>\n\n<p>ataḥ pūrvam api tad astu me nātha sa bhūri-bhāgaḥ [BhP 10.14.30] ity ādi yat\nprārthitaṃ tad etad evety āha --</p>\n\n<lg>\n<l>tad bhūri-bhāgyam iha janma kim apy aṭavyāṃ</l>\n<l>yad gokule'pi katamāṅghri-rajo'bhiṣekam |</l>\n<l>yaj jīvitaṃ tu nikhilaṃ bhagavān mukundas</l>\n<l>tv adyāpi yat-pada-rajaḥ śruti-mṛgyam eva || [BhP 10.14.34]</l>\n</lg>\n\n<p>anena śrī-gokula-janma-lābhād eva tava pāda-niṣevā-lakṣaṇo yācito bhūri-\nbhāgaḥ sadaiva setsyatīti sūcitam |</p>\n\n<p>[Sarva-saṃvādinī: tatrāvatīrṇaḥ śrī-bhagavān tatra iha śrī-mathurā-\nmaṇḍale | tatrāpi aṭavyāṃ śrī-vṛndāvane tatrāpi śrī-gokule | kathambhūtaṃ\njanma ? gokula-vāsināṃ madhye api katamasya yasya kasyāpi aṅghr-\nrajasābhiṣeko yasmin tat | End SS.]</p>\n\n<p>[141]</p>\n\n<p>tasmāt teṣāṃ bhāga-dheyaṃ kiṃ varṇanīyam | aho yeṣāṃ bhaktyā bhavān api\nnitya-mṛṇitām āpanno yeṣu ruddha evāste ity āha --</p>\n\n<lg>\n<l>eṣāṃ ghoṣa-nivāsinām uta bhavān kiṃ deva rāteti naś</l>\n<l>ceto viśva-phalāt phalaṃ tvad-aparaṃ kutrāpy ayan muhyati |</l>\n<l>sad-veṣād api pūtanāpi sakulā tvām eva devāpitā</l>\n<l>yad dhāmārtha-suhṛt-priyātma-tanaya-prāṇāśayās tvat-kṛte || [BhP 10.14.35]</l>\n</lg>\n\n<p>satāṃ śuddha-cittānāṃ dhātry-ādi-janānām iva veṣāt | [Vṛ. adds - lebhe gatiṃ\ndhātry-ucitām [BhP 3.2.23] iti tṛtīyokteḥ [end Vr.] | tasmād anādi-kalpa-\nparamparā-gatatvād avatārata evaivaṃ prāptatvena tair ekair eva bhakti-\nruddhatvāt sanātanaṃ mitram ity evaṃ sādhūktam | tataś ca tad-bhūri-\nbhāgyam ity ādikam api sādhv eva prārthitam iti bhāvaḥ |</p>\n\n<p>[Sarva-saṃvādinī: ity atra rātā dātā tva tvattaḥ | ayat itas tato gacchat | End\nSS.]</p>\n\n<p>[142]</p>\n\n<p>nanv eṣāṃ manuṣyāntaravat rāgādikaṃ dṛśyate | kathaṃ tarhi svayaṃ\nbhagavato nitya-parikaratvaṃ tatra kaimutyam āha --</p>\n\n<lg>\n<l>tāvad rāgādayaḥ stenāḥ tāvat kārāgṛhaṃ gṛham |</l>\n<l>tāvan moho'ṅghri-nigaḍo yāvat kṛṣṇa na te janāḥ || [BhP 10.14.36]</l>\n</lg>\n\n<p>stenāḥ puruṣa-sāra-harāḥ | anyeṣāṃ prākṛta-janānām api tāvad eva\nrāgādayaś caurādayo bhavanti yāvat te janās te tava na bhavanti sarvato-\nbhāvena tvayy ātmānaṃ na samarpayanti | samarpite cātmani teṣāṃ\nrāgādayo'pi tvan-niṣṭhā eveti rāgādīnāṃ prākṛtatvābhāvān na caurāditvaṃ\npratyuta paramānanda-rūpatvam (page 71) evety arthaḥ | tathaiva prārthitaṃ\nśrī-prahlādena -</p>\n\n<p>yā prītir avivekānāṃ viṣayeṣv anapāyinī |\n<l>tvām anusmarataḥ sā me hṛdayān nāpasarpatu || [ViP 1.20.19] iti |</l></p>\n\n<p>ato yadi sādhakānām evaṃ vārtā tadā kiṃ vaktavyaṃ, nityam eva tādṛśa-\npriyatvena satāṃ śrī-gokula-vāsinām evam iti | ittham evoktam -</p>\n\n<p>iti nandādayo gopāḥ kṛṣṇa-rāma-kathāṃ mudā |\n<l>kurvanto ramamāṇāś ca nāvindan bhava-vedanām || [BhP 10.11.58] iti |</l></p>\n\n<p>bhavanty asminn iti bhavaḥ prapañcaḥ | yadyapi prapañca-janeṣv abhivyaktās\nte tathāpi tat-sambandhinī yā vedanā viṣaya-duḥkhādi-jñānaṃ tāṃ nāvindann\nity arthaḥ | vedanā jñāna-pīḍayoḥ iti koṣajñāḥ |</p>\n\n<p>[143]</p>\n\n<p>tarhi kathaṃ gokule prapañcavad bhānaṃ lokānāṃ bhavati tatrāha -</p>\n\n<lg>\n<l>prapañcaṃ niṣprapañco'pi viḍambayasi bhūtale |</l>\n<l>prapanna-janatānanda- sandohaṃ prathituṃ prabho || [BhP 10.14.37]</l>\n</lg>\n\n<p>prapañcād atīto'pi tvaṃ bhūtale sthitaṃ prapañcaṃ viḍambayasi (janmādi-\nlīlayā mamāyaṃ pitā mameyaṃ mātā ity ādi bhāva-liṅgataḥ) svayam anena\nprastutena gokula-rūpeṇānukaroṣi | vastutas tu śrī-gokula-rūpam idaṃ tava\nsvarūpaṃ prapañcavad eva bhāti na tu prapañca-rūpam eveti tātparyam |\ntadvac ca bhānaṃ kim arthaṃ tatrāha prapanneti | etādṛśa-laukikākāra-\nlīlayaiva hi prapanna-jana-vṛndasya paramānando bhavatīty etad artham |\ntasmāt sādhūktam aho bhāgyam ity ādi |</p>\n\n<p>|| 10.14 || brahmā śrī-bhagavantam || 138-143 ||</p>\n\n<p>[144]</p>\n\n<p>ataevāha -</p>\n\n<lg>\n<l>tāsām avirataṃ kṛṣṇe kurvatīnāṃ sutekṣaṇam |</l>\n<l>na punaḥ kalpate rājan saṃsāro'jñāna-sambhavaḥ || [BhP 10.6.40]</l>\n</lg>\n\n<p>tāsāṃ śrī-gopa-pura-strīṇāṃ saṃsāraḥ saṃsāritvaṃ prāpañcikatvaṃ na punaḥ\nkalpyate na tu ghaṭate, kintu aprāpañcikatvam eva ghaṭata ity arthaḥ |\nyato'sāv ajñāna-sambhavaḥ | tāsāṃ tu kathambhūtānāṃ ? ajñāna-tamaḥ-\n<lg>\n<l>sūryasya jñānasyopari-virājamāno yaḥ premā tasyāpy upari vartamānaṃ yat</l>\n<l>sutekṣaṇaṃ putra-bhāvo vātsalyābhidhaḥ premā tad eva tatrāpy avirataṃ</l>\n<l>nityam anādita eva śrī-kṛṣṇe kurvatīnām iti ||</l>\n</lg></p>\n\n<p>[Vr. here adds: iti sthite tan-nāma-siddha-śrī-kṛṣṇa-nāma-viśeṣāṅkita-\nviditānāṃ śrī-kṛṣṇena sahāntaraṅgatayā tan-mahā-yoga-pīṭha-dhyeyānāṃ\ntadvad anyāsv api līlāsu tādṛśatayā darśayitavyānāṃ tāsāṃ śrī-kṛṣṇa-\npreyasīnāṃ tu kiṃ vaktavyam | Vṛ. section ends.]</p>\n\n<p>|| 10.6 || śrī-śukaḥ || 144 ||</p>\n\n<p>[145]</p>\n\n<p>yasmād evaṃ śrī-gopādīnāṃ tadīya-nitya-parikaratvaṃ (page 72) tasmād etat\nprakaraṇatva-siddha-dehānāṃ sādhaka-carīṇāṃ kāsāṃcid apekṣayā | yad vā\netad abhiprāyaṃ tac ca antar-gṛha-gatā [BhP 10.29.9] ity ādikaṃ, na caivaṃ\nvismayaḥ kāryaḥ [BhP 10.29.16] ity ādy-antam |</p>\n\n<lg>\n<l>[Sarva-saṃvādinī: --</l>\n<l>antar-gṛha-gatāḥ kāścid gopyo 'labdha-vinirgamāḥ |</l>\n<l>kṛṣṇaṃ tad-bhāvanāyuktā dadhyur mīlita-locanāḥ ||</l>\n</lg>\n\n<lg>\n<l>duḥsaha-preṣṭha-viraha-tīvratāpa-dhutāśubhāḥ |</l>\n<l>dhyānaprāptācyutāśleṣa-nirvṛtyā kṣīṇamaṅgalāḥ ||</l>\n</lg>\n\n<lg>\n<l>tam eva paramātmānaṃ jāra-buddhyāpi saṅgatāḥ |</l>\n<l>jahur guṇamayaṃ dehaṃ sadyaḥ prakṣīṇa-bandhanāḥ ||</l>\n</lg>\n\n<lg>\n<l>rājovāca --</l>\n<l>kṛṣṇaṃ viduḥ paraṃ kāntaṃ na tu brahmatayā mune |</l>\n<l>guṇa-pravāhoparamas tāsāṃ guṇa-dhiyāṃ katham ||</l>\n</lg>\n\n<lg>\n<l>śrī-śuka uvāca --</l>\n<l>uktaṃ purastād etat te caidyaḥ siddhiṃ yathā gataḥ |</l>\n<l>dviṣann api hṛṣīkeśaṃ kim utādhokṣaja-priyāḥ ||</l>\n</lg>\n\n<lg>\n<l>nṝṇāṃ niḥśreyasārthāya vyaktir bhagavato nṛpa |</l>\n<l>avyayasyāprameyasya nirguṇasya guṇātmanaḥ ||</l>\n</lg>\n\n<lg>\n<l>kāmaṃ krodhaṃ bhayaṃ sneham aikyaṃ sauhṛdam eva ca |</l>\n<l>nityaṃ harau vidadhato yānti tan-mayatāṃ hi te ||</l>\n</lg>\n\n<lg>\n<l>na caivaṃ vismayaḥ kāryo bhavatā bhagavaty aje |</l>\n<l>yogeśvareśvare kṛṣṇe yata etad vimucyate || [BhP 10.29.9-16] End SS addition.]</l>\n</lg>\n\n<p>[Vr. replaces above paragraph with the following: tad evam eva tāsāṃ śrī-\nkṛṣṇavad ānanda-vigrahāṇāṃ tair eva vigrahaiḥ śrī-kṛṣṇa-saṅgaḥ proktaḥ |\nuktaṃ ca tāsāṃ vigraha-māhātmyaṃ tatrātiśuśubhe tābhir bhagavān devakī-\nsutaḥ [BhP 10.33.6] ity ādibhiḥ | śrīmad-uddhavena ca tān namasyatā\nprathamaṃ etāḥ paraṃ tanu-bhṛtaḥ [BhP 10.47.58] ity anena tāsām eva parama-\ntanu-bhṛtatvaṃ pradarśya madhye kvemāḥ striyaḥ [BhP 10.47.59] ity anena\nparamatam anūdya tat khaṇḍayatā nāyaṃ śriyo'ṅga [BhP 10.47.60] ity anena\nlakṣmīto'pi vilakṣaṇaṃ tāsu tat-preyasī-rūpatvaṃ pradarśya parama-nityatvaṃ\nsthāpayitvā tatra ca yaḥ prasāda udagāt ity anena tat-prasādasya\nsadāntarbhūya sthāyitvaṃ sūcayitvā punaḥ āsām aho caraṇa [BhP 10.47.61] ity\nādinā svīya-parama-puruṣārtha-caraṇa-reṇutvaṃ darśitam | yatra bhejur\nmukunda-padavīṃ śrutibhir vimṛgyām [BhP 10.47.61] ity anena yad eva\npuruṣārthatayā sthāpitam | yatra vṛndāvane ity ādinā vṛndāvanasya ca\ntādṛśatvaṃ sthāpitam | tad etad vyatirekeṇa draḍhayitum anyāsām\nāgantukānām asiddha-dehānāṃ vigraha-tyāgenaiva tat-saṅga-prāptir ity āha\nantar-gṛha-gatā [BhP 10.29.9] ity ādikena, na caivaṃ vismayaḥ kāryaḥ [BhP\n10.29.16] ity ādy-antena | antar-gṛha-gatāḥ śuśrūṣantyaḥ patīn kāścit ity\natroktā ity arthaḥ | viśeṣa-vyākhyā ca krama-sandarbhe darśayiṣyate | Vṛ.\nsection ends.]</p>\n\n<l>atra antar iti sphuṭam eva | aśubhaṃ [BhP 10.29.10] śrī-kṛṣṇa-prāptāv</l>\n<p>antarāya-rūpaṃ guru-bhayādikam | maṅgalaṃ śrī-kṛṣṇa-prāptau sādhanaṃ\nsakhyādi-sāhāyya-cintanam | na karma-bandhanaṃ janma vaiṣṇavānāṃ ca\nvidyate [PadmaP 6.229.58] iti hy uktam eva | dṛśyate cānyatrāpi tad-\nasambhava-sthale tac-chabda-prayogaḥ vatsyaty urasi me bhūtir bhavat-pāda-\nhatāṃhasaḥ [BhP 10.89.11] ity ādau | tatra yathā śrī-bhagavad-vākya-\nyāthārthyāyārthāntaram anusandheyaṃ tadvad ihāpīti |</p>\n\n<p>paramātmānam [BhP 10.29.11] iti brahma-stambānta-nirdiṣṭa-siddhānta-rītyā\nśrī-kṛṣṇasya svabhāvata eva parama-premāspadatvaṃ darśitam | jāra iti yā\nbuddhis tayāpi tan-mātreṇāpi saṅgatāḥ na tu sākṣād eva jāra-rūpeṇa prāptir\niti | tad-bhāva-puraskāreṇa bhajanasya prābalyaṃ vyañjitam | jāra-śabdena\nnirdeśāt loka-dharma-maryādātikramaṃ darśayitvā tathāvidha-\nbhāvasyātinirargalatvaṃ darśitam | bandhanaṃ śrī-kṛṣṇa-prāpti-virodhi-guru-\njana-madhya-vāsādi-rūpam |</p>\n\n<p>atra guṇa-mayaṃ dehaṃ jahur ity atra rājñaḥ sandehaḥ kṛṣṇaṃ vidur [BhP\n10.29.12] iti | he mune, tāḥ śrī-kṛṣṇaṃ paraṃ kevalaṃ kāntaṃ nigūḍha-\nvallabhaṃ vidur na tu brahmeti | tarhi kathaṃ tāsāṃ guṇa-pravāhasyoparamaḥ\nsambhavati ? yasya brahma-bhāvanā syāt tatra tasya nirguṇasyaivodayād\nbhavet prācīna-māyika-guṇa-pravāhoparamaḥ | tāsu tu kāntatayaiva\nbhāvayantīṣu prākṛta-guṇātīta-guṇasyaiva tasyodayāt prākṛta-guṇābhāve'pi\ntad-guṇānubandha-guṇatvāt parama-puruṣārthānugatānāṃ teṣāṃ guṇānāṃ\nkatham uparama ity arthaḥ | yad vā tāsāṃ guṇa-pravāhaḥ katham uparamaḥ\npāramarthiko na bhavati, yena tato muktiṃ kathayasīti bhāvaḥ | brahmatayā\nvedanā-vailakṣaṇyaṃ pratipādayati guṇa-dhiyāṃ brahma-niṣṭhāyā api tyājake\ntasya parama-saundaryādi-guṇe dhīś ceto yāsām | tatrottara-muktim iti |\npurañjaneti-hāsādivad durūhatvāt svayam uktasya vyākhyānam idam |\nevaṃ hi dṛṣṭānta-balena labhyate | yathā caidya-śabdenātra kāruṣo'pi gṛhītaḥ\ntau ca jaya-vijayau tayoś ca -</p>\n\n<lg>\n<l>dehendriyāsu-hīnānāṃ vaikuṇṭha-pura-vāsinām |</l>\n<l>deha-sambandha-sambaddham etad ākhyātum arhasi || [BhP 7.13.34]</l>\n</lg>\n\n<p>iti śrī-yudhiṣṭhira-praśna-dṛśā tv aprākṛta-vigrahatvenānaśvara-vigrahayor\neva satoḥ --</p>\n\n<lg>\n<l>bhagavān anugāv āha yātaṃ mā bhaiṣṭam astu śam |</l>\n<l>brahma-tejaḥ samartho 'pi hantuṃ necche mataṃ tu me || [BhP 3.16.29]</l>\n</lg>\n\n<p>iti bhagavad-ukty-anusāreṇa | itthaṃ jaya-vijayau sanakādi-śāpa-vyājena\nkevalaṃ bhagavato līlārthaṃ saṃsṛtāv avatīrya iti pādmottara-khaṇḍa-\ngadyānusāreṇa ca sva-bhakta-cittākarṣa-vinodāya yuddhādi-krīḍā-\nnimittatayā tasya durghaṭa-ghaṭanā-kāriṇyecchayā eva vāra-trayaṃ svīyasya\naṇimādi-siddhi-maya-parama-jyotir-dehasya guṇamaya-pārthiva-dehāntara-\npraveśaḥ |</p>\n\n<p>ataeva saptame kṛṣṇa-cakra-hatāṃhasau [BhP 7.1.45] ity atra ṭīkā ca - kṛṣṇa-\ncakreṇa (page 73) hatam aṃho yayos tau | tayoḥ pāpam eva hataṃ na tu tau ity\neṣā |</p>\n\n<p>tathā tad-artham eva śrī-kṛṣṇecchayaivātrāpi tāsām aprākṛta-vigrahāṇām\neva tad-abhisāra-pratirodha-samaye -</p>\n\n<lg>\n<l>nāsūyan khalu kṛṣṇāya mohitās tasya māyayā |</l>\n<l>manyamānāḥ svapārśvasthān svān svān dārān vrajaukasaḥ || [BhP 10.33.37]</l>\n</lg>\n<p>itivat |</p>\n\n<p>tātkālika-kalpito yo guṇamayo dehas tatra praveśaḥ | imam evāpekṣya\ndārṣṭāntike'py uktam jahur guṇamayaṃ deham [BhP 10.29.11] iti, viśeṣaṇa-\nvaiyarthyān na tu svam ity arthaḥ | tatra ca yathā tayoḥ saha dveṣābhāsas\ntasyāpy anusmaraṇasya (sad-veṣasyāpy anusmaraṇasya) prabhāvena\ntādṛśopādhi-parityāgāt tato'ntardhāya bhagavat-prāptis tathā sutarām eva\nsaprītes tasya prabhāvena tat-prāptiḥ | atra ca bhakta-cittākarṣaṇam evaṃ\nsambhavati - aho tādṛśo'sau śrī-kṛṣṇe madhurimā yena tāḥ sva-\nsākṣātkārāya prāṇān api tyājyante smeti |</p>\n\n<p>nṝṇām [BhP 10.29.14] iti sāmānyato jīvānām eva niḥśreyasāya vyaktau\nsatyāṃ bhaktānāṃ tu sutarām evety āyātam | anyathā tasya vyaktir eva na\nsambhaved ity āha | avyayasyeti | nirguṇasya prākṛta-guṇa-rahitasya\nguṇātmanaḥ | tatra ye caiśvaryādayo guṇās te ātmanaḥ svarūpāṇy eva yasya\ntasya |</p>\n\n<p>tarhy etādṛśa-līlayā kathaṃ nṝṇāṃ niḥśreyasaṃ bhavati | ucyate | etad-\nbodhanena bhavatīty āha kāmam [BhP 10.29.15] iti | atra tan-mayatā-śabdena\ntat-pracuratocyate | tatra kāma-snehādiṣu tad-anuraktātmateti paryavasānaṃ\nstrīmayo jālma itivat | krodha-bhayaikyeṣu te prāyas tat-pralīnateti dugdha-\nmayaṃ jalam itivat | ekasyaiva śabdasya viśeṣaṇa-vaśād artha-bhedaś ca\nyujyate syāc caikasya brahma śabdavad [Vs. 2.3.4] iti nyāyena | krodha-\nbhayayor atra paṭhanam anyeṣu kaimutyāpādanāyaiva na tu tad-upadeśa-\nvivakṣayā | na ca śrī-gopikādīnāṃ ye kāmādayo bhāvās tad-anusaraṇenānye\nkṛtārthā bhavantīti citram ity āha | na ceti | kiṃ vaktavyam ekeṣāṃ vimuktir\njagato'pi sambhavatīty āha yata iti |</p>\n\n<p>[Vṛ. adds: eke tu prakaṭa-līlāyām ārādhana-pākād āgantukasya evaitā na\ntu nitya-siddhavat sac-cid-ānanda-dehaṃ prāptāḥ | tato na doṣa iti varṇayanti |\n[end Vṛ. addition.]</p>\n\n<p>|| 10.29 || śrī-śukaḥ || 145 ||</p>\n\n<p>[146-150]</p>\n\n<p>atha pūrvavad ihāpi śrī-vrajeśvarādīnāṃ prācīna-janmādikaṃ vyākhyeyam |\ntathā hi -</p>\n\n<lg>\n<l>trayyā copaniṣadbhiś ca sāṅkhya-yogaiś ca sātvataiḥ |</l>\n<l>upagīyamāna-māhātmyaṃ hariṃ sāmanyatātmajam || [BhP 10.8.45] ity etat,</l>\n</lg>\n\n<p>nemaṃ viriñco na bhavaḥ [BhP 10.9.20] iti vakṣyamāṇānusāri-mahā-\nmāhātmyaṃ śrutvā vismita-manāḥ śrī-rājovāca -</p>\n\n<lg>\n<l>nandaḥ kim akarod brahman śreya evaṃ mahodayam |</l>\n<l>yaśodā ca mahā-bhāgā papau yasyāḥ stanaṃ hariḥ ||</l>\n</lg>\n\n<lg>\n<l>pitarau nānvavindetāṃ kṛṣṇodārārbhakehitam |</l>\n<l>gāyanty adyāpi kavayo yal loka-śamalāpaham || [BhP 10.8.46-7]</l>\n</lg>\n\n<p>yayoḥ prasanno'vatīrṇas tau pitarāv api | tad evaṃ praśnam avadhārya śrī-\nśuka uvāca -</p>\n\n<lg>\n<l>droṇo vasūnāṃ pravaro dharayā bhāryayā saha |</l>\n<l>kariṣyamāṇa ādeśān brahmaṇas tam uvāca ha || [BhP 10.8.48]</l>\n</lg>\n\n<p>ādeśān go-pālanādi-lakṣaṇān | kim uvāca tad āha --</p>\n\n<lg>\n<l>jātayor nau mahādeve bhuvi viśveśvare harau |</l>\n<l>bhaktiḥ syāt paramā loke yayāñjo durgatiṃ taret || [BhP 10.8.49]</l>\n</lg>\n<p>(page 74)\nspaṣṭam | tataś ca --</p>\n\n<lg>\n<l>astv ity uktaḥ sa eveha vraje droṇo mahā-yaśāḥ |</l>\n<l>jajñe nanda iti khyāto yaśodā sā dharābhavat ||</l>\n</lg>\n\n<lg>\n<l>tato bhaktir bhagavati putrī-bhūte janārdane |</l>\n<l>dampatyor nitarām āsīd gopa-gopīṣu bhārata || [BhP 10.8.50-51]</l>\n</lg>\n\n<p>anyeṣāṃ yaḥ putro nāsīt tasmiṃs tu tayoḥ putratāṃ prāpta iti cvi-\npratyayārthaḥ | bhakti-viśeṣa-mātreṇaivodaya-viśeṣa-niyamāt |\nvātsalyābhidha-prema-viśeṣeṇaiva śrī-kṛṣṇaḥ putratayodeti, na tu sva-\ndehādāv āvirbhāvena, hiraṇyakaśipu-sabhā-stambhe śrī-nṛsiṃhasya brahmaṇi\nśrī-varāhasya ca pitṛtvāprayogāt | na ca garbha-praveśena parīkṣid-\nrakṣaṇārthaṃ tat-praviṣṭasyāpi tasyottarā-mātṛtvāśravaṇāt | tādṛśa-premā\ntu śuddhaḥ samudriktaś ca śrī-vrajeśvarayor eva | ataeva garbha-\npraveśādikaṃ vināpi tayoḥ putratayā tasya prasiddhiḥ | yathā nandas tv\nātmaja utpanna [BhP 10.5.1] ity ādau, tathopāsanā ca yathā - sakala-loka-\nmaṅgalo nanda-gopa-tanayaḥ ity ādau | na tv evaṃ stambhādeḥ |</p>\n\n<p>kiṃ ca - śrīmad ānakadundubhi-prabhṛtiṣv āvirbhāvo'pi na prākṛtavat\ntadīya-carama-dhātv-ādau praveśaḥ | kiṃ tarhi, sac-cid-ānanda-vigrahasya\ntasya tan-manasy āveśa eva | tad uktam --</p>\n\n<p>tato jagan-maṅgalam acyutāṃśaṃ\nsamāhitaṃ śūra-sutena devī |\ndadhāra sarvātmakam ātma-bhūtaṃ\n<l>kāṣṭhā yathānanda-karaṃ manastaḥ || [BhP 10.2.18] iti |</l></p>\n\n<p>tataḥ śrī-nārada-prahlāda-dhruvādiṣu darśanāt sarva-sammatatvāt tādṛśa-\nprema-viṣayatvena sākṣāt śrī-bhagavad-āvirbhāvāvyavahita-pūrva-pracura-\nkālaṃ vyāpya santatas tad-āveśaḥ śrī-vrajeśvarayor apy avaśyam eva\nkalpyate | brahma-vara-prārthanayāpi tad eva labhyata iti samāna eva\npanthāḥ | vātsalyaṃ tv atrādhikaṃ, yena vinā tasya putra-bhāvo na\nsambhavatīty atraiva putratāṃ manyāmaha iti putrībhūta ity asya bhāvaḥ |\nidaṃ prakaṭāyām eva līlāyāṃ samāhitam, aprakaṭāyāṃ tu tayor nitya-\nsiddhatve eva purato'vadhārayiṣyamāṇe lakṣmī-viṣṇor anāditayā ādi-rasa-\nsiddha-dāmpatyavat śrī-vrajeśvarayos tasya cānādito vatsala-rasa-siddha-pitṛ-\nputra-bhāvo vidyata eva | ataḥ putra-bhūta iti ca kvacit pāṭhaḥ |</p>\n\n<p>[Vṛ. adds here: prāg ayaṃ vasudevasya kvacij jātas tavātmajaḥ [BhP 10.8.14] ity\natra satya-vacasaḥ śrī-gargasyāpy ayam abhiprāyaḥ | śrī-devakyāṃ upasaṃhara\nviśvātmann ado rūpam alaukikam [BhP 10.3.30] iti prārthitavatyāṃ śrī-\nbhagavān śrī-devakī-manasi sphurita-caraṃ samprati bahiś cāvirbhūtaṃ\ncaturbhujatvam antarbhāvya śrī-vrajeśvarī-manasi sphuritaṃ dvibhujatvaṃ\ntatrāvirbhāvitavān | tasyās tvarayā manasi sphūrti-bhedaś ca tathā\ntathāvirbhāva-bhedād gamyate | phalena phala-kāraṇam anumīyate iti | End\nVṛ. addition.]</p>\n\n<p>ataeva - na hy asyāsti priyaḥ kaścid [BhP 10.46.37] ity ādi prakaraṇe, --</p>\n\n<lg>\n<l>yuvayor eva naivāyam ātmajo bhagavān hariḥ |</l>\n<l>sarveṣām ātmajo hy ātmā pitā mātā sa īśvaraḥ || [BhP 10.46.42]</l>\n</lg>\n\n<p>ity etat śrī-vrajeśvarau prati śrīmad-uddhava-vākyaṃ tad-audāsīnya-\nprakaṭanenāpāta-sāntvana-mātra-tātparyaka-bāhyārtham api vāstavam\narthaṃ tv evaṃ vahati | pūrvokta-prakāreṇāyaṃ priyāpriyādi-mātāpitrādi-\n(page 75)-rahito'pi bhagavān hariḥ yaḥ so'yaṃ kṛṣṇa-rūpatvena viśeṣākāraḥ\nsan yuvayor evātmajo naiva sarveṣām | sa eveśvara-rūpatvena sāmānyākāras\ntu sarveṣām ātmajādi-sarva-rūpaḥ syāt | kintu paratra māyāmayatvāt\nnāsmākam ādaraḥ | pūrvatra tu mumukṣu-mukta-bhakta-ślāghya-\npremamayatvād atyādara iti bhāvaḥ | tathoktaṃ prāg eva --</p>\n\n<lg>\n<l>tayor itthaṃ bhagavati kṛṣṇe nanda-yaśodayoḥ |</l>\n<l>vīkṣyānurāgaṃ paramaṃ nandam āhoddhavo mudā ||</l>\n</lg>\n\n<p>yuvāṃ ślāghyatamau nūnaṃ dehinām iha māna-da |\n<l>nārāyaṇe 'khila-gurau yat kṛtā matir īdṛśī || [BhP 10.46.29-30] iti |</l></p>\n\n<p>tathā --</p>\n\n<lg>\n<l>sa pitā sā ca jananī yau puṣṇītāṃ sva-putra-vat |</l>\n<l>śiśūn bandhubhir utsṛṣṭān akalpaiḥ poṣa-rakṣaṇe || [BhP 10.45.22]</l>\n</lg>\n\n<p>iti śrī-vrajeśvaraṃ prati śrī-kṛṣṇa-rāmābhyāṃ sāntvanaṃ ca | śrī-rāmasyaiva\npara-putram apekṣyeti jñeyam | yathoktaṃ tatraiva tena -</p>\n\n<p>yāta yūyaṃ vrajaṃ tāta vayaṃ ca sneha-duḥkhitān |\n<l>jñātīn vo draṣṭum eṣyāmo vidhāya suhṛdāṃ sukham || [BhP 10.45.23] iti |</l></p>\n\n<p>draṣṭum eṣyāmaḥ | mama tatrāgamanasya bhavad-darśanam eva puruṣārtha\nity anena yuṣmān apaśyanta eva sthāsyāma ity arthaḥ |\n[Vṛ. addition: yad vā tathāpi bhūman mahimā-guṇasya te viboddhum arhati\n[BhP 10.14.6] ity atra viboddhuṃ bodha-gocarī-bhavitum itivad draṣṭuṃ\ndarśana-gocarī-bhavitum ity arthaḥ | tatra hetuḥ - jñātīn iti | End Vṛ.\naddition.]</p>\n\n<p>tasmād anayor eva mukhyaṃ putratvaṃ śrī-kṛṣṇe virājate iti siddham |\nprakṛtam anusarāmaḥ | gopa-gopīnām api tasmin premāsīd eva | dampatyos\ntayos tu tāsv api nitarām āsīd iti | upasaṃharati --</p>\n\n<lg>\n<l>kṛṣṇo brahmaṇa ādeśaṃ satyaṃ kartuṃ vraje vibhuḥ |</l>\n<l>saha-rāmo vasaṃś cakre teṣāṃ prītiṃ sva-līlayā || [BhP 10.8.52]</l>\n</lg>\n\n<p>sveṣu bhakta-jana-viśeṣeṣu yā līlā tad-bhakti-viśeṣa-vaśa-līlā-viśeṣas tayaiva\nteṣāṃ sarveṣām api prītiṃ cakre | dvāv api tau prati tena vara-dānād iti\nbhāvaḥ | yadyapy evaṃ tathāpi brahmaṇa ādeśaṃ satyaṃ kartṛ mahad-āśīr\nanyathā na syād iti darśayitum apīty arthaḥ | yad vā sva-līlayā teṣāṃ prītiṃ\nkartuṃ vraje vasan brahmaṇa ādeśaṃ satyaṃ cakre | tad anuṣaṅgataḥ svayam\nādṛtya sarvatrāvyabhicāriṇaṃ cakāreti |</p>\n\n<p>|| 10.8 || śrī-śukaḥ || 146-150 ||</p>\n\n<p>[151-152]</p>\n\n<p>tad etat kāraṇaṃ tad-ābhāsam eva manyamānas tayor brahmādibhyo'pi\nsaubhāgyātiśayasya khyāpanārtham anantaram eva ekadā gṛha-dāsīṣu [BhP\n10.9.1] ity ādy-adhyāyam ārabdhavān | tatraiva ca sākṣāc chrī-bhagavad-\nbandhana-rūpa-mahā-vaśīkaraṇa-kāraṇa-vātsalyam api viditaṃ, tena\nbrahmaṇo'pi śiva-lakṣmībhyām api durlabhaṃ bhagavat-prasāda-bharam āha\n</p>\n</div>\n<div>\n\n<lg>\n<l>nemaṃ viriñco na bhavo na śrīr apy aṅga-saṃśrayā |</l>\n<l>prasādaṃ lebhire gopī yat tat prāpa vimuktidāt || [BhP 10.9.20]</l>\n</lg>\n\n<p>sa ādidevo jagatāṃ puro gurur [BhP 2.9.5] ity ukteḥ viriñcis tāvad bhaktādi-\n<l>guruḥ | (page 76) sa ca bhavas tu vaiṣṇavānāṃ yathā śambhuḥ [BhP 12.13.16]</l>\nity ādi-darśanāt tato'py utkarṣavān | sā ca śrīs tu tayor api bhagavad-bhakti-\nśikṣā-nidarśana-prathama-rūpatvāt paramotkarṣavatī | tad evam uttarottara-\nvinyāsena yathottara-mahimānaṃ sūcayitvā śrīs tu na kevalaṃ bhakti-mātreṇa\ntādṛśy eva | kiṃ tarhi parama-sakhyena tato'py anirvacanīya-māhātmyety\nāha | aṅga-saṃśrayeti | evaṃbhūtāpi sā ca prasādaṃ lebhire eva | kasmāt ?\nvimuktidāt -</p>\n\n<p>astv evam aṅga bhajatāṃ bhagavān mukundo\n<l>muktiṃ dadāti karhicit sma na bhakti-yogam | [BhP 5.6.18]</l></p>\n\n<p>ity ukta-rītyā prāyo vimuktim eva dadāti na tu tathābhūtaṃ prasādaṃ, tasmāt\nśrī-bhagavata eva kintu gopī śrī-gopeśvarī yat tad anirvacanīyaṃ prasāda-\nśabdenāpi vaktuṃ śaṅkanīyaṃ, tasmāt prāpa, tad-rūpa-prasādaṃ viriñciś ca\nbhavaś ca śrīś ca na lebhire na lebhire ne lebhire ity arthaḥ | lebhire ity asya\npratyekaṃ nañ-trayeṇānvayaḥ | nañas trir-āvṛttiś ca niṣedhasyātiśayārthā |\npūrvottarādhyāya-dvaye śr-bādarāyaṇer vivakṣitam idam | droṇa-dharayos\ntāvat sādhāraṇa-devatātvaṃ cet tarhi tayoḥ śrī-śivādi-durlabha-\ncaraṇāravinda-sphūrti-leśasya śrī-kṛṣṇasya tathā prāptau svataḥ sambhāvanā\nnāsti | na ca tayos tādṛśa-gāḍha-bhajanādikaṃ kutracid varṇyate | anyathā tad\nevāham ākhyāsyam | na ca tābhyāṃ yad īdṛśaṃ phalaṃ labdhaṃ tad brahmaṇi\npūrvaṃ prārthitaṃ, kintu durgati-taraṇa-hetutvenottama-bhakti-mātram | na\nca brahmāpi śrī-kṛṣṇasya mahā-bhaktair api durlabha-putratvādikaṃ viśiṣya\ntābhyāṃ varaṃ dattavān | na ca nemaṃ viriñciḥ ity ādinocyamāna-tādṛśa-\nprasādāpti-rāhityasya brahmaṇo varas tādṛśa-phala-dāne bhavati samarthaḥ |\nvakṣyate ca tat-prasādāpti-rāhityātiśayaḥ | tad bhūri-bhāgyam iha janma kim\napy aṭavyāṃ yad gokule'pi katamāṅghri-rajo'bhiṣekam [BhP 10.14.34] ity\nādinā | tasmāt tayos tādṛśa-mahodaye kāraṇaṃ nāsti kintu niṣkāraṇatvena\ntayor nityām eva tādṛśīṃ sthitiṃ vijñāya mayā śrī-bhagaval-līlayaiva [Vṛ.\nadds: sva-bhakti-viśeṣa-pracāra-kāraṇaka-śrī-bhagavad-icchayaiva end\naddition.] droṇa-dharā-rūpeṇāṃśenaivāvatīrṇayor aikya-vivakṣayā yathā\nkathañcit kāraṇābhāsa evopanyasta iti | kiṃ ca śrīmad-bhāgavate'smin śrī-\nbhagavat-premaiva sarva-puruṣārtha-śiromaṇitvenodghuṣyate | tasya ca\nparamāśraya-rūpaṃ śrī-gokulam eva | tatrāpi śrī-vrajeśvarau | tatas tat\nparamāśraya-nityatve siddha eva tādṛśa-grantha-prayatnaḥ sakalaḥ syāt | yata\neva śrī-brahmādibhis tatra yat kiñcij janma prārthyate iti | tasmāt svābhāviky\neva tayos tādṛśī sthitir iti pratipādayaṃs tat-sambandhenaiva bhajatāṃ\nsukhāpo nānyeṣām ity āha --</p>\n\n<lg>\n<l>nāyaṃ sukhāpo bhagavān dehināṃ gopikā-sutaḥ |</l>\n<l>jñānināṃ cātma-bhūtānāṃ yathā bhaktimatām iha || [BhP 10.9.21]</l>\n</lg>\n\n<p>sukhenāpyata iti sukhāpaḥ | ayaṃ śrī-gopikā-sutaḥ bhagavān dehināṃ\ndehābhimānināṃ tapa-ādinā na sukhāpaḥ na sulabhaḥ kintu tair aticireṇaiva\ntena śuddhe'ntaḥkaraṇe kathañcid (page 77) bhaktāvalokana-leśena jāta-sad-\nbuddhibhis tad eva tapa-ādikaṃ tasminn arpayadbhiḥ kathañcid evāsau\nlabhyate | tathā ātma-bhūtānām āvirbhūtādvaita-vṛttīnāṃ nivṛtta-\ndehābhimānānāṃ jñāninām api tādṛśena jñānena na sukhāpaḥ kintu\npūrveṇaiva karaṇena jāta-tad-āsattibhis tena jñānena yad brahma sphurati tad\nevāyam iti cintayadbhis taiḥ kathañcid evāsau labhyate | tataś ca dvayor api\ntayoḥ sādhanayor hīnatvāt tal-lābhaś ca na sākṣāt kintu kenacid aṃśena\nvyañjitam te prāpnuvanti mām eva sarva-bhūta-hite ratāḥ [Gītā 12.4],\nkleśo'dhikataras teṣām avyaktāsakta-cetasām [Gītā 12.5] iti śrī-bhagavad-\nukteḥ | śābde pare brahmaṇi dharmato vrataiḥ snātasya me nyūnam alaṃ\nvicakṣva [BhP 1.5.7] iti śrī-vyāsa-praśnānantarāt |</p>\n\n<lg>\n<l>bhavatānudita-prāyaṃ yaśo bhagavato 'malam |</l>\n<l>yenaivāsau na tuṣyeta manye tad darśanaṃ khilam || [BhP 1.5.8]</l>\n</lg>\n\n<p>iti śrī-nārada-prativacanāc ca | sukhāpas tu keṣām ity apekṣāyāṃ\nnidarśanam āha - iha gopikā-sute bhaktimatāṃ yathā [Vṛ edition here adds:\ntathā ca śrī-brahmoktiḥ - jñāne prayāsam udapāsya [BhP 10.14.3] ity ādi, śrī-\nnāradoktiś ca yajate yajña-puruṣaṃ sa samyag-darśanaḥ pumān [BhP 1.5.38]\niti | Vṛ addition ends.] sukhāpa iti śrī-gopikāyās tu sukhāpa iti kiṃ\nvaktavyam | tasyāḥ suta evāyaṃ bhagavān ity ato gopikā-suta iti viśeṣaṇaṃ\ndattam |</p>\n\n<p>sukham āpayatīti vā sukhāpaḥ | yataś cāyaṃ na dehābhimānināṃ sukhāpaḥ\nyato gopikāsutas tat-sutatva-līlāyāḥ sva-sādhāraṇa-dṛṣṭyānādarāt | tathā\njñāninām api na sukhāpaḥ yato gopikāsutaḥ sarvātmaika-vṛtty-udayena\nbhagavat-svarūpānanda-vaicitrī-sāroparicara-tal-līlā-tattvānubhavāt | yatheha\nśrī-gopikā-sute bhaktimatām iti nidarśanam |</p>\n\n<p>sukhenāpyate jñāyate iti vā sukhāpaḥ subodhaḥ | tataś cāyaṃ\ndehābhimānibhis [Vṛ. addition] tarkādinā na subodhaḥ | tathā jñānibhir api\njñānena na subodhaḥ | tatra pūrvavad dhetur gopikā-suta iti | dehebhiḥ\ndehābhimānibhir api | [end Vṛ. addition] tat-tad-alaukika-karma-liṅgakāt\ntarkāt jñānibhir apy anāvṛta-brahmatvāvagamāt subodha eva | satyaṃ tathāpi\nyatheha śrī-gopikā-sute bhaktimadbhiḥ subodhas tathā na | te hi śrī-kṛṣṇa-\nbhaktāḥ sva-sukha-nibhṛta-cetās tad-vyudastāny abhāvo'py ajita-rucira-\nlīlākṛṣṭa-sāraḥ [BhP 12.12.69] ity ādi-darśanāt tādṛśa-līlānubhavasyaiva\nparama-puruṣārthatvam avagacchantīti bhāvaḥ | atrārtha-trayo'pīha-padena\nśrī-paravyoma-nāthādi-bhaktimanto'pi vyāvṛttāḥ | gopikā-suta iti viśeṣaṇena\nca traikālika-tad-bhaktānāṃ tat-sambandhi-sukhāpatvaṃ prati tat-sutatvāyoga-\ntad-anyatva-yogau vyavacchidyete | ity ato vidvad-anubhava-yāthārthyena nitya\n<l>eva tat-sambandho vivakṣitaḥ | (page 78)</l></p>\n\n<p>ataevāyaṃ gopikā-suta iti svayam api sākṣād aṅgulyā nirdiśyate | tasmād api\nsādhūktaṃ nitya eva śrī-vrajeśvarayos tat-sambandha iti | atra ekadā gṛha-\ndāsīṣu [BhP 10.9.1] ity ādikam, nemaṃ viriñcaḥ [BhP 10.9.20] ity ādi padya-\ndvayāntam idam uttara-vākyaṃ, droṇo vasūnāṃ pravaraḥ [BhP 10.8.48] ity\nādikasya pūrva-vākyasya bādhakatvenaivoktaṃ, pūrva-virodha-dharmāntara-\npratipādanād ayuktatvāc ca pūrvasya asad-vyapadeśān neti cen na\ndharmāntareṇa vākya-śeṣād [Vs 2.1.17] itivat | tatra ca yathivāsac-chabdasya\ngaty-antaraṃ cintyate tathātrāpi | tac ca pūrvam eva darśitaṃ\npūrvottarādhyāya-dvaye bādarāyaṇe vivakṣitam idam ārabhya prakaraṇena |</p>\n\n<p>|| 10.8 || śrī-śukaḥ || 151-152 ||</p>\n\n<p>[153]</p>\n\n<p>tad evaṃ śruti-purāṇādi-nigamokty-anusāreṇa śrī-kṛṣṇasya\nnityābhivyaktitvaṃ dvārakādiṣu nitya-vihāritvaṃ nitya-yādavādi-parikaratvaṃ\nca darśitam | ittham eva ca kṛṣṇas tu bhagavān svayam iti susiddham |\nathāśaṅkate - yadi nityam eva tathāvidhaḥ śrī-kṛṣṇākhyaḥ svayaṃ bhagavān\ntatra tatra etair nija-parikaraiḥ sārdhaṃ viharati tarhi brahmādi-prārthanayā\nśrī-nārāyaṇa etāvatatāreti śrūyate | tasya yadi śrī-kṛṣṇe praveśaḥ tarhi ca\nkathaṃ nityam eva dvārakādiṣu virājamānaṃ svayaṃ bhagavantaṃ parityajya\nte tasmai nivedayituṃ gatāḥ | kathaṃ vā janmādi-līlayā krameṇa mathurāṃ\ngokulaṃ punar mathurāṃ dvārakāṃ ca tyaktvā vaikuṇṭham ārūḍhavān iti |</p>\n\n<p>atredam ucyate -- yo dvārakādau nityaṃ viharati sa śrī-kṛṣṇākhyaḥ svayaṃ\nbhagavān parātparo brahmādiṣv aprakaṭa eva prāyaśaḥ | yas tu kṣīrodādi-\nlīlā-dhāmā nārāyaṇādi-nāmā puruṣaḥ sa eva viṣṇu-rūpaḥ sākṣād vā\nnijāṃśena vā teṣu prakaṭaḥ san brahmāṇḍa-pālanādi-kartety uktam eva |\ntatra brahmāṇḍādhikāriṇo brahmādayo'pi brahmāṇḍa-kāryaṃ tasmā eva\nnivedayitum arhanti | tatas tadāpi tasmā eva pṛthivī-bhārāvatārāya\nniveditavantaḥ | anantaraṃ so'pi puruṣas tān prati keśa-darśanena sa yāvad\nurvyāṃ bharam īśvareśvaraḥ [BhP 10.1.22] ity ādi-vākyena ca svayaṃ\nbhagavata evāvatāra-samayo'yam iti sūcayitvā svayam apy avatitīrṣāṃ cakāra |\nsā cāvatitīrṣā pūrva-yuktyā prakaṭībhavati svayaṃ bhagavati praveśāyaiva |\ntadedaṃ vaikuṇṭhādy-ārohaṇam api tat-tad-aṃśenaiva | svayaṃ tu tatra tatraiva\npunar nigūḍhaṃ līlāyate | atrodāhṛtaṃ tantra-bhāgavatādi-vākyaṃ vārāhādi-\nvākyaṃ cānusandheyam | udāhariṣyate ca nityaṃ sannihitas tatra bhagavān\nmadhusūdanaḥ [BhP 11.31.24] ity ādikam | eṣa cābhisandhir na sarvair\nevāvabudhyateti |</p>\n\n<p>yatha sva-sva-dṛṣṭam eva munibhis tādṛg varṇyate | yathā samudra-tīra-stha-\ndṛṣṭyaiva adbhuto vā eṣa prātar udety apaḥ sāyaṃ praviśati iti śrutiḥ |\npravartate na tu vastuta iti prāñcaḥ | yadi tatra sumeru-parikramādi-\nvākyenānyathā gatiḥ kriyate tadātrāpi svayaṃ bhagavattā-nitya-vihāritādi-\npratipādaka-vākyena kathaṃ nāma na kriyatām | tathā mathurādi-\nparityāgādy-uktir avatāre prāpañcika-jana-prakaṭa-līlāpekṣayaiva | tad-\naprakaṭā tu līlā nityam eva vidyate eva | tasmān nityatvena\njanmādimayatvena ca līlā-pratipādakānāṃ vākyānāṃ samanvaya-svārasyād\nidaṃ labhyate | yathā ya eva śrī-kṛṣṇas tatra tatra nityam aprakaṭo viharati\nsa eva svayaṃ janmādi-līlayā prakaṭo bhavati | tatra nārāyaṇādayo'pi\npraviśantīti sarvaṃ śāntam |</p>\n\n<p>tad evaṃ tatra śrī-kṛṣṇa-līlā dvividhā aprakaṭa-rūpā prakaṭa-rūpā ca |\nprāpañcika-lokāprakaṭatvāt tat-prakaṭatvāc ca | tatrāprakaṭā -</p>\n\n<p>(page 79)\nyatrāsau saṃsthitaḥ kṛṣṇas tribhiḥ śaktyā samāhitaḥ |\n<l>rāmāniruddha-pradyumnai rukmiṇyā sahito vibhuḥ || [GTU 2.36] iti |</l></p>\n\n<p>mathurā-tattva-pratipādaka-śrī-gopāla-tāpany-ādau - cintāmaṇi-prakara-\nsadmasu-kalpa-vṛkṣa [BhP 5.40] ity ādi vṛndāvana-tattva-pratipādaka-brahma-\nsaṃhitādau ca prakaṭa-līlātaḥ kiñcid vilakṣaṇatvena dṛṣṭā, prāpañcika-lokais\ntad-vastubhiś cāmiśrā, kālavad-ādi-madhyāvasāna-pariccheda-rahita-sva-\npravāhā, yādavendratva-vraja-yuvarājatvādy-ucitāharahar-mahā-\nsabhopaveśa-gocāraṇa-vinodādi-lakṣaṇā | prakaṭa-rūpā tu śrī-vigrahavat\nkālādibhir aparicchedyaiva satī bhagavad-icchātmaka-svarūpa-śaktyaiva\nlabdhārambha-samāpanā prāpañcikāprāpañcika-loka-vastu-saṃvalitā tadīya-\njanmādi-lakṣaṇā |</p>\n\n<p>tatrāprakaṭā dvividhā | mantropāsanāmayī svārasikī ca | prathamā yathā\ntat-tad-ekatara-sthānādi-niyata-sthitikā tat-tan-mantra-dhyāna-mayī | yathā\nbṛhad-dhyāna-ratnābhiṣekādi-prastāvaḥ krama-dīpikāyām | yathā vā --</p>\n\n<lg>\n<l>atha dhyānaṃ pravakṣyāmi sarva-pāpa-praṇāśanam |</l>\n<l>pītāmbara-dharaṃ kṛṣṇaṃ puṇḍarīka-nibhekṣaṇam || ity ādi gautamīya-</l>\n</lg>\n<p>tantre |</p>\n\n<p>yathā vā -</p>\n\n<lg>\n<l>veṇuṃ kvaṇantam aravinda-dalāyatākṣam-</l>\n<l>barhāvataṃsam asitāmbuda-sundarāṅgam |</l>\n<l>kandarpa-koṭi-kamanīya-viśeṣa-śobhaṃ</l>\n<l>govindam ādi-puruṣaṃ tam ahaṃ bhajāmi ||</l>\n</lg>\n\n<p>ālola-candraka-lasad-vanamālya-vaṃśī-\nratnāṅgadaṃ praṇaya-keli-kalā-vilāsam |\nśyāmaṃ tri-bhaṅga-lalitaṃ niyata-prakāśaṃ\n<l>govindam ādi-puruṣaṃ tam ahaṃ bhajāmi || iti brahma-saṃhitāyām [5.39-40] |</l></p>\n\n<p>homas tu pūrvavat kāryo govinda-prītaye tataḥ ity-ādy-anantaraṃ -</p>\n\n<lg>\n<l>govindaṃ manasā dhyāyet gavāṃ madhye sthitaṃ śubham |</l>\n<l>barhāpīḍaka-saṃyuktaṃ veṇu-vādana-tat-param ||</l>\n</lg>\n\n<p>gopī-janaiḥ parivṛtaṃ vanya-puṣpāvataṃsakam || iti bodhāyana-karma-vipāka-\nprāyaścitta-smṛtau |</p>\n\n<p>tad u hovāca hairaṇyo gopa-veśam abhrābhaṃ taruṇaṃ kalpa-drumāśritam |\ntadiha ślokā bhavanti --</p>\n\n<lg>\n<l>sat-puṇḍarīka-nayanaṃ meghābhaṃ vaidyutāmbaram |</l>\n<l>dvi-bhujaṃ mauna-mudrāḍhyaṃ vanamālinamīśvaram ||</l>\n</lg>\n\n<lg>\n<l>gopa-gopī-gavāvītaṃ sura-druma-talāśritam |</l>\n<l>divyālaṅkaraṇopetaṃ rakta-paṅkaja-madhyagam ||</l>\n</lg>\n\n<lg>\n<l>kālindī-jala-kallola-saṅgi-māruta-sevitam |</l>\n<l>cintayaṃś cetasā kṛṣṇaṃ mukto bhavati saṃsṛteḥ ||</l>\n</lg>\n\n<p>iti śrī-gopāla-tāpanyām [1.11-15] - govindaṃ gokulānandaṃ sac-cid-ānanda-\nvigraham [GTU 1.37] ity ādi ca |</p>\n\n<p>yā tu tat-tat-kāmanātmaka-prayoga-mayī pūtanā-vadhādi-rūpā yad-yad-\ndhiyā ta urugāya vibhāvayanti tat-tad-vapuḥ praṇayase sad-anugrahāya [BhP\n3.9.11] ity uktānusāreṇādyāpi sādhaka-hṛdi kadācit sāmpratīva sphurati sā\nkhalu mantropāsanāmayītve'pi svārasikyām eva paryavasyati atītatvena\nsarvatra nirdiṣṭatvāt |</p>\n\n<p>atha svārasikī ca yathodāhṛtam eva skānde --</p>\n\n<p>vatsair vatsatarībhiś ca sadā krīḍati mādhavaḥ |\nvṛndāvanāntaragataḥ sa-rāmo bālakaiḥ saha || ity ādi |</p>\n\n<l>tatra ca-kārāt śrī-gopendrādayo gṛhyante | rāma- (page 80) -śabdena rohiṇy</l>\n<p>api | tathā tenaiva krīḍatīty ādinā vrajāgamana-śayanādi-līlāpi | krīḍā-\nśabdasya vihārārthatvād vihārasya nānā-sthānānusāraṇa-rūpatvād eka-\nsthāna-niṣṭhāyā mantropāsanāmayyā bhidyate'sau | yathāvasara-vividha-\nsvecchāmayī svārasikī | evaṃ brahma-saṃhitāyām --</p>\n\n<p>cintāmaṇi-prakara-sadmasu kalpa-vṛkṣa-\nlakṣāvṛteṣu surabhir abhipālayantam\nlakṣmī-sahasra-śata-sambhrama-sevyamānaṃ\n<l>govindam ādi-puruṣaṃ tam ahaṃ bhajāmi || [BrahmaS 5.28] iti |</l></p>\n\n<p>atra kathā gānaṃ nātyaṃ gamanam api vaṃśī [BrahmaS 5.52] ity\natrānusandheyam | tatra nānā-līlā-pravāha-rūpatayā svārasikī gaṅgeva |\nekaika-līlātmatayā mantropāsanāmayī tu labdha-tat-sambhava-hrada-śreṇir\niva jñeyā | kiṃ ca mantropāsanāmayyām api vraja-rājādi-sambandhaḥ śrūyate\nkim uta svārasikyām iti na kutrāpi tad-rahitatā kalpanīyā | tad etat sarvaṃ\nmūla-pramāṇe'pi dṛśyate | tatra prakaṭa-rūpā vispaṣṭaiva |</p>\n\n<p>athāprakaṭāyāṃ mantropāsanā-mayīm āha --</p>\n\n<p>māṃ keśavo gadayā prātar avyād\n<l>govinda āsaṅgavam ātta-veṇuḥ | [BhP 6.8.2] iti |</l></p>\n\n<p>ātta-veṇur iti viśeṣeṇa govindaḥ śrī-vṛndāvana-mathurā-prasiddha-mahā-\nyoga-pīṭhayos tan-nāmnaiva sahitau prasiddhau | tau ca tatra tatra\nprāpañcika-loka-dṛṣṭyāṃ śrīmat-pratimākāreṇābhātaḥ svajana-dṛṣṭyāṃ\nsākṣād-rūpa-vṛnda-prakaraṇa eva etau paṭhitau | tataś ca nārāyaṇa-\n<lg>\n<l>varmākhya-mantropāsya-devatātvena (śrī-gopāla-tāpanyādi-prasiddha-</l>\n<l>svatantra-mantrāntaropāsya-devatātvena) ca mantropāsanā-mayyām idam</l>\n<l>udāhṛtam ||</l>\n</lg></p>\n\n<p>|| 6.8 || viśvarūpa indram || 153 ||</p>\n\n<p>[154]</p>\n\n<p>vakṣyamāṇa-bhagavad-abhiprāyānusāreṇa spaṣṭārthatvena ca vastutaḥ\nsvārasikīm āha -</p>\n\n<lg>\n<l>mā khidyataṃ mahā-bhāgau drakṣyathaḥ kṛṣṇam antike |</l>\n<l>antar hṛdi sa bhūtānām āste jyotir ivaidhasi || [BhP 10.46.36]</l>\n</lg>\n\n<p>he mahā-bhāgau śrī-vrajeśvarau mā khidyataṃ yataḥ śrī-kṛṣṇaṃ\ndrakṣyathaḥ | kathaṃ yataḥ so'ntika evāste | tasyāntika-sthiter avyabhicāre\ndṛṣṭāntaḥ | bhūtānām antar-hṛdi paramātma-lakṣaṇaṃ jyotir iva edhasi\ncāgni-lakṣaṇaṃ jyotir iveti | tatra nirantaras tat-sphūrtir eva bhavatāṃ\npramāṇam iti bhāvaḥ | arthāntare tūttarārdhasya hetutvāspaṣṭatvāt\nparamātma-rūpeṇāntarhṛdi-sthitasyāpi darśanāniyamāt |</p>\n\n<p>|| 10.46 || uddhavaḥ śrī-vrajeśvarīm || 154 ||</p>\n\n<p>[155]</p>\n\n<p>evaṃ śrī-bhagavān uvāca - bhavatīnāṃ viyogo me na hi sarvātmanā kvacit ||</p>\n\n<p>[BhP 10.47.29]</p>\n\n<p>ye mayā saha bhavatīnāṃ yo'yaṃ viyogaḥ sa sarvātmanā sarveṇāpi prakāśena\nna vidyate | kiṃ tarhy ekena prakaṭa-līlāyāṃ virājamānena prakāśena\n<l>viyogaḥ | aprakaṭa-līlāyāṃ tv anyena (page 81) prakāśena saṃyoga evety</l>\narthaḥ | atraitad uktaṃ bhavati na cāntar na bahir yasya ity ādi dāmodara-līlā-\npraghaṭṭaka-dṛṣṭyā mṛd-bhakṣaṇa-līlādau śrī-vrajeśvary-ādīnāṃ\ntathānubhūtyā ca śrī-vigrahasya madhyamatva eva vibhutvaṃ dṛśyate | tac ca\nparaspara-virodhi-dharma-dvayam ekatrācintya-vibhutva-śaktimati tasminn\nāsambhavaṃ śrutes tu śabda-mūlatvād ity etan nyāyena ity evaṃ bhagavat-\nsandarbhe praghaṭṭakena vivṛtam asti |</p>\n\n<p>tad evaṃ vibhutve sati yugapad aneka-sthānādy-adhiṣṭhānārthaṃ rūpāntara-\nsṛṣṭiḥ piṣṭa-peṣitā | kintu yugapan-madhyamatva-vibhutva-prakāśikayā\ntathaivācintya-śaktyā tad-icchānusāreṇaika eva śrī-vigraho'nekadhā\nprakāśate | bimba iva svacchopādhibhiḥ | kintu atropādhi-mātra-jīvanatvena\nsākṣāt sparśādy-abhāvena vaiparītyodaya-niyamena bimbasya\nparicchinnatvena ca pratibimbatvam | atra tu svābhāvaika-śakti-sphuritatvena\nsākṣāt-sparśādi-bhāvena yatheccham udayena śrī-vigrahasya vibhutvena ca\nbimbatvam eveti viśeṣaḥ | evam eva sarveṣām api prakāśānāṃ pūrṇatvam\nāha śrutiḥ -</p>\n\n<p>pūrṇam adaḥ pūrṇam idaṃ pūrṇāt pūrṇam udacyate |\n<l>pūrṇasya pūrṇam ādāya pūrṇam evāvaśiṣyate || [BAU 6.5.4] iti |</l></p>\n\n<p>tatra ca teṣāṃ prakāśānāṃ tathaivācintya-śaktyā pṛthak pṛthag eva kriyādīni\nbhavanti | ataeva yugapad āvirbhūtānāṃ prakāśa-bhedāvalambinīnāṃ\nnimeṣonmeṣaṇādi-kriyāṇām avirodhaḥ | ataeva vibhor api paraspara-\nviruddha-kriyā-gaṇāśrayasyāpi tat-tat-kriyā-kartṛtvaṃ yathārtham eva | tad-\nyathārthatve bahuśaḥ śrī-bhāgavatādi-varṇitaṃ viduṣāṃ tu tad-udbhavaṃ\nsukhaṃ nopapadyata iti tad-anyathānupapattiś cātra pramāṇam | ittham\nevābhipretya śrī-nāradena citraṃ bataitad ekena vapuṣā yugapat pṛthak [BhP\n10.69.1] ity ādau vapuṣā ekatve'pi pṛthak-prakāśatvaṃ teṣu prakāśeṣu pṛthak\npṛthak kriyādhiṣṭhānāditvaṃ tādṛśa-śaktis tv anyatra muni-janādau na\nsambhavatīti svayaṃ citratvaṃ coktam | eṣa eva prakāśaḥ kvacid ātma-\nśabdenocyate kvacid rūpādi-śabdena ca | yathā tatraiva na hi sarvātmanā\nkvacid iti, anyatra kṛtvā tāvantam ātmānam [BhP 10.33.19] iti, tāvad-rūpa-\ndharo'vyayaḥ [BhP 10.59.42] iti, kṛṣṇenecchā-śarīriṇā [BhP 10.30.40] iti ca |</p>\n\n<p>tatra nānā-kriyādy-adhiṣṭhānatvād eva līlā-rasa-poṣāya teṣu prakāśeṣv\nabhimāna-bhedaṃ parasparam ananusandhānaṃ ca prāyaḥ svecchayorīkarotīty\napi gamyate | evaṃ tac-chaktimayatvāt tat-parikareṣv api jñeyam | tatra teṣv\napi prakāśa-bhedaḥ, yathā kanyāṣoḍaśa-sahasra-vivāhe śrī-devaky-ādiṣu |\nuktaṃ hi ṭīkā-kṛdbhiḥ - anena devakyādi-bandhu-jana-samāgamo'pi prati-\ngṛhaṃ yaugapadyena sūcita iti | teṣu śrī-kṛṣṇe ca prakāśa-bhedād abhimāna-\nkriyā-bhedo yathā śrī-nārada-dṛṣṭa-yogamāyā-vaibhave tatra hy ekatra --</p>\n\n<p>dīvyantam akṣais tatrāpi priyayā coddhavena ca |\n<l>pūjitaḥ parayā bhaktyā pratyutthānāsanādibhiḥ || [BhP 10.69.20] iti |</l></p>\n\n<l>mantrayantaṃ ca kasmiṃścin mantribhiś coddhavādibhiḥ | [BhP 10.69.27]</l>\n<p>tatrānyatra iti bhāva-bhedād abhimāna-bhedo lakṣyate | ayam eva tad-\navastho'ham atrāsmīti | evaṃ ṣoḍaśa-sahasra-vivāhe kutracit śrī-kṛṣṇa-\nsamakṣaṃ māṅgalikaṃ karma kurvatyā devakyās tad-darśana-sukhaṃ bhavati |\ntat-parokṣaṃ tu tad-darśanotkaṇṭheti | tathā yoga-māyā-vaibhava-darśana eva\nkvacid (page 82) uddhavena saṃyogaḥ kvacid viyoga iti vicitratā |</p>\n\n<p>tad evaṃ tatra prakāśa-bhede sati tad-bhāvenābhimāna-kriyā-bhede ca sthite\ntadānīṃ vṛndāvana-prakāśa-viśeṣe sthitena śrī-kṛṣṇasyāprakaṭa-prakāśena\ntāsām aprakaṭa-prakāśātmikānāṃ saṃyogas tat-prakāśa-viśeṣe prāk-sthitena\nsamprati mathurāṃ gatena tat-prakaṭa-prakāśenaiva svīkṛtena sthāna-traye'pi\nsaparikara-śrī-kṛṣṇa-nityāvasthāyitā-vākyam anupahataṃ syāt | prakaṭa-\nlīlāyām anyatra sa-parikarasya tasya kadācid gamane'pi\nprakāśāntareṇāvasthānād iti | tasmāt sādhūktaṃ bhavatīnāṃ viyogo me [BhP\n10.47.29] ity ādi |</p>\n\n<p>seyaṃ ca nitya-saṃyogitā parama-rahasyeti brahma-jñāna-sādṛśya-bhaṅgyā\nsamācchādyaivopadiṣṭā | dṛśyate cānyatrāpi rahasyopadeśe'rthāntara-\nsamācchannoktiḥ | yathā mahābhārate jatu-gṛhe gacchataḥ pāṇḍavān prati\nvidurasya | yathā vā ṣaṣṭhe haryāśvādīn prati śrī-nāradasya |</p>\n\n<p>[156]</p>\n\n<p>tad evaṃ punar api tathaivopadiśati --</p>\n\n<lg>\n<l>yathā bhūtāni bhūteṣu khaṃ vāyv-agnir jalaṃ mahī |</l>\n<l>tathāhaṃ ca manaḥ-prāṇa- bhūtendriya-guṇāśrayaḥ || [BhP 10.47.29]</l>\n</lg>\n<p>yathā khādīni kāraṇa-rūpāṇi bhūtāni vāyv-ādiṣu sva-sva-kārya-rūpeṣu\nbhūteṣv avasthitāni, tatrākāśasya sthitir vāyau vāyor agnāv ity ādi | tathā\nbhavatīṣv ahaṃ bahir-anupalabhyamāno'pi nityaṃ tiṣṭhāmy evety arthaḥ |\nkathambhūto'ham ? bhavatīnāṃ mad-eka-jīvātūnāṃ mana-ādy-āśrayaḥ |\nanyathā nimeṣam api mad-viyogena tāny api na tiṣṭheyur iti bhāvaḥ |</p>\n\n<p>yad vā, kiṃ-rūpas tiṣṭhasīty ākāṅkṣāyām āha, bhavatīnāṃ mana-ādy-\nāśraya-bhūto yo dvibhuja-śyāmasundara-veṇu-vinodi-rūpas tad-rūpa eveti |</p>\n\n<p>[157]</p>\n\n<p>nanv itthaṃ prakāśa-vaicitrī kathaṃ syāt yayā viraha-saṃyogayor yugapad eva\nsthitir ity āśaṅkyāha -</p>\n\n<lg>\n<l>ātmany evātmanātmānaṃ sṛje hanmy anupālaye |</l>\n<l>ātma-māyānubhāvena bhūtendriya-guṇātmanā || [BhP 10.47.30]</l>\n</lg>\n\n<p>ātmani ananta-prakāśa-maye śrī-vigraha-lakṣaṇe svasmin ātmanā svayam\nātmānaṃ prakāśa-viśeṣaṃ sṛje abhivyañjayāmi | kena ? nimitta-bhūtena\nātmā-māyānubhāvena acintyāyāḥ svarūpa-śakteḥ prabhāvena | svarūpa-\nbhūtayā nitya-śaktyā māyākhyayā yuta iti madhva-bhāṣya-dhṛta-caturveda-\nśikhātaḥ | kīdṛśena ? bhūtendriya-guṇātmanā bhūtāni paramārtha-satyāni\nyāni mamendriyāṇi ye ca guṇā rūpa-rasādayas teṣām ātmanā prakāśakenety\narthaḥ | buddhīndriyeti pāṭhe ātmanety asya viśeṣaṇam | buddhayo'ntaḥ-\nkaraṇāni, indriyāṇi bahiḥ-karaṇāni, guṇā rūpādayaḥ, tāni sarvāṇy api ātmā\nsvarūpaṃ yatra, teneti |</p>\n\n<p>tad evam āvirbhūya anu paścāt kadāpi hanmi, tato'nyatra gacchāmi | han\nhiṃsā-gatayoḥ | kadāpy anu paścāt punaḥ pālaye svayam āgatya pālayāmi\nnija-viraha-dūnān iti śeṣaḥ | etat-kāraṇaṃ tu yat tv ahaṃ bhavatīnāṃ vai [BhP\n10.47.34] ity ādau vakṣyate | hanter arthāntare trayāṇām eka-karma-kartṛtve'pi\ntam ātmānaṃ prakāśaṃ kadācit tirodhāpayāmi | tasmāt taṃ prakāśam ākṛṣya\nprakāśa-vaividhyam ekīkaromīty arthaḥ |</p>\n\n<p>evam eva daśama-saptatimamādhyāye svāmibhir api vyākhyātam - evaṃ\nsarva-gṛhebhyaḥ pṛthak pṛthaṅ nirgatyānantaram eka eva sudharmāṃ prāviśat\n[10.70.17] iti | yathā ca mādhva-bhāṣya-dhṛta-(page 83) -svāmi(?)-vacanam -</p>\n\n<p>sa devo bahudhā nirguṇaḥ puruṣottamaḥ |\nekībhūyaḥ punaḥ śete nirdoṣo harir ādikṛt || iti |</p>\n\n<p>śrutiś ca śaṅkara-bhāṣya-dhṛtā - sa ekadhā bhavati, dvidhā bhavati ity\nādyā | tad-anantaraṃ punar api tam ātmānaṃ pālaye punar abhivyajya nija-\nśreṣṭha-janaiḥ saha krīḍayā sambhūtānandaṃ karomīty arthaḥ | evaṃ hantir\naślīlo'pi sva-viyogi-jana-viṣaya-kāruṇya-kṛta-bhāvāntareṇa svayam eva\nprayukta iti na doṣa āśaṅkyaḥ - chindyāṃ sva-bāhum api vaḥ pratikūla-vṛttim\n[BhP 3.16.6] itivat |</p>\n\n<p>[158]</p>\n\n<p>nanu prakaṭam eva mathurāyāṃ vikrīḍasi tarhy atrāpy adhunā virkīḍasīty\natrāsmākaṃ sambhāvanā kathaṃ jāyatām ity āśaṅkya tāsām evānubhavaṃ\npramāṇayati -</p>\n\n<lg>\n<l>ātmā jñāna-mayaḥ śuddho vyatirikto 'guṇānvayaḥ |</l>\n<l>suṣupti-svapna-jāgradbhir māyā-vṛttibhir īyate || [BhP 10.47.31]</l>\n</lg>\n\n<p>yad vā āstāṃ tāvad aprakaṭa-līlāyāṃ mad-viyogābhāva-vārtā | prakaṭa-\nlīlāyām api tayānusandhīyatām ity āha ātmā jñāna-maya ity ādi | arthaś\ncāyam - ātma-śabdo'sminn asmac-chabda-paraḥ | tataś ca ātmāhaṃ śrī-\nkṛṣṇa-lakṣaṇo bhavatīnāṃ suṣupty-ādi-lakṣaṇābhir mano-vṛttibhir īyate\nanubhūyata eva | kīdṛśaḥ ? jñāna-mayo nānā-vidyā-vidagdhaḥ | śuddho\ndoṣa-rahitaḥ | vigato'tirikto yasmād iti vā viśeṣeṇātirikta iti vā vyatiriktaḥ\nsarvottamo guṇānvayaḥ sarva-guṇa-śālī |</p>\n\n<p>ataeva sa ca sphūrti-rūpo'yam anubhavaḥ kadācit sākṣātkāra-dvārāpi kalpyate\niti cira-kāla-virahe'pi tāsāṃ sandhukṣaṇa-kāraṇaṃ jñeyam | atra suṣupte'pi tat-\nsphūrti-nirdeśaḥ sarvadaiva sphurāmīti-mātra-tātparyakaḥ | yad vā tatra\ntāsāṃ svapna-jāgrator ananya-vṛttitvaṃ siddham eva | vṛtty-antarāsambhavāt\ntu śrī-kṛṣṇa-samādhi-lakṣaṇe suṣupte'pi tasminn eva svapna-jāgrad-gatānāṃ\nvṛtti-vaicitrīṇāṃ tad-anubhāvitā-mātrāvaśeṣatayā praveśo bhavati | tad\nuttara-kāle prākṛtaiḥ sukham aham asvāpsam itivat tābhiḥ sa iti\nevānusandhīyate iti tathoktam |</p>\n\n<p>tathā hi gāruḍe -\njāgrat-svapna-susuptiṣu yogasthasya ca yoginaḥ |\nyā kācin manaso vṛttiḥ sa bhavaty acyutāśrayaḥ || iti |</p>\n\n<p>[159]</p>\n\n<p>nanu tathāpy asmākaṃ viraha eva sarvopamardakaḥ sphurati | kiṃ kurma ity\nāśaṅkya, hanta yadi mad-viyogitābhimāni-mano-vṛttiṃ katham api roddhuṃ\nśaknutha tadā svata eva nitya-saṃyogitvam uddeṣyatīty evam upadeśena\nvaktuṃ yoga-śāstra-prakriyām āha dvābhyāṃ -</p>\n\n<lg>\n<l>yenendriyārthān dhyāyeta mṛṣā svapna-vad utthitaḥ |</l>\n<l>tan nirundhyād indriyāṇi vinidraḥ pratyapadyata || [BhP 10.47.32]</l>\n</lg>\n\n<p>utthitaḥ pumān yathā mithyābhūtam eva svapnaṃ dhyāyati evaṃ bādhitān api\nindriyārthān śabdādīn yena manasā dhyāyeta cintayet, dhyāyaṃś ca\nyenedriyāni pratyapadyata prāpa, tan mano vinidro'nalasaḥ san nirundhyān\nniyacched iti | yadyapi svapnādivat tad-virahas tāsu nājñānādhyastaḥ,\nprakaṭa-līlāyāṃ tasyāprāptes tāsām evānubhava-siddhatvāt tathāpy\naprakaṭa-līlāyāṃ nitya-saṃyogam anusandhāpayituṃ tasya\ntādṛśatvenaivopadeśo bhagavatā yogya iti tathoktam | ekāṃśe'pi saṃyoge\nviyogo nāsty eveti vā |</p>\n\n<p>[160]</p>\n\n<p>taṃ mano-nirodham eva stauti -</p>\n\n<lg>\n<l>etad-antaḥ samāmnāyo yogaḥ sāṅkhyaṃ manīṣiṇām |</l>\n<l>tyāgas tapo damaḥ satyaṃ samudrāntā ivāpagāḥ || [BhP 10.47.33] (page 84)</l>\n</lg>\n\n<p>eṣa mano-nirodho'ntaḥ samāptiḥ phalaṃ yasya saḥ | samāmnāyo vedaḥ | sa\ntatra paryavasyatīty arthaḥ | mārga-bhede'py ekatra prayavasāne dṛṣṭāntaḥ |\nsamudrāntā āpagatā nadya iva iti | yasmāt sarvair eva vedādividbhiḥ\npraśasyate mano-nirodhas tasmād yūyam api mad-viyogābhimāni-mano-vṛttiṃ\nniyacchatheti padya-dvayena dhvanitam |</p>\n\n<p>[161]</p>\n\n<p>nanu, aho yadi tad-viraheṇa vayam atiduḥkhitā ity ataḥ kṛpālu-citta eva tvam\nasmabhyaṃ nija-prāpti-sādhanam upadiśasi | tarhi svayaṃ kim u prakaṭam eva\nnāyāsi, tasmāt kaitavam evedaṃ tava kṛpālutvam ity āśaṅkyāha -</p>\n\n<lg>\n<l>yat tv ahaṃ bhavatīnāṃ vai dūre varte priyo dṛśām |</l>\n<l>manasaḥ sannikarṣārthaṃ mad-anudhyāna-kāmyayā || [BhP 10.47.34]</l>\n</lg>\n\n<p>sāmprataṃ bhavatīnāṃ dṛśāṃ priyo'py ahaṃ yad dūre varte, tad-bhavatīnāṃ\nmad-anudhyānecchayā yo manasaḥ sannikarṣas tad-arthaṃ mama bhavan-\nnikaṭa-shtitau mad-arthaṃ bhavatīnāṃ dṛśye vāveśaḥ syād, bhavad-dūre tu\nmanasy eveti tatra mama sannikarṣaḥ syād ity etad-arthaḥ |</p>\n\n<p>[162]</p>\n\n<p>tad eva nidarśayati --</p>\n\n<lg>\n<l>yathā dūra-care preṣṭhe mana āviśya vartate |</l>\n<l>strīṇāṃ ca na tathā cetaḥ sannikṛṣṭe 'kṣi-gocare || [BhP 10.47.35]</l>\n</lg>\n\n<p>ca-kārāt strīṣu preṣṭhasya ca |</p>\n\n<p>[163]</p>\n\n<p>manaḥ-sannikarṣe kiṃ syāt śrīghram eva labdho bhavṣyāmīti jñāyatām ity\nāha --</p>\n\n<lg>\n<l>mayy āveśya manaḥ kṛtsnaṃ vimuktāśeṣa-vṛtti yat |</l>\n<l>anusmarantyo māṃ nityam acirān mām upaiṣyatha || [BhP 10.47.36]</l>\n</lg>\n\n<p>vimuktā aśeṣā viraha-tat-kāraṇa-bhāvanā-rūpā vṛttayo yena tan-mano mayi\nkṛṣṇa-rūpe āveśya māṃ kṛṣṇa-rūpam evānusmarantyo māṃ kṛṣṇa-rūpam\nevācirād eva samīpa evaiṣyatha, ananya-vedyatayā prāpsyatha |</p>\n\n<p>[164]</p>\n\n<p>tarhi kathaṃ prakaṭaṃ nāgacchasi tatrāha - tasya jhaṭiti prāpter vṛndāvana\neva līlāntara-nityāstitāyāś ca pratīty-arthaṃ nidarśanam apy āha --</p>\n\n<lg>\n<l>yā mayā krīḍatā rātryāṃ vane 'smin vraja āsthitāḥ |</l>\n<l>alabdha-rāsāḥ kalyāṇyo māpur mad-vīrya-cintayā || [BhP 10.47.37]</l>\n</lg>\n\n<p>tad bahir-vighna-vañcanārtham ity arthaḥ | tā hi tad-rātri-prakaṭa-rāsa-\nmātram alabdhavatyo'py asmin vṛndāvana eva sarva-vighnāspṛṣṭāḥ prakaṭa-\nvicitra-krīḍā-nidhānaṃ mām āpur eveti | tathā ca vāsanā-bhāṣya-dhṛtaṃ\nmārkaṇḍeya-vacanam -</p>\n\n<p>tadānīm eva taṃ prāptāḥ śrīmantaṃ bhakta-vatsalam |\ndhyānataḥ paramānandaṃ kṛṣṇaṃ gopāla-nāyikāḥ || iti |</p>\n\n<p>tatrāpi he kalyāṇyaḥ sarva-vighna-rahitāḥ | arthāntare sa-śarīrā eva ca | [Vṛ.\nadds: sa-śarīrā iti tat-tad-deha-tyāgena bhavatīnāṃ mat-prāptir na syāt, kintv\nanenaiva dehena mat-prāptiḥ syād iti bhāvaḥ | [end. Vṛ. addition]</p>\n\n<p>tāsāṃ śarīra-parityāgādikaṃ tu māyikam eveti bhāvaḥ | tasmāt tāsāṃ vraje\nprākaṭyenānupalambhāt tathā mayi bhaktir hi bhūtānām [BhP 10.82.44] ity\nādi vakṣyamāṇānusāreṇa mārkaṇḍeya-vacanānusāreṇa ca tadīyābhīpsita-\nrūpa-vilāsasyaiva mama prāpteḥ siddhatvāc ca vidyata eva prakaṭāyā asyā\nlīlāyā pṛthak tasminn anyā līlā, tasyāṃ ca mameva yuṣmākam api sthitir\nadhyavasīyatām | yām eva līlāṃ madīya-vrajāgamanāsakṛt-pratijñānusāreṇa\n(page 85) śīghram eva yadu-puryāḥ sakāśād-bhavat-prema-yantritatayā\nsamāgatyāhaṃ (sarva-samañjasatayā bhavatīnāṃ tat-tad-vighna-nivāraṇa-\npūrvakaṃ) sarvebhya eva vraja-vāsibhyaḥ santataṃ darśayiṣyāmīti bhāvaḥ |\nasminn iti nirdeśāt tadānīm api svasya vṛndāvana-sthatvaṃ sūcayati |\nprakaraṇe'sminn idam uktaṃ bhavati | na hy atra tāsām adhyātma-vidyā\n<lg>\n<l>śreyaskarī bhavati |</l>\n<l>tasmān mad-bhakti-yuktasya yogino vai mad-ātmanaḥ |</l>\n<l>na jñānaṃ na ca vairāgyaṃ prāyaḥ śreyo bhaved iha || [BhP 11.20.31]</l>\n</lg></p>\n\n<l>iti śrī-bhagavatā | jñāne prayāsam udapāsya namanta eva jīvanti [BhP 10.14.3]</l>\n<p>iti brahmaṇā ca sādhāraṇa-bhaktānām apy anupādeyatvenoktatvāt | na ca\ntac-chravaṇena tāsāṃ viraha-jvālā śāmyati | taṃ śyāmaṃ manoharaṃ vinā\nsādhāraṇa-bhaktānām api svargāpavarga-narakeṣv api tulyārtha-darśinaḥ\n[BhP 6.17.18] ity ukta-diśā, nātyantikaṃ vigaṇayanty api te prasādam [BhP\n3.15.48] ity-ādy-ukta-diśā vā heya-rūpatvenaivānubhavāt | tāsāṃ tu sva-rasasya\nparama-virodhy eva tat | pūrvaṃ ca śrūyatāṃ priya-sandeśo bhavatīnāṃ\nsukhāvahaḥ [BhP 10.47y.28] ity evoktam |</p>\n\n<p>ata uktaṃ tāsām evābhiprāya-kathane śrī-svāmibhir api - nanu kim\nanyānivāsmān ātma-vidyayā lobhayasi ? vayaṃ tu sarva-sundara-\nsarvālaṅkaraṇena tvayā virahaṃ naiva sahāmahe [Bhāvārtha-dīpikā to\n10.47.34] iti | tasmād vidurasyeva kūṭoktir iyam ity ukta evārthī bhavaty\nantaraṅgaḥ | sa ca yudhiṣṭhirasyeva tāsām eva gamya iti |</p>\n\n<p>|| 10.47 || śrī-bhagavān śrī-vraja-devīḥ || 155-164 ||</p>\n\n<p>[165]</p>\n\n<p>pūrva-vyākhyānusāreṇaivāha -</p>\n\n<lg>\n<l>evaṃ priyatamādiṣṭam ākarṇya vraja-yoṣitaḥ |</l>\n<l>tā ūcur uddhavaṃ prītās tat-sandeśāgata-smṛtīḥ || [BhP 10.47.38]</l>\n</lg>\n\n<p>tat-sandeśenāgatā smṛtir nitya-saṃyogānusandhāna-rūpā yāsāṃ tādṛśyaḥ |\nataeva prītāḥ | itaḥ paraṃ kadācit prakaṭa-līlānubhave sati tāsāṃ santoṣaḥ\nprakaṭa-līlā-darśanatas tu viraha eveti bhāva-dvaitaṃ lakṣyate |</p>\n\n<p>[166]</p>\n\n<p>tac ca santoṣam āha -</p>\n\n<lg>\n<l>tatas tāḥ kṛṣṇa-sandeśair vyapeta-viraha-jvarāḥ |</l>\n<l>uddhavaṃ pūjayāṃ cakrur jñātvātmānam adhokṣajam || [BhP 10.47.53]</l>\n</lg>\n\n<p>tathā tena sandiṣṭaṃ tathaivātmānam anubhūyādhokṣajaṃ cānubhūyety\narthaḥ |</p>\n\n<p>|| 10.47 || śrī-śukaḥ || 165-166 ||</p>\n\n<p>[167]</p>\n\n<lg>\n<l>sva-virahaṃ vyañjayanti --</l>\n<l>apy eṣyatīha dāśārhas taptāḥ sva-kṛtayā śucā |</l>\n<l>sañjīvayan nu no gātrair yathendro vanam ambudaiḥ || [BhP 10.47.44]</l>\n</lg>\n<p>sva-nimittena śokena taptāḥ no'smān gātraiḥ kara-sparśādibhiḥ sañjīvayan\nkiṃ nu ihaiṣyatīti ||</p>\n\n<p>|| 10.47 || śrī-vraja-devya uddhavam || 167 ||</p>\n\n<p>[168]</p>\n\n<p>evaṃ tathā śrīmad-uddhava-dvāropadiṣṭaṃ tathā kurukṣetre sākṣād api\n<l>svayam upadiṣṭam | (page 86)</l></p>\n\n<lg>\n<l>[Vṛ. adds:] kurukṣetra-yātrāyām api --</l>\n<l>api smaratha naḥ sakhyaḥ svānām artha-cikīrṣayā |</l>\n<l>gatāṃś cirāyitāñ chatru- pakṣa-kṣapaṇa-cetasaḥ || [BhP 10.82.41]</l>\n</lg>\n<p>ity anena svāgamana-vilambe kāraṇaṃ vijñāpya punaś ca | [Vṛ. ends.]</p>\n\n<lg>\n<l>mayi bhaktir hi bhūtānām amṛtatvāya kalpate |</l>\n<l>diṣṭyā yad āsīn mat-sneho bhavatīnāṃ mad-āpanaḥ || [BhP 10.82.44]</l>\n</lg>\n\n<p>ity atra tādṛśīnāṃ sākṣād eva tat-prāptiḥ phalaṃ nānyeṣām ivāmṛtatva-\nmātram ity etat tāsām āśvāsana-rūpa-bhagavad-vacanānantaram | nanu tvaṃ\ndvārakāyām eva sadā krīḍasi vayaṃ tu vṛndāvana-vāsinyaḥ kathaṃ\nprāpsyāma ity āśaṅkya yuṣmābhir nitya-saṃyukta evāham asmīti\ntathāvidham ātmānam upadiśati dvābhyāṃ -</p>\n\n<p>[Vṛ. reads instead of the above paragraph: ity anena tāsāṃ sva-prāptim\navaśyambhāvinīṃ procya tatrāpi tāsāṃ kāla-vilambākṣamatvaṃ vilokya jhaṭiti\nsāntvanārtham uddhava-dvārā prahita-cara-sandeśavad eva svena nitya-\nsaṃyogam upadiśati - End Vṛ. reading.]</p>\n\n<lg>\n<l>ahaṃ hi sarva-bhūtānām ādir anto 'ntaraṃ bahiḥ |</l>\n<l>bhautikānāṃ yathā khaṃ vār bhūr vāyur jyotir aṅganāḥ ||</l>\n</lg>\n\n<lg>\n<l>evaṃ hy etāni bhūtāni bhūteṣv ātmātmanā tataḥ |</l>\n<l>ubhayaṃ mayy atha pare paśyatābhātam akṣare || [BhP 10.82.45-46]</l>\n</lg>\n\n<p>yathāham ahaṅkāro bhūtādiḥ sarveṣāṃ bhūtānāṃ khādīnām ādyantādi-\nrūpaḥ | ahaṅkārāntargatāny eva khādīnīty arthaḥ | yathā ca khādīni\nbhūtāni bhautikānāṃ śarāva-saindhavādīnām ādy-antādi-rūpāṇi,\nkhādīnām antargatāny eva tānīty arthaḥ | evam etāni prakaṭa-līlāyām\nanubhūyamānāni yuṣmākaṃ mamatāspadāni bhūtāni paramārtha-satya-\nvastūni śrī-vṛndāvanādīni bhūteṣv aprakaṭa-līlā-gateṣu paramārtha-satya-\nvastuṣu teṣu vartante | yuṣmākaṃ prakaṭa-līlābhimāny-ahantāspadam ātmā\ncāprakaṭa-līlābhimāny ahantāspadenātmanā tato vyāptaḥ | evam\nidantāhantāspadaṃ yad ubhayaṃ tac ca punaḥ pare prakaṭam atra\ndṛśyamāne'pi tasyāṃ vṛndāṭavyāṃ viharamāṇe'kṣare nityam eva yuṣmat-\nsaṅgini mayy āśraya-rūpe ābhātaṃ virājamānaṃ paśyateti | tasmāt prakāśa-\nbhedād eva tat-tad-vastv-ādi-bheda-vyapadeśo viraha-saṃyoga-vyavasthā\ncetīdam atrāpi vyaktam |</p>\n\n<p>[169]</p>\n\n<p>śrī-bhagavac-chikṣānurūpam eva śrī-ṛṣir uvāca --</p>\n\n<lg>\n<l>adhyātma-śikṣayā gopya evaṃ kṛṣṇena śikṣitāḥ |</l>\n<l>tad-anusmaraṇa-dhvasta-jīva-kośās tam adhyagan || [BhP 10.82.47]</l>\n</lg>\n\n<p>adhyātma-śikṣayā tad-upadeśena ātmānaṃ śrī-kṛṣṇam adhikṛtya yā śikṣā\ntayā vā | tathāvidhaṃ yad upadiṣṭaṃ tad-anusmaraṇena nitya-siddhāprakaṭa-\nlīlāyāḥ punar anusandhānena dhvastas tyakta-prāyo jīva-koṣaḥ prapañcas\ntatra prākaṭyābhiniveśo yābhis tāḥ | taṃ svayam upadiṣṭaṃ nitya-saṃyukta-\nrūpaṃ śrī-kṛṣṇam adhyagan praṇihitavatyaḥ | tatrāpi pūrva-darśita-śruti-\npurāṇādi-gata-nityatā-vākyaṃ mayi bhaktir hi [BhP 10.82.44] iti | phala-bheda-\nvākyaṃ ca na jñānaṃ na ca vairāgyam [BhP 11.20.31] ity ādy-ayuktatā-vyañji-\nvākyaṃ cānusandhāya parokṣa-vādārtha-prayuktam arthāntaraṃ na\nprameyam |</p>\n\n<p>[170]\natha jñāna-rūpaṃ prakaṭārtham asvīkuṛvāṇā nitya-līlā-rūpaṃ rahasyārthaṃ\nsvīkurvāṇā api pūrvavat punaś ca prakaṭa-līlābhiniveśena viraha-bhītāḥ\nparama-dainyottaram evaṃ prārthayāmāsur ity āha -</p>\n\n<p>āhuś ca te nalina-nābha padāravindaṃ\n<lg>\n<l>yogeśvarair hṛdi vicintyam agādha-bodhaiḥ</l>\n<l>saṃsāra-kūpa-patitottaraṇāvalambaṃ</l>\n<l>gehaṃ juṣām api manasy udiyāt sadā naḥ || [BhP 10.82.48]</l>\n</lg></p>\n\n<p>āstāṃ tāvad durvidhi-hatānām asmākaṃ tvad-darśana-gandha-vārtāpi | he\nnalina-nābha tava padāravindaṃ tvad-upadeśānusāreṇāsmākaṃ manasy\nudiyāt |</p>\n\n<p>nanu (page 87) kim ivātrāsambhāvyam ? tatrāhuḥ - yogeśvarair eva hṛdi\nvicintyaṃ na tv asmābhis tvat-smaraṇārambha eva mūrcchā-gāminībhiḥ | tad\nuktam uddhavaṃ prati svayaṃ bhagavatā -</p>\n\n<p>mayi tāḥ preyasāṃ preṣṭhe dūra-sthe gokula-striyaḥ |\n<l>smarantyo 'ṅga vimuhyanti virahautkaṇṭhya-vihvalāḥ || [BhP 10.46.5] iti |</l></p>\n\n<p>tad evopapādayanti agādha-bodhaiḥ sākṣād-darśane'py akṣubhita-\nbuddhibhiḥ | na tv asmābhir iva tvad-darśanecchayā kṣubhita-buddhibhiḥ |\ncaraṇasyāravindatā-rūpakaṃ ca tvat-sparśenaiva dāha-śāntir bhavati na tu\ntathā tvat-smaraṇeneti jñāpanāya |</p>\n\n<p>nanu tathā nididhyāsanam eva yogeśvarāṇāṃ saṃsāra-duḥkham iva\nbhavatīnāṃ viraha-duḥkhaṃ dūrīkṛtya tad-udayaṃ kariṣyatīti āśaṅkyāha\nsaṃsāra-kūpa-patitānām evottaraṇāvalambaṃ na tv asmākaṃ viraha-sindhu-\nnimagnānām | tvac-cintanārambhe duḥkha-vṛddher evānubhūyamānatvād\niti bhāvaḥ |\nnanv adhunaivāgatya muhur māṃ sākṣād evānubhavata, tatrāha - gehaṃ\njuṣāṃ para-gṛhiṇīnām asvādhīnānām ity arthaḥ | yad vā gehaṃ juṣām iti\ntava saṅgatiś ca tvat-pūrva-saṅgama-vilāsa-dhāmni tat-tad-asmat-kāma-dughe\nsvābhāvikāsmat-prīti-nilaye nija-gehe gokula eva bhavatu, na tu dvārakādāv\niti sva-manoratha-viśeṣeṇa tasminn eva prītimatīnām ity arthaḥ | yaḥ\nkaumāra-haraḥ sa eva hi varaḥ ityādivat | tasmād asmākaṃ manasi bhavac-\ncaraṇa-cintana-sāmarthyābhāvāt svayam āgamanasyāsāmarthyād anabhirucer\nvā sākṣād eva śrī-vṛndāvana eva yady āgacchasi tadaiva nistāra iti bhāvaḥ |</p>\n\n<p>[Vṛ edition adds here:\ntam etam eva bhāvaṃ śrī-bhagavān aṅgīcakāra | yathoktam etad-anantaram -</p>\n\n<lg>\n<l>ta evaṃ loka-nāthena paripṛṣṭāḥ su-sat-kṛtāḥ |</l>\n<l>pratyūcur hṛṣṭa-manasas tat-pādekṣā-hatāṃhasaḥ || [BhP 10.83.2] [end Vṛ</l>\n</lg>\n<p>addition]</p>\n\n<p>|| 10.82 || śrī-śukaḥ || 168-170 ||</p>\n\n<p>[171]</p>\n\n<p>tad evaṃ svārasikya-prakaṭa-līlā darśitā | athāprakaṭa-līle dve apy artha-\nviśeṣeṇāha -</p>\n\n<lg>\n<l>gopīnāṃ tat-patīnāṃ ca sarveṣām eva dehinām |</l>\n<l>yo 'ntaś carati so 'dhyakṣaḥ krīḍaneneha deha-bhāk || [BhP 10.33.35]</l>\n</lg>\n\n<p>antar-antaḥ-sthitam aprakaṭaṃ yathā syāt tathā gopīnāṃ tat-patīnāṃ ca tat-\npatiṃ-manyānāṃ krīḍana-deha-bhāk san teṣām eva gokula-yuvarājatayā\nadhyakṣaś ca san yaś carati krīḍati sa eva prakaṭa-līlā-gato'pi bhūtvā\nsarveṣāṃ viśva-vartināṃ dehinām api krīḍana-deha-bhāk san teṣāṃ\npālakatvenādhyakṣo'pi san carati | tasmād anādita eva tābhiḥ krīḍā-śālitvena\nsvīkṛtatvāt tac-chakti-rūpāṇāṃ tāsāṃ saṅgame vastuta eva para-dāratā-\ndoṣo'pi nāsti |</p>\n\n<l>tatas teṣāṃ tat-patitvaṃ ca | nāsūyan khalu kṛṣṇāya [BhP 10.33.37] ityādi-</l>\n<p>vakṣyamāṇa-diśā, teṣāṃ tāsāṃ ca prātītika-mātraṃ na tu daihikam | tādṛśa-\npratīti-sampādanaṃ ca tāsām utkaṇṭhāpoṣārtham iti tat-prakaraṇa-\nsiddhāntasya parākāṣṭhā darśitā ||</p>\n\n<p>|| 10.33 || śrī-śukaḥ || 171 ||</p>\n\n<p>(page 88)\n[172]</p>\n\n<p>evaṃ tat-tal-līlā-bhedenaikasyāpi tat-tat-sthānasya prakāśa-bhedaḥ śrī-\nvigrahavat | tad uktam - vṛṣṇaḥ paramaṃ padam avabhāti bhūri iti śrutyā |\ntatra tv itara-līlāntaḥ-pātibhiḥ prāyaśa itara-līlāvakāśa-viśeṣo nopalabhyate |\ndṛśyate ca prakaṭa-līlāyām apy asaṅkarībhāvenaiva vicitrāvakāśatvam |\nyathā dvādaśa-yojana-mātra-pramitāyām eva dvārakāntaḥ-puryāṃ krośa-\ndvaya-pramita-gṛha-koṭi-prabhṛti-vastūni | yathā svalpe govardhana-garte tad-\nasaṅkhya-gokula-praveśaḥ | yathā brahmaṇā dṛṣṭyā vṛndāvanasya sa-vṛkṣa-\ntṛṇa-pakṣyādy-avakāśatā brahmāṇḍādy-ananta-vastv-avakāśatā ca | yathā\nca śrī-nārada-dṛṣṭa-yoga-māyā-vaibhave sama-kālam eva dvārakāyāṃ\nprātastya-mādhyāhnika-sāyantana-līlā ity ādi | tad evaṃ vṛndāvanasya tāvat\nprakāśa-bhedā udāhriyante | tatrāprakaṭa-līlānugato yathā yāmale rudra-\ngaurī-saṃvāde -</p>\n\n<lg>\n<l>vīthyāṃ vīthyāṃ nivāso'dhara-madhu-suvacas tatra santānakānām</l>\n<l>eke rākendu-koṭy-ātapa-viśada-karās teṣu caike kamante |</l>\n<l>rāme rātrer virāme samudita-tapana-dyoti-sindhūpameyā</l>\n<l>ratnāṅgānāṃ suvarṇācita-mukura-rucas tebhya eke drumendrāḥ ||</l>\n</lg>\n\n<lg>\n<l>yat kusumaṃ yadā mṛgyaṃ yat phalaṃ ca varānane |</l>\n<l>tat tadaiva prasūyante vṛndāvana-sura-drumāḥ ||</l>\n</lg>\n\n<p>arthaś ca - he adhara-madhu-suvacaḥ adhara-madhu-tulyāni suvacāṃsi yasyāḥ\ntathābhūte he gauri ! tatra śrī-vṛndāvane rathāṅgānāṃ santānakānāṃ\nmadhye eke drumendrā rākendu-koṭy-ātapa-viśada-karāḥ | he rāme, teṣu\nsantānakeṣu ca eke rātrer virāme samudita-tapana-dyoti-sindhūpameyāḥ\nkamante virājante | tebhyas tān atikramya eke kamante | kathambhūtāḥ\nsuvarṇācita-mukura-ruca iti | tatra ca yadā yat kusumaṃ mṛgyaṃ bhavati yadā\nca yat phalaṃ mṛgyaṃ bhavati tadaiva tad vṛndāvana-sura-drumāḥ prasūyanta\niti |</p>\n\n<p>evaṃ brahma-saṃhitāyām api ādi-puruṣa-govinda-stotra eva --</p>\n\n<lg>\n<l>śriyaḥ kāntāḥ kāntaḥ parama-puruṣaḥ kalpa-taravo</l>\n<l>drumā bhūmiś cintāmaṇi-gaṇa-mayi toyam amṛtam |</l>\n<l>kathā gānaṃ nāṭyaṃ gamanam api vaṃśī priya-sakhi</l>\n<l>cid-ānandaṃ jyotiḥ param api tad āsvādyam api ca ||</l>\n</lg>\n\n<p>sa yatra kṣīrābdhiḥ sravati surabhībhyaś ca su-mahān\nnimeṣārdhākhyo vā vrajati na hi yatrāpi samayaḥ |\nbhaje śvetadvīpaṃ tam aham iha golokam iti yaṃ\n<l>vidantas te santaḥ kṣiti-virala-cārāḥ katipaye || [BrahmaS 5.56] iti |</l></p>\n\n<p>jyotir laukika-līlā-mādhuryāya mahā-pralaye'py anaśvara-sūryādi-rūpaṃ yat\ntatra vartate tathā teṣām āsādyam api yat kiñcit tat cidānanda-rūpaṃ param\napi parama-tattvam eva na tu prākṛtam | candrārkayoḥ sthitiś ca tatra\nvilakṣaṇatvenaiva gautamīya-tantre kathitā samānodita-candrārkam iti hi\nvṛndāvana-viśeṣaṇam | samānatvaṃ ca rātro rātrau rākā-candra-mayatvād\niti | api ceti pareṇānvayaḥ | (page 89) rasāveśena tad-ajñānād eva samayo na\nvrajatīty uktam | anyathā paurvāparyābhāve sati ceṣṭātmikāyā līlāyāḥ\nsvarūpa-hāniḥ syāt | śvetaṃ śubhraṃ doṣa-rahitam ity arthaḥ | dvīpaṃ tad\nivānyāsaṅga-śūnyaṃ sarvataḥ param ity arthaḥ | tad uktaṃ śrutyā -yathā hi\nsarasi padmaṃ tiṣṭhati tathā bhūmyāṃ tiṣṭhati [GTU 2.30] iti | kiṃ ca brahma-\nsaṃhitāyām eva tat-stavādau - cintāmaṇi-prakara-sadmasu kalpa-vṛkṣa-\nlakṣāvṛteṣu [BrahmaS 5.29] ity ādi |</p>\n\n<p>evaṃ nārada-pañcarātre ca śruti-vidyā-saṃvāde -</p>\n\n<lg>\n<l>tataḥ śveta-mahā-dvīpaś catur-dikṣu vidikṣu ca |</l>\n<l>adhaś cordhvaṃ ca diṅ-nāthās toyaṃ kṣīrāmṛtārṇavaḥ ||</l>\n</lg>\n\n<lg>\n<l>mahā-vṛndāvanaṃ tatra keli-vṛndāvanāni ca |</l>\n<l>vṛkṣāḥ sura-drumāś caiva cintāmaṇi-mayī sthalī ||</l>\n</lg>\n\n<lg>\n<l>krīḍā-vihaṅga-lakṣaṃ ca surabhīnām anekaśaḥ |</l>\n<l>nānā-citra-vicitra-śrī-rāsa-maṇḍala-bhūmayaḥ ||</l>\n</lg>\n\n<lg>\n<l>keli-kuñja-nikuñjāni nānā-saukhya-sthalāni ca |</l>\n<l>prācīna-cchatra-ratnāni phaṇāḥ śeṣasya bhānty aho ||</l>\n</lg>\n\n<p>yac-chiro-ratna-vṛndānām atula-dyuti-vaibhavam |\nbrahmaiva rājate tatra rūpaṃ ko vaktum arhati || iti |</p>\n\n<p>itthaṃ śrī-vṛndāvanasyāprakaṭa-līlānugata-prakāśa eva goloka iti\nvyākhyātam | tatrāprakaṭa-līlāyā dvaividhye mantropāsanāmayyāṃ kiñcid\nvilakṣaṇaḥ | sa ca tat-tan-mantreṣu yathādarśita-pratiniyata-līlā-sthāna-\nsanniveśaḥ | yathā pūrva-tāpanyāṃ, yathā ca skānde śrī-nārada-vākyam -</p>\n\n<lg>\n<l>yasmin vṛndāvane puṇyaṃ govindasya niketanam |</l>\n<l>tat-sevaka-samākīrṇaṃ tatraiva sthīyate mayā ||</l>\n</lg>\n\n<p>bhuvi govinda-vaikuṇṭhaṃ tasmin vṛndāvane nṛpa |\nyatra vṛndādayo bhṛtyāḥ santi govinda-lālasāḥ || iti |</p>\n\n<p>atha prakaṭa-līlānugata-prakāśaḥ śrī-viṣṇu-purāṇa-harivaṃśādau\nprasiddhaḥ | sa eṣa eva prakāśas tadānīṃ prākṛtair api kaiścid bhāgya-\nviśeṣodayavadbhir dadṛśe sampraty asmābhir api tad-aṃśo dṛśyate | atra tu\nyat prākṛta-pradeśa iva rītayo'valokyante tat tu śrī-bhagavatīva svecchayā\nlaukika-līlā-viśeṣāṅgīkāra-nibandhanam iti jñeyam | śrī-bhagavad-\ndhāmnāṃ teṣāṃ sarvathā prapañcātītatvādi-guṇaiḥ śruti-smṛtibhyāṃ kṛta-\npramāṇatvāt | ataevoktam ādivārāhe -</p>\n\n<p>vasanti ye mathurāyāṃ viṣṇu-rūpā hi te khalu |\najñānās tān na paśyanti paśyanti jñāna-cakṣuṣaḥ || iti |</p>\n\n<p>tad etan-mūla-pramāṇe'py aprakaṭa-līlānugataḥ prakāśaḥ śrī-vṛndāvanasya\n- te cautsukya-dhiyo rājan matvā gopās tam īśvaraḥ [BhP 10.28.11] ity ādau\ndarśita eva | prakaṭa-līlānugato yathā -</p>\n\n<p>aho amī deva-varāmarārcitaṃ\npādāmbujaṃ te sumanaḥ-phalārhaṇam |\nnamanty upādāya śikhābhir ātmanas\n<l>tamo'pahatyai taru-janma yat-kṛtam || [BhP 10.15.5] ity ādi |</l></p>\n\n<p>ātmanaḥ sumanaḥ phala-rūpam arhaṇam upādāyātmana eva śikhābhir\nnamanti | yad yaiḥ | śṛṇvatāṃ paśyatāṃ ca saṃsāriṇāṃ tamo'pahatyai taru-\njanmaitat-kṛtam iti | yat-kṛtam iti tṛtīyā-tat-puruṣo vā ||</p>\n\n<p>|| 10.15 || śrī-bhagavān śrī-baladevam || 172 ||</p>\n\n<p>[173]</p>\n\n<p>yathā ca -</p>\n\n<lg>\n<l>sapady evābhitaḥ paśyan diśo 'paśyat puraḥ-sthitam |</l>\n<l>vṛndāvanaṃ janājīvya- drumākīrṇaṃ samā-priyam ||</l>\n</lg>\n\n<p>yatra naisarga-durvairāḥ sahāsan nṛ-mṛgādayaḥ |\n<l>mitrāṇīvājitāvāsa- druta-ruṭ-tarṣakādikam || [BhP 10.13.59-60] ity ādi |</l></p>\n\n<p>(page 90)\nsamānām ātmārāmāṇām api samasya sahacarasya śrī-bhagavato'pi vā | ā\nsarvatobhāvena sarvāṃśenaiva priyam iti | tatrāsad-aṃśatvaṃ niṣidhya\nsarvato'py ānandātiśaya-pradatvaṃ pradarśitam ||</p>\n\n<p>|| 10.13 || śrī-śukaḥ || 173 ||</p>\n\n<p>[174]</p>\n\n<p>tad evaṃ śrī-kṛṣṇa-līlāspadatvena tāny eva sthānāni darśitāni | tac\ncāvadhāraṇaṃ śrī-kṛṣṇasya vibhutve sati vyabhicāri syāt | tatra samādhīyate\nteṣāṃ sthānānāṃ nitya-tal-līlāspadatvena śrūyamānatvāt tad-ādhāra-śakti-\nlakṣaṇa-svarūpa-vibhūtitvam avagamyate - sa bhagavaḥ kasmin pratiṣṭhita iti\nsve mahimni [ChāU 7.24.1] iti śruteḥ | sākṣād brahma-gopāla-purī [GTU\n2.26] ity ādeś ca |</p>\n\n<p>tatas tatraivāvyavadhānena tasya līlā | anyeṣāṃ prākṛtatvāt na sākṣāt tat-\nsparśo'pi sambhavati dhāraṇa-śaktis tu natarām | yatra kvacid vā prakaṭa-\nlīlāyāṃ tad-gamanādikaṃ śrūyate | tad api teṣām ādhāra-śakti-rūpāṇāṃ\nsthānānām āveśād eva mantavyam | vaikuṇṭhāntarasya tv aprākṛtatve'pi\nśrī-kṛṣṇa-vilāsāspadatākara-nija-yogyatā-viśeṣābhāvān na tādṛśatvam iti\njñeyam |</p>\n\n<p>athāprakaṭa-prakaṭa-līlayoḥ samanvayas tv evaṃ vivecanīyaḥ | tatra yadyapi\ntasya (mantropāsanāmayy)-aprakaṭa-līlāyāṃ bālyādikam api vartate tathāpi\n(svārasika-līlāmaya-)kiśorākārasyaiva mukhyatvāt | tam āśrityaiva sarvaṃ\npravartate iti prakaṭa-līlāpi tam āśrityaiva vaktavyā | yad vā dvārakāyām\napi mathurāyām api vṛndāvane'pi yugapad eka eva kiśorākṛtiḥ śrī-\nkṛṣṇākhyo bhagavān śrīmad-ānakadundubhi-vraja-rāja-nandana-rūpeṇa\nprāpañcika-lokāprakaṭaṃ nityam eva līlāyamāna āste |</p>\n\n<p>atha kadācit bhakti-yoga-vidhānārthaṃ kathaṃ paśyema hi striyaḥ [BhP 1.8.20]\nity ādy-ukta-diśā saty apy ānusaṅgike bhū-bhāra-haraṇādike kārye, sveṣām\nānanda-camatkāra-poṣāyaiva loke'smiṃs tad-rīti-sahayoga-camatkṛta-nija-\njanma-bālya-paugaṇḍa-kaiśorātmaka-laukika-līlāḥ prakaṭayan tad-arthaṃ\nprathamata evāvatārita-śrīmad-ānakadundubhi-gṛhe tad-vidha-yadu-vṛnda-\nsaṃvalite svayam eva bāla-rūpeṇa prakaṭībhavati |</p>\n\n<p>atha ca tatra tatra sthāne vacana-jāta-siddha-nija-nityāvasthita-kaiśoraādi-\nvilāsa-sampādanāya tair eva prakāśāntareṇāprakaṭam api sthitaiḥ parikaraiḥ\nsākaṃ nija-prakāśāntareṇāprakaṭam api viharaty eva |</p>\n\n<p>atha śrīmad-ānakadundubhi-gṛhe'vatīrya ca tadvad eva\nprakāśāntareṇāprakaṭam api sthityaiva svayaṃ prakaṭībhūtasya sa-vraja-śrī-\nvraja-rājasya gṛhe'pi tadīyām anādita eva siddhāṃ sva-vātsalya-mādhurīṃ\njāto'yaṃ nandayati | bālo'yaṃ riṅgati | paugaṇḍo'yaṃ vikrīḍatīty-ādi-sva-\nvilāsa-viśeṣaiḥ punaḥ punar navīkartuṃ samāyāti | tatra ca sakala-mādhurī-\nśiromaṇi-mañjarīm ākaiśora-bālya-keli-lakṣmīm ullāsya gokula-janān\nnitarām ātma-vaśīkṛtāntar-bahir-indriyāṇy āpadya punar api teṣāṃ\nsamadhikām api prema-rddhiṃ saṃvardhayan | śrīmad ānakadundubhi-\nprabhṛtīn api nandayan bhūbhāra-rājanya-saṅgham api saṃharan mathurāyāṃ\nprayāti | tataś ca dvārakākhyaṃ sva-dhāma-viśeṣaṃ prakāśayituṃ samudraṃ\ngatvā tat-tal-līlā-mādhurīṃ pariveśayati |</p>\n\n<p>atha siddhāsu nijāpekṣitāsu tat-tal-līlāsu ca tatra tatra nitya- (page 91)\nsiddham aprakaṭatvam evorīkṛtya tāv aprakaṭa-līlā-prakāśau prakaṭa-līlā-\nprakāśābhyām ekīkṛtya tathāvidha-tat-tan-nija-vṛndam apratyūham\nevānandayatīti | tatra pūrṇa-kaiśora-vyāpiny eva vraje prakaṭa-līlā jñeyā -\nkva cātisukumārāṅgau kiśorau nāpta-yauvanau [BhP 10.44.8] iti |</p>\n\n<p>nāsmatto yuvayos tāta nityotkaṇṭhitayor api |\n<l>bālya-paugaṇḍa-kaiśorāḥ putrābhyām abhavan kvacit || [BhP 10.45.3] iti |</l></p>\n\n<p>manāṃsi tāsām aravinda-locanaḥ\npragalbha-līlā-hasitāvalokaiḥ |\njahāra matta-dviradendra-vikramo\n<l>dṛśāṃ dadac chrī-ramaṇātmanotsavam || [BhP 10.41.27] ity api hi śrūyate |</l></p>\n\n<p>ataeva ekādaśa-samās tatra gūḍhārciḥ sabalo'vasad [BhP 3.2.26] ity\natraikādaśa-samā vyāpya gūḍhārcir ity eṣa evārthaḥ | athavā ekādaśabhir eva\nsamābhis tasya pūrṇa-kaiśoratvaṃ jñeyam |</p>\n\n<lg>\n<l>kālenālpena rājarṣe rāmaḥ kṛṣṇaś ca gokule |</l>\n<l>aghṛṣṭa-jānubhiḥ padbhir vicakramatur añjasā || [BhP 10.8.26]</l>\n</lg>\n\n<p>[Vṛ. reads here: gūḍhārcir iti | yathā gūḍhārciḥ kutrāpy agniḥ prāptaṃ\nprāptam indhanaṃ dahati, tathā gopa-līlāyā gūḍha-prabhāva eva san prāptaṃ\nprāptam asuraṃ dahann ity arthaḥ | ekādaśa-paryantaṃ gūḍhārciḥ | tataḥ paraṃ\npañcadaśa-paryantaṃ prakaṭārcir iti sādhyāhāraṃ vyākhyānaṃ tv\naghaṭamānaṃ ca | ekādaśābhyantare tat-tat-prabhāvasya madhye madhye\nprasṛtatvāt | [Vṛ. addition ends.]\ntad evaṃ sthite līlā-dvaya-samanvaye tv aprakaṭa-līlaikānubhāva-samanvayaś\ncaivam anusandheyaḥ | prathamaṃ śrī-vṛndāvane tato dvārakā-mathurayor\niti | sarva-prakaṭa-līlā-paryavasāne yugapad eva hi dvārakā-mathurayor līlā-\ndvayaikyaṃ mathurā-prakaṭa-līlāyā eva dvārakāyām anugamanāt | ataeva\nrukmiṇī-prabhṛtīnāṃ mathurāyām aprakaṭa-prakāśaḥ śrūyate | vṛndāvane\ntv iyaṃ prakriyāṃ viśiṣya likhyate | tatra prathamaṃ śrī-vṛndāvana-vāsināṃ\ntasya prāṇa-koṭi-nirmañchanīya-darśana-leśasya virahas tataḥ śrīmad-\nuddhava-dvārā sāntvanam | punaś ca pūrvavad eva teṣāṃ mahā-vyākulatāyā\nmudritāyāṃ śrī-baladeva-dvārāpi tathaiva samādhānam |</p>\n\n<p>atha punar api paramotkaṇṭhā-koṭi-visphuṭa-hṛdayānāṃ sūryoparāga-\nvrajyā-vyājayā tad-avalokana-kāmyayā kurukṣetra-gatānāṃ teṣāṃ gharmānte\ncātakānām iva nijāṅga-nava-ghana-saṅghāvaloka-dānena tādṛśa-saṃlāpa-\nmantra-garjitena ca punar jīvana-sañcāraṇam |</p>\n\n<p>atha dina-katipaya-sahavāsādinā ca tān atikṣīṇatarān annena durbhikṣa-\nduḥkhitān iva saṃtarpya taiḥ saha nija-vihāra-viśeṣaṇām ekam eva ramyam\nāspadaṃ śrī-vṛndāvanaṃ praty eva pūrvavat sambhāvitayā nijāgamanāśvāsa-\nvacana-racanayā prasthāpanam | sūryoparāga-yātrā tv iyaṃ dūrataḥ prastutāpi\nkaṃsa-vadhān nātibahusaṃvatsarān antarā śiśupāla-śālva-dantavaktra-vadhāt\nprāg eva jñeyā | śrī-baladeva-tīrtha-yātrā hi duryodhana-vadhaika-kālīnā |\ntasmin tasyāṃ kurukṣetram āgate khalu duryodhana-vadhaḥ | sā ca\nsūryoparāga-yātrāyāḥ pūrvaṃ paṭhitā | sūryoparāga-yātrā ca śrī-bhīṣma-\ndroṇa-duryodhanādy-āgamana-mayīti |</p>\n\n<p>tatrāyaṃ kramaḥ - prathamaṃ sūryoparāga-yātrā | tataḥ śrī-yudhiṣṭhira-\nsabhā | tasyāṃ śiśupāla-vadhaḥ, tataḥ kuru-pāṇḍava-dyūtaṃ, tadaiva śālva-\nvadho vana-parvaṇi prasiddhaḥ | dantavaktra-vadhaś ca tataḥ | tataḥ\npāṇḍavānāṃ vana-gamanaṃ, tataḥ śrī-baladevasya tīrtha-yātrā, tato\nduryodhana-vadha iti | tasmād uparāga-yātrā kaṃsa-vadhān nātikāla-\nvilambenābhavad iti lakṣyate | yat tu tasyām eva āste'niruddho rakṣāyāṃ\n(page 92) kṛtavarmā ca yūthapaḥ [BhP 10.82.6] iti | tad api śrī-\npradyumnāniruddhayor alpa-kālād eva yauvana-prāptyā sambhavati |\nyathoktaṃ - nātidīrghena kālena sa kārṣṇo rūḍha-yauvanaḥ [BhP 10.55.9] iti |</p>\n\n<p>athavā aniruddha-nāmā kaścit kṛṣṇa-nandana eva yo daśamānte'ṣṭādaśa-\nmahāratha-madhye gaṇitaḥ | tathaiva ca vyākhyātaṃ tatra tair iti | ataḥ\nkurukṣetra-yātrāyām eva śrīmad-ānakadundubhinā śrī-kuntī-devīṃ praty\nuktaṃ --</p>\n\n<p>kaṃsa-pratāpitāḥ sarve vayaṃ yātā diśaṃ diśam |\n<l>etarhy eva punaḥ sthānaṃ daivenāsāditāḥ svasaḥ || [BhP 10.82.21] iti |</l></p>\n\n<p>ataḥ prathama-darśanād eva draupadī-śrī-kṛṣṇa-mahiṣīṇāṃ paraspara-\nvivāha-praśno'pi saṅgacchate | atra āgamiṣyaty atidīrgheṇa kālena vrajam\nacyutaḥ [BhP 10.46.34] ity ādikam api padyaṃ sahāyaṃ bhavet |</p>\n\n<p>prakṛtam anusarāmaḥ | atha vṛndāvanaṃ prasthāpitānām api teṣāṃ punar api\nnijādarśanena mahā-santāpa-vṛddhim atīvotkaṇṭhābhiḥ śrī-govindaḥ\nsasmāra | yām eva sākṣād dṛṣṭavān paramotkaṇṭhaḥ śrīmad uddhavaḥ |\ntam avasaraṃ labdhā prasāvāntare gāyanti --</p>\n\n<p>gāyanti te viśada-karma gṛheṣu devyo\nrājñāṃ sva-śatru-vadham ātma-vimokṣaṇaṃ ca |\ngopyaś ca kuñjara-pater janakātmajāyāḥ\n<l>pitroś ca labdha-śaraṇo munayo vayaṃ ca || [BhP 10.71.9] iti vyañjayāmāsa |</l></p>\n\n<p>tataś ca rājasūya-samāpty-anantaraṃ śālva-dantavaktra-vadhānte jhaṭiti\nsvayaṃ gokulam eva jagāma | tathā ca pādmottara-khaṇḍe gadya-padyāni -</p>\n\n<p>atha śiśupālaṃ nihataṃ śrutvā dantavaktraḥ kṛṣṇena yoddhuṃ mathurām\nājagāma | kṛṣṇas tu tac chrutvā ratham āruhya tena yoddhuṃ mathurām\nāyayau | dantavaktra-vāsudevayor ahorātraṃ mathurā-pura-dvāri yamunā-tīre\nsaṅgrāmaḥ samavartata kṛṣṇas tu gadayā taṃ jaghāna | sa tu cūrṇita-sarvāṅgo\nvajra-nirbhinna-mahīdhara iva gatāsur avani-tale papāta | so'pi hareḥ sāyujyaṃ\nyogi-gamyaṃ nityānandasukhaṃ śāśvataṃ paramaṃ padam avāpa | itthaṃ jaya-\nvijayau sanakādi-śāpa-vyājena kevalaṃ bhagavato līlārthaṃ saṃsṛtāv avatīrya\njanma-traye 'pi tenaiva nihatau janma-trayāvasāne muktim avāptau |</p>\n\n<p>kṛṣṇo'pi taṃ hatvā yamunām uttīrya nanda-vrajaṃ gatvā prāktanau pitarāv\nabhivādya āśvāsya tābhyāṃ sāśrukaṇṭham āliṅgitaḥ sakala-gopa-vṛddhān\npraṇamyāśvāsya ratnābharaṇādibhis tatrasthān santarpayāmāsa |</p>\n\n<lg>\n<l>kālindyāḥ puline ramye puṇya-vṛkṣa-samāvṛte |</l>\n<l>gopa-nārībhir aniśaṃ krīḍayāmāsa keśavaḥ ||</l>\n</lg>\n\n<lg>\n<l>ramya-keli-sukhenaiva gopa-veṣa-dharo hariḥ |</l>\n<l>baddha-prema-rasenātra māsa-dvayam uvāsa ha || [PadmaP 6.252.19-27]</l>\n</lg>\n\n<p>ity atredaṃ jñeyam | dantavaktrasya mathurāyām āgamanaṃ rājasūyānantaram\nindraprasthe śrī-kṛṣṇāvasthānaṃ jñātvā jarāsandha-vadhārthaṃ śrīmad-\nuddhava-yukti-cchāyām avalambya gadā-kuśalaṃmanyatvenaikākinaṃ\ndvandva-yuddhāya tam āhvayituṃ tad artham eva tad-rāṣṭraṃ tad\nupadrāvayituṃ ca | punaś ca dvārakā-gataṃ taṃ śrutvā prasthitasya tasya\nmathurā-dvāra-gatena saṅgamaḥ | yat-sthānam adyāpi dvārakā-dig-gataṃ\ndatiheti prasiddhaṃ vartate | sarvam etat śrī-nāradasya śrī-bhagavad-rathasya\nca manomayatvāt sambhavati | ataḥ śrī-bhāgavatenāpi virodho nāstīti alaṃ\nkalpa-bheda-kalpanayā | ataeva jhaṭiti tasya śālva-vadha-śravaṇam api\n<l>tatroktaṃ sampadyate | tathā śrī-kṛṣṇasya (page 93) gokula-gamanaṃ ca śrī-</l>\nbhāgavata-saṃmatam eva -</p>\n\n<p>tās tathā tapyatīr vīkṣya sva-prasthāne yadūttamaḥ |\n<l>sāntvayām āsa sa-premair āyāsya iti dautyakaiḥ || [BhP 10.39.35] iti |</l></p>\n\n<p>yāta yūyaṃ vrajaṃ tāta vayaṃ ca sneha-duḥkhitān |\n<l>jñātīn vo draṣṭum eṣyāmo vidhāya suhṛdāṃ sukham || [BhP 10.45.23] iti |</l>\nhatvā kaṃsaṃ raṅga-madhye pratīpaṃ sarva-sātvatām |\n<l>yad āha vaḥ samāgatya kṛṣṇaḥ satyaṃ karoti tat || [BhP 10.46.35] iti |</l></p>\n\n<p>āgamiṣyaty atidīrgheṇa kālena vrajam acyutaḥ |\n<l>priyaṃ vidhāsyate pitror bhagavān sātvatāṃ patiḥ || [BhP 10.46.34] iti ca |</l></p>\n\n<p>tasya śrī-mukhena bhakta-jana-mukhena ca bahuśaḥ saṅkalpānām\nanyathānupapatteḥ satya-saṅkalpaḥ [MaitrU 1.1] iti hi śrutiḥ | īśvarāṇāṃ\nvacaḥ satyam [BhP 10.33.31] iti svayaṃ śrī-bhāgavataṃ ca |</p>\n\n<p>na kevalam etāvad eva kāraṇaṃ, tasya vrajāgamanam api sphuṭam evety āhuḥ\n-- yarhy ambujākṣāpasasāra bho bhavān kurūn madhūn vātha suhṛd-\ndidṛkṣayā [BhP 1.11.9] iti | atra madhūn mathurāṃ veti vyākhyāya tadānīṃ\ntan-maṇḍale suhṛdo vrajasthā eva prakaṭā iti tair apy abhimatam | tatra yoga-\nprabhāvena nītvā sarva-janaṃ hariḥ [BhP 10.50.51] ity atra sarva-śabdāt |</p>\n\n<lg>\n<l>[The Vṛ edition here adds:</l>\n<l>balabhadraḥ kuru-śreṣṭha bhagavān ratham āsthitaḥ |</l>\n<l>suhṛd-didṛkṣur utkaṇṭhaḥ prayayau nanda-gokulam || [BhP 10.65.1] ity atra</l>\n</lg>\n<p>prasiddhatvāt |\nVṛ addition ends.]</p>\n\n<p>|| 1.11 || dvārakā-vāsinaḥ śrī-bhagavantam || 174 ||</p>\n\n<p>[175]</p>\n\n<p>tad etad-āgamanaṃ dantavaktra-vadhānantaram eva śrī-bhāgavata-sammataṃ,\nyataḥ jñātīn vo draṣṭum eṣyāmo vidhāya suhṛdāṃ sukham [BhP 10.45.23] iti\nkaṃsa-vadhānte -</p>\n\n<lg>\n<l>api smaratha naḥ sakhyaḥ svānām artha-cikīrṣayā |</l>\n<l>gatāṃś cirāyitāñ chatru- pakṣa-kṣapaṇa-cetasaḥ || [BhP 10.82.41]</l>\n</lg>\n\n<p>iti kurukṣetra-yātrāyāṃ ca śrī-bhagavad-vākyena tad-āgamane dantavaktra-\nvadhāntaṃ tac-chatru-pakṣa-kṣapaṇa-lakṣaṇaṃ sukhādānam evāpekṣitam\nāsīt | tad evaṃ māsa-dvayaṃ prakaṭaṃ krīḍitvā śrī-kṛṣṇo'pi tān ātma-\nvirahārti-bhaya-pīḍitān avadhāya punar eva mābhūd iti bhū-bhāra-haraṇādi-\nprayojana-rūpeṇa nija-priya-jana-saṅgamāntarāyeṇa saṃvalita-prāyāṃ\nprakaṭa-līlāṃ tal-līlā-bahiraṅgeṇāpareṇa janena durvedyatayā tad-antarāya-\nsambhāvanā-leśa-rahitayā tayā nija-santatā-prakaṭa-līlayaikīkṛtya\npūrvoktāprakaṭa-līlāvakāśa-rūpaṃ śrī-vṛndāvanasyaiva prakāśa-viśeṣaṃ,\ntebhyaḥ kṛṣṇaṃ ca tatra chandobhiḥ stūyamānam [BhP 10.28.18] ity ādy-ukta-\ndiśā svena nāthena sa-nāthaṃ śrī-gokulākhyaṃ padam āvirbhāvayāmāsa |\nekena prakāśena ca dvāravatīṃ ca jagāmeti | tathā pādmottara-khaṇḍa eva\ntad-anantaraṃ gadyam -</p>\n\n<p>atha tatrasthā nandādayaḥ sarve janāḥ putra-dāra-sahitāḥ paśu-pakṣi-\nmṛgādayaś ca vāsudeva-prasādena divya-rūpa-dharā vimānam ārūḍhā\nparama-vaikuṇṭha-lokam avāpur iti | kṛṣṇas tu nanda-gopa-vrajaukasāṃ\nsarveṣāṃ paramaṃ nirāmayaṃ sva-padaṃ dattvā divi deva-gaṇaiḥ saṃstūyamāno\n<l>dvāravatīṃ viveśa || [PadmaP 6.252.28-29] iti ca |</l></p>\n\n<p>itthaṃ māthura-hari-vaṃśe'pi prasiddhir astīti śrūyate | tatra nandādayaḥ\nputra-dāra-sahitāḥ ity anena putrāḥ śrī-kṛṣṇādayaḥ | dārāḥ śrī-yaśodādaya\niti labdhe putrādi-rūpair eva śrī-kṛṣṇādibhiḥ saha tat-prāpteḥ kathanāt |\nprakāśāntareṇa tatra teṣāṃ sthitiś ca tair api nāvagateti (page 94) labhyate |\nvāsudeva-prasādenākasmāt āgamana-rūpeṇa parama-prasādena divya-rūpa-\ndharās tadānandotphullatayā pūrvato'py āścarya-rūpāvirbhāvaṃ gatā ity\narthaḥ | vimānam ārūḍhā iti golokasya sarvopari-sthiti-dṛṣṭy-apekṣayā\nvastutas tv ayam abhisandhiḥ | kṛṣṇo'pi taṃ hatvā yamunām uttīrya iti\ngadyānusāreṇa yamunāyā uttara-pāre eva vraja-vāsas tadānīm ity\navagamyate | sa ca teṣāṃ vṛndāvana-darśanākṣamatayā eva tat-parityāgena\ntatra gatatvāt | tataś ca vimāna-śiromaṇinā svenaiva rathena punaḥ tasyāḥ\ndakṣiṇa-pāra-prāpaṇa-pūrvakaṃ śrīmad-gopebhyaḥ śrī-vṛndāvana eva\npūrvaṃ golokatayā darśite tat-prakāśa-viśeṣa eva nigūḍhaṃ niveśanaṃ\nvaikuṇṭhāvāptir iti | akke cen madhu vindeta kim arthaṃ parvataṃ vrajed iti\nnyāyena | samīpārthe'vyayam akke-śabdaḥ | na veda svāṃ gatiṃ bhramann\n[BhP 10.28.14] iti vadatā śrī-bhagavatā teṣāṃ gatitvenāpi vibhāvito'sau lokaḥ |\ntasmād vṛndāvane nigūḍha-praveśa eva samañjasaḥ | atra vṛndāvana-nitya-\nlīlā-vākya-vṛndaṃ cādhikam apy asti pramāṇam |</p>\n\n<p>[Vṛ adds] evam eva śrī-garga-vākyaṃ kṛtārthaṃ syāt -\neṣa vaḥ śreya ādhāsyad gopa-gokula-nandanaḥ |\nanena sarva-durgāṇi yūyam añjas tariṣyatha || [BhP 10.8.16] iti | [Vṛ addition\nends.]</p>\n\n<p>atha gadyānte dvāravatīṃ viveśa iti ca śālva-vadhārthaṃ nirgataiḥ śrī-\nbhagavat-pratyāgamanaṃ pratīkṣamāṇaiḥ yādavaiḥ sahaiveti śrī-\nbhāgavatavad eva labhyate | taṃ vinā svayaṃ gṛha-praveśānaucityāt |\nkṣaṇārdhaṃ menire'rbhakāḥ [BhP 10.14.43] itivad alpa-kāla-bhāvanena vā |\ntad evaṃ punaḥ śrī-gokulāgamanābhi-prāyeṇaiva śrī-vṛndāvana-\nnāthopasanā-mantre nihata-kaṃsatvena tad-viśeṣaṇaṃ dattam | yathā\nbodhāyanokteḥ -govindaṃ manasā dhyāyed gavāṃ madhye sthitaṃ śubham iti\ndhyānānantaraṃ, govindaṃ gopī-jana-vallabheśa kaṃsāsura-ghna tridaśendra-\nvandya ity ādi | anyatra ca govinda gopī-jana-vallabheśa vidhvasta-kaṃsa ity\nādi |</p>\n\n<p>[Vṛ adds] evam eva gautamīye śrīmad-daśākṣaropāsanāyāṃ vaiśya-viśesa-\ngopāla-līlāya tasmai yajña-sūtra-samarpaṇaṃ vihitaṃ - yajña-sūtraṃ tato\ndadyād athavā svarṇa-nirmitam | [Vṛ addition ends.]</p>\n\n<p>ittham eva punaḥ prāpty-abhiprāyeṇoktam - anusmarantyo māṃ nityam acirān\nmām upaiṣyatha [BhP 10.47.36] iti, diṣṭyā yad āsīn mat-sneho bhavatīnāṃ\nmad-āpanaḥ [BhP 10.82.44] iti | athānugṛhya bhagavān gopīnāṃ sa gurur gatiḥ\n[BhP 10.83.1] iti ca | tathaiva kevalena hi bhāvena [BhP 11.12.8] ity-ādi-padya-\ndvaya-kṛtena sādhaka-carīṇāṃ gopīnāṃ prathamaṃ tat-prāpti-prastāvena\nnitya-preyasīnām api tan-mahā-viyogānantara-prāptiṃ tasya viyogasyātītatva-\nnirdeśād draḍhayati dvābhyām --</p>\n\n<lg>\n<l>rāmeṇa sārdhaṃ mathurāṃ praṇīte</l>\n<l>śvāphalkinā mayy anurakta-cittāḥ |</l>\n<l>vigāḍha-bhāvena na me viyoga-</l>\n<l>tīvrādhayo 'nyaṃ dadṛśuḥ sukhāya ||</l>\n</lg>\n\n<lg>\n<l>tās tāḥ kṣapāḥ preṣṭhatamena nītā</l>\n<l>mayaiva vṛndāvana-gocareṇa |</l>\n<l>kṣaṇārdha-vat tāḥ punar aṅga tāsāṃ</l>\n<l>hīnā mayā kalpa-samā babhūvuḥ || [BhP 11.12.10-11]</l>\n</lg>\n\n<p>atra vigāḍha-bhāvena viyoga-tīvrādhayaḥ satyo matto'nyaṃ nija-sakhy-ādikam\napi na sukhāya dadṛśuḥ | tataś cādhunā tu sukhāya paśyantīti viyogo nāstīty\n<l>arthaḥ | evaṃ tās tāḥ (page 95) kṣapāḥ mayā hīnāḥ satyaḥ kalpa-samā</l>\nbabhūvur adhunā tu tādṛśyo na bhavantīti nāsty eva viyoga ity arthaḥ |</p>\n\n<lg>\n<l>[Vṛ adds] pūrvaṃ tv etam evoddhavaṃ prati -</l>\n<l>mayi tāḥ preyasāṃ preṣṭhe dūra-sthe gokula-striyaḥ |</l>\n<l>smarantyo 'ṅga vimuhyanti virahautkaṇṭhya-vihvalāḥ ||</l>\n</lg>\n\n<lg>\n<l>dhārayanty ati-kṛcchreṇa prāyaḥ prāṇān kathañcana |</l>\n<l>pratyāgamana-sandeśair ballavyo me mad-ātmikāḥ || [BhP 10.46.5-6]</l>\n</lg>\n<p>ity atra vartamāna-prayoga eva kṛta iti so'yam arthaḥ spaṣṭa eva\npratipattavyaḥ | [Vṛ addition ends.]</p>\n\n<p>[176]</p>\n\n<p>tataś ca prakaṭāprakaṭa-līlayoḥ pṛthaktvāpratipattyaivāprakaṭa-bhāvam\nāpadya sva-nāma-rūpayor eva tāḥ sthitā ity āha -</p>\n\n<lg>\n<l>tā nāvidan mayy anuṣaṅga-baddha-</l>\n<l>dhiyaḥ svam ātmānam adas tathedam |</l>\n<l>yathā samādhau munayo 'bdhi-toye</l>\n<l>nadyaḥ praviṣṭā iva nāma-rūpe || [BhP 11.12.12]</l>\n</lg>\n\n<p>tās tathābhūta-virahautkaṇṭhyātiśayenābhivyakta-durdhara-mahā-bhāvāḥ\nsatyaḥ, (tathā āgamiṣyaty atidīrghena kālena vrajam acyutaḥ [BhP 10.46.34]\niti bhagavad-ukty-anusāreṇa yarhy ambujākṣāpasasāra bho bhavān kurūn\nmadhūn vā [BhP 1.11.9] iti dvārakā-vāsi-prajā-vacanānusāreṇa ca,) kadācit\ntāsāṃ darśanārthaṃ gate mayi labdho yo'nuṣaṅgo mahā-modana-\nbhāvābhivyakti-kārī punaś ca saṃyogas tena baddhā dhīr yāsāṃ tathābhūtāḥ\nsatyaḥ svaṃ mamatāspadam ātmānam ahaṅkārāspadaṃ cādaḥ aprakaṭa-\nlīlānugatatvenābhimataṃ vā tathedaṃ prakaṭa-līlānugatatvenābhimataṃ vā\nyathā syāt tathā nāvidan, kintu dvayor aikyenaivāvidur ity arthaḥ |</p>\n\n<p>prakaṭāprakaṭatayā bhinnaṃ prakāśa-dvayam abhimāna-dvayaṃ līlā-dvayaṃ\ncabhedenaivājānann iti vivakṣitam | tataś ca nāma ca rūpaṃ ca tasmin tat-tan-\nnāma-rūpātmani aprakaṭa-prakāśa-viśeṣe praviṣṭā iva, na tu praviṣṭā vas\ntv abhedād ity arthaḥ | nāma-rūpa iti samāhāraḥ |</p>\n\n<p>tatra prakaṭāprakaṭa-līlā-gatayor nāma-rūpayor abhede dṛṣṭāntaḥ - yathā\nsamādhau munayaḥ iti | samādhir atra śuddha-jīvasyeti gamyam | tayor\nlīlayor bhedāvedane dṛṣṭāntas tv ayaṃ līlābdhe āvedanāṃśa eva, na tu\nsarvāvedanāṃśe lokavat tu līlā-kaivalyam [Vs. 2.1.33] itivat |</p>\n\n<p>[177]</p>\n\n<p>tad evaṃ prakaṭāprakaṭa-līlayor dvayor api tāsāṃ sva-prāptau bhāva eva\nkāraṇaṃ darśitam | tataś cāprakaṭa-līlāyāṃ praviṣṭā api yādṛśaṃ tasya\nsvarūpaṃ prāptās tad-darśayann anyad apy anuvadati -</p>\n\n<lg>\n<l>mat-kāmā ramaṇaṃ jāram asvarūpa-vido 'balāḥ |</l>\n<l>brahma māṃ paramaṃ prāpuḥ saṅgāc chata-sahasraśaḥ || [BhP 11.12.13]</l>\n</lg>\n<p>[B reads here: ayam arthaḥ - yathā bhīṣmam udāraṃ darśanīyaṃ kaṭaṃ karoti\nity atra kriyā khalu viśeṣasya kṛtiṃ pratyāyantī viśeṣaṇānām api\npratyāyayati | kaṭaṃ karoti taṃ ca bhīṣmam ity ādi-rītyā | tathātrāpi\npratīyate viśeṣyaṃ cātra brahmaiva | sarva-viśeṣaṇāśrayaṇīya-parama-\nvastutayā teṣu viśeṣaṇeṣu tasyābhedenānugamāt ekam evādvitīyaṃ brahma\n[ChāU 6.1.1] iti śruteḥ | param ity ādīni tu viśeṣaṇāni tad-abhinnatve'pi\npratisvaṃ bhedakatvāt sa ekadhā bhavati dvidhā bhavati ity ādi śruteḥ | tad\nevaṃ sthite kramo'py atrārthika eva gṛhyate pacyantāṃ vividhāḥ pākāḥ [BhP\n10.24.26] ity ādau, sarva-dohaś ca gṛhyatām itivat agni-hotraṃ juhoti yavāgaṃ\npacati ity ādivac ca | tataś ca [end Vṛ. addition]</p>\n\n<p>(page 96)\nevaṃ pūrvokta-rītyā tā abalā brahma prāpus tac ca paramaṃ bhagavad-rūpaṃ\nprāpuḥ | brahmaṇo hi pratiṣṭhāham [Gītā 14.27] ity ādeḥ | tad evaṃ sthite\ntāsāṃ mad-aṃśa-bhūtānāṃ nitya-priyāṇāṃ saṅgād anyā api tadānīm eva\ngokula-bhājaḥ śata-sahasraśaḥ prāpuḥ | saṅgasya tat-prāpakatvaṃ ca jhaṭiti\nsamāna-bhāva-janakatvāt | yathoktam etat pūrvam eva kevalena hi bhāvena\ngopyo gāvaḥ [BhP 11.12.8-9] ity ādi | evaṃ gavādiṣv api dvividhatvaṃ gamyam |\nkim ākhyaṃ prāpus tatrāha - māṃ kṛṣṇākhyam eva narākṛti paraṃ brahmeti\npurāṇa-vargāt | yo'vatārāṇāṃ madhye śreṣṭho'vatāraḥ ko bhavitā katham\nasyāvatārasya brahmatā bhavati [GTU 2.13] tāpanībhyaś ca |</p>\n\n<p>kīdṛśa-sambandhaṃ tvāṃ prāpus tatrāha ramaṇaṃ jāram iti | ramaṇaḥ patir\nnandana-śabdavad yaugikatva-bādhāt | yathā mitrā-putro mitrā-nandana\nevocyate, na tu mitrā-patiḥ | mitrā-patir api mitrā-ramaṇa evocyate, na tu\nmitrā-putra iti |</p>\n\n<p>tataś cāyam arthaḥ | yathā bhīṣmam udāraṃ darśanīyaṃ kaṭaṃ karoti ity atra\nkriyā khalu viśeṣasya kṛtiṃ pratyāyantī viśeṣaṇānām api pratyāyayati |\nkaṭaṃ karoti taṃ ca bhīṣmam ity ādi-rītyā | tathātrāpi prāptaṃ brahma\nprāpus tac ca paramaṃ bhagavad-rūpaṃ tac ca māṃ śrī-kṛṣṇākhyaṃ svayaṃ\nbhagavad-rūpam ity ādi-rītyā | kintu jāram ity ukter eva ramaṇa-viśeṣatve\nlabdhe ramaṇa-padam adhikaṃ syād ity akṣarādhikyenārthādhikyam iti\nnyāyād adhikārtham eva bodhayati | tatra cādhika-padasyaivārthaḥ\nparyavasyatīti prayatne nopādānāj jāratvaṃ ca prātītika-mātram | gopīnāṃ\ntat-patīnāṃ cety ādeḥ | kintu sādhāraṇīṣv api para-brahmaṇaḥ sarvāṃśitvāt\nsarva-pātṛtvāc patitvam eva | yathoktaṃ piṅgalayā ātmanā ramaṇena vai [BhP\n11.8.39] iti, reme'nena yathā ramā [BhP 11.8.34] iti | lakṣmī-devyā ca, sa vai\npatiḥ syād akutobhayaḥ (page 97) svayaṃ samantataḥ pāti bhayāturaṃ janam\n[BhP 5.18.20] iti | tasmāt pūrvaṃ yaṃ jāratvena pratītaṃ prāpuḥ paścān nija-\nrūpam eva taṃ prāpur iti | tathā jāram ity evokte paryavasitaṃ na siddhyed iti\n(page 98) ramaṇam ity ucyate | ramaṇam ity evokte bhagavattvaṃ śrī-kṛṣṇa-\nrūpatvaṃ ca na siddhyati, mām ity evokte brahmatvaṃ bhagavattvaṃ ca\npramāṇāntara-sākāṅkṣaṃ bhavati iti sākṣād eva tat tad ucyate | pūrva-\npratītatvād ramaṇa-padenāpi jāratvam eva pratīyeteti tan-nirāsārthaṃ tat-tad-\n<l>anuvādaś cāvaśyaṃ kāryaḥ | (page 99) brahma māṃ paramam ity eṣu padeṣu</l>\npāṭha-kramasyāvivakṣitatvāj jāra-bhāvasya ca pūrvatvād ārthika eva kramo\nlabhyate | eṣa eva ca sarvatra balīyān | tato na viparyayeṇārthaś ca kāryaḥ |\nkiṃ cāprāpte hi śāstram arthavad iti nyāyena | dadhnā juhotīty ādivad\naprāpte ramaṇa-pade eva tātparyaṃ na tu pūrva-pūrva-prāpte brahmādi-jāra-\n<l>paryante | nanda-gopa-sutaṃ devi patiṃ me kuru te namaḥ [BhP 10.22.4] iti kṛta-</l>\njapānāṃ kumārīṇāṃ tu pati-bhāvanā-pūrteti cet tarhi tāsām anavadya-\nbhāvānāṃ saṅkalpa-siddhir eva śrī-bhagavatā sutarāṃ kāryā | tatraiva ca\nsvayam aṅgīkṛtaṃ yātābalā [BhP 10.22.21] ity ādau siddhā iti mayā iti ca |</p>\n\n<p>[The above section starting with ôbrahmaṇo hi pratiṣṭhāhamö up to ôiti\nmayeti caö is not found in Vṛ. It reads as follows:</p>\n\n<p>paramaṃ yo mahad brahma iti sahasra-nāma-stotrāt | śubhāśrayaḥ sva-cittasya\nsarvagasya tathātmanaḥ [ViP 6.7.75] iti viṣṇu-purāṇāc ca | tādṛśaṃ taṃ ca māṃ\nkṛṣṇākhyam eva prāpuḥ kṛṣṇākṛti paraṃ brahma iti purāṇa-vargāt |\nbrahmaṇo hi pratiṣṭhāham [Gītā 14.27] iti śrī-gītopaniṣadbhyaḥ | tad-\nrūpasyaiva svasya prāptis tāsu svayam eva śrī-bhagavatā proktā [BhP 10.4.36] |</p>\n\n<p>mayy āveśya manaḥ kṛtsnaṃ vimuktāśeṣa-vṛttir yat |\n<l>anusmarantyo māṃ nityam acirān mām upaiṣyatha || [BhP 10.47.36] iti |</l></p>\n\n<p>mayi bhaktir hi bhūtānām amṛtatvāya kalpate |\n<l>diṣṭyā yad āsīn mat-sneho bhavatīnāṃ mad-āpanaḥ || [BhP 10.82.44] iti ca |</l></p>\n\n<p>atha tādṛśaṃ ca māṃ bhāva-viśeṣa-saṃvalitam eva prāpur ity āha, mat-kāmā\nramaṇaṃ jāram asvarūpa-vidaḥ iti, ramaṇa-śabdena patir evocyate, nandana-\nśabdena putra iva rūḍhyā yaukitatva-bādhāt | yathā mitrā-nandana-\nśabdenātra mitrā-putra evocyate na tu mitrā-patiḥ | mitrā-ramaṇa-śabdena\nca mitrā-patiḥ | na tu mitrā-putraḥ tadvad atrāpi | koṣa-mate ca ramaṇa-\nśabdaḥ patyāv eva rūḍhaḥ | paṭola-mūle ramaṇaṃ syāt tathā ramaṇaḥ priye\nśrī-strī-jāti-sambandhe sati ramaṇa-śabdavat priya-śabdena patir evocyate\ntathaiva prasiddheḥ | dhavaḥ priyaḥ patir bhartā ity amara-koṣāc ca | patitvaṃ\ntūdvāhena kanyāyāḥ svīkāritvam iti loka eva bhagavati tu sva-bhāvenāpi\ndṛśyate parama-vyomādhipasya mahā-lakṣmī-patitvaṃ hy anādi-siddham iti |</p>\n\n<p>jāra-śabdena sarvatropapatir evocyate jāras tūpapatiḥ samau ity amara-koṣāt |\nupapatitvaṃ cādharmeṇa pratīyamānatvam | yathopadharmatvam adharme\ndharmīyamānatvam iti | ubhayatrāpi (page 97) veda-viruddhatvāt | tad eva\njāraḥ pāpa-patiḥ samau iti trikāṇḍa-śeṣaḥ | tataś ca jāratvaṃ ramaṇe nāsti,\nramaṇatvaṃ jāre nāsti | dharmopadharmayor iva dravyasya svāmi-caurayor iva\nca viruddha-vastutvād iti sthite brahma māṃ paramam itivan\nnaikādhikaraṇatvaṃ jāratva-ramaṇatvayoḥ sambhavati | tasmād\nadhikāriṇīnāṃ tāsāṃ viśeṣaṇa-bhedena tad-dvayaṃ samādadhat tad-arthaṃ\ncaikasya vāstavatvam anyasya tv avāstavatvaṃ darśayati mat-kāmā ramaṇam\niti jāram asvarūpavidaḥ ity ābhyāṃ tatra jāratvasyaiva prātītika-mātratvād\navāstavatvaṃ svāmibhir aṅgīkṛtaṃ nānyasya | jāra-buddhi-vedyam api ity\nuktatvāt | sthāpayiṣyate ca tad idam asmābhir uttaratra |</p>\n\n<p>tataś cāyam arthaḥ | svarūpaṃ man-nitya-preyasī-rūpatvam ajānantyo\njanmādi-līlā-śaktyā vismarantyo māṃ jāraṃ prāpuḥ dharma-viruddhatayā\npratītāv api rāgātiśayena jāratayāpi svīkṛtaṃ prāpur ity arthaḥ | tathā tat-\nprāptāv api mat-kāmāḥ iti yat paty-apaty-suhṛdām anuvṛttir aṅga [BhP\n10.29.32] ity-ādi-rītyā mayi kāmo'bhilāṣa-viśeṣaḥ katham anyatra patitvaṃ\nsvapnavad vilīyate | śrī-kṛṣṇa eva patitvaṃ jāgradvad āvirbhaved ity evaṃrūpo\nyāsāṃ tādṛśyaḥ satyo ramaṇa-rūpam eva māṃ prāpur iti | etad artham eva\npṛthak-kṛtya tāsāṃ viśeṣaṇābhyāṃ saha sva-viśeṣaṇa-dvayaṃ mat-kāmā\nramaṇam iti |</p>\n\n<p>jāra-svarūpa-vidaḥ iti yathā-yogaṃ ca paṭhitam | na tu brahma māṃ paramam\nity ebhiḥ saha kṛtam | tad idaṃ sveṣu tadīya-svīyātvaṃ prakaṭayitum api\ntāsāṃ prārthanāpi dṛśyate | yasmāt api bata madhu-puryām ārya-\nputro'dhunāste [BhP 10.47.21] ity atra tadīyātva eva svāmi-matiṃ vyajya tatra\nca kiṅkarīṇām ity anena dainyāt punas tad apalāpya punar utkaṇṭhayā\nbhujam aguru-sugandham [BhP 10.47.21] ity ādinā spaṣṭatayaiva svīyātvena\nsveṣu tadīya-svīkārasyābhikāṅkṣā-vyañjanā śrī-rādhā-devyā kṛteti hi\ngamyate | dainyaṃ cātra patitva-kāmanāyām api śyāmasundara te dāsyaḥ\n[BhP 10.22.15] itivad gamyam | spaṣṭaṃ ca tat-svīkaraṇa-prārthanā ca |</p>\n\n<p>yadyapi mām eva dayitaṃ preṣṭham ātmnānaṃ manasā gatāḥ [BhP 10.46.4]\nity anena ballavyo me mad-ātmikāḥ ity anena cāsmāsu svīyātva-bhāvas\ntasyāpi manasi vartate eva, tathāpi dhārayanty atikṛcchreṇa ityādi\nsvābhiprāyeṇa yady āgatya spaṣṭam eva svīkriyāmahe tadaivāsmākaṃ\nnistāraḥ syād iti tasyābhiprāyaḥ | tasmāt sādhv eva tathā vyākhyātaṃ mat-\nkāmā ramaṇam iti |</p>\n\n<p>atha prastutam evānusarāmaḥ | jāratayā pratītatvena ramaṇatvena ca prāptau\nhetuḥ abalā iti | etat-padena hi tāsu nija-kāruṇyaṃ vyañjitam | tena ca tasya\nkāraṇaṃ rāmeṇa sārdhaṃ ity ādy uktaṃ tāsāṃ mahā-prema smāritam | tasmāt\ntathā mat-prāptau tādṛśa-mahā-premaiva hetur ity arthaḥ | tad evam\nubhayathā-prāptāv api mat-kāmā ity anena ramaṇatayā prāptāv eva\n<l>paryāptiḥ darśitā | tad yathā tu ahaṃ bhakta-parādhīnaḥ [BhP 9.4.63] iti,</l>\nsvecchāmayasya [BhP 10.14.2] iti, ye yathā māṃ prapadyante [Gītā 4.11] iti ca\npratijñā-hāniḥ syāt | tatra ye yathā iti yena kāmanā-prakāreṇety arthaḥ tat-\nkratu-nyāyāt |</p>\n\n<p>tad evaṃ tāsām abhīṣṭa-pūraṇaṃ kaimutyenaivāyātam | tataś cāstāṃ tāsāṃ\ntadīya-parama-lakṣmī-rūpāṇāṃ vārtā | tat-saṅgād anyā api śata-sahasraśas\ntathā māṃ prāpur ity āha saṅgād iti | atraivaṃ vivecanīyaṃ tāsāṃ nitya-\npreyasīnāṃ tasmin jāratvaṃ na sambhavaty eva | śrīmad-daśārṇādau hi tan-\nnāmnā tāsāṃ patitvenaivāsāv abhidhīyate vallabho dayite'dhyakṣe iti viśva-\nprakāśādi-gata-vallabha-śabdasya dvy-arthatve'pi dayitatvasya tāsv arhatvāt |\ngautamīya-tantre ca tan-mantra-vyākhyāyāṃ patitvenaiva tad-vyākhyā\ndṛśyate | tan-nāmnaḥ khalu brahmatveśvaratva-yogena vyākhyā-dvayaṃ\nvidhāyottara-pakṣatvenābhīṣṭaṃ vyākhyānam āha gautamīya-tantre\ndvitīyādhyāye daśārṇa-vyākhyāyāṃ -</p>\n\n<p>aneka-janma-siddhānāṃ gopīnāṃ patir eva vā |\nnanda-nandana ity uktas trailokyānanda-vardhanaḥ || iti |</p>\n\n<p>atrāneka-janma-siddhatvam anādi-kalpa-paramparā-prādurbhūtatvam\nevocyate bahūni me vyatītāni janmāni tava cārjuna [Gītā 4.5] itivat |\nvaivasvata-manvantarāntargatāvaśyambhāvaṃ tat-prādurbhāvaṃ vinā\nkalpābhāvāt | anādi-siddha-veda-prāpta-tad-upāsanā-siddhānāditvāt | tad-\neka-patitvaṃ ca tat-tan-mantropāsanā-śāstre (page 98) tāsāṃ\nkālānavacchedena tad-ārādhana-tat-paratayā sthitānāṃ dhyātuṃ\nvidhīyamānatvāt, paty-antara-sambandha-gandhasyāpy aśravaṇāt | tathā ca\nbrahma-saṃhitāyāṃ -</p>\n\n<p>ānanda-cin-maya-rasa-pratibhāvitābhis\ntābhir ya eva nija-rūpatayā kalābhiḥ |\ngoloka eva nivasaty akhilātmabhūto\n<l>govindam ādi-puruṣaṃ tam ahaṃ bhajāmi || [BrahmaS 5.48] iti |</l></p>\n\n<p>lakṣmī-sahasra-śata-sambhrama-sevyamānam ity ukta-rītyāmantratas tac-\nchabda-prāptyā ca gopī-rūpābhiḥ saha goloka eva nivasati iti prakaṭa-\nlīlāyām iva parakīyātva-prapañcaṃ niṣiddham | kalātvenaiva nija-rūpatve\nprāpte nija-rūpatayety asya tathaiva sārthakatvāt |</p>\n\n<p>tathaivoktaṃ - śriyaḥ kāntāḥ kāntaḥ parama-puruṣaḥ [BrahmaS 5.56] iti | atra\nśrī-parama-puruṣayor aupapatyaṃ na sambhavatīti yuktaṃ ca darśitavān |\ntapanyāṃ tāḥ prati durvāsaso vacanaṃ, sa vo hi svāmī [GTU 2.27] iti | pati-\nramaṇa-vallabha-śabdavat svāmi-śabdaś ca tathā prasiddhaḥ svāmino devṛ-\ndevarau ity amara-koṣāt | te ca śabdā eka-niṣṭhatvena prayogād anyonyam\nanyārthatāṃ nirasyanti kṛṣṇāya vāsudevāya devakī-nandanāya ca [BhP 1.8.21]\nity ādivat | āstām aprakaṭa-līlāyā vārtā gupta-tādṛśatāyāṃ prakaṭa-\nlīlāyām api rasa-prasaṅge śrī-śukenāpi sukhāveśād aguptam eva kṛṣṇa-\nvadhvaḥ [BhP 10.33.7] ity uktam | ṛṣabhasya jaguḥ kṛtāni ityatra svāmināpi\nṛṣabhasya patyuḥ iti vyākhyātam | gopī-patir ananto 'pi vaṃśa-dhvani-vaśaṃ\ngataḥ iti saṅgīta-śāstre | śrī-yamunā-stave śrī-śaṅkarācārya-vacanair apy\nuktam, vidhehi tasya rādhikā-dhavāṅghri-paṅkaje ratim iti | śrī-gīta-govinde\nśrī-jayadeva-caraṇaiś ca patyur manaḥ kīlitam iti |</p>\n\n<p>tasmāt svayaṃ bhagavatā sādhv eva darśitam - jāram asvarūpa-vidaḥ iti mat-\nkāmā ramaṇam iti ca | pūrvaṃ yayaiva līlā-śaktyā tāsām uktaṇṭhātiśaya-\nprakaṭanārthaṃ tan-nitya-preyasītva-svarūpānusandhānāvaraṇa-pūrvakaṃ\nśrī-kṛṣṇe jāratvaṃ pratyāyitam āyatyām api tathaiva punas tasmin\nsvābhāvika-patitva-prakāśamaya-sukha-camatkāra-kara-tādṛśa-\nsvarūpānusandhānaṃ kriyate iti bhāvaḥ | āstāṃ nitya-preyasīnāṃ tāsāṃ\nvārtā | tat-saṅgāt prāptavatīnām anyāsām api tasmin ramaṇatvam eva\nsidhyati, na tu jāratvam |</p>\n\n<p>tad eva vyañjitam - mat-kāmā ity anena brahma māṃ paramaṃ prāpuḥ ity\nanena ca parama-brahmaṇaḥ sarvāṃśitvāt sarva-pātṛtvāc ca sarvādhipatyam\neva sidhyati na tu paratvam | tatra ca sati tāsu tādṛśa-mat-kāmāsu patitvam\neva syān na jāratvam ity abhiprāyāt | tad uktaṃ dattātrayeṇāpi pāramārthika-\ntad-viveka-ślāghā-garbha-gurutvena matayā piṅgalayā ātmanā ramaṇena vai\n[BhP 11.8.40] iti, reme'nena yathā ramā [BhP 11.8.35] iti | ramā-devyā ca sa vai\npatiḥ syād akutobhayaḥ svayaṃ samantataḥ pāti bhayāturaṃ janam [BhP\n5.18.20] iti | tasmād vāstava-vastuna eva phalatva-paryavasānāj jāra-buddhyāpi\nprāpte tasmin ramaṇatayā prāpter eva lālasā-viṣayatvāc ca patitvam eva\nparyavasyati |</p>\n\n<p>tad evam evoktaṃ -</p>\n\n<p>tam eva paramātmānaṃ jāra-buddhyāpi saṅgatāḥ\n<l>jahur guṇamayaṃ dehaṃ sadyaḥ prakṣīṇa-bandhanāḥ || [BhP 10.29.11]</l></p>\n\n<p>atra jighāṃsayāpi haraye stanaṃ dattvāpa sad-gatim [BhP 10.6.35] iti yathā\nvigītārthena jighāṃsayā-padena saṃsajann api-śabdo jighāṃsāyās\ntatrāpravartanīyatvaṃ vyanakti, tathāpi puruṣārthaḥ siddha iti viṣayasya\nśaktim eva sthāpayati, tathā vigītārthena jāra-padena saṃsajana-jāratvasya\ntathātvaṃ viṣayasya ca tāṃ gamayati ramaṇatvaṃ tu na tathā vigītam, pratyuta\n</p>\n</div>\n<div>\n\n<lg>\n<l>yāḥ samparyacaran premṇā pāda-saṃvāhanādibhiḥ |</l>\n<l>jagad-guruṃ bhartṛ-buddhyā tāsāṃ kiṃ varṇyate tapaḥ || [BhP 10.90.27]</l>\n</lg>\n\n<p>ity ādinā suṣṭhu stutam eva na ca āsām aho caraṇa-reṇu-juṣām [BhP\n10.47.61] ity ādinā jāratvam api stutaṃ, kintu tāsāṃ rāga eva stutaḥ | yena\njāratvenāpy asau svīkṛta iti | jāra-buddhyā saheti yā jāra-vādinaḥ kalpanā\nsā (page 99) tv asatyaiva | anarhatvāj jāra-pada-saṃsaktasyāpi-śabdasyānyathā\npratyāyakatvena darśitatvāt | saha-pada-sāpekṣatvena kaṣṭatvāt | upapada-\nvibhakteḥ kāraka-vibhaktir balīyasī iti nyāyāt | sādhakatamasyānyasya\nkalpanīyatvāc ca |</p>\n\n<lg>\n<l>te sarve strītvam āpannāḥ samudbhūtāś ca gokule |</l>\n<l>hariṃ samprāpya kāmena tato muktā bhavārṇavāt ||</l>\n</lg>\n\n<p>iti pādmottara-khaṇḍa-śravaṇād etāḥ khalu tadāpi na siddha-dehā iti\nparyavasīyate | tataś ca tasya dehasya patyuś ca tyāgena śrī-kṛṣṇa-prāptau\nparakīyātvānupapattiḥ | kim uta māyā-mātreṇa parakīyātvena\npratīyamānānāṃ nitya-preyasīnām | evam eva ca svayaṃ bhagavatāpi darśitaṃ\n- yā mayā krīḍatā rātryāṃ [BhP 10.47.30] ity ādinā | kintu jāra-padam etādṛg\naślīlam | yat khalu jāratayā bhajantībhir api na jāraṃ prativacana-\nviṣayīkriyate | kintu ramaṇādi-padam eveti tad abhidheyaṃ katham iva\nphalāya kalpate |\ntad evaṃ jāram iti brahmety-ādy anūdya-vargāntaḥ-pāty eva | kintu\nbhramamayatvān ninditatvāc ca jāratvasya heyatvam | ramaṇam iti tu\nvidheyam iti yad uktam | tat khalu prakaṭa-līlāyāṃ pūrvasya spaṣṭatayā\nvarṇitatvena śrotari prasiddhatvād uttarasya tadvad avarṇitatvenāpi\nprasiddhatvād api sidhyati | prasiddhatvāprasiddhatve eva tayoḥ pravṛtti-hetuḥ\nbrāhmaṇyo'yaṃ paṇḍitaḥ itivat | na ca anuvādam anuktvā tu na vidheyam\nudīrayet iti sarvatropalabhyate | yasya parṇamayī juhur bhavati ity atra\nvaiparītya-darśanāt, aprāpte hi śāstram arthavat iti nyāyena ca dadhnā juhoti\nity ādivad aprāpte ramaṇatva eva tātparyam | na ca pūrva-pūrva-prasiddhe\nbrahmatvādi-jāratva-paryante anadhigatārtha-gantṛ-pramāṇam iti ca\nvṛddhāḥ |</p>\n\n<p>kiṃ ca jāratvasya vāstavatve'ślīlatā durnivārā | avāstavatve vyabhicāritvam\neveti | sarvathā tad-vidheyaṃ na bhavaty eva vety alam ativistareṇa | atra\nbrahmety evokte bhagavantaṃ, śruta-nirviśeṣa-brahma-vādasya kasyacit\nsandeha-viṣayo bhavatīti paramam ity uktam | paramam ity ukte śrī-kṛṣṇa-\nrūpatvaṃ na pratīyate iti mām ity uktam | mām ity evokte brahmatvaṃ\nparamatvaṃ ca pramāṇāntara-sāpekṣaṃ bhavatīti tat tad ucyate | tathā jāram\nity evokte paryavasitaṃ na sidhyatiīti ramaṇam ity uktam | ramaṇam ity evokte\npūrva-pratītatvād ramaṇa-padenāpi kathañcij jāratvam eva lakṣyeteti tan-\nnirāsārthaṃ jāram iti cānūdyate | paramābhīṣṭatvād api ramaṇatvasyaiva\nvidheyatvaṃ, na tu jāratvasya | [end Vṛ. reading.]</p>\n\n<p>tathāpi sarvatra paryavasāna-nirupadraveṣṭa-prāptir eva khalu siddhānta-\nrasa-śāstrayoḥ sammatīḥ | prācīnair ādhunikaiś ca laukikālaukia-varṇakaiḥ\nkavibhis tathaivopākhyāyate | śrīmad-asmad-upajīvya-caraṇair api lalita-\nmādhave-pūrṇa-manoratha-nāmany aṅke tathaiva samārpitam tad evojjvala-\nnīlamaṇau pramāṇīkṛtya sarva-rasa-pūrakaḥ samṛddhimayaḥ sambhoga\n<l>udāhṛtaḥ | śrī-bhagavatā ca yat tv ahaṃ bhavatīnāṃ vai [BhP 10.47.34] ity</l>\nādinā, yā mayā krīḍatā rātryām [BhP 10.47.37] ity ādy-antena\ntathaivābhipretam | jāra-bhāva-mayaḥ saṅgamaś ca sadaiva sopadravas\ntasmād asau paryavasāna-puruṣārthatve tat-tac-chāstra- (page 100) -sammato\n<l>na syāt | tathā para-koṭi-saṅkhyānāṃ nija-padābja-dalaiḥ [BhP 10.35.16] ity-</l>\nādi-yugale, kuja-gatiṃ gamitā na vidāmaḥ kaśmalena kavaraṃ vasanaṃ vā\n[BhP 10.35.17] iti cetyādi-rītīnām udbhaṭa-mahā-bhāvānāṃ tāsāṃ vraje\nbhāva-saṃgopanaṃ pūrvam api duṣkaram āsīt |</p>\n\n<p>mahā-virahe tu jāte nivārayāmaḥ samupetya mādhavaṃ kiṃ no'kariṣyan kula-\nvṛddha-bāndhavāḥ [BhP 10.39.28] iti, visṛjya lajjāṃ ruruduḥ sma susvaraṃ\ngovinda dāmodara mādhaveti [BhP 10.39.31] ceti, tā man-manaskā mat-prāṇā\nmad-arthe tyakta-daihikāḥ [BhP 10.46.4] iti, kṛṣṇa-dūte vrajāyāte uddhave\ntyakta-laukikāḥ [BhP 10.47.9] iti, gata-hriyaḥ [BhP 10.47.10] iti, kācin\nmadhukaraṃ dṛṣṭvā [BhP 10.47.11] iti, yā dustyajaṃ svajanam ārya-pathaṃ ca\nhitvā [BhP 10.47.61] iti, gopyo hasantyaḥ papracchū rāma-darśanādṛtāḥ [BhP\n10.65.9] iti,</p>\n\n<lg>\n<l>mātaraṃ pitaraṃ bhrātṝn patīn putrān svasṝn api |</l>\n<l>yad-arthe jahima dāśārha dustyajān sva-janān prabho || [BhP 10.65.11] iti ca</l>\n</lg>\n<p>śrūyate |</p>\n\n<p>atra nivārayāma ity ādikaṃ yathā saṅk pte tathaiva visṛjya lajjām ity\nādinācaritam | tāsāṃ lajjā-tyāgaḥ khalu bhāva-vyaktyaiva syāt, sarveṣāṃ\ngoikula-vāsināṃ rodanādi-sāmyāt | tatas tad-vyakti-pūrvaika-rodana-dvāreṇa\ntābhir nivāraṇam api yogyam iti |</p>\n\n<p>evaṃ tyakta-laukikā ity-ādiṣu ca suṣṭhv eva bhāva-vyaktir gamyate | kiṃ\nbahunā, mātaram ity ādau mātrādīn jahima ity uktaṃ na tu pūrva-rāgavat\npati-sutānvaya-bhrātṛ-bāndhavān ativilaṅghya [BhP 10.31.16] ity mātram\nuktam | gopyo hasantya iti tūnmāda-lakṣaṇam | tadānīṃ hāsāyogyatvāt,\nyathaiva kācin madhukaraṃ dṛṣṭvā ity ādāv unmāda eva dṛśyate |</p>\n\n<p>tad evaṃ tadānīṃ tu durdhara-mahā-bhāvenonmatta-ceṣṭānāṃ nirapatrapa-\nvyañjita-bhāvānāṃ tyakta-mātrādīnāṃ tāsām asaṅkhyānāṃ bhāvasya\nsaṃgopanaṃ nopapadyata eva | kintu jñāto'py asau mahā-viraha-pīḍayā sa-\nvaira-jñāta iva āsīt | anantaraṃ tv anusandadha eva | sa tu bhāva-\nsaṅgopanayaiva kāla-katipayaṃ svasya rasatām āvahati | vyaktatve tu svasya\npareṣām api sarvatra vastuto dharma-mayatva-pratītau jātāyām eveti rasa-\nvidāṃ matam | adharma-mayatva-pratīta tv aślīlatayā vyāhanyata eva rasaḥ |\nadharma-mayatvaṃ ca dvidhāṃ parakīyātvena para-sparśena ca | tasmād\nyathaiśvarya-jñāna-mayyāṃ śrī-parīkṣit-sabhāyām aiśvarya-jñāna-rītyaiva\ntat parihṛtya rasāvahatvaṃ samāhitam | tathā lokaval-līlā-kaivalyāvalambane\nprema-mayyāṃ śrī-gokula-sabhāyāṃ loka-rītyaiva samādheyam | tathā hi -</p>\n\n<p>nāsūyan khalu kṛṣṇāya mohitās tasya māyayā |\n<l>manyamānāḥ sva-pārśva-sthān svān svān dārān vrajaukasaḥ | [BhP 10.33.37]</l></p>\n\n<p>iti yat śrūyate (page 101) tac cātrāpy avaśyam eva saṅgamanīyam tasyāpy\nasamarthaḥ | tasya māyayā mohitāḥ santo nāsūyan tasya sva-nitya-preyasī-\nsvīkāra-lakṣaṇe katham asāv asmad-dhāmārtha-suhṛta-priyātma-tanaya-\nprāṇāśaya-jīvātutamaḥ para-dāra-svīkārāmaṅgalam aṅgīkarotīti\ndoṣāropaṃ nākurvann ity arthaḥ | māyā-mohitatvam evāha manyeti | svarūpa-\nsiddhānāṃ bhagavad-dārāṇām apara-kartṛka-balātkāra-parihārārthaṃ tat-\ntad-ākāratayā māyā-kalpitā ye sve sve dārās tān sva-pārśva-sthān\nmanyamānāḥ svamatyā niścinvānā ity arthaḥ |</p>\n\n<p>tad evaṃ antar-gṛha-gatāḥ kāścit [BhP 10.29.9] ity atroktānām api\nsamādhānaṃ jñeyam | parama-samarthāyās tasyāḥ māyāyā nija-prabhu-\npreyasīnāṃ tad-ekānurāga-svabhāvānāṃ maryādā-rakṣaṇārthaṃ pariṇayam\nārabhya sadaiva sāvadhānatāyāḥ yogyatvāt tad-dinam upalakṣaṇam eveti |</p>\n\n<p>[Vṛ. adds] śrūyate ca kūrma-purāṇe dvātriṃśādhyāyasyānte pati-\nvratāmātrasya parāt paribhavo na sambhavatīti kaimutyena śrī-sītā-devy-\nudāhṛtā -</p>\n\n<lg>\n<l>pati-vratādharma-parā rudrāṇy eva na saṃśayaḥ |</l>\n<l>nāsyāṃ parābhāvaṃ kartuṃ śaknotīha janaḥ kvacit ||</l>\n</lg>\n\n<lg>\n<l>yathā rāmasya subhagā sītā trailoka-viśrutā |</l>\n<l>patnī dāśarather devī vijigye rākṣaseśvaram ||</l>\n</lg>\n\n<lg>\n<l>rāmasya bhāryāṃ vimalāṃ rāvaṇo rākṣaseśvaraḥ |</l>\n<l>sītāṃ viśāla-nayanāṃ cakame kāla-coditaḥ ||</l>\n</lg>\n\n<lg>\n<l>gṛhītvā māyayā veśaṃ carantīṃ vijane vane |</l>\n<l>samāhartuṃ matiṃ cakre tāpasaḥ kila bhāvinīm ||</l>\n</lg>\n\n<lg>\n<l>vijñāyā sā ca tad-bhāvaṃ smṛtvā dāśarathiṃ patim |</l>\n<l>jagāma śaraṇaṃ vahnim āvasathyaṃ śuci-smitā ||</l>\n</lg>\n\n<lg>\n<l>upatasthe mahā-yogaṃ sarva-pāpa-vināśanam |</l>\n<l>kṛtāñjalī rāma-patnī sākṣāt patim ivācyutam ||</l>\n</lg>\n\n<p>namasyāmi mahāyogaṃ kṛtāntaṃ gahanaṃ param |\ndāhakaṃ sarva-bhūtānām īśānaṃ kāla-rūpiṇam || ity ādi |</p>\n\n<lg>\n<l>iti vahniṃ pūjya japtvā rāma-patnī yaśasvinī |</l>\n<l>dhyāyantī manasā tasthau rāmam unmīlitekṣaṇā ||</l>\n</lg>\n\n<lg>\n<l>athāvavasthyād bhagavān havya-vāho maheśvaraḥ |</l>\n<l>āvirāsīt sudīptātmā tejasaiva dahann iva |</l>\n<l>sṛṣṭvā māyāmayīṃ sītāṃ sa rāvaṇa-vadhecchayā ||</l>\n</lg>\n\n<p>sītām ādāya dharmiṣṭhāṃ pāvako'ntaradhīyata |\ntāṃ dṛṣṭvā tādṛśīṃ sītāṃ rāvaṇo rākṣaseśvaraḥ |\nsamādāya yayau laṅkāṃ sāgarāntara-saṃshtitām |\nkṛtvā ca rāvaṇa-vadhaṃ rāmo lakṣaṇa-saṃyutaḥ |\nsamādāyābhavat sītāṃ śaṅkākulita-mānasaḥ |\nsā pratyayāya bhūtānāṃ sītā māyāmayī punaḥ |\nviveśa pāvakaṃ dīptaṃ dadāha jvalano'pi tām |\n<lg>\n<l>dagdhvā māyāmayīṃ sītāṃ bhagavān ugra-dīdhitiḥ |</l>\n<l>rāmāyādarśayat sītāṃ pāvako'bhūt sura-priyaḥ |</l>\n<l>pragṛhya bhartuś caraṇau karābhyāṃ sā sumadhyamā |</l>\n<l>cakāra praṇatiṃ bhūmau rāmāya janakātmajā ||</l>\n</lg></p>\n\n<lg>\n<l>dṛṣṭvā hṛṣṭa-manā rāmo vismayākula-locanaḥ |</l>\n<l>nanāma vahniṃ śirasā toṣayāmāsa rāghavaḥ ||</l>\n</lg>\n\n<lg>\n<l>uvāca vahne bhagavan kim eṣā vara-varṇinī |</l>\n<l>dagdhvā bhagavatā pūrvaṃ dṛṣṭyā mat-pārśvam āgatā ||</l>\n</lg>\n\n<lg>\n<l>tam āha devo lokānāṃ dāhako havya-vāhanaḥ |</l>\n<l>yathā vṛttaṃ dāśarathiṃ bhūtānām eva sannidhau || [KūrmaP 32.513-530] ity</l>\n</lg>\n<p>ādi |</p>\n\n<p>evam agni-purāṇam api dṛśyam | tad evam api yat tu vālmīkinā nedaṃ\nspaṣṭīkṛtaṃ tat khalu karuṇa-rasa-poṣaārtham eveti gamyate | seyaṃ ca tasya\nparipāṭī kvacid anyenāpy upajīvyate iti jñeyaṃ |</p>\n\n<p>tad evaṃ pativratā-mātrāṇāṃ viśeṣataḥ śrī-bhagavat-preyasyā prabhāve sati -</p>\n\n<lg>\n<l>ya etasmin mahā-bhāge prītiṃ kurvanti mānavāḥ |</l>\n<l>nārayo 'bhibhavanty etān viṣṇu-pakṣān ivāsurāḥ || [BhP 10.26.21]</l>\n</lg>\n\n<p>iti sāmānya-viṣaye garga-vacane ca sati tādṛśīnāṃ bhrame'pi taṃ nitya-kāntaṃ\nparityajantīnāṃ nityaṃ tat-kāntaṃ paricarantī māyā śrī-rāmāvasathyāgnivad\napi kiṃ rakṣāṃ na kurvīta kintu takīya līlā-nāṭya-rakṣārthaṃ [Vṛ addition\nends here.]</p>\n\n<p>tad evaṃ ca tat-patiṃ-manyādiṣv eva vivāhādi-śayanādi-samayeṣv eva ca\nsvarūpa-siddhā āvavrire | anyeṣu cānyadā ca kalpitā eveti gamyate | tāvad eva\nca yuktaṃ tāsu maryādā-rakṣaṇotkaṇṭhā-vardhanaika-prayojanatvāt tasyāḥ |\n(page 102)</p>\n\n<p>yathaiva hi tava sutaḥ sati yadādhara-bimbe datta-veṇuḥ [BhP 10.35.14] ity\nādau, śuśrūṣantyaḥ patīn kāścit [BhP 10.29.7] ity ādau, tā vāryamāṇāḥ\npatibhiḥ [BhP 10.29.8] ity ādau ca svarūpa-siddhānām eva darśanaṃ tatra\ntatrāvagatam | evam anyatrāpy avagamyam | tāsām anya-kṛta-\ndhvaṃsābhāvasya kāraṇaṃ prabhāvaś ca sambhāvyate -</p>\n\n<p>ya etasmin mahā-bhāgāḥ\nprītiṃ kurvanti mānavāḥ |\nnārayo 'bhibhavanty etān\n<l>viṣṇu-pakṣān ivāsurāḥ || [BhP 10.8.18] iti kaimutya-prāpteḥ |</l></p>\n\n<p>atha tāsām apatya-śravaṇaṃ ca yātṛ-māninī-prabhṛtīnām apatye tad-\nvyavahārāt |</p>\n\n<p>[Vṛ. omits between yathaiva hi and -prabhṛtīnām apatye tad-vyavahārāt: atha\ntāsām apatya-śravaṇaṃ ca yātṛ-māninī-prabhṛtīn āpatyeṣu tad-vyavahārāt |\nsāmba-lakṣaṇā prayānayane śrī-baladevam uddiśya sa-sutaḥ sa-snuṣaḥ\nprāyāt suhṛdbhir abhinanditaḥ itivat | End Vṛ. reading.]</p>\n\n<p>svāpatyatve sati vibhāva-vaiguṇyena rasābhāsatvam āpadyeta | tataś ca bhajate\ntādṛśīḥ krīḍā yāḥ śrutvā tāt-paro bhavet [BhP 10.33.36] iti, siṣeva ity ādau\nsarvāḥ śarat-kāvya-kathā-rasāśrayā [BhP 10.33.26] iti ca virudhyate | para-\nputratva-pratipādanāyaiva hi pāyayantyaḥ śiśūn paya ity evoktaṃ na tu sutān\nstanam iti | ataeva mātaraḥ pitaraḥ putrā bhrātaraḥ patayaś ca vaḥ [BhP\n10.29.20] iti parihāsatvenaiva śrī-bhagavad-vākyaṃ rasāya sampadyate |\nvāstavatvena tu vairasyāyaiva syāt, tāsām aṅgīkariṣyamāṇatvāt | kvacit\ntābhir eva teṣu yat pati-śabdaḥ prayuktas tad-bahir-loka-vyavahārata eva\nnāntar-dṛṣṭitaḥ yat-paty-apatya-suhṛdām anuvṛttir aṅga [BhP 10.29.32] ity\nādinā tad-aṅgīkārāt | mām eva dayitaṃ śreṣṭham ātmānaṃ manasā gatāḥ\n[BhP 10.46.4] iti bhagavatā tāsām antaḥ-karaṇa-prakāśanāt |</p>\n\n<p>[Vṛ. adds: paraṃ saukhyaṃ hi nairāśyaṃ svairiṇy apy āha piṅgalā [BhP 10.47.47]\nity ādinā tābhiḥ sveṣāṃ tad-eka-niṣṭhatā-vyañjanāt | End Vṛ. reading.]</p>\n\n<p>gopyaḥ kim ācarayad ayam ity ādau dāmodarādhara-sudhām api gopikānāṃ\nbhuṅkte svayam [BhP 10.21.9] ity anena api bata madhu-puryām ārya-\nputro'dhunāste [BhP 10.47.21] ity anena tābhiḥ svayam ukteś ca | tata etad\nuktaṃ bhavati rāsa-pañcādhyāyyāṃ nāsūyan khalu kṛṣṇāya [BhP 10.33.37] ity\nukta-diśā, sa vo hi svāmī [GTU 2.22] ity tāḥ prati tāpanī-sthita-durvāsaso\nvākyavat | kṛṣṇa-vadhva ity-ukta-rītyā ca yāḥ khalu yogamāyām upāśritya\niti śravaṇāt tat-tad-artha-bhagavan-niyukta-yogamāyā-kalpitākalpitatayā\nyogamāyaika-viditāḥ svataḥ parataś ca pracchanna-dvividhāyamānā āsan, tās\ntu paścād yogamāyayaiva devyā prāpañcitābhyāṃ maryādotkalitābhyāṃ sva-\npālitasya rasa-poṣataroḥ paryavasāna-nirupadrava-mahā-sukha-prāpti-rūpāya\nphalāya muny-ākāśādi-vāṇy-ādikaṃ dvārī-kṛtya vā svayam eva\nprakaṭībhūya eva vā śrī-gokula-vāsinaḥ prati tathaiva vyaktī-kṛtāḥ,\nsvarūpeṇa mām eva ramaṇaṃ prāptāḥ, nāsūyan khalu kṛṣṇāya ity ādy-\nuktāsūyā-parihārasya samyaktvāya tat-kalpitās tu sva-sva-patim ity eva śrī-\nbhagavantam | dṛśyate ca saṃjñā-chāyādivat kalpanāyā vyaktatvam eva\npariṇāmaḥ sarvatra | tad ittham eva mātā-pitr-ādīnām abhīṣṭaṃ sidhyati ||</p>\n\n<p>[Vṛ. adds here: tasminn eva teṣāṃ vātsalyasya viśrānteḥ | na ca dāmpatye\nprakaṭe -</p>\n\n<lg>\n<l>bahu vāryate yataḥ khalu yatra pracchanna-kāmukatvaṃ ca |</l>\n<l>yā ca mitho durlabhatā sā paramā manmathasya ratiḥ || [UN 1.20]</l>\n</lg>\n\n<p>iti bharatānusṛta-nivāraṇādy-abhāvād-rasa-niṣpattir na syād iti vācyam |\ntasya nivāraṇaṃ khalu na bhaya-dānena bhavet sarvātiśāyi-sāmarthyāt, kintu\nlajjā-dānenaiva | lajjā tu kulīna-kumārāṇāṃ sva-strī-gata-rahasya-vihāra-\nviśeṣasya pareṇānumitāv api jāyate, kim uta -</p>\n\n<lg>\n<l>yatra hrīḥ śrīḥ sthitā tatra yatra śrīs tatra sannatiḥ |</l>\n<l>sannatir hrīs tathā śrīś ca nityaṃ kṛṣṇe mahātmani || [HV 2.101.73 (96.72)]</l>\n</lg>\n\n<p>iti harivaṃśādy-uktānusāreṇa parama-lajjādi-guṇa-nidhānasya vraje nava-\nvayaḥ śrīlatām evābhivyañjatas tasya siddhe ca lajjālutve svayam eva\nnivāraṇādi-trayaṃ sidhyati | kintu lajjā dvividhā saṅgopya nyāyya-karmaṇi\nsaṅkoca-mātra-karī, anyāyya-karmaṇi nyakkāra-karī ca | atra\npūrvāvyājāntarācchannā nātivirodhinī uttarā yaśaḥ priyeṇa tena kṛtte'pi\nvyāje tasyānumitiś ced dviguṇībhūya virodhinī |</p>\n\n<p>tad evaṃ sati gopa-nārībhir aniśaṃ krīḍayāmāsa keśavaḥ [PadmaP 6.252.26]\nśrutāniśa-krīḍā pāradārye sarvathā na sambhavati, sva-dāratve tu tāsām\nasaṅkhyānāṃ sva-svarūpa-paty-aprāptā jāta-parama-duḥkhānāṃ gurubhir api\nsammataḥ sāntvanādi-rūpo ya āvaśyaka-dharmas tad-vidha-vyājena\nsambhavati | yac ca</p>\n\n<lg>\n<l>ramya-keli-sukhenaiva gopa-veśa-dharaḥ prabhuḥ |</l>\n<l>bahu-prema-rasenātra māsa-dvayam uvāsa ha ||</l>\n</lg>\n\n<p>ity etat-padyam tad-anantaraṃ ca sarveṣāṃ manoramatvaṃ bahu-prema-rasa-\npradatvaṃ ca ittham eva saṅgacchate iti | na ca gopa-nārībhir iti para-dāratvaṃ\nśabda-labdham | devahutyāṃ sā tvaṃ brahman nṛpa-vadhūr iti kardamaṃ prati\nbhagavad-vākyāj jāty-apekṣayāpi sambhavāt |</p>\n\n<p>na ca nivāraṇādibhir aupapatyam eva bharata-mataṃ ratnāvalī-nāṭikāyāṃ\nyayāti-caritādivad dāmpatye'pi sambhavāt | neṣṭā yad aṅgini rase kavibhir\nparoḍhā [UN 5.3] iti virodhāt |</p>\n\n<p>tad evaṃ gūḍhatayā māyayā praṇītānāṃ ramaṇatayā tasya prāptau mat-kāmā\nramaṇam iti padyaṃ yojitam | nanda-gopa-sutaṃ devi patiṃ me kuru te namaḥ\niti kṛta-japānāṃ kumārītvena prasiddhānāṃ parāsām api saṅkalpa-siddhir\neva śrī-bhagavatā kṛtā | tatraiva hi svayam aṅgīkṛtam yātābalā vrajaṃ\nsiddhāḥ iti | tad etat-pakṣe'pi pūrvavad eva gupta-patitvāj jāram iva jāram iti\nsaṅgamanīyam | tasmāc ca śrī-gopālottara-tāpanyāṃ tāḥ prati durvāsasā yad\nuktaṃ tad eva nigamanīyam janma-jarābhyāṃ bhinnaṃ sthāṇur ayam ity ādau\nsa vo hi svāmī bhavati iti | [end Vṛ. addition.]</p>\n\n<p>|| 11.12 || śrī-bhagavān uddhavam || 175-177 ||</p>\n\n<p>(page 103)\n[178]</p>\n\n<p>pūrvokta evāprakaṭa-līlā-praveśa-prakaṭa-līlāviṣkāra-rūpo'rthas tad-\nanantara-praśnottarābhyām apy abhipreto'sti | praśnas tāvat śrī-uddhava\nuvāca -</p>\n\n<lg>\n<l>saṃśayaḥ śṛṇvato vācaṃ tava yogeśvareśvara |</l>\n<l>na nivartata ātma-stho yena bhrāmyati me manaḥ || [BhP 11.12.16]</l>\n</lg>\n\n<p>tava vācaṃ śṛṇvato'vadhārayato'pi mamātmasthaḥ saṃśayo mayoditeṣv avahita\nity ādikādhyāya-traya-gata-mahā-vākyārtha-paryālocanāsāmarthyaṃ na\nnivartate | kutaḥ ? yena yata eva rāmeṇa sārdhaṃ mathurāṃ praṇīte [BhP\n11.12.10] ity ādi lakṣaṇāt tava vākyān mama mano bhrāmyati | hanta tāsām\nanena saṅgamaḥ kutra kathaṃ vidyate iti cintayā na svasthaṃ vartate ity\narthaḥ |</p>\n\n<p>[179]</p>\n\n<p>tathottaraṃ tatra tasya saṃśayam apanetuṃ dvābhyāṃ tāvat tac-cittaṃ svasthayan\nśrī-bhagavān uvāca --</p>\n\n<lg>\n<l>sa eṣa jīvo vivara-prasūtiḥ</l>\n<l>prāṇena ghoṣeṇa guhāṃ praviṣṭaḥ |</l>\n<l>mano-mayaṃ sūkṣmam upetya rūpaṃ</l>\n<l>mātrā svaro varṇa iti sthaviṣṭhaḥ || [BhP 11.12.17]</l>\n</lg>\n\n<p>sa eva mal-lakṣaṇo jīvo jagato jīvana-hetuḥ viśeṣato vrajasya jīvana-hetur vā\nparameśvaraḥ prāṇena mat-prāṇa-tulyena ghoṣeṇa vrajena saha vivara-\nprasūtir vivarād aprakaṭa-līlātaḥ prasūtiḥ prakaṭa-līlāyām abhivyaktir yasya\n<l>tathābhūtaḥ san punar guhām aprakaṭa-līlām eva praviṣṭaḥ | (page 104)</l>\nkīdṛśaḥ san ? kiṃ kṛtvā ? mātrā mama cakṣur-ādīni svaro bhāṣā-gānādi-\nvarṇo rūpam iti itthaṃ sthaviṣṭaḥ sva-parijanānāṃ prakaṭa eva san anyeṣāṃ\nsūkṣmam adṛśyaṃ bahiraṅga-bhaktānāṃ ca manomayaṃ kathañcin manasy eva\ngamyaṃ yad-rūpaṃ prakāśas tad upetya |</p>\n\n<p>[180]</p>\n\n<p>prakaṭa-līlāviṣkāraṃ ca sa-dṛṣṭāntaṃ spaṣṭayati -</p>\n\n<lg>\n<l>yathānalaḥ khe 'nila-bandhur uṣmā</l>\n<l>balena dāruṇy adhimathyamānaḥ |</l>\n<l>aṇuḥ prajāto haviṣā samedhate</l>\n<l>tathaiva me vyaktir iyaṃ hi vāṇī || [BhP 11.12.18]</l>\n</lg>\n\n<p>dṛṣṭānto'yaṃ garbhādi-krameṇāvirbhāva-mātrāṃśe | tṛtīye'pi tad uktaṃ\nśrīmad-uddhavenaiva - ajo'pi jāto bhagavān yathāgniḥ [BhP 3.2.15] iti |\nvyaktir āvirbhāvaḥ | hi yasmād iyaṃ svarahasyaika-vijñasya mamaiva vāṇī,\nnātrāsambhāvanā vidheyety arthaḥ | tataś cānantaraṃ vakṣyamāṇa evaṃ gadir\n[BhP 11.12.19] ity ādi granthas tu saṃśayāpattodane vyākhyeyaḥ | evaṃ\npūrvokta-vākyasyaivārtha-bhedena gadir laukika-bhāṣaṇam iti jñeyam |\ntasyāpy utpattir jñeyety arthaḥ | sa ca sa-tātparyako'rtha-bhedaṣ ṭīkāyām eva\ndṛśyate iti ||</p>\n\n<p>|| 11.12 || śrī-śukaḥ || 179-180 ||</p>\n\n<p>[181]</p>\n\n<p>tad evaṃ śrīmad-bhāgavate punar vrajāgamanādi-rūpo'yam artho bahudhā\nlabdho'pi pādmottara-khaṇḍavad yan na spaṣṭatayā varṇitas tat khalu\nnijeṣṭa-devatvasya bahirmukhān pratyācchādanecchayā antarmukhān\npratyutkaṇṭhā-vardhanecchayeti gamyate | ataevoktam - parokṣa-vādā ṛṣayaḥ\nparokṣaṃ ca mama priyam [BhP 11.21.35] iti | yad etat tu mayā kṣudreṇa\ntaralāyitaṃ kṣamatāṃ tat kṣamā-śīlaḥ śrīmān gokula-vallabhaḥ |</p>\n\n<p>tad etat śrīla-vṛndāvane līlā-dvayasya milanaṃ sāvasaram eva prastutam |\ndvārakāyāṃ tu prasiddham eva | tatra mauṣalādi-līlā māyiky eveti pūrvam\neva darśitam | vastutas tu dvārakāyām eva sa-parikarasya śrī-bhagavato\nnigūḍhatayā sthitir yādavānāṃ ca nitya-parikaratvāt tat-tyāgena svayaṃ\nbhagavata evāntardhāne tair atikṣobheṇonmatta-ceṣṭair upamarditā pṛthivy\neva naśyed iti prathamaṃ teṣām antardhāpanam | ataevoktam -</p>\n\n<p>bhū-bhāra-rāja-pṛtanā yadubhir nirasya\nguptaiḥ sva-bāhubhir acintayad aprameyaḥ |\nmanye 'vaner nanu gato 'py agataṃ hi bhāraṃ\n<l>yad yādavaṃ kulam aho aviṣahyam āste || [BhP 11.1.3] iti |</l></p>\n\n<p>atra teṣām adhārmikatayā tu pṛthivī-bhāratvaṃ na mantavyam |</p>\n\n<lg>\n<l>brahmaṇyānāṃ vadānyānāṃ nityaṃ vṛddhopasevinām |</l>\n<l>vipra-śāpaḥ katham abhūd vṛṣṇīnāṃ kṛṣṇa-cetasām || [BhP 11.1.8] ity ādau</l>\n</lg>\n\n<lg>\n<l>śayyāsanāṭanālāpa-</l>\n<l>krīḍā-snānādi-karmasu |</l>\n<l>na viduḥ santam ātmānaṃ</l>\n<l>vṛṣṇayaḥ kṛṣṇa-cetasaḥ || [BhP 10.90.46] ity ādau ca parama-sādhutva-</l>\n</lg>\n<p>prasiddheḥ |</p>\n\n<p>pṛthvī-bhāraś ca vyakti-bāhulya-mātreṇa neṣyate | parvata-samudrādīnām\n<l>anantānāṃ vidyamānatvāt | tathā na vastavyam [BhP 11.7.5] ity ādi bhagavad-</l>\nvākyasya tātparyam idam | māyayāpi yadūnāṃ tādṛśatva-darśanaṃ\nmamānanda-vaibhava-dhāmni madīya-jana-sukhada-mad-vilāsaika-nidhau\ndvārakāyāṃ nocitaṃ, prabhāse tu tat-tad-yogād ucitam iti |</p>\n\n<p>atha ca jijīviṣubhiḥ [BhP 11.6.34] ity uktvā vṛjināni tariṣyāmaḥ [BhP 11.6.38]\n<l>iti coktvā vastutas tu teṣāṃ tādṛśatvaṃ na bhaviṣyatīty evoktam | (page 105)</l>\ntatra cāsmābhiḥ iti vayam iti coktvā svenaikya-sūcanayā svātmavad\nanyathābhāvatvam eka-gatitvaṃ vyañjitam iti |</p>\n\n<p>tad evaṃ sthite taiḥ sākaṃ śrī-bhagavato dvārakāyām eva nityāṃ sthitim āha -\n</p>\n</div>\n<div>\n\n<lg>\n<l>dvārakāṃ hariṇā tyaktāṃ samudro 'plāvayat kṣaṇāt |</l>\n<l>varjayitvā mahārāja śrīmad-bhagavad-ālayam ||</l>\n</lg>\n\n<lg>\n<l>nityaṃ sannihitas tatra bhagavān madhusūdanaḥ |</l>\n<l>smṛtyāśeṣāśubha-haraṃ sarva-maṅgala-maṅgalam || [BhP 11.31.23-24]</l>\n</lg>\n\n<p>loka-dṛṣṭyaiva hariṇā tyaktām atyaktām iti vā, nityaṃ sannihita iti\nvakṣyamāṇatvāt | tataś cobhayathāpy āplāvanaṃ parito jalena parikhāvad\nāvaraṇaṃ taj-jala-majjanaṃ ca samudreṇaiva śrī-bhagavad-ājñayā tyakta-\nbhūmi-lakṣaṇasya hastināpura-prasthāpita-bahirjana-gṛhādy-adhiṣṭhāna-\nbahir-āvaraṇasyaiva | tathā racanaṃ viśva-karmaṇā tasyaiva prakaṭa-līlāyāḥ\nprāpañcika-miśratvāt | ataḥ sudharmādīnāṃ svargād āgamanaṃ ca yujyate |\naprakaṭa-līlāyāṃ tato'pi divyataraṃ sabhāntarādikam api syāt | śrīmān\nyādavādi-gṛha-vṛnda-lakṣaṇa-śobhopaśobhāvān yo bhagavad-ālayas taṃ\nvarjayitvā | tad evam adyāpi samudra-madhye kadācid asau dūrataḥ kiñcid\ndṛśyate iti tatratyānāṃ mahatī prasiddhiḥ | atra mahārājeti sambodhanaṃ\ndṛṣṭānta-garbham | yad vā mahānto rājāno yādava-lakṣaṇā yatra\ntathābhūtaṃ tad-ālayaṃ śrī-kṛṣṇa-nitya-dhāma-rūpaṃ dvārakā-puram | na\nkevalaṃ pura-mātrāstitvaṃ tatra ca śrīmati bhagavad-ālaye madhusūdanaḥ\nśrī-kṛṣṇo nityam eva sannihitaḥ | arthāt tatratyānāṃ kiṃ vā na tatra\nsannihitaḥ | bhagavān yādavādi-lakṣaṇākhila-nijaiśvaryavān eva |</p>\n\n<p>tad-ālayam eva viśinaṣṭi smṛtyeti | sākṣād adhunā vyakta-tad-\ndarśanābhāvāt smṛtyety uktam | yaḥ svayam evambhūtas tasya tv anyathā\nsambhāvitatvam api nāstīti | evam eva viṣṇu-purāṇe -</p>\n\n<lg>\n<l>plāvayāmāsa tāṃ śūnyāṃ dvārakāṃ ca mahodadhiḥ |</l>\n<l>nityaṃ sannihitas tatra bhagavān keśavo yataḥ ||</l>\n</lg>\n\n<p>tad atīva mahā-puṇyaṃ sarva-pāpa-praṇāśanam |\n<l>viṣṇu-krīḍānvitaṃ sthānaṃ dṛṣṭvā pāpāt pramucyate || [ViP 5.38.9-10] iti |</l></p>\n\n<p>[Vṛ. adds here: tathaiva śrī-hari-vaṃśe yādavān pratīndra-preṣitasya\nnāradasya vākyam -</p>\n\n<lg>\n<l>kṛṣṇo bhogavatīṃ ramyām ṛṣi-kāntāṃ mahā-yaśāḥ |</l>\n<l>dvārakām ātmasāt kṛtvā samudraṃ gamayiṣyati || [HV 2.102.32]</l>\n</lg>\n\n<p>ity atra ātmasāt kṛtvā iti na tu tyaktveti | Vṛ. addition ends.]</p>\n\n<p>|| 11.31 || śrī-śukaḥ || 181 ||</p>\n\n<p>[182]</p>\n\n<p>tad evam aprakaṭa-prakaṭa-līlayoḥ samanvayo darśitaḥ | ete eva pādmottara-\nkhaṇḍe bhoga-līlā-śabdābhyām ucyete - bhoge nitya-sthitis tasya līlāṃ\nsaṃharate kadā [BhP 6.226.9] ity ādinā | yāṃ kadācit saṃharate sā līlety\narthaḥ | tatra prakaṭa-līlā-gata-bhāvasya viraha-saṃyogādi-līlā-vaicitrī-bhara-\nvāhitvena balavattaratvāt ubhaya-līlaikī-bhāvānantaram api tanmayas teṣām\nabhimāno'nuvartate eva | tatraiśvarya-jñāna-saṃvalita-bhāvānāṃ śrī-\nyādavānāṃ sa tāvan nūnam evaṃ sambhavati | aho sarva-daivānya-jīvātūnām\nasmākam īśitā śrī-kṛṣṇākhyo bhagavān ayaṃ nānā-līlāmṛta-nirjharaiḥ\nsāndrānanda-camatkāram āsvādayituṃ yādava-śikhāmaṇer nityam eva pitṛ-\nbhāva-samṛddhasya śrīmad-ānakadundubher gṛhe sva-janmanā svān svān\nalaṃcakāra | tataś ca sādhitāsmad-ānanda-satra-pradhāna-vividha-kāryaḥ\nparama-bāndhavo'sau parameśvaras tat-tad-rūpān evāsmān punar\nbrahmādyair api duradhigame śrī-mathurā-nāmni śrī-dvārakā-nāmni vā\nparama-dhāmni nānā-mādhurī-dhurīṇābhir ātma-līlābhir anuśīlita eva\n(page 106) vibhrājate iti | so'yam abhimānaḥ śrī-vṛndāvane tu nija-nija-\nsambandha-sandhāyaka-premaikānusāriṇāṃ śrī-vraja-vāsināṃ nūnam eva\nsamujjṛmbhate - ahoyo'sau gokula-kula-bhāga-dheya-puñja-mañjula-prakāśo\nmādṛśāṃ dṛśāṃ jīvana-sañcaya-nirmañchanīya-pāda-lāñchana-leśo\nvāñchātīta-sukha-santati-santānako mahā-vana-vraja-mahā-khanijaninī-nīla-\nmaṇir āvirāsīt | yo'sau duṣṭa-bhoja-rāja-visṛṣṭaiḥ pūtanādi-graha-samūhair\nuparako'pi muhur anukūlena vidhinā teṣāṃ svayam eva vināśa-pūrvakaṃ\ncakorebhyaḥ candramā ivāsmabhyaṃ vitīrṇa evāsīt | yo'sau tādṛśa-tadīya-\nmahā-guṇa-gaṇād eva parituṣyadbhir muni-devair iva dattena kenāpi\nprabhāveṇa muhur api vipad-gaṇād ātma-kleśam agaṇayann eva naḥ\nparitrātavān | yo'sau nija-śīla-lāvaṇya-rūpa-guṇa-vilāsa-keli-vinigūḍha-\nsauhṛdya-prakaṭana-cāturī-gumphita-mādhurībhir asmān susṭhu puṣṭāṃś\ncakāra | yo'sau laghunāpi guṇābhāsenāsmākam ānanda-sandoham\nabhivindamāno yad yad api mādṛśām abhilaṣitaṃ tad-atītā vā tat tad api\npratilavam apy āścarya-bhūtaṃ nija-mādhurya-varyam ullāsitavān | yo'sau\nsakala-sādhu-janāvanāya vikhyāpita-yādava-sambandhas tad-dvārā svayam\napi ca rājanyāsura-saṅgha-saṃharaṇāya yadu-purīṃ prasthitavān | yo'sau\nkāryānurodhena tatraiva cirāya tiṣṭhata ātmano viprayogena satapta-buddhīn\nuddhavādibhir asmān asakṛd āśvāsayāmāsa | yo'sau punar-utkaṇṭhā-koṭi-\nsamākṛṣṭa-mūrtibhis tīrtha-vrajyā-vyājena kurukṣetra-pragatair asmābhiḥ\nśvāsa-mātrāvaśiṣṭair ivāmṛta-vāridhi-rūpa-labdho babhūva | yo'sau\ntathāvidhān asmān ātma-sannidhau māsa-katipayaṃ saṃvāsya parama-\nsvajanayā mudhaiva kṛtābhimānebhyo yādavebhyo nigūḍhāṃ kām api sneha-\nmudrām asmāsu samudghaṭayya bhavatām evāham iti vyañjanayā muhur\nevāsmān abhitaḥ sandhukṣitavān | yo'sau śrī-vṛndāvanam evāsmākam\nātmano'pi paramam abhīṣṭam iti niṣṭaṅkya śapathādinā nija-jhaṭity-\nāgamane visrabhya sāgraham asmān atraiva prasthāpitavān | so'yam aho\nakṛtāpara-kartavya-śeṣa evāsmān nijāgamanaṃ vinā samārabdha-prāṇa-koṭi-\nmocana-vyavasāyān āśaṅkya jhaṭiti svayam eva gokulaṃ sāmpratam āgamya\nnija-viraha-kāla-vyāla-mukhān niṣkāsya ca svāvalokanāmṛta-pūreṇa siñcann\nevāste |</p>\n\n<p>tatra ca pratikṣaṇam api nava-navī-kṛtenānanya-sādhāraṇena kenāpi sneha-\nsandohamayena kevalena nija-svabhāva-viśeṣeṇa tatrāpi nija-saundarya-\nvaryāmṛta-pūra-prapācaya-cayanena, tatrāpi vividha-puṣpādi-vibhūṣaṇa-para-\nbhāga-parābhogena, tatrāpi vilāsa-mādhurī-dhurā-viśeṣādhānena, tatrāpi\nvicitra-guṇa-gaṇollāsa-camatkāra-vidyā-vinodena, tatrāpi go-pālana-\ngavākāraṇa-bālya-krīḍana-mohana-mantrāyita-muralī-vādanādi-vibhrameṇa,\ntatrāpi gokula-nirgamana-praveśādi-līlā-cāturī-mādhuryāḍambareṇa, tatrāpi\nsuhṛdāṃ yathāyatham anusantarpaṇa-keli-kalā-viśeṣa-prakāśita-\nsnehātiśayenāsmān upalālayann evāste |</p>\n\n<p>tena vayam aho samaya-gamanāgamanam api sambhālayituṃ na pārayāma iti |\netad-anusāreṇa dvārakātaḥ samāgate śrī-kṛṣṇe keṣāñcid vraja-vāsinām eva\ntadānīntanam ullāsa-vacanaṃ jayati jananivāsa [BhP 10.90.48] ity-ādikaṃ śrī-\nśuka-mukhād āvirbhūtam iti vrajaikānta-bhaktā vyācakṣante |\nakleśenaivārtha-viśeṣa-sphūrteḥ | sambhavati ca śrī-bhāgavatasya\nvicitrārthatvaṃ, vidvat-kāma-dhenu-rūpatvāt | tathā hi jayati ity ādi |</p>\n\n<p>ko'pi so'yam asmākaṃ jīvana-koṭi-priyatamo viṣvak-pracāreṇa śrī-\nvṛndāvanasyaiva (page 107) viśeṣataḥ sthāvarāṇāṃ jaṅgamānāṃ ca tad-\nvirahād yad duḥkhaṃ tan-nihantā jayati sarvotkarṣeṇa vartate | arthāc chrī-\nvṛndāvana eva | śrī-vṛndāvanasya sthāvarāṇām api bhāvo varṇita eva,\nkevalenaiva bhāvena ity ādinā | kena viśiṣṭaḥ ? susmitena śrī-mukhena |\netena sadātanam ānandaika-rasatvaṃ sveṣu sadaiva suprasannatvaṃ ca tasya\nprakāśitam | kiṃ kurvan ? vraja-rūpaṃ yat puraṃ tat-sambandhinyo yā vanitā\njanitānurāgāḥ kula-vadhvas tāsāṃ kāma-devaṃ sarva-\npremānandoparivirājamānatvāt tāsāṃ kāmas tu devaḥ parama-divya-rūpas\ntaṃ vardhayan |</p>\n\n<p>nanu śrī-devakyāḥ putro'yam ity evaṃ vadanti, tat kathaṃ yusmākam\natrāsmadīyatvenābhimānaḥ ? tatrāha devakyāṃ janmeti vādo mithyaiva loka-\nkhyātir yasya saḥ | tarhi kathaṃ vāsudeva iti nāmety āśaṅkyāha jananivāso\njanānāṃ svajanānām asmākaṃ nivāsatvād āśrayatvād eva tathābhidhīyata\nity arthaḥ | svajaneṣv asmāsu kṛta-vāsatvād eva vā | tataś cādhikaraṇe kartari\nvauṇādiko vāsuḥ | sa ca dīvyati krīḍatīti devaś ca sa iti vigrahaḥ | prāg ayaṃ\nvāsudevasya [BhP 10.8.14] ity ādikā śrī-gargoktir api nāsmabhyaṃ bhātīti\nbhāvaḥ | kim artham asau devakī-janma-vādo'bhūd ity āśaṅkāyām āha -\nyadu-varāḥ pariṣat-sahāya-rūpā yatra tādṛśaṃ yathā syāt tathā, svair dorbhir\nbhuja-prāyair arjunādibhir adharmaṃ tat pracuraṃ duṣṭa-kulam asyan\nnihantuṃ, lakṣaṇa-hetvoḥ, kriyāyāḥ śatṛ-pratyaya-smaraṇāt | tasyām ātma-\njanmani khyāpite te te sahāyā bhaviṣyantīty evam anusandhāyety arthaḥ |\ntathoktaṃ kaṃsa-vadhānantaraṃ śrī-kṛṣṇena śrī-vrajeśvaraṃ prati jñātīn vo\ndraṣṭum eṣyāmo vidhāya suhṛdāṃ sukham [BhP 10.45.23] iti | atra\nviśeṣeṇenaiva śrī-kṛṣṇa-rūpa-viśeṣya-padam upasthāpyate ayam udayati\nmudrā-bhañjanaḥ padminīnām itivat ||</p>\n\n<p>|| 10.90 || śrī-śukaḥ || 182 ||</p>\n\n<p>[183]</p>\n\n<p>atha teṣāṃ tena paramānandena samayānanusandhānam apy uktam vrajati na\nhi yatrāpi samayaḥ [BrahmaS 5.56] iti | atas teṣāṃ śrī-kṛṣṇāgamana-\nparamānanda-mattānām adyaivāyam āgata itīva sadā hṛdi vartate |</p>\n\n<p>[Vṛ. adds here:] sa eṣa yadvad aprakaṭa-svārasikyāṃ prakaṭa-līlā-gata-bhāva-\npraveśas tathā tad-vaibhava-rūpāsu mantropāsanāmayīṣv api sva-sva-\nprāktana-tad-bhāva-praveśo jñeyaḥ | gaṅgāyā bhāvas tadīya-hrada-śreṇīṣv\neva | ubhayatrāpy asau samāna eva darśitaḥ | pādma-pātāla-khaṇḍe go-gopa-\ngopikā-saṅge yatra krīḍati kaṃsahā iti govinda gopījana-vallabheśa\nkaṃsāsuraghna ity ābhyām | evaṃ yathā svārasikyām iva mantra-mayyām api\nnandanandanatvam anugacched evaṃ śrūyate - sakala-loka-maṅgalo nanda-\ngopa-tanayo devatā ity atra gautamīya-tantre dvitīyādhyāye nandanandana\nity uktaḥ ity atra ca | [Vṛ. addition ends.]</p>\n\n<p>tad evaṃ prakaṭa-līlā-gata-bhāva-viśeṣasyāprakaṭa-līlāyāṃ praveśād bahir-\nantardhāna-līlā-dvitīyasyaikyaṃ varṇitam | tatra yadyapi pūrva-pūrvam api\ntādṛśa-bhāvas teṣām anādita evānuvartate tathāpi tam eva navanavīkṛtya\nsamuddīpayituṃ punaḥ punar avatāra iti jñeyam |</p>\n\n<p>tad evaṃ śrī-kṛṣṇasya svayaṃ bhagavattvaṃ darśitam | tatrāpi śrī-gokule tat-\nprakāśātiśayo dṛśyate | sa caiśvarya-gatas tāvat satya-jñānānantānanda-rasa-\nmātraika-mūrti-brahmāṇḍa-koṭīśvara-darśanādau | kāruṇya-gataś ca\npūtanāyā api sākṣān mātṛ-gati-dāne | mādhurya-gataś ca |</p>\n\n<lg>\n<l>vraja-striyo yad vāñchanti pulindyas tṛṇa-vīrudhaḥ |</l>\n<l>gāvaś cārayato gopāḥ pāda-sparśaṃ (page 108) mahātmanaḥ || [BhP 10.83.43]</l>\n</lg>\n<p>iti śrī-paṭṭa-mahiṣī-prārthanādau |</p>\n\n<p>atra sthite'pi sarvato'pi prema-varīyasīnāṃ tāsāṃ tat-pāda-sparśa-saubhāgye\ntan-mādhurya-prakāśātiśaya-vaiśiṣṭyābhiprāyeṇaiva tathoktiḥ saṅgacchate |\ntathaiva coktaṃ -</p>\n\n<p>trailokya-saubhagam idaṃ ca nirīkṣya rūpaṃ\n<l>yad go-dvija-druma-mṛgān pulakāny abibhrat || [BhP 10.29.40] ity ādiṣu |</l></p>\n\n<p>ato līlā-gataś cāsau ślāghyate pitarau nānvavindetāṃ kṛṣṇodārārbhake hitam\n[BhP 10.8.47] ity ādiṣu | atas tadīyānām apy utkarṣa uktaḥ vṛndāvanaṃ\ngovardhanaṃ yamunā-pulināni ca [BhP 10.11.36] vīkṣyāmīty ādau | tataḥ\nparikarāṇāṃ tu aho bhāgyam aho bhāgyam [BhP 10.14.32] ity ādau | itthaṃ\nsatām [BhP 10.12.11] ity ādau, nandaḥ kim akarot [BhP 10.8.43] ity ādau, etāḥ\nparam [BhP 10.47.51] ity ādau, gopyas tapaḥ kim acaran [BhP 10.44.14] ity\n<l>ādau | tatrāpi tatrātiśuśubhe tābhiḥ [BhP 10.33.6] ity ādau ca tāsu</l>\nprakāśātiśaya-sīmā darśitā | tataḥ sarvāsv api tāsu anayārādhito nūnaṃ\nbhagavān harir īśvaraḥ [BhP 10.30.28] ity ādibhiḥ | prema-varīyastvena\nprasiddhāyāṃ śrī-rādhikāyāṃ tu kim uteti jñeyam | atra cedaṃ tattvam |\ndvitīye sandarbhe khalu paramatvena śrī-bhagavantaṃ nirūpya tasya śakti-\ndvayī nirūpitā | tatra prathamā śrī-vaiṣṇavānāṃ śrī-bhagavad-upāsyā\ntadīya-svarūpa-bhūtā yan mayy eva khalu tasya sā bhagavattā | dvitīyā cātha\nteṣāṃ jagadvad-upekṣaṇīyā māyā-lakṣaṇā, yan mayy eva khalu tasya\njagattā | tatra pūrvasyāṃ śaktau śaktimati bhagavac-chabdaval-lakṣmī-śabdaḥ\nprayujyata ity api dvitīya eva darśitam | tato'smin sandarbhe tu sa ca bhagavān\nśrī-kṛṣṇākhya eveti nirdhārite tadīyā svarūpa-śaktis tu kim ākhyeti\nnirdhāryam | tatra dvayor api puryoḥ śrī-mahisākhyā jñeyā | mathurāyām\napy aprakaṭa-līlāyāṃ śrutau rukmiṇyāḥ prasiddher anyāsām upalakṣaṇāt |\nśrī-mahiṣīṇāṃ tadīya-svarūpa-śaktitvaṃ skānda-prabhāsa-khaṇḍe śrī-śiva-\ngaurī-saṃvāde gopyāditya-māhātmye dṛṣṭam -</p>\n\n<lg>\n<l>purā kṛṣṇo mahātejā yadā prabhāsam āgataḥ |</l>\n<l>sahito yādavaiḥ sarvaiḥ ṣaṭ-pañcāśat-prakoṭibhiḥ ||</l>\n</lg>\n\n<lg>\n<l>ṣoḍaśaiva sahasrāṇi gopyas tatra samāgatāḥ |</l>\n<l>lakṣam ekaṃ tathā ṣaṣṭhir ete kṛṣṇa-sutāḥ priye || ity upakramya,</l>\n</lg>\n<lg>\n<l>tato gopyo mahā-devi vidyāyāḥ ṣoḍaśa smṛtāḥ |</l>\n<l>tāsāṃ nāmāni te vakṣye tāni hy ekamanāḥ śṛṇu ||</l>\n</lg>\n\n<lg>\n<l>lambinī candrikā kāntā krūrā śāntā mahodayā |</l>\n<l>bhīṣaṇī nandinī śokā supūrva-vimalā kṣayā ||</l>\n</lg>\n\n<lg>\n<l>śubhadā śobhanā puṇyā haṃsasyaitāḥ kalā kramāt |</l>\n<l>haṃsa eva mataḥ kṛṣṇaḥ paramātmā janārdanaḥ ||</l>\n</lg>\n\n<lg>\n<l>tasyaitāḥ śaktayo devi ṣoḍaśaiva prakīrtitāḥ |</l>\n<l>candra-rūpī mataḥ kṛṣṇaḥ kalā-rūpās tu tāḥ smṛtāḥ ||</l>\n</lg>\n\n<lg>\n<l>sampūrṇa-maṇḍalā tāsāṃ mālinī ṣoḍaśī kalā |</l>\n<l>pratipat-tithim ārabhya sañcaraty āsu candramāḥ ||</l>\n</lg>\n\n<lg>\n<l>ṣoḍaśaiva kalā yās tu gopī-rūpā varāṇane |</l>\n<l>ekaika-śastāḥ sambhinnāḥ sahasreṇa pṛthak pṛthak ||</l>\n</lg>\n\n<p>evaṃ te kathitaṃ devi rahasyaṃ jñāna-sambhavam |\n<l>ya evaṃ veda puruṣaḥ sa jñeyo vaiṣṇavo budhaiḥ || [108.5-8, 10-16] iti |</l></p>\n\n<p>atra gopyo rājñyaḥ ity arthaḥ | gopo bhūpe'pi iti nāma-liṅgānuśāsanāt |\nlambinī avatāra-śaktiḥ | supūrva-vimalā suvimalā | haṃsaśītety atra prāptasya\nhaṃsayety asya vācyam āha haṃsa eveti | sa ca candra-rūpī candra-\ndṛṣṭāntenoddeśya ity arthaḥ | kalā-rūpā iti tāś ca śaktayaś ca\ncandrasyāmṛtety ādi-kalā-dṛṣṭāntenoddeśyā ity arthaḥ | anuktām antimāṃ\n<l>mahā-śaktim āha sampūrṇeti | seyaṃ tu (page 109) kalā-samaṣṭi-rūpā jñeyā |</l>\ndṛṣṭāntopapādanāya candrasya tādṛśatvam āha pratipad iti | āsu etat-tulyāsu\nkalāsu | vivakṣitam āha ṣoḍaśaiveti ṣoḍaśānām eva vidyā-rūpatvāt | etad-\nupadeśasya jñāna-sambhava-rahasyatvāt | taj-jñānasya vaiṣṇavatānumāpaka-\nliṅgatvāc ca |</p>\n\n<p>krūrābhīṣaṇī-śokānām api bhagavat-svarūpa-bhūtānām eva satīnāṃ\nmallānām aśaniḥ [BhP 10.4717] itivat śrī-kṛṣṇasya kaṭhinatva-\npratyāyakatvāt | mṛtyur bhoja-pater itivad durjana-vitrāsakatvāt, asatāṃ śāstā\nitivat tadīya-śoka-hetutvād eva ca tat-tan-niruktir upapadyate | yathā\nprakāśaika-rūpāyā eva sūrya-kānter ulūkeṣu tama-ādi-vyañjakateti | ataś\ncandra-rūpī mataḥ kṛṣṇaḥ kalā-rūpās tu tāḥ smṛtāḥ iti sphuṭam eva\nsvarūpa-bhūtatvaṃ darśitam |</p>\n\n<p>tad evaṃ tāsāṃ svarūpa-śakti-bhūtatve lakṣmītvaṃ sidhyaty eva | tad evam\nabhipretya lakṣmītvam āha --</p>\n\n<lg>\n<l>gṛheṣu tāsām anapāyy atarka-kṛn</l>\n<l>nirasta-sāmyātiśayeṣv avasthitaḥ |</l>\n<l>reme ramābhir nija-kāma-sampluto</l>\n<l>yathetaro gārhaka-medhikāṃś caran || [BhP 10.59.34]</l>\n</lg>\n\n<p>ṭīkā ca -ramābhir lakṣmyā aṃśa-bhūtābhir ity eṣā | svarūpa-śaktitvād eva\nreme ity uktam | ataeva nijaḥ svakīyaḥ paramānanda-śakti-vṛtti-viśeṣodaya-\nrūpa-prema-viśeṣa-svarūpo yaḥ kāmas tena sampluto vyāpta iti ||</p>\n\n<p>|| 10.49 || śrī-śukaḥ || 183 ||</p>\n\n<p>[184]</p>\n\n<p>ittham aṣṭānāṃ śrī-paṭṭa-mahiṣīṇāṃ tu tat-svarūpa-śaktitvaṃ\nkaimutyenaiva sidhyati | tatra śrī-satyabhāmāyā bhū-śakti-rūpatvaṃ\npādmottara-khaṇḍādau prasiddham | śrī-yamunāyāḥ kṛpā-śakti-rūpatvaṃ\nskānda-yamunā-māhātmyādāv ity ādy-anveṣaṇīyam | kintu śrī-\nharivaṃśādau satyabhāmāyāḥ saubhāgyātiśayasya vikhyātatvāt prema-śakti-\npracura-bhū-śaktitvaṃ jñeyam | svayaṃ lakṣmīs tu śrī-rukmiṇī --\n<lg>\n<l>dvārakāyām abhūd rājan mahā-modaḥ puraukasām |</l>\n<l>rukmiṇyā ramayopetaṃ dṛṣṭvā kṛṣṇaṃ śriyaḥ patim || [BhP 10.54.6]</l>\n</lg></p>\n\n<p>ity ādiṣu tasyām eva bhūriśaḥ prasiddheḥ | ataḥ svayaṃ lakṣmītvenaiva\nparaspara-yogyatām āha -</p>\n\n<lg>\n<l>asyaiva bhāryā bhavituṃ rukmiṇy arhati nāparā |</l>\n<l>asāv apy anavadyātmā bhaiṣmyāḥ samucitaḥ patiḥ || [BhP 10.53.37]</l>\n</lg>\n\n<p>spaṣṭam |</p>\n\n<p>|| 10.53 || vidarbha-pura-vāsinaḥ parasparam || 184 ||</p>\n\n<p>[185]</p>\n\n<p>tathā tāṃ rukmiṇīṃ śriyam ity ādau yā līlayā dhṛta-tanor anurūpa-rūpā\n[BhP 10.60.9] iti | spaṣṭam |</p>\n\n<p>ataḥ svayaṃ bhagavato'nurūpatvena svayaṃ lakṣmītvaṃ siddham eva | ataeva\nvaidarbhīṃ bhīṣmaka-sutāṃ śriyo mātrāṃ svayaṃvare [BhP 10.52.16] ity atra\nmāti antarbhavatyasyām iti mātrā-padaṃ bāhulyād adhikaraṇa evauṇādikaṃ\njñeyam | kārtsnye avadhāraṇe mātram itivat | tataś ca vaikuṇṭha-prasiddhāyā\nlakṣmyā antarbhāvāspadatvād eṣaiva lakṣmīḥ sarvataḥ paripūrṇety arthaḥ |\nyat tu -</p>\n\n<lg>\n<l>nanv evam etad aravinda-vilocanāha</l>\n<l>yad vai bhavān bhagavato 'sadṛśī vibhūmnaḥ |</l>\n<l>kva sve mahimny abhirato bhagavāṃs try-adhīśaḥ</l>\n<l>kvāhaṃ guṇa-prakṛtir ajña-gṛhīta-pādā || [BhP 10.60.34]</l>\n</lg>\n\n<p>iti tasyā evoktis tatra nijāṃśābhāsam eva dainyena svaṃ matvoktam iti\nmantavyam | yad vā, guṇā gauṇī prakṛtiḥ svabhāvo yasyāḥ sā apakṛṣṭa-\nrūpety arthaḥ | yathā tatraiva, syān me tavāṅghrir araṇaṃ sṛtibhir\nbhramantyāḥ [BhP 10.60.43] iti manuṣyāvatāratābhiniveśāt tasyā eva\n<l>dainyoktiḥ | atra daiva-prerito vāstavo'rthas tv evaṃ (page 110) he'ravinda-</l>\nlocana bhagavatas tavāsadṛśy aham ity etad | yad bhavān āha nanu niścitaṃ\ntat tv evaṃ vakṣyamāṇa-prakārakaṃ na tv anya-prakārakam | tathaivāha sve\nsvarūpa-bhūte mahimni aiśvaryādāv abhirato bhagavān kva kutrānyatra,\ntathāhaṃ tā te guṇā aiśvaryādaya eva prakṛtiḥ svarūpaṃ yasyās tathābhūtā\nkva kutrānyatra, kintu na kutracid anyatreti dvayor ekatra eva svarūpe sthitir\nity arthaḥ | ataevājñair asya śrī-viṣṇos tava tattvajñair gṛhītau sevitau pādau\nyasyās tathābhūtāhaṃ tasmāc chakti-śaktimator atyanta-bhedābhāvād\nevopamānopameyatvābhāvena sādṛśyābhāva iti bhāvaḥ | evaṃ sṛtibhir\nbhramantyā ity atrāpi hi tvadīya-padavībhir ity eva vāstavo'rthaḥ | tad uktam\n- devatve deva-dehaiyaṃ manuṣyatve ca mānuṣī [ViP 1.9.143] iti |</p>\n\n<p>evam eva -</p>\n\n<lg>\n<l>astv ambujākṣa mama te caraṇānurāga</l>\n<l>ātman ratasya mayi cānatirikta-dṛṣṭeḥ |</l>\n<l>yarhy asya vṛddhaya upātta-rajo-'ti-mātro</l>\n<l>mām īkṣase tad u ha naḥ paramānukampā || [BhP 10.60.46]</l>\n</lg>\n\n<p>ity atrāpi tasyāḥ prakṛtitvaṃ dainyajenābhedopacāreṇaiva vyākhyeyam | yad\nvā asya gārhasthasya upāttā aṅgīkṛtā rajo'timātro sarva-\nbhūtānurañjanātiśayo yena saḥ | vāstavārthas tv evaṃ yad uktaṃ - udāsīnā\nvayam ity ādi, śrī-bhagavatā tatrāha - astv iti | he ambujākṣa ātman ātmani\nmayi ca ratasya te caraṇānurāgo mamāstu | mayi ratatvaṃ coktaṃ tathāham api\ntac-citto nidrāṃ ca na labhe niśi [BhP 10.53.2] iti svayam eveti bhāvaḥ |</p>\n\n<p>nanv ātma-ratasya mama kathaṃ tvayi ratis tatrāha anatirikta-dṛṣṭeḥ |\nśaktimaty ātmani śaktau ca mayy anatiriktā pṛthag-bhāva-śūnyā dṛṣṭir\nyasya | śakti-śaktimator apṛthag-vastutvād dvayor api mitho\nviśiṣṭatayaivāvagamād vā yujyata eva mayy api ratir iti bhāvaḥ |</p>\n\n<p>tad evaṃ satyām api svābhāvikyāṃ ratau viśeṣatas tu, yarhy asya ratyākhyasya\nbhāvasya vṛddhaye upāttā rajo'timātrā rāgātiśayo yena tathābhūtas tvaṃ\nmām īkṣase sa-bhāvam ālokayasi tadāsau no'smān prati\nparamaivānukampeti | evam udāsīnatvaṃ tava sākṣān mat-sambandhād\nanyatraiveti mama sudṛḍha eva viśvāsa iti bhāvaḥ | tasmāt sādhūktaṃ yā\nlīlayā dhṛta-tanoḥ [BhP 10.60.9] ity ādinā śrī-rukmiṇī-devyāḥ svayaṃ\nlakṣmītvam |</p>\n\n<p>|| 10.60 || śrī-śukaḥ || 185 ||</p>\n\n<p>[186-187]</p>\n\n<p>atha vṛndāvane tadīya-svarūpa-śakti-prādurbhāvāś ca śrī-vraja-devyaḥ |\nyathā brahma-saṃhitāyām -</p>\n\n<p>ānanda-cinmaya-rasa-pratibhāvitābhis\ntābhir ya eva nija-rūpatayā kalābhiḥ |\ngoloka eva nivasaty akhilātma-bhūto\n<l>govindam ādi-puruṣaṃ tam ahaṃ bhajāmi || [BrahmaS 5.30] iti |</l></p>\n\n<p>tābhiḥ śrī-gopībhir mantre tac-chabda-prayogāt | kalābhiḥ śaktibhiḥ | nija-\nrūpatayā sva-svarūpatayā | śaktitvaṃ ca tāsāṃ pūrvoktotkarṣeṇa parama-\npūrṇa-prādurbhāvānāṃ sarvāsām api lakṣmītvam eva | tad uktaṃ tatraiva -\nlakṣmī-sahasra-śata-sambhrama-sevyamānam iti, śriyaḥ kāntāḥ kāntaḥ\nparama-puruṣaḥ iti ca | etad abhipretyaiva svāyambhuvāgame'pi śrī-bhū-līlā-\nśabdais tat-preyasī-viśeṣa-trayam upadiṣṭam | tasmāl lakṣmīto'py utkarṣa-\nvarṇanam āsāṃ (page 111) para-vyomādi-sthitābhyas tan-nāmnaiva\nlakṣmībhya ādhikya-vivakṣayeti mantavyam | śrī-vṛndāvana-lakṣmyas tv etā\neveti |</p>\n\n<p>evam eva pāda-nyāsair bhuja-vidhūtibhiḥ [BhP 10.33.7] ity ādau kṛṣṇa-\n<l>vadhvaḥ ity uktam | ataeva gopī-janāvidyā-kalā-prerakaḥ [GTU 1.8] ity atra</l>\ntāpanī-vākye śrīmad-daśākṣarastha-nāma-niruktau ye gopī-janās te ā\nsamyag yā vidyā parama-prema-rūpā tasyāḥ kalā vṛtti-rūpā iti vyākhyeyam |\nrāja-vidyā rāja-guhyam [Gītā 9.2] ity ādi śrī-gītā-prakaraṇāt | (avidyā-\nkalā-śabdena avidyaiva kalā vṛttir yasyāḥ sā sarvendriya-vimoha-kāriṇī\nprema-śaktir evākhyātā |) vyākhyāntare bhagavaty avidyā-saṃśleṣābhāvāt |\ntad uktaṃ -</p>\n\n<p>hlādinyā saṃvid-āśliṣṭaḥ saccidānanda īśvaraḥ |\nsvāvidyā-saṃvṛto jīvaḥ saṃkleśa-nikarākaraḥ || iti svāmi-sūktau | tathā -</p>\n\n<lg>\n<l>hlādinī sandhinī saṃvit tvayy ekā sarva-saṃśraye |</l>\n<l>hlāda-tāpa-karī miśrā tvayi no guṇa-varjite || iti [ViP 1.12.69] viṣṇu-purāṇe</l>\n</lg>\n<p>ca |</p>\n\n<p>[B here adds: athavā vaibhava-mātrābhijñān prati virāḍ-upāsanāvat gopījana-\nśabdasyānya-niruktir iyam | yathā tatraiva gopāla-pada-niruktau sṛṣṭi-\nparyantam ālātīty uktam | tatrāvidyā-kalā-śabdena māyaivocyate iti | B\naddition ends.]</p>\n\n<p>tatas tāsāṃ prerakas tat-tat-krīḍāyāṃ pravartaka iti vallabha-\nśabdenaikārthyam eva | sa vo hi svāmī iti tasyām eva śrutau tāḥ prati\ndurvāsaso vākyāt | yac ca tāsāṃ kvacit pūrva-janmani sādhakatvam iva\nśrūyate | tat tu pūrvāsām eva vyākhyeyam | tās tu nitya-siddhā eva | ata idam\nittham eva vyākhyeyam -</p>\n\n<lg>\n<l>tābhir vidhūta-śokābhir bhagavān acyuto vibhuḥ |</l>\n<l>vyarocatādhikaṃ tāta puruṣaḥ śaktibhir yathā || [BhP 10.32.10]</l>\n</lg>\n\n<p>yathā yathāvat | ataevādhikaṃ vyarocata ity uktam upapadyate sva-śakty-eka-\nprakāśakatvāt śrī-bhagavataḥ --</p>\n\n<lg>\n<l>gopyo labdhvācyutaṃ kāntaṃ śriya ekānta-vallabham |</l>\n<l>gṛhīta-kaṇṭhyas tad-dorbhyāṃ gāyantyas taṃ vijahrire || [BhP 10.33.15]</l>\n</lg>\n\n<p>gopya eva śriyaḥ | kāntaṃ manoharam | ekānta-vallabhaṃ raho-ramaṇam\n(apāṇigrāhakatvāt) |</p>\n\n<p>|| 10.32 || śrī-śukaḥ || 186-187 ||</p>\n\n<p>[188]</p>\n\n<p>tāsāṃ mahattvaṃ tu hlādinī-sāra-vṛtti-viśeṣa-prema-rasa-sāra-viśeṣa-\nprādhyānyāt | tad uktaṃ ānanda-cinmaya-rasa-pratibhāvitābhiḥ [BrahmaS\n5.30] iti | ānanda-cinmaya-rasena prema-rasa-viśeṣeṇa pratibhāvitābhir ity\narthaḥ | ataeva tat-prācurya-prakāśena śrī-bhagavato'pi tāsu paramollāsa-\nprakāśo bhavati | yena tābhī ramaṇecchā jāyate | tathaivāha -</p>\n\n<lg>\n<l>bhagavān api tā rātrīḥ śaradotphulla-mallikāḥ |</l>\n<l>vīkṣya rantuṃ manaś cakre yoga-māyām upāśritaḥ || [BhP 10.29.1]</l>\n</lg>\n\n<p>yoga-māyāṃ durghaṭa-sampādikāṃ svarūpa-śaktiṃ tat-tal-līlā-sauṣṭhava-\nghaṭanāyopāśrita iti tasmai tāṃ pravartyety arthaḥ |</p>\n\n<p>|| 10.29 || śrī-śukaḥ || 188 ||</p>\n\n<p>[189]</p>\n\n<p>[page 112]</p>\n\n<p>atha tāsāṃ nāmāni śrūyante bhaviṣyottare malla-dvādaśī-prasaṅge śrī-\nkṛṣṇa-yudhiṣṭhira-saṃvāde -</p>\n\n<p>gopī-nāmāni rājendra prādhānyena nibodha me |\ngopālī pālikā dhanyā viśākhā dhyāna-niṣṭhikā |\nrādhānurādhā somābhā tārakā daśamī tathā || iti |</p>\n\n<p>daśamy api tārakā-nāmny evety arthaḥ | skānde prahlāda-saṃhitāyāṃ\ndvārakā-māhātmye maya-nirmita-saraḥ-prastāve śrī-lalitovācety ādinā --\nlalitā śyāmalā dhanyā viśākhā rādhā śaivyā padmā bhadrety etāny aṣṭaiva\ngṛhītāni |</p>\n\n<p>atha varṇitā-śata-koṭibhir ity āgama-prasiddher anyāny api loka-śāstrayor\navagantavyāni | atra śata-koṭitvānyathānupapatty-ādinā tāsāṃ tan-mahā-\nśaktitvam evāvagamyate |</p>\n\n<p>tad evaṃ parama-madhura-prema-vṛtti-mayīṣu tāsv api tat-sārāṃśodreka-\nmayī śrī-rādhikā tasyām eva premotkarṣa-parākāṣṭhāyā darśitatvāt prīti-\nsandarbhe darśayiṣyamāṇatvāc ca | yatra ca tat-prema-vaiśiṣṭyaṃ tatraiva |\nyasyāsti bhaktir bhagavaty akiñcana [BhP 5.18.12] ity ādivat sarvā apy\naiśvaryādi-rūpā anyāḥ śaktayo nātyādṛtā apy anugacchantīti śrī-vṛndāvane\nśrī-rādhikāyām eva svayaṃ-lakṣmītvam |</p>\n\n<p>ataeva satīṣv anyāsv api mukhyābhiprāyeṇaiva tasyā eva\nvṛndāvanādhipatyena nāma-grahaṇam | yathā pādme kārttika-māhātmye\nśaunaka-nārada-saṃvāde -</p>\n\n<p>vṛndāvanādhipatyaṃ ca dattaṃ tasyai pratyuṣyatā |\n<l>kṛṣṇenānyatra devī tu rādhā vṛndāvane vane || [PadmaP 5.77.39] ity anena |</l></p>\n\n<p>anyatra sādhāraṇe deśe devy evādhikāriṇī śrī-vṛndāvanābhidhe vane tu\nśrī-rādhikaivety arthaḥ | evaṃ skānde -</p>\n\n<p>vārāṇasyāṃ viśālākṣī vimalā puruṣottame |\nrukmiṇī dvāravatyāṃ ca rādhā vṛndāvane vane || iti |</p>\n\n<p>tathā mātsye'pi | śaktitva-mātra-sādhāraṇyenaiva lakṣmī-sītā-rukmiṇī-\nrādhā-nāmāpi devyā saha gaṇanam | vaiśiṣṭyaṃ tu lakṣmīvat sītādiṣv api\njñeyam | tasmān na devyā saha lakṣmy-ādīnām aikyam | śrī-rāma-tāpanī-\nśrī-gopāla-tāpany-ādau tāsāṃ svarūpa-bhūtatvena kathanāt | śrī-rādhikāyāś\nca yāmale pūrvodāhṛta-padya-trayānantaram --</p>\n\n<p>bhuja-dvaya-yutaḥ kṛṣṇo na kadācic catur-bhujaḥ |\ngopyaikayā yutas tatra parikrīḍati sarvadā || iti |</p>\n\n<p>atra vṛndāvana-viṣayaka-tat-sahita-sarvadā-krīḍitva-liṅgāvagatena\nparasparāvyabhicāreṇa svarūpa-śaktitvam | satīṣv apy anyāsu ekayā ity anena\n(page 113) tatrāpi para-mukhyātvam abhihitam |</p>\n\n<p>[Vṛ. omits from ataeva satīṣv anyāsu and ending abhihitam, and has instead -\n yat tu mātsye devyā dakṣaṃ prati -</p>\n\n<lg>\n<l>rukmiṇī dvāravatyāṃ tu rādhā vṛndāvane vane |</l>\n<l>devakī mathurāyāṃ tu pātāle parameśvarī |</l>\n<l>citrakuṭe yathā sītā vindhye vindhya-vāsinī ||</l>\n</lg>\n\n<p>ity ādinā svarūpa-śakti-vyūha-rukmiṇī-rādhā-devakī-sītānāṃ māyāṃśa-\nrūpeṇa svena sahābheda-kathanaṃ tat khalu yathā devendraḥ pratardanaṃ prati\nprāṇo'smi prajñātmā ity ādikam | yathā vā vāsudevaś cāhaṃ manur abhavaṃ\nsūryaś ca ity ādikaṃ paramātmanā sahābhedaṃ matvāvādīti | na vaktur\nupadeśādi vedānta-sūtreṣu śāstra-dṛṣṭyā tūpadeśo vāma-devavat [Vs. 1.1.30]\nity anena vicāritam tadvad ihāpīti gamyate | śāstraṃ khalu caturdhā\nparāvarayor abhedaṃ darśayati yathā - tattvam asi iti paramātmā-jīayoś cit-\nsāmyena, yathā sarvaṃ samāpnoṣi tato'si sarvaḥ [Gītā 11.40] ity\nadhiṣṭhānādhiṣṭhātror abhedopacāreṇa | yathā vā rāmo'ham ity ādikam\nahaṅgrahopāsaneneti | yatrāpi yathāsvaṃ mantavyam | viśeṣataḥ śrī-\nrādhāyāḥ svayaṃ lakṣmītvam | [end Vṛ. addition]</p>\n\n<p>tathā ca bṛhad-gautamīye śrī-baladevaṃ prati śrī-kṛṣṇa-vākyam -</p>\n\n<lg>\n<l>sattvaṃ tattvaṃ paratvaṃ ca tattva-trayam ahaṃ kila |</l>\n<l>tri-tattva-rūpiṇī sāpi rādhikā mama vallabhā ||</l>\n</lg>\n\n<lg>\n<l>prakṛteḥ para evāhaṃ sāpi mac-chakti-rūpiṇī |</l>\n<l>sāttvikaṃ rūpam āsthāya pūrṇo'haṃ brahma-cit-paraḥ ||</l>\n</lg>\n\n<p>brahmaṇā prārthitaḥ samyak sambhavāmi yuge yuge |\ntayā sārdhaṃ tvayā sārdhaṃ nāśāya devatā-druhām || ity ādi |</p>\n\n<p>sattvaṃ kāryatvaṃ tattvaṃ kāraṇatvaṃ tato'pi paratvaṃ ceti yat tattva-trayaṃ tad\naham ity arthaḥ | ataeva śrī-rādhikā-prasaṅge tat-purato'pi -</p>\n\n<p>devī kṛṣṇa-mayī proktā rādhikā para-devatā |\nsarva-lakṣmī-mayī sarva-kāntiḥ saṃmohinī parā || iti |</p>\n\n<p>ṛk-pariśiṣṭa-śrutiś ca tathaivāha - rādhayā mādhavo devo mādhavenaiva\nrādhikā | vibhrājante janeṣv ā | vibhrājante vibhrājate | ā sarvata iti śruti-\npadārthaḥ |</p>\n\n<p>[Vṛ adds: ataeva tasyāḥ sarvottamatvaṃ saubhāgyātiśayatvaṃ cādi-vārāhe tat-\nkuṇḍa-prasaṅge draṣṭavyam | śrī-bhāgavate anayārādhito nūnam ity ādau\nca | [End Vṛ addition.]</p>\n\n<p>etat sarvam abhipretya mūrdhaṇya-śloke tādṛśo'py arthaḥ sandadhai |\ntatra tayor mahā-mahaiśvarya-pratipādako'rthaḥ pūrvavat svayam\nanusandheyaḥ | parama-mādhurī-pratipādako'rthas tu yathā janmādy asya\niti |</p>\n\n<p>yato'nvayād anugacchati sadā nija-paramānanda-śakti-rūpāyāṃ tasyāṃ śrī-\nrādhāyām āsakto bhavatīty anvayaḥ śrī-kṛṣṇas tasmād yasmāt tathā itarata\nitarasyāś ca tasya sadā dvitīyāyāḥ śrī-rādhāyā eva | yato yasyā ādyasyādi-\nrasasya janma prādurbhāvaḥ yāv evādi-rasa-vidyāyāḥ parama-nidhānam ity\narthaḥ | ataeva tayor atyadbhuta-vilāsa-mādhurī-dhurīṇatām uddiśati\nyo'rtheṣu tat-tad-vilāsa-kalāpeṣu abhijño vidagdhaḥ | yā ca svena tathā-\nvidhenātmanā rājate vilāsatīti svarāṭ |</p>\n\n<p>ataeva sarvatopy āścarya-rūpayos tayor varṇane mama tat-kṛpaiva sāmagrīty\nāha ādi-kavaye prathamaṃ tal-līlā-varṇanam ārabhamāṇāya mahyaṃ śrī-\nveda-vyāsāya hṛdā antaḥ-karaṇa-dvāraiva brahma nija-līlā-pratipādakaṃ\nśabda-brahma yas tene | ārambha-sama-kālam eva yugapat sarvam idaṃ mahā-\npurāṇaṃ mama hṛdi prakāśitavān ity arthaḥ | etac ca prathamasya spatma eva\nvyaktam | yad yasyāṃ ca sūrayaḥ śeṣādayo'pi muhyanti svarūpa-saundarya-\nguṇādibhiḥ atyadbhutā keyam iti nirvaktum ārabdhā niśetuṃ na śaknuvanti |\nevaṃ bhūtvā sā yadi kṛpāṃ nākariṣyat tadā labdha-mādhava-tādṛśa-\nkṛpasyāpi mama -</p>\n\n<lg>\n<l>tais taiḥ padais tatpadavīm anvicchantyo 'grato 'balāḥ |</l>\n<l>vadhvāḥ padaiḥ supṛktāni vilokyārtāḥ samabruvan || [BhP 10.30.26]</l>\n</lg>\n\n<p>ity ādinā tasyā līlā-varṇana-leśo'pi sāhasa-siddhir asau nābhaviṣyad eveti\nbhāvaḥ | tayor āścarya-rūpatvam eva vyanakti tejo-vāri-mṛdāṃ caitanyānām\napi yathā yena prakāreṇa vinimayaḥ parasparaṃ svabhāva-viparyayor bhavati\ntathā yo vibhrājita iti śeṣaḥ | vākya-śeṣaṃ ca bhāvābhibhūtatvena na vaktuṃ\nśaktavān iti gamyate |</p>\n\n<p>tatra tejasaś candrādes tat-pada-nakha-kānti-visphāratādinā (page 114) vāri-\nmṛdvan nistejastva-dharmāvāptiḥ | vāriṇo nadyādeś ca tat-saṃsarga-vaṃśī-\nvādyādinā vahny-ādi-tejovad ucchūnatā-prāptiḥ pāṣāṇādi-mṛdvac ca\nstambha-prāptiḥ | mṛdaś ca pāṣāṇādes tat-kānti-kandaīl-cchuritvena tejovad\nujjvalatā-prāptir vaṃśī-vādyādinā vārivac ca dravatā-prāptir iti |</p>\n\n<p>tad etat sarvaṃ tasya līlā-varṇane prasiddham eva | yatra yasyāṃ ca\nvidyamānāyāṃ tir-dhāma-sargaḥ śrī-bhū-līleti-śakti-trayī-prādurbhāvo vā |\ndvārakā-mathurā-vṛndāvanānītī-sthāna-traya-gata-śakti-varga-traya-\nprādurbhāvo vā | vṛndāvane eva rasa-vyavahāreṇa suhṛd-udāsīna-pratipakṣa-\nnāyikā-rūpa-tri-bhedānāṃ sarvāsām api vraja-devīnām eva prādurbhāvo vā\nmṛṣā mithyaiva | yasyāḥ saundaryādi-guṇa-sampadā tās tāḥ kṛṣṇasya na\nkiñcid iva prayojanam arhantīty arthaḥ | tad-dhīmahīti yac-chabda-labdhena\ntac-chabdenānvayaḥ | parama-bhakti-śaktimattvenātiśāyita-mahābhāva-rasena\nvā paraspara-bhinnatāṃ gatayor aikyenaiva vivakṣitaṃ tad iti | ataeva\nsāmānyatayā parāmarśān napuṃsakatvaṃ ca |</p>\n\n<p>kathambhūtam ? svena dhāmnā sva-sva-prabhāvena sadā nirastaṃ sva-līlā-\npratibandhakānāṃ jaratī-prabhṛtīnāṃ pratipakṣa-nāyikānāṃ ca kuhakaṃ\nmāyā yena tat | tathā satyaṃ tādṛśatvena nitya-siddham | yad vā parasparaṃ\nvilāsādibhir anavaratam ānanda-sandoha-dāne kṛta-satyam iva jātam | tatra\nniścalam ity arthaḥ | ataeva param anyatra kutrāpy adṛṣṭa-guṇa-līlādibhir\nviśva-vismāpakatvāt sarvato'py utkṛṣṭam | atraiko'pi dharmo bhinna-\nvācakatayā vākyato niridiṣṭa ity ubhaya-sādṛśyāvagamāt prativastūpamā-\nnāmālaṅkāro'yam | iyaṃ ca muhur upamiti-mālā-prativastūpamā | tena tais\ntair guṇair mitho yogyatayā nibaddhatvāt samanāmāpi | etad-alaṅkāreṇa ca\naho parasparaṃ parasmāt param api tan-mithuna-bhūtaṃ kim api tattvaṃ mitho\nguṇa-gaṇa-mādhurībhiḥ samatām eva samavāptam iti sakala-jīva-jīvātur-\ntamarasa-pīyūṣa-dhārādhārādharatā-sampadā kasmai vā nija-caraṇa-kamala-\nvilāsaṃ na rocayatīti svataḥ sambhavi vastu vyajyate | tad āhuḥ -</p>\n\n<p>prativastūpamā sā syād vākyayor gamya-sāmyayoḥ |\n<l>eko'pi dharmaḥ sāmānyo yatra nirdiśyate pṛthak || [SāhD 10.49] iti |</l></p>\n\n<p>iyaṃ mālayāpi dṛśyate iti | evaṃ samaṃ syād ānurūpyeṇa ślāghā yogyasya\nvastuna iti | tathā vastu vālaṅkṛtir vāpi dvidhārthaḥ sambhavī svataḥ | kaveḥ\nprauḍhokti-siddho vā tan-nibaddhasya veti ṣaṭ |</p>\n\n<p>ṣaḍbhis tair vyajyamānas tu vastv-alaṅkāra-rūpakaḥ |\nartha-śakty-udbhavo vyaṅgyo yāti dvādaśa-bhedatām || iti |</p>\n\n<p>tad uktaṃ śrutyā - rādhayā mādhavo devaḥ ity ādinā | tad uktam ādi-purāṇe\nvedāntino'pi iti padyānantaram -</p>\n\n<p>aham eva paraṃ rūpaṃ nānyo jānāti kaścana |\njānāti rādhikā pārtha aṃśān arcanti devatāḥ || iti |</p>\n\n<p>tayor nitya-vilāsas tv itthaṃ yathā varṇito'smad-upajīvya-caraṇāmbujaiḥ --</p>\n\n<p>vācā sūcita-śarvarī-rati-kalā-prāgalbhyayā rādhikāṃ\nvrīḍā-kuñcita-locanāṃ viracayann agre sakhīnām asau |\ntad-vakṣo-ruha-citra-keli-makarī-pāṇḍitya-pāraṃ gataḥ\n<l>kaiśoraṃ saphalī-karoti kalayan kuñje vihāraṃ hariḥ || iti [BRS 2.1.231] |</l></p>\n\n<p>tad evaṃ sandarbha-catuṣṭayena sambandho vyākhyātaḥ | tasminn api\nsambandhe śrī-rādhā-mādhava-rūpeṇaiva prādurbhāvas tasya sambandhinaḥ\nparamaḥ prakarṣaḥ | tad uktaṃ śrutyā rādhayā mādhavo deva iti | etad-\nartham eva vyatāniṣamimāḥ sarvā api paripāṭīr iti pūrṇaḥ sambandhaḥ |</p>\n\n<lg>\n<l>gaura-śyāma-rucojjvalābhir amalair akṣṇor vilāsotsavair</l>\n<l>nṛtyantībhir aśeṣa-mādana-kalā-vaidagdhya-digdhātmabhiḥ |</l>\n<l>anyonya-priyatā-sudhā-parimala-stomonmadābhiḥ sadā</l>\n<l>rādhā-mādhava-mādhurībhir abhitaś cittaṃ mamākrāmyatām ||</l>\n</lg>\n\n<p>iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-\n<lg>\n<l>bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-</l>\n<l>bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe</l>\n<l>śrī-kṛṣṇa-sandarbho nāma caturthaḥ sandarbhaḥ ||</l>\n</lg></p>\n\n<lg>\n<l>śrī-bhāgavata-sandarbhe sarva-sandarbha-garbha-ge |</l>\n<l>śrī-kṛṣṇa-sandarbha-nāmā sandarbho'bhūc caturthakaḥ ||</l>\n</lg>\n\n<p>samāpto'yaṃ śrī-kṛṣṇa-sandarbhaḥ ||</p>\n\n<p>[*ENDNOTE #1] ... ition does not have the second and fourth lines of the\nsecond stanza.\n[*ENDNOTE #2] bhagavān vāsudevaś ca kīrtyate 'tra sanātanaḥ\nsa hi satyam ṛtaṃ caiva pavitraṃ puṇyam eva ca\nśāśvataṃ brahma paramaṃ dhruvaṃ jyotiḥ sanātanam\n[*ENDNOTE #3] This portion up to the end of the paragraph is mostly\nomitted in Vṛ.\n[*ENDNOTE #4] The second line is not found.\n[*ENDNOTE #5] 109.53 in the critical edition. The line reads there:\ndevatārthaṃ vayaṃ cāpi mānuṣatvam upāgatāḥ.\n[*ENDNOTE #6] The V. edition has kūrma-purāṇe vyāsa-gītāyāṃ sad-\nācāra-prasaṅge pativratā-māhātmye. Chatterjee quotes the following verse\nfrom Agni Purana - sītayā rādhito vahniś chāyā-sītām ajījanat | tāṃ jagrāha\ndaśa-grīvaḥ sītā vahni-puraṃ gatā ||</p>\n\n</div>\n<div type='saṃdarbha' n='5'>\n<p>śrī-bhakti-sandarbhaḥ</p>\n\n<lg>\n<l>tau santoṣayatā santau śrīla-rūpa-sanātanau |</l>\n<l>dākṣiṇātyena bhaṭṭena punar etad vivicyate ||o||</l>\n</lg>\n\n<lg>\n<l>tasyādyaṃ granthanālekhaṃ krāntam utkrānta-khaṇḍitam |</l>\n<l>paryālocyātha paryāyaṃ kṛtvā likhati jīvakaḥ ||o||</l>\n</lg>\n\n<p>[1]</p>\n\n<p>tatra pūrva-sandarbha-catuṣṭayena sambandho vyākhyātaḥ | tatra pūrṇa-\nsanātana-paramānanda-lakṣaṇa-para-tattva-rūpaṃ sambandhi ca brahma\nparamātmā bhagavān iti tridhāvirbhāvatayā śabditam iti nirūpitam | tatra ca\nbhagavattvenaivāvirbhāvasya paramotkarṣaḥ pratipāditaḥ | prasaṅgena viṣṇv-\nādyāś catuḥ-sanādyāś ca tad-avatārā darśitāḥ | sa ca bhagavān svayaṃ śrī-\nkṛṣṇa eva iti nirdhāritam |</p>\n\n<p>paramātma-vaibhava-gaṇane ca taṭastha-śakti-rūpāṇāṃ cid-eka-rasānām api\nanādi-para-tattva-jñāna-saṃsargābhāvamaya-tad-vaimukhya-labdha-cchidrayā\ntan-māyayāvṛta-svarūpa-jñānānāṃ tayaiva sattva-rajas-tamo-maye jaḍe\npradhāne racitātma-bhāvānāṃ jīvānāṃ saṃsāra-duḥkhaṃ ca jñāpitam | tathā\ncoktam ekādaśe śrī-bhagavatā -</p>\n\n<p>ātmā parijñānamayo vivādo\nhy astīti nāstīti bhidātma-niṣṭhaḥ |\nvyartho'pi naivoparameta puṃsāṃ\n<l>mattaḥ parāvṛtta-dhiyāṃ svalokāt || [BhP 11.22.34] iti |</l></p>\n\n<p>atas tad-arthaṃ parama-kāruṇikaṃ śāstram upadiśati | tatra ye jīvā ye kecit\njanmāntarāvṛtta-tad-arthānubhava-saṃskāravato ye ca tadaiva vā labdha-\nmahat-kṛpātiśaya-dṛṣṭi-prabhṛtayas teṣāṃ tādṛśa-para-tattva-lakṣaṇa-\nvastūpadeśa-śravaṇārambha-mātreṇaiva tat-kālam eva yugapad eva tat-\nsāmmukhyaṃ tad-anubhavo'pi jñāyate | yathoktaṃ - kiṃ vā parair īśvaraḥ\nsadyo hṛdy avarudhyate'tra kṛtibhiḥ śuśrūṣubhis tat-kṣaṇāt iti [BhP 1.1.1] |</p>\n\n<p>atas teṣāṃ nopadeśāntarāpekṣā | yādṛcchikam upadeśāntara-śravaṇaṃ tu tat-\ntal-līlā-śravaṇavat tadīya-rasasyaivoddīpakaṃ, yathā śrī-prahlādādīnām |\ntathānyeṣāṃ tādṛśatvaṃ bījāyamānam api kāmādi-vaiguṇyena tad-itara-\ndoṣeṇaiva pratihataṃ tiṣṭhati |</p>\n\n<p>[page 2]</p>\n\n<lg>\n<l>naitan manas tava kathāsu vikuṇṭha-nātha</l>\n<l>samprīyate durita-duṣṭam asādhu tīvram |</l>\n<l>kāmāturaṃ harṣa-śoka-bhayaiṣaṇārtaṃ</l>\n<l>tasmin kathaṃ tava gatiṃ vimṛśāmi dīnaḥ || [BhP 7.9.39]</l>\n</lg>\n\n<p>iti dīnaṃ-manya-śrī-prahlāda-vacanānusāreṇānyeṣām eva tat-prāpteḥ |\n<lg>\n<l>ataevoktaṃ brahma-vaivarte -</l>\n<l>yāvat pāpais tu malinaṃ hṛdayaṃ tāvad eva hi |</l>\n<l>na śāstre satya-buddhiḥ syāt sad-buddhiḥ sad-gurau tathā ||</l>\n</lg></p>\n\n<p>aneka-janma-janita-puṇya-rāśi-phalaṃ mahat |\nsat-saṅga-śāstra-śravaṇād eva premādi jāyate || iti |</p>\n\n<p>tato mukhyena tātparyeṇa para-tattve paryavasite'pi teṣāṃ para-tattvādy-\nupadeśasya kim abhidheyaṃ prayojanaṃ cety apekṣāyāṃ tad-avāntara-\ntātparyeṇa tad-dvayam upadeṣṭavyam | tatrābhidheyaṃ tad-vaimukhya-\nvirodhitvāt tat-sāmmukhyam eva | tac ca tad-upāsanā-lakṣaṇaṃ yata eva taj-\njñānam āvirbhavati | prayojanaṃ ca tad-anubhavaḥ | sa cāntar-bahiḥ-\nsākṣātkāra-lakṣaṇaḥ yata eva svayaṃ kṛtsna-duḥkha-nivṛttir bhavati |</p>\n\n<p>tad etad dvayaṃ yadyapi pūrvatra siddhopadeśa eva abhipretam asti, yathā tava\ngṛhe nidhir asti iti śrutvā kaścid daridras tad-arthaṃ prayatate labhate ca tam\niti | tadvat tathāpi tac-chaithilya-nirāsāya punas tad-upadeśaḥ | tad evaṃ tān\nprati anādi-siddha-taj-jñāna-saṃsargābhāva-maya-tad-vaimukhyādikaṃ\nduḥkha-hetuṃ vadan vyādhi-nidāna-vaiparītya-maya-cikitsā-nibhaṃ tat-\nsāmmukhyādikam upadiśati |</p>\n\n<lg>\n<l>bhayaṃ dvitīyābhiniveśataḥ syād</l>\n<l>īśād apetasya viparyayo'smrtiḥ |</l>\n<l>tan-māyayāto budha ābhajet tam</l>\n<l>bhaktyaikayeśa gurudevatātmā || [BhP 11.2.37]</l>\n</lg>\n\n<p>ṭīkā ca - nanu kim evaṃ parameśvara-bhajanenājñāna-kalpita-bhayasya\njñānaika-nivartakatvādityāśaṅkyāha bhayam iti | yato bhayaṃ tan-māyayā\nbhavet tato buddhimān tam eva ābhajed upāsīta | nanu bhayaṃ\ndvitīyābhiniveśata`y syāt | sa ca dehādy-ahaṅkārataḥ | sa ca\nsvarūpāsphuraṇāt kim atra tasya māyā karoti | ata āha īśād apetasyeti | īśa-\nvimukhasya tan-māyayā asmṛtiḥ svarūpa-sphūrtir bhavati tato viparyayo\ndeho'smīti | tato dvitīyābhiniveśād bhayaṃ bhavati | evaṃ hi prasiddhaṃ\nlaukikīṣv api māyāsu | uktaṃ ca bhagavatā --</p>\n\n<p>daivī hy eṣā guṇamayī mama māyā duratyayā |\nmām eva ye prapadyante māyām etāṃ taranti te || [Gītā 7.14] iti | [page 3]</p>\n\n<p>ekayā avyabhicāriṇyā bhajet | kiṃ ca guru-devatātmā gurur eva devatā īśvara\nātmā preṣṭhaś ca yasya tathādṛṣṭiḥ sann ity arthaḥ | ity eṣā ||</p>\n\n<p>||11.2|| kavir videham ||1||</p>\n\n<p>[2]</p>\n\n<p>kiṃ ca -</p>\n\n<lg>\n<l>evaṃ sva-citte svata eva siddha</l>\n<l>ātmā priyo'rtho bhagavān anantaḥ |</l>\n<l>taṃ nirvṛto niyatārtho bhajeta</l>\n<l>saṃsāra-hetūparamaś ca yatra || [BhP 2.2.6]</l>\n</lg>\n\n<p>ṭīkā ca - tadā anena kiṃ kartavyaṃ, haris tu sevya ity āha | evaṃ viraktaḥ san\ntaṃ bhajeta | bhajanīyatve hetavaḥ - svacitte svata eva siddhaḥ | yata ātmā\nataeva priyaḥ | priyasya ca sevā sukharūpaiva | arthaḥ satyaḥ | na tu anātmavat\nmithyā | bhagavān bhajanīya-guṇaś ca anantaś ca nityaḥ | yata evambhūtas\ntaṃ bhajeta | niyatārthaś niścita-svarūpaḥ | bhagavad-anubhavānandena\nnirvṛtaḥ san, iti svataḥ sukhātmakatvaṃ darśitam | kiṃ yatra yasmin bhajane\nsati saṃsāra-hetor avidyāyā uparamo nāśo bhavati ity eṣā | atra ca-kārāt tat-\nprāptir jñeyā ||</p>\n\n<p>||2.2|| śrī-śukaḥ ||2||</p>\n\n<p>[3]</p>\n\n<p>tatra yadyapi śravaṇa-mananādikaṃ jñāna-sādhanam api tat-sāmmukhyam\neva | brahmākārasyānubhava-hetutvāt, ataeva tat-paramparopayogitvāt\nsāṅkhyāṣṭāṅgayoga-karmāṇy api tat-sāmmukhyāny eva | tathā teṣāṃ\nkathañcid bhaktitvam api jāyate | karmaṇas tad-ājñā-pālana-rūpatvena tad-\narpitatvādinā ca karaṇāt | jñānādīnāṃ cānyatrānāsakti-hetutvādi-dvārā\nbhakti-sacivatayā vidhānāt tathāpi pūrvaṃ bhaktyā bhajetety anena karma-\njñānādikaṃ nādṛtaṃ kintu sākṣād-bhaktyā śravaṇa-kīrtanādi-lakṣaṇayaiva\nbhajeta ity uktam | tathaiva sahetukaṃ śrī-sūtopadeśopakramata eva dṛśyate |</p>\n\n<p>yathāha dvāviṃśatyā - sa vai ity-ādinā ato vai kavaya ity antena granthena -</p>\n\n<p>sa vai puṃsāṃ paro dharmo yato bhaktir adhokṣaje |\nahaituky apratihatā yayātmā suprasīdati ||3|| [BhP 1.2.6]</p>\n\n<p>yat khalu mahā-purāṇārambhe pṛṣṭaṃ sarva-śāstra-sāram aikāntikaṃ śreyo\nbrūhīti tatrottaraṃ sa vai ity-ādi | yato dharmād adhokṣaje bhaktis tat-kathā-\n<l>śravaṇādiṣu rucir bhavati | dharmaḥ svanuṣṭhita ity-ādau [BhP 1.2.8]</l>\nvyatirekeṇa darśyaiṣyamāṇatvāt | sa vai sa eva svanuṣṭhitasya dharmasya\nsaṃsiddhir hari-toṣaṇam iti [BhP 1.2.13] vakṣyamāṇa-rītyā tat-santoṣārtham\neva kṛto dharmaḥ paraḥ sarvataḥ śreṣṭhaḥ na nivṛtti-mātra-lakṣaṇo'pi,\nvaimukhyāviśeṣāt | tathā ca śrī-nārada-vākyam - naiṣkarmyam apy acyuta-\nbhāva-varjitam ity-ādau kutaḥ punaḥ śaśvad abhadram īśvare na cārpitaṃ\nkarma yad apy akāraṇam iti [BhP 1.5.12] | ato vakṣyate ataḥ pumbhir ity [BhP\n1.2.13] ādi | tataḥ sa evaikāntikaṃ śreyaḥ ity arthaḥ | anena bhaktes tādṛśa-\ndharmato'pi atiriktatvam | tasyāḥ bhakteḥ svarūpa-guṇam āha, svata eva\nsukha-rūpatvād ahaitukī phalāntarānusandhāna-rahitā | apratihatā tad-upari-\nsukhada-padārthāntarābhāvāt kenāpi vyavadhātum aśakyā ca | jātāyāṃ ca\ntasyāṃ ruci-lakṣaṇāyāṃ bhaktyā tayaiva śravaṇādi-lakṣaṇo bhaki-yogaḥ\npravartitaḥ syāt |\n[4]</p>\n\n<p>tataś ca yasyāsti bhaktir bhagavaty akiñcanā sarvair guṇais tatra samāsate\nsurāḥ [BhP 5.18.12] ity-ādy-anusāreṇa bhagavat-svarūpādi-jñānaṃ tato'nyatra\nvairāgyaṃ ca tad-anugāmyeva syād ity āha --</p>\n\n<lg>\n<l>vāsudeve bhagavati bhakti-yogaḥ prayojitaḥ |</l>\n<l>janayaty āśu vairāgyaṃ jñānaṃ ca yad ahaitukam || [BhP 1.2.7]</l>\n</lg>\n\n<p>ahaitukaṃ śuṣka-tarkādy-agocaram aupaniṣadaṃ jñānam āśu īṣat-śravaṇa-\nmātreṇa janayatīty arthaḥ | vyatirekeṇāha -</p>\n\n<lg>\n<l>dharmaḥ svanuṣṭhitaḥ puṃsāṃ viṣvaksena-kathāsu yaḥ |</l>\n<l>notpādayed yadi ratiṃ śrama eva hi kevalam || [BhP 1.2.8]</l>\n</lg>\n\n<p>vāsudevālambanābhāvena yadi tat-kathāsu tal-līlā-varṇaneṣu ratiṃ ruciṃ\nnotpādayet tadā śramaḥ syān na tu phalam | kathā-ruceḥ sarvatraivādyatvāt\nśreṣṭhatvāc ca saivoktā | tad-upalakṣaṇatvena bhajanāntara-rucir apy\nupadiṣṭhā | eva-śabdena pravṛtti-lakṣaṇa-karma-phalasya svargādeḥ\nkṣayiṣṇutvaṃ, hi-śabdena tatraiva ca tad yatheha karma-jito lokaḥ kṣīyate\n[Chā 8.1.6] iti sopapattika-śruti-pramāṇatvam | kevala-śabdena nivṛtti-mātra-\nlakṣaṇa-dharma-phalasyāsādhyatvaṃ, siddhasyāpi naśvaratvam | tatrāpi\ntenaiva hi-śabdena yasya deve parā bhaktir [Śvet 6.23] ity-ādi, śreyaḥ-sṛtiṃ\nbhaktim udasya te vibho kliśyanti ye kevala-bodha-labdhaye ity-ādi [BhP\n10.14.4], āruhya kṛcchreṇa paraṃ padaṃ tataḥ patanty adho'nādṛta-yuṣmad-\naṅghrayaḥ [BhP 10.2.32] ity-ādi vacana-pramāṇatvaṃ ca sūcitam | śloka-\ndvayena bhakir nirapekṣā, jñāna-vairāgye tu tat-sāpekṣe iti labhyate | tad\nevaṃ bhakti-phalatvenaiva dharmasya sāphalyam uktam |\n[5-6]</p>\n\n<p>tatra yad anye manyante dharmasyārthaḥ phalaṃ, tasya kāmas tasya cendriya-\nprīts tat-prīteś ca punar api dharmādi-parampareti tac cānyathaivety āha\ndvābhyāṃ --</p>\n\n<lg>\n<l>dharmasya hy āpavargyasya nārtho'rthāyopakalpate |</l>\n<l>nārthasya dharmaikāntasya kāmo lābhāya hi smṛtaḥ ||</l>\n</lg>\n\n<lg>\n<l>kāmasya nendriya-prītir lābho jīveta yāvatā |</l>\n<l>jīvasya tattva-jijñāsā nārtho yaś ceha karmabhiḥ || [BhP 1.2.9-10]</l>\n</lg>\n\n<p>āpavargasya -- yathā-varṇa-vidhāna apavargaś ca bhavati | yo'sau bhagavati\nsarvātmany anātmye'nirukte'nilayane paramātmani vāsudeve'nanya-nimitta-\nbhakti-yoga-lakṣaṇo nānā-gati-nimittāvidyā-granthi-bandhana-dvāreṇa yadā\nhi mahā-puruṣa-puruṣa-prasaṅga iti [BhP 5.19.19-20] pañcama-skandha-\ngadyānusāreṇa apavargo bhakti-yogaḥ | tathā ca skānde revā-khaṇḍe -</p>\n\n<p>niścalā tvayi bhaktir yā saiva muktir janārdana |\nmuktā eva hi bhaktās te tava viṣṇo yato hare || iti |</p>\n\n<p>ata ukta-rītyā bhakti-sampādakasyety arthaḥ | arthāya phalatvāya |\ntathārthasyāpy evambhūta-dharmāvyabhicāriṇaḥ kāmo lābhāya phalatvāya\nna hi smṛtas tattva-vidbhiḥ | kāmasya viṣaya-bhogasyendriya-prīti-lābhaḥ\nphalaṃ na bhavati kintu yāvatā jīveta tāvān eva kāmasya lābhaḥ | tādṛśa-\njīvana-paryanta eva kāmaḥ sevya ity arthaḥ | jīvasya jīvanasya ca punar\ndharmānuṣṭhāna-dvārā karmabhir ya iha prasiddhaḥ svargādiḥ so'rtho na\nbhavati, kintu tattva-jijñāsaiveti | tad evaṃ tattva-jñānaṃ yasyā bhakter\navāntara-phalam uktaṃ saiva paramaṃ phalam iti bhāvaḥ |</p>\n\n<p> [7]</p>\n\n<p>kiṃ tattvam ity apekṣāyāṃ padyam ekaṃ tūdāhṛtam --</p>\n\n<p>vadanti tat tattva-vidas tattvaṃ yaj jñānam advayam |\n<l>brahmeti paramātmeti bhagavān iti śabdyate || [BhP 1.2.11] iti |</l></p>\n\n<p>advayam iti tasyākhaṇḍatvaṃ nirdiśyānyasya tad-ananyatva-vivakṣayā tac-\nchaktitvam evāṅgīkaroti | tatra śakti-varga-lakṣaṇa-tad-dharmātiriktaṃ\nkevalaṃ jñānaṃ brahmeti śabdyate | antaryāmitvamaya-māyā-śakti-pracura-\ncic-chakty-aṃśa-viśiṣṭaṃ paramātmeti | paripūrṇa-sarva-śakti-viśiṣṭaṃ\nbhagavān iti | vivṛtaṃ caitat prāktana-sandarbha-trayeṇa | tac ca\ntridhāvirbhāva-yuktam eva tattvaṃ bhaktyaiva sākṣāt kriyata ity āha --</p>\n\n<lg>\n<l>tac chraddadhānā munayo jñāna-vairāgya-yuktayā |</l>\n<l>paśyanty ātmani cātmānaṃ bhaktyā śruta-gṛhītayā || [BhP 1.2.12]</l>\n</lg>\n\n<p>bhaktyā tat-kathā-rucer eva parāvasthā-rūpayā prema-lakṣaṇayā tat\npūrvokta-tattvam ātmani śuddhe cetasi paśyanti ca | jñāna-mātrasya kā\nvārtā | sākṣād api kurvantīty arthaḥ | kīdṛśaṃ tad-ātmānam | svarūpākhya-\njīvākhya-māyā-śaktīnām āśrayam | jñāna-vairāgya-yuktayā jñānaṃ ca\nvairāgyaṃ ca, tābhyāṃ yuktayā svātmajābhyāṃ tābhyāṃ sevitayā | ataeva te\nmunayaḥ pṛthak ca viśiṣṭaṃ ca svecchayā paśyantīty āyāti | tad evaṃ śruta-\ngṛhītayā munayaḥ śraddadhānā iti pada-trayeṇa tasyā eva bhakter\ndaurlabhyaṃ darśitam | sad-guroḥ sakāśād vedāntādy-akhila-śāstrārtha-\nvicāra-śravaṇa-dvārā yadi svāvaśyaka-parama-kartavyatvena jñāyate | punaś\nca --</p>\n\n<p>bhagavān brahma kārtsnyena trir anvīkṣya manīṣayā\n<l>tad adhyavasyat kūṭa-stho ratir ātman yato bhavet || [BhP 2.2.34]</l></p>\n\n<p>itivad yadi viparīta-bhāvanātyājakau manana-yogyatā-mananābhiniveśau\nsyātāṃ, tataḥ ^craddadhānaiś ca sā bhaktir upāsanā-dvārā labhyate iti |\n[8]</p>\n\n<p>ataḥ śrutir api tad-artham āgṛhṇāti | ātmā vāre draṣṭavyaḥ śrotavyo\nmantavyo nididhyāsitavya iti [BṛhadU 2.4.4.6] iti | atra nididhyāsanam\nupāsanam | darśanaṃ sākṣātkāra ucyate | sā caivaṃ durlabhā bhaktiḥ hari-\ntoṣaṇe prayuktāt svābhāvika-dharmād api labhyate iti | tasmād dhari-\ntoṣaṇam eva tasya parama-phalam ity āha -</p>\n\n<lg>\n<l>[page 6]</l>\n<l>ataḥ pumbhir dvija-śreṣṭhā varṇāśrama-vibhāgaśaḥ |</l>\n<l>svanuṣṭhitasya dharmasya saṃsiddhir hari-toṣaṇam || [BhP 1.2.13]</l>\n</lg>\n\n<p>svanuṣṭhitasya bahu-prayatnenācchidram upārjitasya iti tucche svargādi-phale\ntat-prayogo'tīvāyukta iti bhāvaḥ | yady evaṃ śrī-hari-santoṣakasyāpi\ndharmasya phalaṃ śravaṇādiruci-lakṣaṇā bhaktir eva tat-pravartitāyā bhakteś\ncānugatā jñāna-vairāgyādi-guṇā ity āyātaṃ tadā sākṣāc-chravaṇādi-rūpā\nbhaktir eva kartavyā |</p>\n\n<p>[9]</p>\n\n<p>kiṃ tat tad-āgraheṇety āha --</p>\n\n<lg>\n<l>tasmād ekena manasā bhagavān sātvatāṃ patiḥ |</l>\n<l>śrotavyaḥ kīrtitavyaś ca dhyeyaḥ pūjyaś ca nityadā || [BhP 1.2.14]</l>\n</lg>\n\n<p>ekena karmādyāgraha-śūnyena | śravaṇam atra nāma-guṇādīnāṃ tathā\nkīrtanaṃ ca |\n[10]</p>\n\n<p>tatraivāntima-bhūmikā-paryantāṃ sugamāṃ śailīṃ vaktuṃ dharmādi-kaṣṭa-\nnirapekṣeṇa yukti-mātreṇa tat-prathama-bhūmikāṃ śrī-hari-kathā-rucim\nutpādayan tasya guṇaṃ smārayati -</p>\n\n<lg>\n<l>yad-anudhyāsinā yuktāḥ karma-granthi-nibandhanam |</l>\n<l>chindanti kovidās tasya ko na kuryāt kathā-ratim || [BhP 1.2.15]</l>\n</lg>\n\n<p>kovidā vivekino yuvatāḥ saṃyata-cittā yasya harer anudhyā anudhyānaṃ\ncintana-mātram evāsiḥ khaḍgas tena granthiṃ nānā-deheṣv ahaṅkāraṃ\nnibadhnāti yat-tat-karma chindanti | tasyaivambhūtasya parama-duḥkhād\nudvartuḥ kathāyāṃ ratiṃ ko nu kuryāt |</p>\n\n<p>[11]</p>\n\n<p>nanv evam api tasya kathā-rucir manda-bhāgyānāṃ na jāyata ity āśaṅkya\ntatropāyān vadan tām ārabhya naiṣṭhika-bhakti-paryantāṃ bhaktim upadiśati\npañcabhiḥ |</p>\n\n<lg>\n<l>śuśrūṣoḥ śraddadhānasya vāsudeva-kathā-ruciḥ |</l>\n<l>syān mahat-sevayā viprāḥ puṇya-tīrtha-niṣevaṇāt || [BhP 1.2.16]</l>\n</lg>\n\n<p>bhuvi puru-puṇya-tīrtha-sadanāny ṛṣayo vimadāḥ ity-ādy-anusāreṇa [BhP\n10.87.35] prāyas tatra mahat-saṅgo bhavatīti tadīya-ṭīkānumatyā ca puṇya-\ntīrtha-niṣevaṇād dhetor labdhā yadṛcchayā yā mahat-sevā tayā vāsudeva-\nkathā-ruciḥ syāt | kāryāntareṇāpi tīrthe bhramato mahatāṃ prāyas tatra\nbhramatāṃ tiṣṭhatāṃ vā darśana-sparśana-sambhāṣaṇādi-lakṣaṇā sevā svata\neva sampadyate | tat-prabhāveṇa ca tadīyācaraṇe śraddhā bhavati | tadīya-\nsvābhāvika-paraspara-bhagavat-kathāyāṃ kim ete saṅkathayanti tat śṛṇomīti\ntac-icchā jāyate | tac-chravaṇena ca tasyāṃ rucir jāyate iti | tathā ca\nmahadbhya eva śrutā jhaṭiti kārya-karīti bhāvaḥ | tathā ca kapila-deva-\nvākyam -- satāṃ prasaṅgān mama vīrya-saṃvido bhavanti hṛt-karṇa-\nrasāyanāḥ kathāḥ [BhP 3.25.22] ity-ādi |</p>\n\n<p>[12]</p>\n\n<p>tataś ca,</p>\n\n<lg>\n<l>śṛṇvatāṃ sva-kathāḥ kṛṣṇaḥ puṇya-śravaṇa-kīrtanaḥ |</l>\n<l>hṛdy antaḥstho hy abhadrāṇi vidhunoti suhṛt-satām || [BhP 1.2.17]</l>\n</lg>\n\n<p>kathā-dvārā antaḥstho bhāvanā-padavīṃ gataḥ san harir abhadrāṇi vāsanāḥ |\n[page 7]</p>\n\n<p>[13]</p>\n\n<p>tataś ca,</p>\n\n<lg>\n<l>naṣṭa-prāyeṣv abhadreṣu nityaṃ bhāgavata-sevayā |</l>\n<l>bhagavaty uttama-śloke bhaktir bhavati naiṣṭhikī || [BhP 1.2.18]</l>\n</lg>\n\n<p>naṣṭa-prāyeṣu na taj-jñānam iva samyaṅ-naṣṭeṣv eveti bhakter nirargala-\nsvabhāvatvam uktam | bhāgavatānāṃ bhāgavata-śāstrasya vā sevayā bhaktir\nanudhyāna-rūpā naiṣṭhikī santatā eva bhavati |</p>\n\n<p>[14]</p>\n\n<p>tadaiva tri-bhuvana-vibhava-hetave'py akuṇṭha-smṛtir [BhP 11.2.53] ity-ādy-\nukta-rītyā sarva-vāsanā-nāśāt cittaṃ śuddha-sattvam agraṃ sat bhagavat-\ntattva-sākṣātkāra-yogyaṃ bhavatīty āha --</p>\n\n<lg>\n<l>tadā rajas-tamo-bhāvāḥ kāma-lobhādayaś ca ye |</l>\n<l>ceta etair anāviddhaṃ sthitaṃ sattve prasīdati || [BhP 1.2.19]</l>\n</lg>\n\n<p>rajas tamaś ca ye ca tat-prabhāvā bhāvāḥ kāmādaya etair ity anvayaḥ |</p>\n\n<p>[15]</p>\n\n<lg>\n<l>evaṃ prasanna-manaso bhagavad-bhakti-yogataḥ |</l>\n<l>bhagavat-tattva-vijñānaṃ mukta-saṅgasya jāyate || [BhP 1.2.20]</l>\n</lg>\n\n<p>evaṃ pūrvokta-prakāreṇa prasanna-manasas tato mukta-saṅgasya tyakta-\nkāmādi-vāsanasya bhakti-yogataḥ punar api kriyamāṇāt tasmād vijñānaṃ\nsākṣātkāro manasi bahir vā bhāvanāṃ vinaivānubhavo yaḥ sa jāyate |</p>\n\n<p>[16]\ntasya ca paramānandaika-rūpatvena svataḥ-phala-rūpasya sākṣāt-\nkārasyānuṣaṅgikaṃ phalam āha --</p>\n\n<lg>\n<l>bhidyate hṛdaya-granthiś chidyante sarva-saṃśayāḥ |</l>\n<l>kṣīyante cāsya karmāṇi dṛṣṭa evātmanīśvare || [BhP 1.2.21]</l>\n</lg>\n\n<p>hṛdaya-granthi-rūpo'haṅkāraḥ | sarva-saṃśayāś chidynate iti śravaṇa-\nmananādi-pradhānānām api tasmin dṛṣṭa eva sarve saṃśayāḥ samāpyante ity\narthaḥ | tatra śravaṇena tāvaj-jñeya-gatāsambhāvanāś chidyante iti |\nmananena tad-gata-viparīta-bhāvanāḥ | sākṣātkāreṇa\ntvātmayogyatāgatāsambhāvanā-viparīta-bhāvane iti jñeyam | kṣīyante tad-\nicchā-mātreṇa tad-ābhāsaḥ kiñcid eva teṣv avaśiṣyata ity arthaḥ |\n[17]</p>\n\n<p>atra prakaraṇārthe sad-ācāraṃ darśayann upasaṃharati |</p>\n\n<lg>\n<l>ato vai kavayo nityaṃ bhaktiṃ paramayā mudā |</l>\n<l>vāsudeve bhagavati kurvanty ātma-prasādanīm || [BhP 1.2.22]</l>\n</lg>\n\n<p>ātma-prasādanīṃ manasaḥ śodhanīm | na kevalam etāvad-guṇatvaṃ tasyāḥ |\n<lg>\n<l>kiṃ ca paramayā mudeti karmānuṣṭhānavan na sādhana-kāle sādhya-kāle</l>\n<l>vā bhakty-anuṣṭhānaṃ duḥkha-rūpaṃ pratyuta sukha-rūpam evety arthaḥ |</l>\n<l>ataeva nityaṃ sādhaka-daśāyāṃ siddha-daśāyāṃ ca tāvat kurvantīty uktam ||</l>\n</lg></p>\n\n<p>||1.2|| śrī-sūtaḥ || 3-17 ||</p>\n\n<p>[18]</p>\n\n<p>tad evaṃ karma-jñāna-vairāgya-yatna-parityāgena bhagavad-bhaktir eva\nkartavyeti matam | karma-viśeṣa-rūpaṃ devatāntara-bhajanam api na\nkartavyam ity āha saptabhiḥ | tatrānyeṣāṃ kā vārtā | saty api śrī-bhagavata\n(page 8) eva guṇāvatāratve śrī-viṣṇuvat sākṣāt-para-brahmatvābhāvāt\nsattva-mātropakārakatvābhāvāc ca pratyuta rajas-tamo-bṛṃhaṇatvāc ca\nbrahma-śivāv api śreyo'rthibhir nopāsyāv ity atra dvau ślokau paramātma-\nsandarbhe evodāhṛtau --</p>\n\n<lg>\n<l>sattvaṃ rajas tama iti prakṛter guṇās tair</l>\n<l>yuktaḥ parama-puruṣa eka ihāsya dhatte |</l>\n<l>sthity-ādaye hari-viriñci-hareti saṃjñāḥ</l>\n<l>śreyāṃsi tatra khalu sattva-tanor nṝṇāṃ syuḥ || [BhP 1.2.23]</l>\n</lg>\n\n<p>pārthivād dāruṇo dhūmas tasmād agnis trayīmayaḥ |\n<l>tamasas tu rajas tasmāt sattvaṃ yad brahma-darśanam || [BhP 1.2.24] iti |</l></p>\n\n<p>sattva-tanoḥ sattva-śakteḥ | trayīmayas trayy ukta-karma-pracuraḥ |\ndārusthānīyaṃ tamaḥ | dhūma-sthānīyaṃ rajaḥ | agni-sthānīyaṃ sattvaṃ |\ntrayy ukta-karma-sthānīyaṃ brahma | tataś ca trayy-ukta-karma yathāgnāv\neva sākṣāt pravartate nānyayos tadvat para-brahma-bhūto bhagavān api sattva\nevety arthaḥ |</p>\n\n<p>devatāntara-parityāgenāpi bhagavad-bhaktau sad-ācāraṃ pramāṇayati --</p>\n\n<lg>\n<l>bhejire munayo'thāgre bhagavantam adhokṣajam |</l>\n<l>sattvaṃ viśuddhaṃ kṣemāya kalpante ye'nu tān iha || [BhP 1.2.25]</l>\n</lg>\n\n<p>atha ato hetoḥ | agre purā | sattvaṃ viśuddhaṃ viśuddha-sattvātmaka-mūrtiṃ\nbhagavantam | prakṛta-sattvātītatvaṃ ca tasya vivṛtaṃ bhagavat-sandarbhe | ato\nye tām anuvartante ta iha saṃsāre kṣemāya kalpante |</p>\n\n<p>[19]</p>\n\n<p>nanv anyān bhairavādīn devān api kecid bhajanto dṛśyante | satyaṃ yatas te\nsakāmāḥ | kintu mumukṣavo'py anyān na bhajante | kim uta tad-bhaktiyika-\npuruṣārthā ity āha -</p>\n\n<lg>\n<l>mumukṣavo ghora-rūpān hitvā bhūta-patīn atha |</l>\n<l>nārāyaṇa-kalāḥ śāntā bhajanti hy anasūyavaḥ || [BhP 1.2.26]</l>\n</lg>\n\n<p>bhūta-patīn iti pitṛ-prajeśādīnām upalakṣaṇam | anasūyavo devatāntara-\nnindakāḥ santaḥ |</p>\n\n<p>[20]</p>\n\n<p>nanu kāma-lobho'pi lakṣmī-pati-bhajane bhavaty eva tarhi katham anyāṃs te\nbhajante ?</p>\n\n<lg>\n<l>rajas-tamaḥ-prakṛtayaḥ sama-śīlā bhajanti vai |</l>\n<l>pitṛ-bhūta-prajeśādīn śriyaiśvarya-prajepsavaḥ || [BhP 1.2.27]</l>\n</lg>\n\n<p>tatrāha, rajas-tamaḥ-prakṛtitvenaiva pitrādibhiḥ samaṃ śīlaṃ yeṣāṃ, sama-\nśīlatvād evaṃ tad-bhajane pravṛttir ity arthaḥ |</p>\n\n<p>[21]</p>\n\n<p>tato vāsudeva eva bhajanīya ity uktam | sarva-śāstra-tātparyaṃ ca tatraivety\nāha dvābhyām |</p>\n\n<lg>\n<l>vāsudeva-parā vedā vāsudeva-parā makhāḥ |</l>\n<l>vāsudeva-parā yoga vāsudeva-parāḥ kriyāḥ ||</l>\n</lg>\n\n<lg>\n<l>vāsudeva-paraṃ jñānaṃ vāsudeva-paraṃ tapaḥ |</l>\n<l>vāsudeva-paro dharmo vāsudeva-parā gatiḥ || [BhP 1.2.28-9]</l>\n</lg>\n\n<p>(page 9)\nṭīkā ca - vāsudeva-paras tātparya-gocaro yeṣāṃ te | nanu vedā makha-parā\ndṛśyante ity āśaṅkya te'pi tad-ārādhanārthatvāt tat-parā evety uktam | yogā\nyoga-śāstrāṇi | teṣām apy āsana-prāṇāyāmādi-kriyā-paratvam āśaṅkya\ntāsām api tat-prāpty-upāyatvāt tat-paratvam uktam | jñānaṃ jñāna-śāstram |</p>\n\n<p>nanu taj-jñāna-param evety āśaṅkya jñānasyāpi tat-paratvam uktam | tapo'tra\njñānam | dharmo dharma-śāstraṃ dāna-vratādi-viṣayam |</p>\n\n<p>nanu tat-svargādi-param ity āśaṅkya gamyate iti gatiḥ svargādi-phalam | sāpi\ntadānandāṃśa-rūpatvāt tat-paraivety uktam | yad vā vedā ity anenaiva tan-\nmūlatvāt sarva-śāstrāṇi vāsudeva-parāṇīty uktam |</p>\n\n<p>nanu teṣāṃ makha-yoga-kriyādi-nānārtha-paratvān na tad-eka-paratvam ity\nāśaṅkya makhādīnām api tat-paratvam uktam iti draṣṭavyam ity eṣā |</p>\n\n<p>atra yogādīnāṃ kathañcid bhakti-sacivatvenaiva tat-paratvaṃ mukhyaṃ\ndraṣṭavyam |\n [22]</p>\n\n<p>vedāś ca karma-kāṇḍa-parā eva jñeyāḥ keṣāñcit sākṣād-bhakti-paratvam api\ndṛśyata iti -</p>\n\n<p>yasya deve parā bhaktiḥ yathā deve tathā gurau |\n<l>tasyaite kathitā hyarthāḥ prakāśante mahātmanaḥ || [ŚvetU 6.23] ity-ādeḥ |</l></p>\n\n<p>tad evaṃ dvātriṃśyā tad-bhajanasyaivābhidheyatvaṃ darśayitvā pūrvoktaṃ\nsarva-śāstra-samanvayam eva sthāpayati -</p>\n\n<lg>\n<l>sa evedaṃ sasarjāgre bhagavān ātma-māyayā |</l>\n<l>sad-asad-rūpayā cāsau guṇa-mayy aguṇo vibhuḥ || [BhP 1.2.30]</l>\n</lg>\n<p>ṭīkā ca - nanu jagat-sarga-praveśa-niyamanādi-līlā-yukte vastuni sarva-\nśāstra-samanvayo dṛśyate, kathaṃ vāsudeva-paratvaṃ sarvasya | tatrāha sa eveti\ncaturbhir ity eṣā | idaṃ mahad-ādi-viriñci-paryantam | evaṃ praveśādikāpy\nuttara-ślokeṣu draṣṭavyā ||</p>\n\n<p>||1.2|| śrī-sutaḥ śrī-śaunakam ||19-22||</p>\n\n<p>[23]</p>\n\n<p>śrī-bhāgavatādir bhāva-kāraṇe śrī-nārada-vyāsa-saṃvāde'pi --</p>\n\n<p>naiṣkarmyam apy acyuta-bhāva-varjitaṃ\n<lg>\n<l>na śobhate jñānam alaṃ nirañjanam</l>\n<l>kutaḥ punaḥ śaśvad abhadram īśvare</l>\n<l>na cārpitaṃ karma yad apy akāraṇam || [BhP 1.5.12]</l>\n</lg></p>\n\n<p>ity-ādy udāhṛtam | ṭīkā ca - niṣkarma brahma tad-ekākāratvān niṣkarmatā-\nrūpaṃ naiṣkarmyam | ajyate anenety añjanam upādhis tan nivartakaṃ\nnirañjanam evambhūtam api jñānam ucyate bhāvo bhaktis tad-varjitaṃ ced\nalam atyarthaṃ na śobhate samyag aparokṣāya na kalpate ity arthaḥ | tadā\nśaśvat sādhana-kāle phala-kāle ca abhadraṃ duḥkha-rūpaṃ yat kāmyaṃ karma\nyad apy akāraṇam akāmyaṃ tac ceti cakārasyānvayaḥ | tad api karma īśvare\nnārpitaṃ cet kutaḥ punaḥ śobhate, bahir-mukhatvena sattva-\nśodhakatvābhāvād ity eṣā |</p>\n\n<p>tad evaṃ jñānasya bhakti-saṃsargaṃ vinā karmaṇaś tad-upapādakatvaṃ vinā\n<l>vyarthatvaṃ vyaktam | (page 10) kiṃ ca -</l></p>\n\n<p>jugupsitaṃ dharma-kṛte'nuśāsataḥ\n<l>svabhāva-raktasya mahān vyatikramaḥ || [BhP 1.5.15]</l></p>\n\n<p>ity-ādikam uktvāha -</p>\n\n<lg>\n<l>tyaktvā sva-dharmaṃ caraṇāmbujaṃ harer</l>\n<l>bhajann apakvo'tha patet tato yadi |</l>\n<l>yatra kva vābhadram abhūd amuṣya kiṃ</l>\n<l>ko vārtha āpto'bhajatāṃ sva-dharmataḥ || [BhP 1.5.17]</l>\n</lg>\n\n<p>ṭīkā ca - idānīṃ tu nitya-naimittika-svadharma-niṣṭhām apy anādṛtya\nkevalaṃ hari-bhaktir evopadeṣṭavyā ity āśayenāha tyaktveti | nanu\nsvadharma-tyāgena bhajan bhakti-paripākena yadi kṛtārtho bhavet tadā na\nkācic cintā | yadi punar apakva eva mriyeta bhraśyed vā tadā tu svadharma-\ntyāga-nimitto'narthaḥ syād ity āśaṅkyāha, tato bhajanāt patet kathañcid\nbhraśyen mriyeta vā yadi tadāpi bhakti-rasikasya karmānadhikārān\nnānartha-śaṅkā | aṅgīkṛtyāpy āha, vā-śabdaḥ kaṭākṣe, yatra kva vā\nnīcayonāv api amuṣya bhakti-rasikasya abhadram abhūt kim? nābhūd evety\narthaḥ | bhakti-vāsanā-sad-bhāvād iti bhāvaḥ | abhajatām abhajadbhis tu\nkevalaṃ svadharmataḥ ko vārtha āptaḥ | abhajatām iti ṣaṣṭhī sambadna-\nmātra-vivakṣayety eṣā |</p>\n\n<p>|| 1.5 || śrī-nāradaḥ śrī-vyāsam ||23||</p>\n\n<p>[24]</p>\n\n<p>tad evaṃ bhaktir evābhidheyaṃ vas tv ity uktam | tathaiva śrī-śuka-parīkṣit-\nsaṃvādopakrame'pi -</p>\n\n<p>śrotavyādīni rājendra nṛṇāṃ santi sahasraśaḥ |\n<l>apaśyatām ātma-tattvaṃ gṛheṣu gṛha-medhinām || [BhP 2.1.2] ity-ādi |</l></p>\n\n<p>gṛheṣv ity-ādikam upalakṣaṇaṃ bahirmukhānām | ātma-tattvaṃ bhagavat-\ntattvaṃ, tathā nigamayiṣyamānatvāt |</p>\n\n<p>[25]</p>\n\n<p>nigamayati -</p>\n\n<lg>\n<l>tasmād bhārata sarvātmā bhagavān īśvaro hariḥ |</l>\n<l>śrotavyaḥ kīrtitavyaś ca smartavyaś cecchatābhayam || [BhP 2.1.5]</l>\n</lg>\n\n<p>ṭīkā ca - sarvātmeti preṣṭhatvam āha, bhagavān iti saundaryam | īśvara ity\nāvaśyakatvaṃ harir iti bandha-hāritvam abhayaṃ mokṣam icchatety eṣā |\nmokṣas tu sarva-kleśa-śānti-pūrvaka-bhagavat-prāptir eveti jñeyam |</p>\n\n<p>[26]</p>\n\n<p>etad-anantaraṃ virāḍ-dhāraṇām uktvā tad-apavādenāpi bhaktiṃ tām āha -</p>\n\n<lg>\n<l>sa sarva-dhī-vṛtty-anubhūta-sarva</l>\n<l>ātmā yathā svapna-janekṣitaikaḥ |</l>\n<l>taṃ satyam ānanda-nidhiṃ bhajeta</l>\n<l>nānyatra sajjed yata ātma-pātaḥ || [BhP 2.1.39]</l>\n</lg>\n\n<p>ṭīkā ca -sarveṣāṃ śrī-vṛttibhir anubhūtaṃ sarvaṃ yena sa eka eva\nsarvāntarātmā | tam eva satyaṃ bhajeta | anyatropalakṣaṇe na sajjeta | yata\nāsaṅgād ātmanaḥ pātaḥ saṃsāro bhavati | ekasya tat-tad-indriyaiḥ\nsarvānubhūtau dṛṣṭāntaḥ svapna-janānām īkṣitā yatheti | svapne'pi kadācid\nbahūn dehān prakalpya jīvas tat-tad-indriyaiḥ sarvaṃ paśyati tadvad īśvarasya\ntu vidyā-śaktitvān na bandha ity eṣā |</p>\n\n<p>atra svadhī-vṛttibhiḥ paśyann eva sarveṣāṃ dhī-vṛttibhir api sarvaṃ paśyatīty\nevaṃ tathoktam | sa aikṣata ity atra sarva-dhī-vṛtti-sṛṣṭeḥ pūrvam api tac-\nchravaṇāt | tathā svapna-dehānām īśvara-kartṛkatve'pi jīva-kartṛka-\nprakalpana-kathanaṃ tat-saṅkalpa-dvāraiveśvaraḥ karotīty apekṣāyām\nuktam | yaḥ sarva-dhīty anuktatvāt satyaṃ bhajeteti yojayitavyasya kartur\nvidyamānatvād ayam evārthaḥ | sa tathābhūto dṛṣṭāntaḥ ātmā svapna-\ndraṣṭā jīvo yathā svapna-gatānāṃ sarveṣāṃ janānāṃ tad-upalakṣitānāṃ\nvastūnāṃ ca eka eva īkṣitā bhavatīti tadvat | atra tam ity anena sa aikṣateti\n[AitU 1.1.2] svābhāvikī jñāna-bala-kriyā ca iti [ŚvetU 6.8], śruti-prasiddha-\nparānapekṣa-jñānādi-siddhes tathā sandhye sṛṣṭir āha hi [Vs 3.2.1],\nmāyāmātraṃ tu kārtsnyenānabhivyakta-svarūpatvād [Vs 3.2.3] iti nyāya-\nprāptena svapnasyāpi kartṛtvena jāgrad-ādimaya-jagat-kartṛtvasya pūrṇatva-\nprāpte vailakṣaṇyaṃ darśitaṃ satyādi-dvayena parama-puruṣārthatvaṃ ceti\njñeyam |</p>\n\n<p>||2.1|| śrī-śukaḥ || 24-26 ||</p>\n\n<p>[27]</p>\n\n<p>etad-anantarādhyāye'pi tathaivāha -</p>\n\n<lg>\n<l>yāvan na jāyeta parāvare'smin</l>\n<l>viśveśvare draṣṭari bhakti-yogaḥ |</l>\n<l>tāvat sthavīyaḥ puruṣasya rūpaṃ</l>\n<l>kriyāvasāne prayataḥ smareta || [BhP 2.2.14]</l>\n</lg>\n\n<p>pare brahmādayo'vare yasmāt | viśveśvare draṣṭari na tu dṛśye caitanya-\nghanatvāt | bhakti-yogaḥ kecit svadehāntar-hṛdayāvakāśe prādeśa-mātraṃ\npuruṣaṃ vasantaṃ caturbhujam ity-ādi nokt-sādhana-lakṣaṇābhiniveśaḥ |\nkriyāvasāne āvaśyaka-karmānuṣṭhānānantaram | anena karmāpi bhakti-\nyoga-paryantam ity uktam |</p>\n\n<p>[28]</p>\n\n<p>anantaraṃ ca sthiraṃ sukhaṃ cāsanam āsthito yatir yadā jihāsur [BhP 2.2.15]\nity-ādinā, yadi prayāsyan nṛpa pārameṣṭhyaṃ vaihāyasānām uta yad\nvihāram ity [BhP 2.2.22] ādinā ca, krameṇa sadyomukti-krama-mukty-upāyau\njñāna-yogāv uktvā tato'pi śreṣṭhatvaṃ bhakti-yoga-hetu-bhagavad-arpita-\nkarmaṇaḥ evoktvā sākṣād bhakti-yogasya kaimutyam evānītam | yathā --</p>\n\n<lg>\n<l>na hy ato'nyaḥ śivaḥ panthā viśataḥ saṃsṛtāv iha |</l>\n<l>vāsudeve bhagavati bhakti-yogo yato bhavet || [BhP 2.2.33]</l>\n</lg>\n\n<p>ṭīkā ca - santi saṃsarataḥ puṃso bahavo moka-mārgās tapo-yogādayaḥ |\nsamīcīnas tv ayam evety āha na hīti | yato'nuṣṭhitād bhakti-yogo bhaved\nato'nyaḥ śivaḥ sukha-rūpo nirvighnaś ca nāsty eva ity eṣā | yac-chabdenātra\nbhagavat-santoṣārthakaṃ karmocyate sa vai puṃsāṃ paro dharma ity ukteḥ |</p>\n\n<p>[29]</p>\n\n<p>sa ca bhakti-yogaḥ sarva-veda-siddha ity āha --</p>\n\n<lg>\n<l>bhagavān brahma kārtsnyena trir anvīkṣya manīṣayā |</l>\n<l>tad adhyavasyat kūṭa-stho ratir ātmany ato bhavet || [BhP 2.2.34]</l>\n</lg>\n\n<p>bhagavān brahmā | kūṭasthaḥ nirvikāra ekāgra-cittaḥ sann ity arthaḥ | tris\ntrīn vārān kārtsnyena sākalyena brahma vedam anvīkṣya vicārya yata\nātmani harau ratir bhavet tad eva bhakti-yogākhyaṃ vastu\nmanīṣayādhyavasyat niścitavān | atrāpy upasaṃhārānurodhena ātma-\nśabdasya hari-vācakatā | niruktaṃ ca - ātatvāc ca mātṛtvād ātmā hi paramo\nharir iti | athavā bhagavān sva-prakāśa-sārvajñyādi-guṇaḥ parameśvaro'pi\nsarvavedābhidheya-sārākarṣaṇa-līlārtham anvīkṣya tatra śāstra-\nvidantarāṇām īkṣaṇam anukṛtya ananta-vaikuṇṭha-vaibhavādimayānām\nananta-viriñca-pāṭhya-bhedānāṃ vedānāṃ tathekṣaṇaṃ ca tenaiva\nsambhavatīty āha kūṭastha eka-rūpatayaiva kālavyāpīti | ataevoktaṃ svayam\neva</p>\n\n<p>kiṃ vidhatte kim ācaṣṭe kim anūdya vikalpayet |\n<l>ity asyā hṛdayaṃ loke nānyo mad veda kaścana || [BhP 11.21.42] iti |</l>\n[30]</p>\n\n<p>tathaiva yac chrotavyam [BhP 1.19.38] ity-ādinā praśnasyottaratvenopasaṃharati\n</p>\n</div>\n<div>\n\n<lg>\n<l>tasmāt sarvātmanā rājan hariḥ sarvatra sarvadā |</l>\n<l>śrotavyaḥ kīrtitavyaś ca smartavyo bhagavān nṛṇām || [BhP 2.2.36]</l>\n</lg>\n\n<p>ca-kārāt pāda-sevādayo'pi gṛhyante | anantaraṃ ca śravaṇādi-phalaṃ yad\ndarśitaṃ tat tūdāhṛtam -</p>\n\n<p>pibanti ye bhagavata ātmanaḥ satāṃ\nkathāmṛtaṃ śravaṇa-puṭeṣu sambhṛtam\npunanti te viṣaya-vidūṣitāśayaṃ\n<l>vrajanti tac-caraṇa-saroruhāntikam || [BhP 2.2.37] iti |</l></p>\n\n<p>atra pūnantīy anena pūrvoktaḥ sthūla-dhāraṇa-mārgaḥ parihṛtaḥ | bhakti-\nyogasyaiva svataḥ pāvanatvād alaṃ tat-prayāseneti ||</p>\n\n<p>|| 2.2 || śrī-śukaḥ || 28-30 ||</p>\n\n<p>[31]</p>\n\n<p>evaṃ prāktanādhyāyābhyāṃ karma-yoga-jñānebhyaḥ śreṣṭhatvam uktvā tad-\nuttarādhyāye'pi sarva-devatopāsanebhyaḥ śreṣṭhatva-pravacanena bhagavad-\nbhakti-yogasyaivābhidheyatvam āha brahma-varcasa-kāmas tu yajeta\nbrahmaṇaḥ patim [BhP 2.3.2] ity-ādy-anantaram --</p>\n\n<lg>\n<l>akāmaḥ sarva-kāmo vā mokṣa-kāma udāra-dhīḥ |</l>\n<l>tīvreṇa bhakti-yogena yajeta puruṣaṃ param || [BhP 2.3.10]</l>\n</lg>\n\n<p>ṭīkā ca - akāma ekānta-bhaktaḥ uktānukta-kāmo vā sarva-kāmo vā |\npuruṣaṃ pūrṇaṃ nirupādhim ity eṣā | tīvreṇa dṛḍhena svabhāvata eva\nanupaghātyeneti vighnānavakāśatoktā | kāmanā tu yathā kathañcit kṛtenāpi\nsyāt | yathoktaṃ bhārate -</p>\n\n<lg>\n<l>bhakta-kṣaṇaḥ kṣaṇo viṣṭoḥ smṛtiḥ sevā sva-veśmani |</l>\n<l>sva-bhogyasyārpaṇaṃ dānaṃ phalam indrādi-durlabham ||[*ENDNOTE #1]</l>\n</lg>\n\n<p>(page 13)</p>\n\n<p>tad uktaṃ śrī-kapilena śrī-kardamaṃ prati | na vai jātu mṛṣaiva syāt\nprajādhyakṣa mad-arhaṇam iti [BhP 6.21.24] |</p>\n\n<p>athavā yat tat-kāmas tīvreṇaiva yajeta tataś ca śuddha-bhakti-\nsampādanāyaivānte paryavasiṣyatīty abhiprāyeṇa saviśeṣaṇam upadiṣṭam |\ntad anena ekānta-bhakteṣu mumukṣau vā tad-bhakti-yogasyaivābhidheyatvaṃ\nkiṃ vaktavyam api tu sarva-kāmeṣv apīti tad eva sarvathāpi nirṇītam |\n[32]\nkiṃ ca --</p>\n\n<lg>\n<l>etāvān eva yajatām iha niḥśreyasodayaḥ |</l>\n<l>bhagavaty acalo bhāvo yad bhāgavata-saṅgataḥ || [BhP 2.3.11]</l>\n</lg>\n<p>ṭīkā ca - pūrvokta-nānādevatā-yajanasyāpi saṃhyoga-pṛthaktvena\nbhaktiyoga-phalatvam āha etāvān iti | indrādīn api yajatām iha tat-tad-yajane\nbhāgavatānāṃ saṅgato bhāvo bhaktir bhavatīti yad etāvān eva niḥśreyasasya\nparama-puruṣārthasodayaḥ lābhaḥ anyat tu sarvaṃ tuccham ity artham ity\neṣā |</p>\n\n<p>atra indram indriya-kāmas tv ity-ādy uktam | indriya-pāṭavādikaṃ\npṛthaktvena phalam | bhāgavatena saṃyoge tu bhāvaḥ phalaṃ\nkhādirayūpasaṃyoge yāgasya phala-vaiśiṣṭyavad iti jñeyam ||</p>\n\n<p>||2.3|| śrī-śukaḥ || 31-32 ||</p>\n\n<p>[33]</p>\n\n<p>anantaraṃ śrī-śaunakenāpi vyatirekoktyā tasyaivābhidheyatvaṃ dṛḍhīkṛtam |\nyathāha --</p>\n\n<lg>\n<l>āyur harati vai puṃsām udyann astaṃ ca yann asau |</l>\n<l>tasyarte yat-kṣaṇo nīta uttama-śloka-vārtayā || [BhP 2.3.17]</l>\n</lg>\n\n<p>asau sūryaḥ yan udgacchan astaṃ ca yan gacchan harati vṛthāgāmitvād\nācchinattīva | yat-kṣaṇo'pi yena nītaḥ uttamaḥ śloka-vārtayā tasyāyuḥ ṛte\nvarjayitvā | tāvataiva sarva-sāphalyād iti bhāvaḥ |\n[34]</p>\n\n<p>nanu jīvanādikam eva teṣām āyuṣaḥ phalam astu | tatrāha -</p>\n\n<lg>\n<l>taravaḥ kiṃ na jīvanti bhastrāḥ kiṃ na śvasanty uta |</l>\n<l>na khādanti na mehanti kiṃ grāme paśavo'pare || [BhP 2.3.18]</l>\n</lg>\n\n<p>na mehanti na maithunaṃ kurvanti | tam api narākāraṃ paśuṃ matvāha apare\niti |\n[35]</p>\n\n<p>tad evāha -</p>\n\n<lg>\n<l>śva-viḍ-varāhoṣṭra-kharaiḥ saṃstutaḥ puruṣaḥ paśuḥ |</l>\n<l>na yat-karṇa-pathopeto jātu nāma gadāgrajaḥ || [BhP 2.3.19]</l>\n</lg>\n\n<p>śvādi-tulyais tat-parikaraiḥ samyak-stuto'py asau puruṣaḥ paśuḥ | teṣām eva\nmadhye śreṣṭhaś cet tarhi mahā-paśur evety arthaḥ |\n[36-40]</p>\n\n<p>tasyāṅgāni niṣphalānīty āha pañcabhiḥ -</p>\n\n<lg>\n<l>bile batorukrama-vikramān ye</l>\n<l>na śṛṇvataḥ karṇa-puṭe narasya |</l>\n<l>jihvāsatī dārdurikeva sūta</l>\n<l>na copagāyaty urugāya-gāthāḥ || [BhP 2.3.20]</l>\n</lg>\n<p>na śṛṇvataḥ aśṛṇvato narasya ye karṇa-puṭe te bile te vṛthārandhre ity\narthaḥ | asatī duṣṭā |</p>\n\n<lg>\n<l>bhāraḥ paraṃ paṭṭa-kirīṭa-juṣṭam</l>\n<l>apy uttamāṅgaṃ na namen mukundam |</l>\n<l>śāvau karau no kurute saparyāṃ</l>\n<l>harer lasat-kāñcana-kaṅkaṇau vā || [BhP 2.3.21]</l>\n</lg>\n\n<p>paṭṭa-vastrauṣṇīṣeṇa kirīṭena vā juṣṭam api | apy arthe vā śabdaḥ |</p>\n\n<lg>\n<l>barhāyite te nayane narāṇāṃ</l>\n<l>liṅgāni viṣṇor na nirīkṣato ye |</l>\n<l>pādau nṛṇāṃ tau druma-janma-bhājau</l>\n<l>kṣetrāṇi nānuvrajato harer yau || [BhP 2.3.22]</l>\n</lg>\n\n<p>drumavaj-janma-bhājāv iti tathā vṛkṣa-mūla-tulyāv ity arthaḥ |</p>\n\n<lg>\n<l>jīvañ chavo bhāgavatāṅghri-reṇuṃ</l>\n<l>na jātu martyo'bhilabheta yas tu |</l>\n<l>śrī-viṣṇu-padyā manujas tulasyāḥ</l>\n<l>śvasañ chavo yas tu na veda gandham || [BhP 2.3.23]</l>\n</lg>\n\n<p>jātv api śrī-viṣṇupadyās tat-pāda-lagnāyāḥ |</p>\n\n<p>tad aśma-sāraṃ hṛdayaṃ batedaṃ\n<lg>\n<l>yad gṛhyamāṇair hari-nāma-dheyaiḥ</l>\n<l>na vikriyetātha yadā vikāro</l>\n<l>netre jalaṃ gātra-ruheṣu harṣaḥ || [BhP 2.3.24]</l>\n</lg></p>\n\n<p>aśmavat sāro balaṃ kāṭhinyaṃ yasya | vikriyālakṣaṇam atheti | yadā tad-\nvikāro bhavet tadā netrādau jalādikaṃ bhavatīty arthaḥ | idam evānvayena\nśrīmatā rājñā dṛḍhīkariṣyate | sā vāg yayā tasya guṇān gṛṇīte ity-\nādibhyām [BhP 10.80.3-4] | tad evaṃ śrī-śuka-vākyārambhādhyāya\nevābhidheyatvena śrī-bhaktir eva labdhā |</p>\n\n<lg>\n<l>ṭīkā ca -</l>\n<l>tatr atu prathame'dhyāye kīrtaṇa-śravaṇādibhiḥ |</l>\n<l>sthaviṣṭhe bhagavad-rūpe manaso dhāraṇocyate ||</l>\n</lg>\n\n<lg>\n<l>dvitīye tu tataḥ sthūla-dhāraṇāto jitaṃ manaḥ |</l>\n<l>sarva-sākṣiṇi savaśe viṣṇau dhāryam itīryate ||</l>\n</lg>\n\n<lg>\n<l>tṛtīye viṣṇu-bhaktes tu vaiśiṣṭyaṃ śṛṇvato muneḥ |</l>\n<l>bhaty-udrekeṇa tat-karma-śravaṇādara īryate || ity eṣā ||</l>\n</lg>\n\n<p>|| 2.3 || śrī-śaunakaḥ || 33-40 ||</p>\n\n<p>[41]</p>\n\n<lg>\n<l>śrī-brahma-nārada-saṃvāde'pi -</l>\n<l>samyak kāruṇikasyedaṃ vatsa te vicikitsitam |</l>\n<l>yad ahaṃ coditaḥ saumya bhagavad-vīrya-darśane || [BhP 2.5.9]</l>\n</lg>\n\n<p>agre ca sarva-śāstra-samanvayena - nārāyaṇa-parā vedā ity-ādi [BhP 2.5.15]</p>\n\n<p>śrī-nārāyaṇa evopāsyatvena paraḥ tātparya-viṣayo yeṣāṃ te vedāḥ | nanv\nanye'pi devās tatropāsyatvenābhidhīyante | satyaṃ te'pi nārāyaṇāṅga-\n<l>prabhavatvenaiva tathā varṇyanta ity arthaḥ | ye'pi tad-āśrayāḥ [page 15] lokās</l>\ntat-pada-prāpti-hetavo'nye makhāś ca te tat-parā eva | tad-ānandāṃśābhāsa-\nrūpatvāt tat-sādhanatvāc ceti bhāvaḥ |</p>\n\n<p>tathā yogo'ṣṭāṅgaḥ sāṅkhyaṃ ca | tat sādhyaṃ tapaś cittaikāgryam | tat-\nsādhyaṃ brahma-jñānaṃ ca tat-paraṃ | tadīya-sāmānyākāra-prakāśatvāt taj-\njñānasya |</p>\n\n<p>yoga-tapasos tat-sādhanatvāc ceti bhāvaḥ | kiṃ bahunā | gatis tat-prāpyaṃ\nbrahmāpi tat-parā tadīya-sāmānyākāra-prakāśatvena tad-\nadhīnāvirbhāvatvāt | tad uktaṃ śrī-matsya-devena satyavrataṃ prati --</p>\n\n<lg>\n<l>madīyaṃ mahimānaṃ ca paraṃ brahmeti śabditam |</l>\n<l>vetsyasy anugṛhītaṃ me sampraśnair vivṛtaṃ hṛdi || iti [BhP 8.24.38]</l>\n</lg>\n\n<p>|| 2.5 || śrī-brahmā nāradam || 41-42 ||</p>\n\n<p>[43]</p>\n\n<p>śrī-vidura-maitreya-saṃvāde'pi | tatra praśno yathā -</p>\n\n<lg>\n<l>tat sādhu-varyādiśa vartma śaṃ naḥ</l>\n<l>saṃrādhito bhagavān yena puṃsām |</l>\n<l>hṛdi sthito yacchati bhakti-pūte</l>\n<l>jñānaṃ sa-tattvādhigamaṃ purāṇam || [BhP 3.5.4]</l>\n</lg>\n\n<p>atra śaṃ sukha-rūpaṃ vartmeti | ṭīkā ca - bhakti-pūte prema-vimale | sa-\ntattvaṃ tattvaṃ tac ca brahma-bhagavat-paramātmety-ādy-āvirbhāvaḥ ||</p>\n\n<p>|| 3.5 || śrī-viduraḥ śrī-maitreyam || 43 ||</p>\n\n<p>[44]</p>\n\n<p>tatrājānaja-deva-stuti-dvāraivottaram -</p>\n\n<lg>\n<l>pānena te deva kathā-sudhāyāḥ</l>\n<l>pravṛddha-bhaktyā viśadāśayā ye |</l>\n<l>vairāgya-sāraṃ pratilabhya bodhaṃ</l>\n<l>yathāñjasānvīyur akuṇṭha-dhiṣṇyam ||</l>\n</lg>\n\n<lg>\n<l>tathāpare cātma-samādhi-yoga-</l>\n<l>balena jitvā prakṛtiṃ baliṣṭhām |</l>\n<l>tvām eva dhīrāḥ puruṣaṃ viśanti</l>\n<l>teṣāṃ śramaḥ syān na tu sevayā te || [BhP 3.5.45-46]</l>\n</lg>\n\n<p>akuṇṭha-dhiṣṇyaṃ vaikuṇṭha-lokam iti | ṭīkā - viśadāśayāḥ projjhita-\nkaitavāḥ sevaika-puruṣārthāḥ | apare mokṣa-mātra-kāmāḥ | tan-mātra-\npuruṣārthe'pi teṣāṃ śramaḥ syāt | ye tu sevaika-puruṣārthās teṣāṃ sevayā\nśramo na syāt | sadaiva sevayā paramānandam anubhavatām ānuṣaṅgikatyā\nmokṣaś ca syād ity arthaḥ |</p>\n\n<p>|| 3.5 || ajānaja-devāḥ śrī-paramātmānam || 44 ||</p>\n\n<p>[45]</p>\n\n<p>ataeva svayaṃ tat ślāghyate --</p>\n\n<lg>\n<l>sat-sevanīyo bata pūru-vaṃśo</l>\n<l>yal loka-pālo bhagavat-pradhānaḥ |</l>\n<l>babhūvithehājita-kīrti-mālāṃ</l>\n<l>pade pade nūtanayasy abhīkṣṇam || [BhP 3.8.1]</l>\n</lg>\n\n<p>tasmāt kathopalakṣitā bhaktir eva paraṃ śreya iti bhāvaḥ |</p>\n\n<p>|| 3.8 || śrī-maitreyaḥ || 45 ||</p>\n\n<p>[46-47]</p>\n\n<p>śrī-kāpileye'pi yathāha --</p>\n\n<lg>\n<l>na yujyamānayā bhaktyā bhagavaty akhilātmani |</l>\n<l>sadṛśo'sti śivaḥ panthā yogināṃ brahma-siddhaye || [BhP 3.25.19]</l>\n</lg>\n\n<p>brahma-siddhiḥ para-tattvāvirbhāvaḥ | yathā -</p>\n\n<lg>\n<l>etāvān eva loke'smin puṃsāṃ niḥśreyasodayaḥ |</l>\n<l>tīvreṇa bhakti-yogena mano mayy arpitaṃ sthiram || [BhP 3.25.41]</l>\n</lg>\n\n<p>bhakti-yogena śravaṇādinā mayy arpitaṃ sat manaḥ sthiraṃ bhavatīti yad\netāvān eva | atrāsmin ity anenānyasmiṃs tu etāvato'py adhiko nāstīti\nvyajyate ||</p>\n\n<p>||3.25|| śrī-kapila-devaḥ ||46-47||</p>\n\n<p>[48]</p>\n\n<p>śrī-kumāropadeśe'pi jñānopadeśānantaram -</p>\n\n<lg>\n<l>yat-pāda-paṅkaja-palāśa-vilāsa-bhaktyā</l>\n<l>karmāśayaṃ grathitam udgrathayanti santaḥ |</l>\n<l>tadvan na rikta-matayo yatayo'pi ruddha-</l>\n<l>sroto-gaṇās tam araṇaṃ bhaja vāsudevam ||</l>\n</lg>\n\n<lg>\n<l>kṛcchro mahān iha bhavārṇavam aplaveśāṃ</l>\n<l>ṣaḍ-varga-nakram asukhena titīrṣanti |</l>\n<l>tat tvaṃ harer bhagavato bhajanīyam aṅghriṃ</l>\n<l>kṛtvoḍupaṃ vyasanam uttara dustarārṇam || [BhP 4.22.37-38}</l>\n</lg>\n\n<p>ṭīkā ca - tam avehīti jñānam upadiṣṭam | tasya tu duṣkaratvena bhaktim\nupadiśati dvābhyāṃ yat-pāda-paṅkajety-ādikam ārabhya | nanu brahmavid\nāpnoti param iti śruteḥ [TaittU 2.1.1] | kathaṃ yatayo nodgrathayantīty ucyate\ntatrāha kṛcchra iti | aplaveśāṃ na plavas taraṇa-hetur īḍa, īśo yeṣāṃ, teṣām\niha taraṇe mahān kṛcchraḥ kleśaḥ | te hi asukhena indriya-ṣaḍ-varga-grāhaṃ\nbhavārṇavaṃ titīrṣanti |tasmād uḍupaṃ plavaṃ dustarārṇaṃ dustarārṇavam ity\neṣā |</p>\n\n<p>samāna-prāpyayor api pathorekasya durgamatva-\nkathanenānyasyābhidheyatvaṃ svata eva sidhyati | atra titīrṣanti mātraṃ na tu\ntarantīty artho jñeyaḥ |</p>\n\n<p>||4.22|| śrī-sanat-kumāraḥ śrī-pṛthum ||48||</p>\n\n<p>[49]</p>\n\n<p>ato yac ca jñānam upadiṣṭaṃ tad api tad-upadeśāvyarthatā-sampādanecchā-\nmātreṇānuṣṭhīyamānaṃ tena bhakti-rasād eva kṛtam ity āha --</p>\n\n<lg>\n<l>sanat-kumāro bhagavān yad āhādhyātmikaṃ param</l>\n<l>yogaṃ tenaiva puruṣam abhajat puruṣarṣabhaḥ |</l>\n<l>bhagavad-dharmiṇaḥ sādhoḥ śraddhayā yatataḥ sadā</l>\n<l>bhaktir bhagavati brahmaṇy ananya-viṣayābhavat || [BhP 4.23.7-8]</l>\n</lg>\n\n<p>tenaiva dvārīkṛtena ||</p>\n\n<p>||4.23|| śrī-maitreyaḥ ||49||</p>\n\n<p>[50]</p>\n\n<p>śrī-rudra-gīte'pi -</p>\n\n<lg>\n<l>idaṃ japata bhadraṃ vo viśuddhā nṛpa-nandanāḥ |</l>\n<l>sva-dharmam anutiṣṭhanto bhagavaty arpitāśayāḥ ||</l>\n</lg>\n\n<lg>\n<l>tam evātmānam ātma-sthaṃ sarva-bhūteṣv avasthitam |</l>\n<l>pūjayadhvaṃ gṛṇantaś ca dhyāyantaś cāsakṛd dharim || [BhP 4.24.64-65]</l>\n</lg>\n\n<p>atha tam eva pūjayadhvaṃ na tu svadharmānuṣñhānāgrahādikam api\nkurudhvam ity eva-kārārthaḥ | ātmasthaṃ svāntaryāmitvena sthitam | tadvad\napareṣv api bhūteṣv avasthitam ātmānaṃ paramātmānaṃ gṛṇantaḥ kīrtayanto\ndhyāyantaś cety anyatra manovaco vyāpāro'pi niṣiddhaḥ | asakṛd iti ekasyāṃ\npūjāyāṃ samāpyamānāyām evānyārabhdyavyā na tu karmādyāgraheṇa\nvicchedaḥ kartavya ity arthaḥ ||</p>\n\n<p>|| 4.24 || śrī-rudraḥ pracetasaḥ || 50 ||</p>\n\n<p>(page 17) [51]\netad eva śrī-nāradenāpi sphuṭīkariṣyate anvaya-vyatirekābhyāṃ | yathāha -</p>\n\n<lg>\n<l>taj janma tāni karmāṇi tad āyus tan mano vacaḥ |</l>\n<l>nṝṇāṃ yena hi viśvātmā sevyate harir īśvaraḥ ||</l>\n</lg>\n\n<lg>\n<l>kiṃ janmabhis tribhir veha śaukra-sāvitra-yājñikaiḥ |</l>\n<l>karmabhir vā trayī-proktaiḥ puṃso'pi vibudhāyuṣā ||</l>\n</lg>\n\n<lg>\n<l>śrutena tapasā vā kiṃ vacobhiś citta-vṛttibhiḥ |</l>\n<l>buddhyā vā kiṃ nipuṇayā balenendriya-rādhasā ||</l>\n</lg>\n\n<lg>\n<l>kiṃ vā yogena sāṅkhyena nyāsa-svādhyāyayor api |</l>\n<l>kiṃ vā śreyobhir anyaiś ca na yatrātma-prado hariḥ ||</l>\n</lg>\n\n<lg>\n<l>śreyasām api sarveṣām ātmā hy avadhir arthataḥ |</l>\n<l>sarveṣām api bhūtānāṃ harir ātmātmadaḥ priyaḥ || [BhP 4.31.9-13]</l>\n</lg>\n<p>śaukraṃ śukra-sambandhi janma viśuddha-mātā-pitṛbhyām utpattiḥ |\nsāvitram upanayanena | yājñikaṃ dīkṣayā | indriya-rādhasā tat-pāṭavena |\natra sāṅkhyena dehādi-vyatiriktātma-jñāna-mātreṇeti ṭīkā |</p>\n\n<p>atha śreyasām ity-ādi-ṭīkā ca - nanv eṣāṃ nānā-phala-sādhanānāṃ hari-\nsevanābhāva-mātreṇa kuto vaiyarthyam | tatrāha, śreyasāṃ phalānām\nātmaivāvadhiḥ parākāṣṭhā | arthataḥ paramārthataḥ\nātmārthatvenaivānyeṣāṃ priyatvād ity arthaḥ | bhavatv ātmāvadhiḥ | hareḥ\nkim āyātam | tatrāha sarveṣām apīti | ātmadaś ca avidyānirāsena\nsvarūpābhivyañjakaḥ | aiśvareṇāpi rūpeṇa bali-prabhṛtibhya iva ātmapradaḥ |\npriyaś ca paramānanda-rūpatvād ity eṣā |</p>\n\n<p>atra sarveṣāṃ bhūtānāṃ śuddha-jīvānām api ātmā paramātmeti jñeyam |\nraśmi-sthānīyānāṃ jīvānāṃ sūrya-sthānīyatvāt tasya | tad uktam --</p>\n\n<p>tasmāt priyatamaḥ svātmā sarveṣām eva dehinām |\ntad artham eva sakalaṃ jagac caitac carācaram |\n<l>kṛṣṇam enam avehi tvam ātmānam akhilātmanām || [BhP 10.14.54] iti |</l></p>\n\n<p>ātmānau jīva-tādātmyāpanna-brahmeśvarākhyau dadāti yathāyathaṃ\nsphorayati vaśīkārayati ca yaḥ sa ātmada iti svāmy-abhiprāyaḥ ||</p>\n\n<p>[52]</p>\n\n<p>kiṃ ca -</p>\n\n<lg>\n<l>yathā taror mūla-niṣecanena</l>\n<l>tṛpyanti tat-skandha-bhujopaśākhāḥ |</l>\n<l>prāṇopahārāc ca yathendriyāṇāṃ</l>\n<l>tathaiva sarvārhaṇam acyutejyā || [BhP 4.31.12]</l>\n</lg>\n\n<p>ṭīkā ca - kiṃ ca nānā-karmabhis tat-tad-devatā-prīti-nimittāny api phalāni\nhari-prītyā bhavanti | kevala-tat-tad-devatārādhanena tu na kiñcid iti\nsadṛṣṭāntam āha yathety-ādinā ||</p>\n\n<p>|| 4.31 || śrī-nāradaḥ pracetasaḥ ||52||</p>\n\n<p>[53]</p>\n\n<p>śrī-ṛṣabha-deva-kṛta-sva-putra-śikṣaṇe'pi ye vā mayīśe [BhP 5.5.3] ity-\nādikaṃ, matto'py anantād ity-ādikaṃ [BhP 5.5.25] cāgre darśanīyam |\nbrāhmaṇa-rahūgaṇa-saṃvādānte'pīdam asti --</p>\n\n<lg>\n<l>rahūgaṇa tvam api hy adhvano'sya;</l>\n<l>sannyasta-daṇḍaḥ kṛta-bhūta-maitraḥ |</l>\n<l>asaj-jitātmā hari-sevayā śitaṃ;</l>\n<l>jñānāsim ādāya tarāti-pāram || [BhP 5.13.20] (page 18)</l>\n</lg>\n\n<p>jñānam atra bhavaty āśrayam eva | tathoktam etad-anantaraṃ śrī-\nrahūgaṇenaiva --</p>\n\n<p>aho nṛ-janmākhila-janma-śobhanaṃ\n<lg>\n<l>kiṃ janmabhis tv aparair apy amuṣmin</l>\n<l>na yad dhṛṣīkeśa-yaśaḥ-kṛtātmanāṃ</l>\n<l>mahātmanāṃ vaḥ pracuraḥ samāgamaḥ || [BhP 5.13.21]</l>\n</lg></p>\n\n<lg>\n<l>na hy adbhutaṃ tvac-caraṇābja-reṇubhir</l>\n<l>hatāṃhaso bhaktir adhokṣaje'malā |</l>\n<l>mauhūrtikād yasya samāgamāc ca me</l>\n<l>dustarka-mūlo'pahato'vivekaḥ || [BhP 5.13.21]</l>\n</lg>\n\n<p>spaṣṭam |</p>\n\n<p>||5.13|| śrī-brāhmaṇo rahūgaṇam ||53||</p>\n\n<p>[54]</p>\n\n<p>tathā citraketuṃ prati śrī-saṅkarṣaṇopadeśānte'pi dṛṣṭa-śrutābhir mātrābhir\nity [BhP 6.16.62] ādau mad-bhaktaḥ puruṣo bhaved ity agrata udāhāryam |</p>\n\n<lg>\n<l>asura-bālānuśāsane'pi --</l>\n<l>kaumāra ācaret prājño dharmān bhāgavatān iha |</l>\n<l>durlabhaṃ mānuṣaṃ janma tad apy adhruvam arthadam ||</l>\n</lg>\n\n<lg>\n<l>yathā hi puruṣasyeha viṣṇoḥ pādopasarpaṇam |</l>\n<l>yad eṣa sarva-bhūtānāṃ priya ātmeśvaraḥ suhṛt || [BhP 7.6.1-2]</l>\n</lg>\n\n<p>ihaiva mānuṣa-janmani bhāgavatān dharmān ācaret yato'rthadam etaj-\njanma | devādi-janmani mahā-viṣayāveśāt paśv-ādi-janmani vivekābhāvāc\nca, mānuṣaṃ janma ca prāpya na vilambetetyāha kaumāre, kaumāram\nārabhya ity arthaḥ | yatas tad api janma dhruvaṃ punar durlabhaṃ ca |\nśāstrasya ca prādhānyena manuṣyam adhikṛtya pravṛttatvāt tad-\nanuvādenoktir iyam | tad-buddhy-ādi-sāmyena mānuṣatvam āropyaiveti\njñeyam | tatra bhāgavata-dharmācaraṇasyaiva yuktatvaṃ darśayati yathā hīty-\nādi | iha puruṣasya ca viṣṇoḥ pādopasarpaṇam eva yathānurūpaṃ yogyam ity\narthaḥ | yad yasmād eva bhūtānāṃ svabhāvata eva priyaḥ prīti-viṣayaḥ prema-\nkartā | tatra hetuḥ ātmā paramātmā | pādopasarpaṇe hetv-antaraṃ yasmāc\ncaiṣa īśvaraḥ kartum akartum anyathā-kartuṃ samarthaḥ | suhṛt sarveṣāṃ\nhitaṃ cikīrṣuś ceti |\n[55]\ntad etad upakramyopasaṃharati |</p>\n\n<lg>\n<l>dharmārtha-kāma iti yo'bhihitas tri-varga</l>\n<l>īkṣā trayī naya-damau vividhā ca vārtā |</l>\n<l>manye tad etad akhilaṃ nigamasya satyaṃ</l>\n<l>svātmārpaṇaṃ sva-suhṛdaḥ paramasya puṃsaḥ || [BhP 7.6.24]</l>\n</lg>\n\n<p>īkṣā ātma-vidyā | tad etat sarvaṃ nigamasyārtha-jātaṃ sva-suhṛdaḥ\nsvāntaryāminaḥ paramasya puṃsas tasmai svātmārpaṇa-sādhanaṃ cet tarhi\nsatyaṃ manye satya-phalatvāt | yad vā, satyam artha-kriyā-kārakaṃ saphalam\niti yāvat | anyathā dharmādīnāṃ niṣphalatvam eveti bhāvaḥ ||</p>\n\n<p>|| 7.6 || śrī-prahlādo'surabālakān ||54-55||</p>\n\n<p>[56]</p>\n\n<p>agre ca -</p>\n\n<lg>\n<l>tatropāya-sahasrāṇām ayaṃ bhagavatoditaḥ |</l>\n<l>yad īśvare bhagavati yathā yair añjasā ratiḥ || [BhP 7.7.24]</l>\n</lg>\n\n<p>tatra pūrvokte triguṇātmaka-karmaṇāṃ bīja-nirharaṇe'pi upāya-sahasrāṇāṃ\nmadhye ayam eva upāyaḥ bhagavatā śrī-nāradena māṃ pratyupadiṣṭaḥ | yair\nupāya-sahasraiḥ siddhād yad yasmād upāyād yathā yathāvad īśvare\nbhagavati añjasā vyavadhānānantaraṃ vinaiva ratiḥ prītir bhavati | ataḥ\nkarma-bīja-nirharaṇam api tasyānuṣaṅgikam eva phalam iti bhāvaḥ | (page\n19)\n[57]</p>\n\n<p>agre ca guru-śuśrūṣayā bhaktyā [BhP 7.7.30] ity-ādibhis\ntasyaivopāyasyāṅgāny uktvāha -</p>\n\n<lg>\n<l>evaṃ nirjita-ṣaḍ-vargaiḥ kriyate bhaktir īśvare |</l>\n<l>vāsudeve bhagavati yayā saṃlabhyate ratiḥ || [BhP 7.7.33]</l>\n</lg>\n\n<p>evaṃ pūrvokta-guru-śuśrūṣādi-prakāreṇaiva, na tu tad-arthe pṛthak-\nprayatnena | nirjita-karma-bīja-lakṣaṇa-kāma-krodha-lobha-moha-mada-\nmātsaryair janaiḥ punar api bhaktiḥ kriyata eva | yathā vāsudeve ratir api\nsaṃlabhyata ity arthaḥ ||</p>\n\n<p>|| 7.7 || prahlādas tān ||56-57||</p>\n\n<p>[58]</p>\n\n<lg>\n<l>varṇāśramācāra-kathanārambhe naramātra-dharma-kathane'pi -</l>\n<l>dharma-mūlaṃ hi bhagavān sarva-vedamayo hariḥ |</l>\n<l>smṛtaṃ ca tad-vidāṃ rājan yena cātmā prasīdati || [BhP 7.11.7]</l>\n</lg>\n\n<p>dharmasya mūlaṃ pramāṇaṃ bhagavān | yataḥ sarva-vedamayaḥ | smṛtaṃ\nsmṛtiś ca, tad-vidāṃ vedamaya-bhagavad-vidāṃ, tasya pramāṇam | ābhyāṃ\ntad-bahirmukha-dharmasyāpārthatvaṃ bhagavad-dharmasyaivāvaśyakatvaṃ\ncoktam | ataeva -</p>\n\n<lg>\n<l>vedo'khilo dharma-mūlaṃ smṛti-śīle ca tad-vidām |</l>\n<l>ācāraś caiva sādhūnām ātmanas tuṣṭir eva ca || [Manu 2.6]</l>\n</lg>\n\n<p>iti manusmṛti-vākyād apy atra viśiṣṭatayopadiṣṭaṃ, tac ca yuktam --\ndharmaḥ projjhita-kaitavo'tra paramo nirmatsarāṇāṃ satāṃ\n<l>vedyaṃ vāstavam atra vastu śivadaṃ tāpa-trayonmūlanam | [BhP 1.1.2] ity</l>\nuktatvāt |</p>\n\n<p>yenaiva dharmeṇa manaḥ prasīdatīty anena yenātmā suprasīdatītivat su-\nśabda-viśiṣṭatayānuktatvāt tac-chravaṇādi-lakṣaṇa-sākṣād-bhakter eva\npraśastatvaṃ ca bodhitam | tat-tat-sarva-dharma-kathanānte tu svayam eva\nsvasya tṛtīye gandharva-jātau janmānuṣaṅgikaṃ bhagavat-tattva-jñāna-\nmātraṃ sat-karmoktvā dvitīye ca śūdra-jātau janmani sat-saṅgaja-śravaṇādi-\nmātraṃ tad uktvā, svasya tādṛśa-bhagavat-pārṣadatva-paryanta-phala-prāptau\ntathāvidham api sva-dharma-lakṣaṇaṃ kāraṇāntaraṃ nādṛtavān |</p>\n\n<p>tathā hi tatraiva yūyam ity [BhP 7.10.48] asya ṭīkā ca - etac ca sarva-\nsādhāraṇam uktaṃ bhaktasya tu bhaktir eva sarva-puruṣārthatve hetur iti\npāṇḍavān eva lakṣyīkṛtyāha yathā hīty eṣā | tasmād atrāpi sākṣāt bhaktāv\neva tātparyam | athātra tyaktvā svadharmaṃ caraṇāmbujaṃ harer bhajann\napakvo'tha patet tato yadi [BhP 1.5.17] ity-ādau bhakter dharmātiriktatve'pi\nśravaṇaṃ kīrtanaṃ cāsya smaraṇaṃ mahatāṃ gatā [BhP 7.11.10] ity-ādinottara-\ngranthe dharmatva-vidhānaṃ sarveṣv appi prāṇiṣv āvaśyakatvāpekṣayā\nparama-śreyo-rūpatvāpekṣayā ca lākṣaṇikam eva | vastutas tu pañcame\ntatrāpītyādi-gadye [BhP 5.9.3] bhagavataḥ karma-bandha-vidhvaṃsana-\nśravaṇa-smaraṇetyādinā śrī-jaḍabharatasya yā bhakti-niṣṭhoktā tasyā pitary\nuparata ity-ādi-gadye [BhP 5.9.7] trayyāṃ vidyāyām eva paryavasita-matayo na\npara-vidyāyām ity-ādinā tad-avajñātṝṇāṃ tad-bhrātṝṇām ajñatva-bodhanena\ndharmātiriktatvaṃ para-vidyātvaṃ ca bodhitam | ataevoktaṃ śrī-nārasiṃhe -\n(page 20)\nsanakādayo nivṛttākhye te ca dharme niyojitāḥ |\npravṛttākhye marīcādyām uktvaikaṃ nāradaṃ munim || iti | [NārP 4.4]</p>\n\n<p>tena brahmaṇeti prākaraṇikam | tathā lakṣaṇāmaya-kaṣṭha-kalpanayā\nśravaṇādīnāṃ svadharmāntargaṇanā ca bahirmukhānām api sākṣād-bhakti-\npravartanāyaiva | evam anyatrāpy anya-miśra-bhakty-udeśa-vākyeṣu jñeyam |\ntasmād api bhaktāv eva tātparyam iti ||</p>\n\n<p>|| 7.11 || śrī-nārado yudhiṣṭhiram ||58||</p>\n\n<p>[59-60]</p>\n\n<p>jāyanteyopākhyāne'pi ata ātyantikaṃ kṣemaṃ pṛcchāma [BhP 11.2.28] ity\nasyottaram -</p>\n\n<lg>\n<l>manye'kutaścid bhayam acyutasya</l>\n<l>pādāmbujopāsanam atra nityam |</l>\n<l>udvigna-buddhe rasadātma-bhāvād</l>\n<l>viśātmanā yatra nivartate bhīḥ || [BhP 11.2.33]</l>\n</lg>\n\n<p>ṭīkā ca - prathamam ātyantikaṃ kṣemaṃ kathayati manye ity-ādikā | punaś\nca dharmān bhāgavatān brūte [BhP 11.2.31] ityuttaratvena ye vai bhagavatā\nproktā upāyā hy ātma-labdhaye [BhP 11.2.34] ity-ādi-padya-trayam uktvā\nbhayaṃ dvitīyābhiniveśataḥ syād ity-ādi-padye budha ābhajet tam\nbhaktyaikayeśam [BhP 11.2.37] ity atra bhaktyety anena tasyā jñānādy-amiśra-\nśravaṇa-kīrtanādi-lakṣaṇatvam | ekayety anena nairantarya-lakṣaṇam\navyabhicāritvaṃ copadiṣṭam | tatra yadyapi kāyena vācā manasendriyair vety-\nādi-prāktana-vākye [BhP 11.2.36] laukikasyāpi karmaṇo bhagavad-arpaṇād\nbhāgavata-dharmatvaṃ sidhyatīti yathoktaṃ tasya nairantaryam api\nsambhavati | tathāpi śravaṇa-kīrtanādi-lakṣaṇa-mātratvaṃ vyāhanyeta, tasmāt\ntatrāvyabhicāritvaṃ, tanmātratvaṃ ca yathā bhavet tathopāyaṃ tad-anantaram\nāha dvābhyām | tatra prathamam avyabhicāritvopāyam āha prathamena --</p>\n\n<lg>\n<l>avidyamāne'py avabhāti hi dvayo</l>\n<l>dhyātur dhiyā svapna-manorathau yathā |</l>\n<l>tat-karma-saṃkalpa-vikalpakaṃ mano</l>\n<l>budho nirundhyād abhayaṃ tataḥ syāt || [BhP 11.2.38]</l>\n</lg>\n\n<p>dvayaḥ pradhānādi-dvaita-pañcaḥ | yadyapy avidyamāna ātmani śuddhe na\nvidyata evety arthas tathāpi dhyātur avidyāmaya-dhyāna-yuktasya satas tasya\ndhiyāvabhāti, tasmin śuddhe'pi kalpata evety arthaḥ | yathā svapno\nmanorathaś ca tathety arthaḥ | tat tasmāt karmāṇi saṅkalpayati vikalpayati ca\nyan manas tan niyacchet | tataś cāvyabhicāriṇyā bhaktyā bhajanād abhayaṃ\nsyād iti bhāvaḥ |\n[61]</p>\n\n<p>nanu tathāpi mano-nirodha-rūpeṇa yogābhyāsena bhakti-kaivalya-vyabhicāraḥ\nsyād ity āśaṅkya bhaktyaiva kriyamāṇayā tad-āsaktatvena svata eva mano-\nnirodho'pi syād iti | tan-mātratvopāyam āha dvitīyena --</p>\n\n<lg>\n<l>śṛṇvan subhadrāṇi rathāṅga-pāṇer</l>\n<l>janmāni karmāṇi ca yāni loke |</l>\n<l>gītāni nāmāni tad-arthakāni</l>\n<l>gāyan vilajjo vicared asaṅgaḥ || [BhP 11.2.39]</l>\n</lg>\n\n<p>tad-arthakāṇi tāni janmāni karmāṇi cārtho yeṣāṃ tāni nāmāni | etāny api\nsākalyena jñātum aśakyānīty āśaṅkyāha yāni loke gītāni prasiddhāni, tāni\nśṛṇvan gāyaṃś ca vicaret | asaṅgo niḥspṛhaḥ ||</p>\n\n<p>|| 11.2 || śrī-kavir videham || 59-61 ||</p>\n\n<p>[62]</p>\n\n<p>agre ca karmādīn pariharan sākṣād bhaktim eva vidhatte -</p>\n\n<lg>\n<l>parokṣa-vādo vedo'yaṃ bālānām anuśāsanam |</l>\n<l>karma-mokṣāya karmāṇi vidhatte hy agadaṃ yathā ||</l>\n</lg>\n\n<lg>\n<l>nācared yas tu vedoktaṃ svayam ajño'jitendriyaḥ |</l>\n<l>vikarmaṇā hy adharmeṇa mṛtyor mṛtyum upaiti saḥ ||</l>\n</lg>\n\n<lg>\n<l>vedoktam eva kurvāṇo niḥsaṅgo'rpitam īśvare |</l>\n<l>naiṣkarmyaṃ labhate siddhiṃ rocanārthā phala-śrutiḥ ||</l>\n</lg>\n\n<p>ya āśu hṛdaya-granthiṃ nirijihīrṣuḥ parātmanaḥ |\n<l>vidhinā ca yajed devaṃ tantroktena ca keśavam || [BhP 11.3.44-47] ity ādi |</l></p>\n\n<p>parokṣeti ṭīkā ca - yatrānyathā sthito'rthaḥ saṅgopayitum anyathā kṛtvocyate\nsa parokṣa-vādaḥ | tathā ca śrutiḥ - taṃ vā etaṃ caturchutaṃ (?) santaṃ\ncaturhotety ācakṣate parokṣeṇa parokṣa-priyā eva hi vedā iti | parokṣa-\nvādam evāha karma-mokṣāyeti | nanu svargādy-arthaṃ karmāṇi vidhatte na\nkarma-mokṣārthaṃ tatrāha bālānām anuśāsanaṃ yathā tathā | atra\ndṛṣṭāntaḥ agadam auṣadhaṃ yathā pitā bālam agadaṃ pāyayan khaṇḍa-\nlaḍḍukādibhiḥ pralobhyan pāyayati dadāti ca tāni khaṇḍa-laḍḍukādīni |\nnaitāvatā agadasya tal-lābhaḥ prayojanam apitvārogyam | tathā vedo'py\navāntara-phalaiḥ pralobhayan karma-mokṣāyaiva karmāṇi vidhatta ity eṣā |</p>\n\n<p>ajño na vidyate jñā śrī-bhagavataḥ kathā-śravaṇādau śraddhā-lakṣaṇā dhī-\nvṛttir yasya saḥ | ataeva tasmin na pravartata ity arthaḥ | tathaivājitendriyo\nbrahma-jijñāsuḥ san pārameṣṭhya-paryanta-bhoge virakto vā na bhavatīty\n<l>arthaḥ | tāvat karmāṇi kurvīta ity-ādau [BhP 11.2.9] parasapara-nirapekṣayoḥ</l>\nśraddhā-viraktayor dvayor eva tat-tan-maryādātvenokteḥ | vikarmaṇā\nvihitākaraṇa-rūpeṇa mṛtyor anantaraṃ mṛtyuṃ maraṇa-tulyāṃ yātanām\nupaiti | punaḥ punar maraṇam upait yātanān copaitīty arthaḥ | atas teṣāṃ\nvihita-karma-tyāge kathañcin na nistāraḥ | īśvara-prayojaka-kartṛkasya\nkarmaṇaḥ īśvarārpaṇa-lakṣaṇa-yathārthānuṣṭhānena tat-prasāde tv asau\nsutarām evaṃ syād ity āha vedoktam iti | tasmād vedoktam eva kurvāṇo na\ntu niṣiddham | naiṣkarmyāṃ karma-bandhāgocaratā-rūpāṃ siddhiṃ labhate |</p>\n\n<p>nanu karmaṇi kriyamāṇe tasminn āsaktis tat-phalaṃ ca syān na tu naiṣkarma-\nrūpā siddhir ata āha niḥsaṅgo'nabhiniveśavān | īśvare tan-nimittam eva\ntatrārpitaṃ na tu phaloddeśena |</p>\n\n<p>nanu phalasya śrutatvāt karmaṇi kṛte phalaṃ bhaved eva | na, rocanārtheti\nkarmaṇi rucy-utpādanārthā agada-pāne khaṇḍalaḍḍukādivat | tataś ca (page\n22) karmābhirucyā vedārthaṃ samyag vicārayati | atha ca -- yo vā etad\nakṣaram aviditvā gārgy asmāl lokāt praiti sa kṛpaṇa [Bṛhad 3.8.10] ity\nanenābrahmajñasya kṛpaṇatāṃ, tam etaṃ vedānuvacanena bāhmaṇā\nvividiṣanti brahmacaryeṇa [Bṛhad 4.4.22] ity ādinā yajñādīnāṃ jñāna-śeṣatāṃ\ncāvadhārya niṣkāmeṣu karmasu pravartate | tataḥ svarga-kāmo yajeta ity\nādibhiḥ kāmitasyaiva svargādeḥ phalatvenāvagamād akāmito'sau na bhavatīti\nnaiṣkarmya-siddhiḥ svata eva bhavatīti sthite kim uta śrīmad-īśvarārpaṇena\ntat-prasāde satīty arthaḥ |</p>\n\n<p>tad evaṃ vilambenaiva naiṣkarmya-siddher hetum uktvā yathā taror mūla-\nniṣecanena [BhP 4.31.14] iti nyāyena sarva-dharma-paryāpti-hetuṃnaiṣkarma-\nsiddhi-sādhya-hṛdaya-granthi-bhedasyāpi śīghropāyaṃ svātantryenāha ya āśv\niti | ya āśu śīghram eva deha-dvayāt parasya ātmano jīvasya hṛdaya-granthiṃ\ndehāhaṅkāraṃ nirahrtum icchur bhavati sa tv anyat karmādikṃ svarūpata eva\ntyaktvā tantroktenāgama-mārgeṇa cakārāt vedoktena ca vidhinā prakāreṇa\nkeśavaṃ devam arcayet |\n[63]</p>\n\n<p>anya-deva-dṛṣṭi-parityāgārthas tathopasahāraś ca |</p>\n\n<lg>\n<l>evam agny-arka-toyād atithau hṛdaye ca yaḥ |</l>\n<l>yajatīśvaram ātmānam acirān mucyate hi saḥ || [BhP 11.3.55]</l>\n</lg>\n\n<p>ātmānaṃ paramātmānam ||</p>\n\n<p>||11.3|| śrīmad-āvirhotro videham ||63||</p>\n\n<p>[64]</p>\n\n<p>agre ca vyatirekamukhena -</p>\n\n<lg>\n<l>bhagavantaṃ hariṃ prāyo na bhajanty ātma-vittamāḥ |</l>\n<l>teṣām aśānta-kāmānāṃ kā niṣṭhā vijitātmanām || [BhP 11.5.1]</l>\n</lg>\n\n<p>ity-etat-praśnottaram -</p>\n\n<lg>\n<l>mukha-bāhūru-pādebhyaḥ puruṣasyāśramaiḥ saha |</l>\n<l>catvāro jajñire varṇā guṇair viprādayaḥ pṛthak ||</l>\n</lg>\n\n<lg>\n<l>ya evaṃ puruṣaṃ sākṣād ātma-prabhavam īśvaram |</l>\n<l>na bhajanty avajānanti sthānād bhraṣṭāḥ patanty adhaḥ || [BhP 11.5.2-3]</l>\n</lg>\n\n<p>pūrvaṃ śrī-draviḍopadeśe'pi deva-kṛta-śrī-nārāyaṇa-stutau --</p>\n\n<p>tvāṃ sevatāṃ sura-kṛtā bahavo'ntarāyāḥ\nsvauko vilaṅghya paramaṃ vrajatāṃ padaṃ te |\nnānyasya barhiṣi balīn dadataḥ sva-bhāgān\n<l>dhatte padaṃ tvam avitā yadi vighna-mūrdhni || [BhP 11.4.10] ity uktam |</l></p>\n\n<p>tatra ca yajñe sva-bhāgān dadataḥ sura-kṛtā vighnā na bhavanti | tvāṃ\nsevamānānāṃ tu mātsaryeṇa tat-kṛtās te bhavanti kintu yadīti niścaye yadi\nvedāḥ pramāṇam itivan niścitam eva tvaṃ teṣām aviteti | tvāṃ sevamāno\nvighna-mūrdhni padaṃ ca dhatte pratuta tam eva sopānam iva kṛtvā vrajatīty\narthaḥ | tad evaṃ śrutvā saṃsāra eva tiṣṭhatāṃ yat paryavasānaṃ bhavet tat\npṛṣṭhaṃ bhagavantam ity ādinā tatrottarayan prathamaṃ teṣāṃ\npratyavāyitvam āha mukheti pādona-dvayena | paryavasānam āha sthānād\niti pādena ||</p>\n\n<p>|| 11.5 || śrī-camaso videham ||64||</p>\n\n<p>[65]</p>\n\n<p>agre ca pūrvokta-prakāreṇa bhakter evābhihitatve bhavet tasya tad-viśeṣa-\n<l>praśno'pi yuktaḥ | kasmin kāla ity ādinā [BhP 11.5.18] tathaivottaritam |</l></p>\n\n<lg>\n<l>kṛtaṃ tretā dvāparaṃ ca kalir ity eṣu keśavaḥ |</l>\n<l>nānā-varṇābhidhākāro nānaiva vidhinejyate || [BhP 11.5.20]</l>\n</lg>\n\n<p>nānaiva vidhinā vividhena mārgena ||</p>\n\n<p>|| 11.5 || śrī-karabhājano videham ||65||</p>\n\n<p>[66]</p>\n\n<p>śrī-bhagavad-uddhava-saṃvāde'pi -</p>\n\n<p>tvaṃ tu sarvaṃ parityajya snehaṃ sva-jana-bandhuṣu\n<l>mayy āveśya manaḥ samyak sama-dṛg vicarasva gām || [BhP 11.7.6]</l></p>\n\n<p>noddhavo'ṇv api man-nyūna [BhP 3.4.31] ity-ādibhiḥ śrīmad-uddhvasya\nsiddhatvenaiva prasiddhatvāt taṃ lakṣyīkṛtya tad-dvārānyebhya\nevopadeśo'yam | evam anyatra jñeyam | tataś ca jahal-lakṣaṇayā tvaṃ tvadīya-\nmārgānugato bhakto vicarasva vicaratv ity evārthaḥ | samadṛktvaṃ ca māṃ\nvinānyatra heyopādeyatvābhāvāt | tu-śabdo bahirmukha-nivṛtty-arthaḥ |\ntenāpi pūrvam idam abhipretam |</p>\n\n<lg>\n<l>tvayopayukta-srag-gandha-vāso'laṅkāra-carcitāḥ |</l>\n<l>ucchiṣṭa-bhojino dāsās tava māyāṃ jayemahi ||</l>\n</lg>\n\n<lg>\n<l>munayo vāta-vāsanāḥ[*ENDNOTE #2] śramaṇā ūrdhva-manthinaḥ |</l>\n<l>brahmākhyaṃ dhāma te yānti śāntāḥ sannyāsino'malāḥ ||</l>\n</lg>\n\n<lg>\n<l>vayaṃ tv iha mahāyogin bhramantaḥ karma-vartmasu |</l>\n<l>tvad-vārtayā tariṣyāmas tāvakair dustaraṃ tamaḥ ||</l>\n</lg>\n\n<p>smarantaḥ kīrtayantaś ca kṛtāni gaditāni te |\n<l>gaty-utsmitekṣita-kṣveli yan nṛloka-viḍambanam || [BhP 11.6.46-50] iti |</l></p>\n\n<p>|| 11.7 || śrī-bhagavān ||66||</p>\n\n<p>[67]\n agre ca jñāna-yogasya kevalayāsādhyatvaṃ bhakti-yogasya tu sukha-\nsādhyatvam ānuṣāṅgikatayā jñāna-janakatvaṃ svayam api puruṣārthatvaṃ\nceti | yathā -\n<lg>\n<l>na kuryān na vadet kiñcin na dhyāyet sādhv asādhu vā |</l>\n<l>ātmārāmo'nayā vṛttyā vicarej jaḍavan muniḥ || [BhP 11.11.17]</l>\n</lg>\nity antena jñāna-yogam uktvā bhakti-yogam uddbhāvayitum āha --</p>\n\n<lg>\n<l>śabda-brahmaṇi niṣṇāto niṣṇāyāt pare yadi |</l>\n<l>śrutas tasya śrama-phalo hy adhenum iva rakṣata || [BhP 11.11.18]</l>\n</lg>\n\n<p>atra para-brahma-padena para-tattva-mātram ucyate |na tu brahmatva-\nbhagavattvādi-vivekeneti jñeyam, sarvatra tat-sāmyāt | tad evaṃ śabda-\nbrahmābhyāsasya para-brahmābhyāsaḥ prayojanam ity uktam | tatra sarveṣv\nevāṃśeṣu viśeṣataḥ upaniṣad-bhāgeṣu śabda-brahmaṇas tat-pratipādakatve\nsthite'pi tad-vicāra-koṭibhir api para-brahma-niṣṭhā na jāyate, kintu tasmin\nyasminn aṃśe śrī-bhagavad-ākāra-para-brahma-līlādikaṃ pratipādyate tad-\nabhyāsenaiva bhagavad-ākāre ca niṣṭhā jāyate | tad uktam --</p>\n\n<lg>\n<l>saṃsāra-sindhum atidustaram uttitīrṣor</l>\n<l>nānyaḥ plavo bhagavataḥ puruṣottamasya |</l>\n<l>līlā-kathā-rasa-niṣevaṇam antareṇa</l>\n<l>puṃso bhaved vividha-duḥkha-davārditasya ||[BhP 12.4.40] (page24)</l>\n</lg>\n\n<p>śreyaḥ-sṛtiṃ bhaktim udasya te vibho\nkliśyanti ye kevela-bodha-labdhaye |\nteṣām asau kleśala eva śiṣyate\n<l>nānyad yathā sthūla-tuṣāvaghātinām || [BhP 10.14.4] ity-ādi ca |</l>\n[68-69]</p>\n\n<p>ataeva madīya-līlā-śūnyāṃ vaidikīm api vācaṃ nābhased ity āha dvābhyām -</p>\n\n<lg>\n<l>gāṃ dugdha-dohām asatīṃ ca bhāryāṃ</l>\n<l>dehaṃ parādhīnam asat-prajāṃ ca |</l>\n<l>vittaṃ tvat-tīrthīkṛtam aṅga vācaṃ</l>\n<l>hīnāṃ mayā rakṣati duḥkha-duḥkhī || [BhP 11.11.19]</l>\n</lg>\n\n<p>mayā śrī-bhagavatā hīnāṃ mama līlādi-śūnyām | mayā hīnāṃ vācam ity\nuktaṃ vivṛṇoti -</p>\n\n<lg>\n<l>yasyāṃ na me pāvanam aṅga karma</l>\n<l>sthitudbhava-prāṇa-nirodham asya |</l>\n<l>līlāvatārepsita-janma- vā syād</l>\n<l>bandhyāṃ giraṃ tāṃ vibhṛyān na dhīraḥ || [BhP 11.11.20]</l>\n</lg>\n\n<p>yasyāṃ me jagataḥ śodhakaṃ caritaṃ na syāt kiṃ tad asya viśvasya sthity-ādi-\nrūpaṃ tad-dhetur ity arthas tato'py utkṛṣṭatamatvena vimṛṣyāha līlāvatāreṣu\nīpsitaṃ jagataḥ premāspadaṃ śrī-kṛṣṇa-rāmādi-janma vā na syāt, tāṃ\nniṣphalāṃ giraṃ veda-lakṣaṇām api dhīro dhīmān na dhārayet | tad uktaṃ\nśrī-nāradena - idaṃ hi puṃsas tapamaḥ śrutasya vā [BhyP 1.5.22] ity ādi |\nataeva gītaṃ kali-yuga-pāvanāvatāreṇa śrī-bhagavatā -</p>\n\n<p>śrutam apy aupaniṣadaṃ dūre hari-kathāmṛtam |\n<l>yan na santi dravac-citta-kampāśru-pulakādayam || [Padyāvalī, 39] iti |</l>\n[70]</p>\n\n<p>tad evaṃ bhaktyaiva jñānaṃ sidhyatīty uktvā taṃ ca jñāna-mārgam\nupasaṃharati -</p>\n\n<lg>\n<l>evaṃ jijñāsayāpohya nānātva-bhramam ātmani |</l>\n<l>upārameta virajaṃ mano mayy arpya sarvage || [BhP 11.11.21]</l>\n</lg>\n\n<p>jijñāsayā baddho mukta iti vyākhyā guṇato me na vastutaḥ [BhP 11.11.1] ity-\nādi-pūrvokta-prakāraka-vicāreṇa | ātmani śuddha-jīve | nānātvaṃ devatva-\nmanuṣyatvādi-bhedam apohya | evaṃ mal-līlādi-śravaṇena mano mayi\nbrahmākāre sarvage arpya dhārayitvā upārameta |\n[71]</p>\n\n<p>tad evaṃ jñāna-miśrāṃ bhaktim upadiśya tad-anādareṇānuṣaṅga-siddha-\njñāna-guṇāṃ śuddhām eva bhaktim upadiśati caturbhiḥ -</p>\n\n<lg>\n<l>yady anīśo dhārayituṃ mano brahmaṇi niścalam |</l>\n<l>mayi sarvāṇi karmāṇi nirapekṣaḥ samācara || [BhP 11.11.22]</l>\n</lg>\n\n<p>yadīti niścaye | ṭīkāyāṃ dhatte padaṃ tvam avitā yadi vighna-mūrdhni [BhP\n11.4.10] ity-ādivat | atra jñānecchur eva prakṛteḥ | śrīmad-uddhavaṃ prati ca\ntādṛśatvam āropyaivedam ucyate | tataś ca śreyaḥ-sṛtiṃ bhaktim udasya te\nvibho kliśyanti [BhP 10.14.4] ity-ādi-pramāṇena bhaktiṃ vinā kevala-jñāna-\nmārgeṇa mano brahmaṇi dhārayituṃ niścitam evānīśo bhavasi | tato'pi svato\njñānādi-sarva-guṇa-sevitaṃ bhakti-yogam evāśrayeti tat-sopānam upadiśati\nmayīty-ādinā |\n[72]</p>\n\n<p>athavā prāktana-bhakti-(page 25) balābhāvād brahma-jñānecchur yadi tatra\nmano dhārayitum anīśaḥ syāt, tadādhunāpy evaṃ kurvīteti yojyam |\nsamācara arpaya | nirapekṣo vāñchāntara-rahitaḥ |</p>\n\n<lg>\n<l>śraddhālur mat-kathāḥ śṛṇvan subhadrā loka-pāvanīḥ |</l>\n<l>gāyann anusmaran karma janma cābhinayan muhuḥ ||</l>\n</lg>\n\n<lg>\n<l>mad-arthe dharma-kāmārthān ācaran mad-apāśrayaḥ |</l>\n<l>labhate niścalāṃ bhaktiṃ mayy uddhava sanātane || [BhP 11.11.23-4]</l>\n</lg>\n\n<p>ṭīkā ca - mad-arpaṇaḥ karmabhir viśuddha-sattvasyāntaraṅgāṃ bhaktim āha\nśraddhālur itīty eṣā |</p>\n\n<p>abhinayan janma-karma-līlayor madhye ye'ṃśā nijābhīṣṭa-bhāva-bhakti-\ngatās tān svayam anukurvan bhagavad-gatāṃ bhaktāntara-gatāṃś ca tān anya-\ndvārānukurvann ity arthaḥ | kiṃ ca, yo dharmo godānādi-lakṣaṇas tam api\nmad-arthe madīya-janmādi-mahotsavāṅgatvenaiva | yaś ca kāmo mahā-\nprāsāda-vāsādi-lakṣaṇas tam api mad-arthe madīya-sevādy-arthe man-\nmandira-vāsādi-laksaṇatvenaiva | yaś cārtho dhana-saṅgrahas tam api mad-\narthe mat-sevā-mātropayogitvenaivācaran sevamānaḥ | mad-apāśrayaḥ mad-\narthe āśrayāntara-śūnya-cetāś ca san tām eva kathā-śravaṇādi-lakṣaṇāṃ\nbhaktiṃ mayi niścalāṃ kāla-traye'py avyabhicāriṇīṃ labhate, tat-sukhena\nkaivalyādāv apy anādarāt | na ca bhajanīyasya calatayā vā sā caliṣyatīti\nmantavyam ity āha sanātana iti |\n[73-74]</p>\n\n<p>nanv evambhūta-bhakti-mārga-pravṛttir niṣṭhā vā kathaṃ syād ity āśaṅkya\ntatra hetum āha -</p>\n\n<p>sat-saṅga-labdhayā bhaktyā mayi māṃ sa upāsitā |</p>\n\n<p>iti bhaktyā bhakti-rucyā sa bhakto mām upāsitā bhajamāno bhavati | tasya\nca bhaktasya madīyaṃ brahmākāraṃ bhagavad-ākāraṃ ca sarvam api svarūpa-\nvijñānam anāyāsenaiva bhavatīty āha --</p>\n\n<l>sa vai me darśitaṃ sadbhir añjasā vindate padam || [BhP 11.11.25] iti |</l>\n\n<p>añjasā bhakty-anuṣaṅgenaiva | padaṃ svarūpam ||</p>\n\n<p>|| 11.11 || śrī-bhagavān || 67-75 ||</p>\n\n<p>[75]</p>\n\n<p>agre ca bhakti-yogasyaiva prāk-siddhatā, sākṣāt śrī-bhagavat-pravartitatā\nsvayam eva mukhyatā | pareṣām arvācīnatā yathā-rucinānaājana-pravartitatā\ntucchatā ceti | yathā, śrīmad-uddhava uvāca --</p>\n\n<lg>\n<l>vadanti kṛṣṇa śreyāṃsi bahūni brahma-vādinaḥ |</l>\n<l>teṣāṃ vikalpa-prādhānyam utāho eka-mukhyayā ||</l>\n</lg>\n\n<lg>\n<l>bhavatodāhṛtaḥ svāmin bhaktiyogo'napekṣitaḥ |</l>\n<l>nirasya sarvataḥ saṅgaṃ yena tvayy āviśen manaḥ || [BhP 11.14.1-2]</l>\n</lg>\n\n<p>ṭīkā ca - śreyāṃsi śreyaḥ-sādhanāni | kiṃ vikalpena prādhānyam utāho kiṃ\nvā ekasyaiva mukhyatā, eka-mukhyatāpekṣotthāpane kāraṇaṃ bhavateti | na\napekṣitam anapekṣā yasmin sa ahaitukaḥ | ayam artho - bhavatā yo bhakti-\nyoga uktaḥ, anye ca yāni niḥśreyasa-sādhanāni vadanti tteṣāṃ kiṃ phala-\nsādhanatvena prādhānyam eva sarveṣām utāṅgāṅgitvam | prādhānyenāpi\nsarveṣāṃ kiṃ vikalpena tulya-phalatvaṃ yad vā kaścid viśeṣa ity eṣā |\n[76]</p>\n\n<p>atrottaraṃ śrī-bhagavān uvāca --</p>\n\n<lg>\n<l>kālena naṣṭā pralaye vāṇīyaṃ veda-saṃjñitā |</l>\n<l>mayādau brahmaṇe proktā dharmo yasyāṃ mad-ātmakaḥ || [BhP 11.14.3]</l>\n</lg>\n<p>(page 26)</p>\n\n<p>ṭīkā ca - tatra bhaktir eva mahā-phalatvena mukhyā, anyāni tu svasva-\nprakṛty-anusāreṇa kha-puṣpa-sthānīya-svargādi-phala-buddhibhiḥ prāṇibhiḥ\nprādhānyena parikalpitāni kṣullaka-phalānīti vivektuṃ prakṛty-anusāreṇa\nbahudhā pratipattim āha kāleneti saptabhiḥ | mad-atmako mayy evātmā cittaṃ\nyena sa ity eṣā |</p>\n\n<p>yad vā madātmako mat-svarūpa-bhūto nirguṇatvāsmat-svarūpa-bhūto bhakti-\nlakṣaṇo dharmaḥ proktaḥ sarva-samanvaye pratipāditam ity arthaḥ |\n[77-80]</p>\n\n<p>tad evaṃ sati tasyām evāneka-vidha-śreyo-vadane hetum āha --</p>\n\n<lg>\n<l>man-māyā-mohita-dhiyaḥ puruṣāḥ puruṣarṣabha |</l>\n<l>śreyo vadanty anekāntaṃ yathā-karma yatha-ruci || [BhP 11.14.9]</l>\n</lg>\n\n<p>tat-prakṛtīnāṃ māyā-guṇa-mūlatvād manmāyāmohitadhiyaḥ | anekāntaṃ\nnānā-vidham | śreyaḥ puruṣārthaṃ tat-sādhanaṃ ca | yataḥ -</p>\n\n<lg>\n<l>na sādhayati māṃ yogo na sāṅkhyaṃ dharma uddhava |</l>\n<l>na svādhyāyas tapas tyāgo yathā bhaktir mamorjitā || [BhP 11.14.20]</l>\n</lg>\n\n<p>na sādhayati na vaśīkaroti | tapo jñānam | tyāgaḥ sannyāsaḥ |</p>\n\n<lg>\n<l>dharmaḥ satya-dayopeto vidyā vā tapasānvitā |</l>\n<l>mad-bhaktyāpetam ātmānaṃ na samyak prapunāti hi || [BhP 11.14.22]</l>\n</lg>\n\n<p>dharmo niṣkāmaḥ | vidyā śāstrīyaṃ brahma-jñānam | tapas tad-īkṣaṇam |\nbhakti-lakṣaṇais tu --</p>\n\n<lg>\n<l>yathā yathātmā parimṛjyate'sau</l>\n<l>mat-puṇya-gāthā-śravaṇābhidhānaiḥ |</l>\n<l>tathā tathā paśyati vastu sūkṣmaṃ</l>\n<l>cakṣur yathaivāñjana-samprayuktam || [BhP 11.14.26]</l>\n</lg>\n\n<p>ṭīkā ca - nanu brahma-vid āpnoti param [TaittU 2.1.1] tam eva\nviditvātimṛtyum eti [ŚvetU 6.15] ity ādi-śrutibhyo jñānād evāvidyā-nivṛttyā\ntvat-prāptir avagamyate kuto bhakti-yogenety ucyate | atrāha yathā yateti |\nātmā cittaṃ parimṛjyate śodyate mat-puṇya-gāthānāṃ śravaṇair abhidhānaiś\nca | bhakta-revāvāntara-vyāpāro jñānaṃ na pṛthag ity artham | ity eṣā |</p>\n\n<p>|| 11.14 || śrī-bhagavān ||77-80||</p>\n\n<p>[81-83]</p>\n\n<p>agre ca karma-jñāna-bhakti-yogān tat-tad-adhikāritāyāṃ pṛthag hetūṃś\ncoktvā jñāna-karmānādareṇa (page 27) bhakter evābhidheyatvam āha\npañcabhiḥ | tatra jñānābhyāsānādaraṃ vaktuṃ tad-adhikāra-hetu-\nvairāgyābhyāsānādaraṃ vidhatte --</p>\n\n<lg>\n<l>proktena bhakti-yogena bhajato māsakṛn muneḥ |</l>\n<l>kāmā hṛdayyā naśyanti sarve mayi hṛdi sthite || [BhP 11.20.29]</l>\n</lg>\n<p>jñānābhyāsānādaraṃ vidhatte --</p>\n\n<lg>\n<l>bhidyate hṛdaya-granthiś chidyante sarva-saṃśayāḥ |</l>\n<l>kṣīyante cāsya karmāṇi mayi dṛṣṭe'khilātmani || [BhP 11.20.30]</l>\n</lg>\n\n<p>bhaktyaiva dṛṣṭe sākṣāt-kṛte | tathaivāha -</p>\n\n<lg>\n<l>tasmān mad-bhakti-yuktasya yogino vai mad-ātmanaḥ |</l>\n<l>na jñānaṃ na ca vairāgyaṃ prāyaḥ śreyo bhaved iha || [BhP 11.20.31]</l>\n</lg>\n\n<p>ṭīkā ca - tad evaṃ vyavashtayādhikāri-trayam uktam | tatra bhakter anya-\nnirapekṣatvād anyasya ca tat-sāpekṣatvād bhakti-yoga eva śreṣṭha ity\nupasaṃharati tasmād iti tribhiḥ |mad-ātmano mayi ātmā cittaṃ yasya tasya\nśreyaḥ-sādhanam ity eṣā |</p>\n\n<p>atra prāyo-grahaṇasyāyaṃ bhāvaḥ | bhajatāṃ jñāna-vairāgyābhyāsena\nprayojanaṃ nāsty eva | tatra yathā-sthite'pi sadyo mukti-mārge keṣāṃcit\nkrama-mukti-mārge pravṛttir jāyate | tathā brahma-bhūtaḥ prasannātmā\n[Gītā 18.54] ity ādi śrī-gītānusāreṇa yadi krama-bhakti-mārge pravṛttiḥ syāt\ntadā bhavatv iti | tad evaṃ bhakteḥ prema-lakṣaṇe sarva-phala-rāje sva-phale\nnāsty eva jñānādy-apekṣā |</p>\n\n<p>[84]</p>\n\n<p>pṛthak pṛthak jñānādi-phale'pi sādhye nāstīty āha --</p>\n\n<lg>\n<l>yat karmabhir yat tapasā jñāna-vairāgyataś ca yat |</l>\n<l>yogena dāma-dharmeṇa śreyobhir itarair api ||</l>\n</lg>\n\n<lg>\n<l>sarvaṃ mad-bhakti-yogena mad-bhakto labhate'ñjasā |</l>\n<l>svargāpavargaṃ mad-dhāma kathañcid yadi vāñchati || [BhP 11.20.32-33]</l>\n</lg>\n\n<p>itarais tīrtha-yātrā-vratādibhir api yad bhāvyaṃ tat sarvaṃ mad-bhakti-yogena\nmad-bhaktau labhate | tatrāpy añjasā anāyāsenaiva kiṃ tat sarvam | tad āha -\n svargāvargam iti | svargaḥ prāpañcika-sukhaṃ sattva-śuddhy-ādi-\nkrameṇāpavargo mokṣa-sukhaṃ ca | tad-atikrami-sukhaṃ ca bhavatīty āha -\nmad-dhāma vaikuṇṭhaṃ ceti | kathañcid bhakty-upakaraṇatvenaiva yadi\nvāñchati kaścit, tatra śrī-citraketv-ādivat svarga-vāñchā | tasya bhakty-\nupakaraṇatvaṃ coktaṃ - reme vidyādhara-strībhir gāpayan harim īśvaram\n[BhP 6.17.3] iti | śrī-śukādivad-apavarga-vāñchā | tat-prārthanayā go-\nśṛṅgopari-sarṣapa-sthiti-kālaṃ vyāpya śrī-kṛṣṇena dūrīkṛtāyāṃ māyāyāṃ\nsatyāṃ mātṛ-garbhād bahirbabhūva iti brahma-vaivarta-kathā | tatra ca\nbhakty-upakaraṇatvaṃ brahma-bhūtaḥ prasannātmā ity-ādi-gītā-vacanāt |\ntathā prāpta-bhagavat-pārṣada-tadīya-vṛnda-viśeṣavad vaikuṇṭhecchā | te\nhi premṇā sākṣāt śrī-bhagavac-caraṇāravinda-sevecchayaiva tat-prārthyaṃ\n(page 28) prāptavantaḥ | yac ca vrajanty animiṣāmṛṣabhānu-vṛttyā [BhP\n3.15.25]</p>\n\n<p>|| 11.20 || śrī-bhagavān || 81-84||</p>\n\n<p>[85]\nante ca -</p>\n\n<lg>\n<l>eṣā buddhimatāṃ buddhir manīṣā ca manīṣiṇām |</l>\n<l>yat satyam anṛteneha martyenāpnoti māmṛtam || [BhP 11.29.22]</l>\n</lg>\n\n<p>ṭīkā ca - ato mad-bhajanam eva buddher vivekasya manīṣāyāś cāturyasya\nca phalam ity āha eṣeti | tām eva darśayati satyam amṛtaṃ ca mā mām\nanṛtenāsatyena martyena vināśinā manuṣya-dehena iha asminn eva janmani\nprāpnotīti yat saiva buddhir manīṣā ceti | buddhir viveko manīṣā cāturyam\nity eṣā |</p>\n\n<p>pūrvaṃ bhakti-prakaraṇasya gatatvād ity ato hetūpanyāsaḥ kṛtaḥ -</p>\n\n<p>hariścandro rantideva uñcha-vṛttiḥ śivir baliḥ |\n<l>vyādhaḥ kapoto bahavo hy adhruveṇa dhruvaṃ gatāḥ || [BhP 10.72.19] iti |</l></p>\n\n<p>|| 11.29 || 85 ||</p>\n\n<p> [86]</p>\n\n<p>śrī-śukopadeśopasaṃhāre ca śravaṇam upalakṣya -</p>\n\n<lg>\n<l>saṃsāra-sindhum atidustaram uttitīrṣor</l>\n<l>nānyaḥ plavo bhagavataḥ puruṣottamasya |</l>\n<l>līlā-kathā-rasa-niṣevaṇam antareṇa</l>\n<l>puṃso bhaved vividha-duḥkha-davārditasya || [BhP 12.4.40]</l>\n</lg>\n\n<p>ṭīkā ca - anyaḥ plava uttaraṇa-sādhanaṃ na bhaved upāyāntarābhāvād ity\neṣā | anyāsām api bhaktīnāṃ tat-pūrvakatvenaiva pravṛtter\nupāyāntarāsambhavatvam uktam | etad-anantarādhyāyaś ca\ntādṛśopakramopasaṃhāra-maya eva |</p>\n\n<lg>\n<l>atrānugīyate'bhīkṣṇaṃ bhagavān harir īśvaraḥ |</l>\n<l>yasya prasādajo brahmā rudraḥ krodha-samudbhavaḥ || [BhP 12.5.1]</l>\n</lg>\n\n<p>ity upakramya, etat kathitaṃ tāta yad ātmā pṛṣṭavān nṛpaḥ [BhP 1.19.5] harer\nviśvātmanaś ceṣṭāṃ kiṃ bhūyaḥ śrotum icchasi [BhP 12.5.14] ity\nupasaṃhāre'pi | tādṛśa-mahimatvena pūrvokta-līlā-kathā-śravaṇasyaiva\nprādhānyāt ata upakramopasaṃhāra-nirdiṣṭatvāt śravaṇopalakṣita-bhakter\n<l>evātrāpi prādhānyam | yas tu tan-madhye tvaṃ tu rājan mariṣyati [BhP 12.5.2]</l>\nity ādinā jñānopadeśaḥ sa ca tasya yā prāg avagatā bhakti-niṣṭhāyā eva\nsvayaṃ darśayiṣyamāṇatvāt | tatra prācīnā tan-niṣṭhā yathā prathame\nkṛṣṇāṅghri-sevām adhimanyamānaḥ [BhP 1.19.5] iti | dadhyau\nmukundāṅghrim ananya-bhāvaḥ [BhP 1.19.7] ity ādi tan-niṣṭhataiva | tad-\nbhaya-parityāgo yathā tad-vākye - (page 29)</p>\n\n<p>dvijopasṛṣṭaḥ kuhakas takṣako vā\n<l>daśatv alaṃ gāyata viṣṇu-gāthāḥ || [BhP 1.19.15] iti |</l>\ntaj-jñānopadeśam abahu matvā śravaṇa-lakṣaṇayā bhaktyaiva sva-\nkṛtārthatvam uktam |</p>\n\n<lg>\n<l>siddho'smy anugṛhīto'smi bhavatā karuṇātmanā |</l>\n<l>śrāvito yac ca me sākṣād anādi-nidhano hariḥ ||</l>\n</lg>\n\n<lg>\n<l>nātyadbhutam ahaṃ manye mahatām acyutātmanām |</l>\n<l>ajñeṣu tāpa-tapteṣu bhūteṣu yad-anugrahaḥ ||</l>\n</lg>\n\n<p>purāṇa-saṃhitām etām aśrauṣma bhavato vayam |\n<l>yasyāṃ khalūttamaḥśloko bhagavān anuvarṇyate || [BhP 12.6.2-4] iti |</l></p>\n\n<p>punaś caikena padyena tad-vākya-gaurava-mātreṇāṅgīkṛtasya brahma-\njñānasya takṣakādi-bhaya-nivṛtti-hetutvam uktvāpy anyena tad-ūrdhvam\nadhokṣaja eva vāk-cetasos tan-nāma-kīrtana-dhyānāveśānujñā prārthitā |</p>\n\n<lg>\n<l>bhagavaṃs takṣakādibhyo mṛtyuṃ yo na bibhemy aham |</l>\n<l>praviṣṭo bhrama-nirvāṇam abhayaṃ darśitaṃ tvayā ||</l>\n</lg>\n\n<p>anujānīhi māṃ brahman vācaṃ yacchāmy adhokṣaje |\n<l>mukta-kāmāśayaṃ cetaḥ praveśya visṛjāmy asūn || [BhP 12.6.5-6] iti |</l></p>\n\n<p>atha punar anyena padyenājñāna-nirāsaka-jñāna-vijñāna-siddhiś ca bhagavat-\npadāravinda-darśanānandāntarbhūtaiva mama sphuratīti vijñāpitam | yathā -\n</p>\n</div>\n<div>\n\n<p>ajñānaṃ ca nirastaṃ me jñā-vijñāna-niṣṭhayā |\n<l>bhavatā darśitaṃ kṣemaṃ paraṃ bhagavataḥ padam || [BhP 12.6.7] iti |</l></p>\n\n<p>atra pada-śabdasya caraṇāravindābhidhāyakatve jñānena vaiyāsaki-śabditena\nbheje khagendra-dhvaja-pāda-mūlam [BhP 1.18.16] ity evāsti prathame\nsādhakam | tad etat prakaraṇārthas tatra śrī-sūtenaiva spaṣṭīkṛtaḥ |</p>\n\n<lg>\n<l>brahma-kopotthitād yas tu takṣakāt prāṇa-viplavāt |</l>\n<l>na sammumohoru-bhayād bhagavaty arpitāśayaḥ || [BhP 1.18.2]</l>\n</lg>\n<p>nottamaśloka-vārtānāṃ juṣatāṃ tat-kathāmṛtam |\n<l>syāt sambhramo'nta-kāle'pi smaratāṃ tat-padāmbujam || [BhP 1.18.4] iti |</l></p>\n\n<p>tathā pūrvaṃ dvādaśasyaiva tṛtīye prathama-skandhāntaḥsthasya -</p>\n\n<lg>\n<l>ataḥ pṛcchāmi saṃsiddhiṃ yogināṃ paramaṃ gurum |</l>\n<l>puruṣasyeha yat kāryaṃ mriyamāṇasya sarvathā || [BhP 1.19.34]</l>\n</lg>\n\n<p>ity asya rāja-praśnasyottaratvena bhagavad-dhyāna-kīrtane eva svayaṃ śrī-\n<lg>\n<l>śukadevenāpy upadiṣṭe --</l>\n<l>tasmāt sarvātmanā rājan hṛdisthaṃ kuru keśavam |</l>\n<l>mriyamāṇo hy avahitas tato yāti parāṃ gatim ||</l>\n</lg></p>\n\n<lg>\n<l>mriyamāṇair abhidhyeyo bhagavān parameśvaraḥ |</l>\n<l>ātma-bhāvaṃ nayaty aṅga sarvātmā sarva-sambhavaḥ ||</l>\n</lg>\n\n<p>kaler doṣa-nidhe rājann asti hy eko mahān guṇaḥ\n<l>kīrtanād eva kṛṣṇasya mukta-saṅgaḥ paraṃ vrajet || [BhP 12.3.48-50]</l></p>\n\n<p>ity ādinā tatas tatra keśava avahitaḥ kṛtāvadhāna ātma-bhāvam ātmano\nbhaktim | astu tāvad āyāsa-(page 30) sādhyaṃ jñānam | hi yasmād anāyāsa-\nsādhyāt kīrtanād evety arthaḥ | dvitīya-skandhe'pi na hy ato'nyaḥ śivaḥ\npanthā [BhP 2.2.33] ity ādinā evam etan nigaditam [BhP 2.3.1] ity antena\ngranthena nānāṅgavān śuddha-bhakti-yoga eva tatrottaratvena paryavasitaḥ |\ntatrāpi pibanti ye bhagavataḥ [BhP 2.2.37] ity ādinā līlā-kathā-śravaṇa eva\nparama-paryavasānaṃ dṛśyate | tasmāt sādhūktaṃ tvaṃ tu rājan mariṣyeti ity\nādikaṃ tad-bhakti-niṣṭhā-prakaṭanārtham eveti | yatho bhaktāv eva tad-\nupadeśasya tātparyam |</p>\n\n<p>ataeva dvitīyasyāṣṭame rāja-prārthanā ca nānyathā syāt | kṛṣṇe niveśya\nniḥsaṅgaṃ manas tyakṣye kalevaram [BhP 2.8.2] ity ādi |</p>\n\n<p>|| 12.4 || śrī-śukaḥ || 86 ||</p>\n\n<p>[87-91]</p>\n\n<p>śrī-sūtopadeśānte'pi pañcabhiḥ -</p>\n\n<lg>\n<l>naiṣkarmyam apy acyuta-bhāva-varjitaṃ</l>\n<l>na śobhate jñānam alaṃ nirañjanam |</l>\n<l>kutaḥ punaḥ śaśvad abhadram īśvare</l>\n<l>na cārpitaṃ karma yad apy akāraṇam || [BhP 12.12.52]</l>\n</lg>\n\n<p>ṭīkā ca - idānīṃ jñāna-karmādarād api bhagavat-kīrtanādiṣv evādaraḥ\nkartavya ity āha naiṣkarmyaṃ tat-prakāśakaṃ yaj jñānaṃ yato nirañjanam\nupādhi-nivartakaṃ, tad api acyuta-bhakti-varjitaṃ cen na śobhate nāparokṣa-\nparyantaṃ bhavatīty artha ity ādikā |</p>\n\n<lg>\n<l>yaśaḥ-śriyām eva pariśramaḥ paro</l>\n<l>varṇāśramācāra-tapaḥ-śrutādiṣu |</l>\n<l>avismṛtiḥ śrīdhara-pāda-padmayor</l>\n<l>guṇānuvāda-śravaṇādibhir hareḥ || [BhP 12.12.53]</l>\n</lg>\n\n<p>ṭīkā ca -kiṃ ca varṇāśramācārādiṣu yaḥ paro mahān pariśramaḥ sa yaśo-\nyuktāyāṃ śriyām eva kīrto sampadi vā kevalaṃ na parama-puruṣārthaḥ |\nguṇānuvādādibhis tu śrīdhara-pāda-padmayor avismṛtir bhavati ity eṣā |\ntathā --</p>\n\n<lg>\n<l>avismṛtiḥ kṛṣṇa-padāravindayoḥ</l>\n<l>kṣiṇoty abhadrāṇi ca śaṃ tanoti ca |</l>\n<l>sattvasya śuddhiṃ paramāṃ ca bhaktiṃ</l>\n<l>jñānaṃ ca vijñāna-virāga-yuktam || [BhP 12.12.54]</l>\n</lg>\n\n<p>spaṣṭam | tathā -</p>\n\n<lg>\n<l>yūyaṃ dvijāgryā bata bhūri-bhāgā</l>\n<l>yac-chaśvad-ātmany-akhilātma-bhūtam |</l>\n<l>nārāyaṇaṃ devam adevam īśam</l>\n<l>ajasra-bhāvā bhajatāviveśya || [BhP 12.12.55]</l>\n</lg>\n\n<p>ṭīkā ca - tad evaṃ śrotṝṇ ātmānaṃ cābhinandayann āha | tathā yūyam iti\ndvābhyām | tthā hi dvjāgryā yad yasmād ātmany antaḥkaraṇe śrī-\nnārāyaṇam āviveśya śaśvad bhajata | sambhāvanāyāṃ loṭ | ato bhūri-bhāgā\nbahu-puṇyavantaḥ kathambhūtam akhilātma-bhūtaṃ sarvānaryāmiṇam ata eva\ndevaṃ sarvopāsyam | adevaṃ na devo'nyo yasya tam | kuta īśam | yad vā\nyasmād yūyaṃ bhūri-bhāgās tapa ādinā sampannās tato nārāyaṇaṃ bhajateti\n<l>vidhiḥ ity eṣā | (page 31)</l></p>\n\n<p>atra tapa-ādi-sampatteḥ sārthakatvaṃ nārāyaṇa-bhajanena bhavatīti svāmy-\nabhiprāyaḥ | tathā -</p>\n\n<lg>\n<l>ahaṃ ca saṃsārita ātma-tattvaṃ</l>\n<l>śrutaṃ purāṇe paramarṣi-vaktrāt |</l>\n<l>prāyopaveśe nṛpateḥ parīkṣitaḥ sadasy</l>\n<l>ṛṣīṇāṃ mahatāṃ ca śṛṇvatām || [BhP 12.12.56]</l>\n</lg>\n\n<p>etat-prasaṅgenāhaṃ cātma-tattvam akhilātma-bhūtaṃ nārāyaṇaṃ smāritaḥ |\ntaṃ prati paramotkaṇṭhitīkṛto'smīty arthaḥ | yad ātma-tattvaṃ me mayā\nmaharṣi-vaktrāc chrutam ||</p>\n\n<p>|| 12.12 || śrī-sūtaḥ || 87-91 ||</p>\n\n<p>[92]</p>\n\n<p>tad evam asmin śrīmati mahā-purāṇe guru-śiṣya-bhāvena pravṛttānām\nupadeśa-śikṣā-vākyeṣu hakter evābhidheyatvaṃ sādhitam | tathā -</p>\n\n<lg>\n<l>tat kathyatāṃ mahā-bhāga yadi kṛṣṇa-kathāśrayam |</l>\n<l>athavāsya padāmbhoja- makaranda-lihāṃ satām || [BhP 1.16.6]</l>\n</lg>\n\n<p>ity anusāreṇa sarveṣām itihāsānām api tan-mātra-tātparyatvaṃ jñeyam |\nvistara-bhiyā tu na vivriyate | anyatra ca tad eva dṛśyate | tatrānvayena yathā -</p>\n\n<lg>\n<l>etāvān eva loke'smin puṃsāṃ dharmaḥ paraḥ smṛtaḥ |</l>\n<l>bhakti-yogo bhagavati tan-nāma-grahaṇādibhiḥ || [BhP 6.3.22]</l>\n</lg>\n\n<p>puṃsāṃ jīva-mātrāṇāṃ paraḥ dharmaḥ sārvabhaumo dharma etāvān eva\nsmṛto naitad adhikaḥ | etāvat tvam evāha - tan-nāma-grahaṇādibhir yo\nbhakti-yogaḥ sākṣād bhaktir iti | eva-kāreṇānya-vyāvṛttatvaṃ spaṣṭayati\nbhavatīti | nāma-grahaṇādīny api yadi karmādau tat-sādguṇyādy-arthaṃ\nprayujyante | tadā tasya paratvaṃ nāsti | tuccha-phalārtha-prayojyatvena tad-\naparādhād ity arthaḥ | tathaiva kṣayiṣṇu-phala-dātṛtvaṃ ca bhavatīti bhāvaḥ |\n|| 6.3 || śrī-yamaḥ sva-bhaṭān || 92 ||</p>\n\n<p>[93]\ntathā ca --</p>\n\n<lg>\n<l>sadhrīcīno hy ayaṃ loke panthāḥ kṣemo'kuto-bhayaḥ |</l>\n<l>suśīlāḥ sādhavo yatra nārāyaṇa-parāyaṇāḥ || [BhP 6.10.17]</l>\n</lg>\n\n<p>ayaṃ panthāḥ śrī-nārāyaṇa-bhakti-mārgaḥ ||</p>\n\n<p>|| 6.1 || śrī-śukaḥ || 93 ||</p>\n\n<p>[94]</p>\n\n<p>tatraivānvayena sarva-śāstra-phalatvaṃ sa-kaimutyam āha -</p>\n\n<lg>\n<l>śrutasya puṃsāṃ sucira-śramasya</l>\n<l>nanv añjasā sūribhir īḍito'rthaḥ |</l>\n<l>tat-tad-guṇānuśravaṇaṃ mukunda-</l>\n<l>pādāravindaṃ hṛdayeṣu yeṣām || [BhP 3.13.4] (page 32)</l>\n</lg>\n\n<p>puṃsāṃ śrutasya vedārthāvagater ayam evārthaḥ prayojanam īḍitaḥ\nślāghitaḥ | ko'sau ? mukundasya pādāravindaṃ yeṣāṃ hṛdayeṣu vartate teṣāṃ\ntad-guṇānāṃ bhagavad-bhakty-ātmakānām anusmaraṇaṃ tat so'yam iti | tataḥ\nsutarām eva śrī-mukundasyety arthaḥ | evam evoktaṃ vāsudeva-parā vedāḥ\n[BhP 2.2.28] ity ādi |</p>\n\n<lg>\n<l>bhagavān brahma kārtsnyena trir anvīkṣya manīṣayā |</l>\n<l>tad adhyavasyat kūṭa-stho ratir ātman yato bhavet || [BhP 2.2.34]</l>\n</lg>\n\n<lg>\n<l>tathā ca pādme bṛhat-sahasra-nāmni -</l>\n<l>smartavyaḥ satataṃ viṣṇur vismartavyo na jātucit |</l>\n<l>sarve vidhi-niṣedhāḥ syur etayor eva kiṅkarāḥ ||</l>\n</lg>\n\n<lg>\n<l>skānde prabhāsa-khaṇḍe, liṅga-purāṇe ca -</l>\n<l>āloḍya sarva-śāstrāṇi vicārya ca punaḥ punaḥ |</l>\n<l>idam eva suniṣpannaṃ dhyeyo nārāyaṇaḥ sadā || [LiP 2.7.11]</l>\n</lg>\n\n<lg>\n<l>ata eva vedādy-arpaṇa-mantra iti -</l>\n<l>vidyā-tapo-dhyāna-yonir ayonir viṣṇur īḍitaḥ |</l>\n<l>brahma-yajñas tato devaḥ prīyatāṃ me janārdanaḥ ||</l>\n</lg>\n\n<p>|| 3.13 || śrī-viduraḥ ||94||</p>\n\n<p>[95]</p>\n\n<p>yato yaś ca śāstre varṇāśramācāro vidhīyate tasyāpy anupama-caritaṃ phalaṃ\nbhaktir eva | yathā -</p>\n\n<lg>\n<l>dāna-vrāta-tapo-homa- japa-svādhyāya-saṃyamaiḥ |</l>\n<l>śreyobhir vividhaiś cānyaiḥ kṛṣṇe bhaktir hi sādhyate || [BhP 10.47.21]</l>\n</lg>\n\n<p>dānādibhiḥ śrī-kṛṣṇa-santoṣārther iti jñeyam | taj janma tāni karmāṇi tad-\nāyus tan-manaḥ [BhP 4.31.7] ity ādi | bṛhan-nāradīye (1.39.51) -</p>\n\n<p>janma-koṭi-sahasreṣu puṇyaṃ yaiḥ samupārjitam |\nteṣāṃ bhaktir bhavec chuddhā deva-deve janārdane || iti |\nagastya-saṃhitāyām -</p>\n\n<p>vratopavāsa-niyama-janma-koṭyāpy anuṣṭhitaiḥ |\nyajñaiś ca vividhaiḥ samyag bhaktir bhavati mādhave || iti |</p>\n\n<p>etad eva vyatirekeṇoktaṃ dharmaḥ svanuṣṭhitaḥ puṃsām [BhP 1.2.8] ity ādau |\nyaśaḥ śriyām eva [BhP 12.12.4] ity ādau ca |</p>\n\n<p>|| 10.47 || uddhavaḥ śrī-vraja-devīm ||95||</p>\n\n<p>[96]</p>\n\n<p>yac ca yatra jñānam abhidhīyate tad api bhakty-antar-bhūtatayiava labhyam |\nyathā -</p>\n\n<lg>\n<l>pureha bhūman bahavo'pi yoginas</l>\n<l>tvad-arpitehā nija-karma-labdhayā |</l>\n<l>vibudhya bhaktyaiva kathopanītayā</l>\n<l>prapedire'ñjo'cyuta te gatiṃ parām || [BhP 10.14.5]</l>\n</lg>\n\n<p>he bhūman, iha loke pūrvaṃ bahavo yogino'pi santo yogair jñānam aprāpya\npaścāt tvayi arpitehā laukiky appi ceṣṭā | tathārpitāni yāni nijāni karmāṇi\ntair labdhayā kathā-rucir-rūpayā, punaś ca (page 33) kathopanītayā tvat-\nsamīpaṃ prāpitayā bhaktyaivāñjasā sukhena vibhudhyātma-tattvam ārabhya\nśrī-bhagavat-tattva-paryantam anubhūya tava parāmantaraṅgāṃ gatiṃ\n<l>prāptāḥ | śrī-gītopaniṣatsu ca ahaṃ sarvasya prabhavo mattaḥ [Gītā 10.8] ity</l>\nādibhiḥ śuddhāṃ bhaktim upadiśyāha --</p>\n\n<p>teṣām evānukampārtham aham ajñānajaṃ tamaḥ |\n<l>nāśayāmy ātmabhāvastho jñānadīpena bhāsvatā || [Gītā 10.11] iti |</l></p>\n\n<p>|| 10.14 || brahmā śrī-bhagavantam || 96 ||</p>\n\n<p>[97]</p>\n\n<p>yāny anyāni sarvāṇi tatra puruṣārtha-sādhanāny ucyante tāny api tathaiva\nbhakti-mūlāny eva | yathā -</p>\n\n<lg>\n<l>svargāpavargayoḥ puṃsāṃ rasāyāṃ bhuvi sampadām |</l>\n<l>sarvāsām api siddhīnāṃ mūlaṃ tac-caraṇārcanam || [BhP 10.81.19]</l>\n</lg>\n\n<p>mantratas tantrataś chidram [BhP 8.23.16] ity ādi-nyāyena mukha-bāhūru-\npādebhyaḥ [BhP 11.5.2] ity ādy-ukta-nityatvena ca sarvathā tad-\nbahirmukhānāṃ tu tat-tad-alābha eva syād ity arthaḥ | yathā skānde --</p>\n\n<p>viṣṇu-bhakti-vihīnānāṃ śrautāḥ smārtāś ca yāḥ kriyāḥ |\nkāya-kleśaḥ phalaṃ tāsāṃ svairiṇī-vyabhicāravat || iti |</p>\n\n<p>tad uktaṃ śrī-yudhiṣṭhireṇa -</p>\n\n<p>tvat-pāduke avirataṃ pari ye caranti\ndhyāyanty abhadra-naśane śucayo gṛṇanti |\nvindanti te kamala-nābha bhavāpavargam\n<l>āśāsate yadi ta āśiṣa īśa nānye || [BhP 10.72.4] iti |</l></p>\n\n<p>ata uktaṃ bṛhan-nāradīye (1.4.4) -</p>\n\n<lg>\n<l>yathā samasta-lokānāṃ jīvanaṃ salilaṃ smṛtam |</l>\n<l>tathā samasta-siddhīnāṃ jīvanaṃ bhaktir iṣyate ||</l>\n</lg>\n\n<p>|| 10.82 || śrīdāma-vipraḥ ||97||</p>\n\n<p>[98]</p>\n\n<p>tad evaṃ tāni sādhanāni bhakti-jīvanāny eveti bhakter eva\nsarvatrābhidheyatvam | tāni vināpi bhakter eva</p>\n\n<lg>\n<l>śrī-viṣṇu-purāṇe (1.11.48) pulaha-vākyam -</l>\n<l>yo yajña-puruṣo yajñe yoge ca paramaḥ pumān |</l>\n<l>tasmiṃs tuṣṭe yad aprāpyaṃ kiṃ tad asti janārdane ||</l>\n</lg>\n\n<p>ataeva mokṣa-dharme -\nyā vai sādhana-sampattiḥ puruṣārtha-catuṣṭaye |\ntayā vinā tad āpnoti naro nārāyaṇāśrayaḥ || iti |</p>\n\n<p>tasmāt sādhūktaṃ sarva-śāstra-śravaṇa-phalatvena tad-abhidheyatvam | ataeva\nprathamaṃ svayaṃ bhagavatā saiva pravartitety uktaṃ kālena naṣṭā pralaye\nvāṇīyaṃ veda-saṃjñitā mayā [BhP 11.14.3] ity-ādinā |</p>\n\n<p>tad evaṃ sati ye tu nātikovidās te tat-tad-arthaṃ karmādy-aṅgatvenaiva śrī-\n<l>viṣṇūpāsanaṃ kurvate | (page 34) tatas tad-aparādhena nija-kāmanā-mātra-</l>\nphala-pradatvam | na ca tat-tan-mātra-dānena paryāptiḥ kintu paryāvasāne\nparama-phala-pradatvam eveti | tatas tasyā eva parama-hitatvenābhidheyatvam\nāha --</p>\n\n<lg>\n<l>satyaṃ diśaty arthitam arthito nṛṇāṃ</l>\n<l>naivārthado yat punar arthitā yataḥ |</l>\n<l>svayaṃ vidhatte bhajatām anicchatām</l>\n<l>icchāpidhānaṃ nija-pāda-pallavam || [BhP 5.19.28]</l>\n</lg>\n\n<p>arthitaḥ prārthitaḥ san nṝṇām arthitaṃ satyam eva dadāti | na tatra kadācid\nvyabhicāra ity arthaḥ | kintu tathāpi tan-mantreṇārthado na bhavati, tan-\nmātraṃ dattvā nivṛtto na bhavatīty arthaḥ | yata upāsakas tatrāpūrṇatvād\nbhoga-kṣaye sati tadaiva punar arthitā bhavati | na jātu kāmaḥ kāmānāṃ\n[ManuS 2.94] ity ādeḥ | tad evam abhipretya sa tu parama-kāruṇikas tat-pāda-\npallavam eva vidhatte tebhyo dadātīty arthaḥ | yathā mātā carvyamāṇāṃ\nmṛttikāṃ bālaka-mukhād apasārya tatra khaṇḍaṃ dadāti tadvad iti bhāvaḥ |\nevam apy uktaṃ akāmaḥ sarva-kāmo vā [BhP 2.3.10] ity ādau tīvratvaṃ\nbhakteḥ | tathoktaṃ gāruḍe -</p>\n\n<p>yad durlabhaṃ yad aprāptaṃ manaso yan na gocaram |\n<l>tad apy aprārthitaṃ dhyāto dadāti madhusūdanaḥ || [GarP 2.234.12] iti |</l></p>\n\n<p>evaṃ śrī-sanakādīnām api brahma-jñānināṃ bhakty-anuvṛttyā tat-pāda-\npallava-prāptir jñeyā ||</p>\n\n<p>|| 5.19 || devāḥ parasparam ||98||</p>\n\n<p>[99]</p>\n\n<p>atha vyatireke karmānādareṇāha | tatra karmaṇaḥ phala-prāptāv\naniścayavattvaṃ duḥkha-rūpatvaṃ ca bhaktes tu tasyām āvaśyakatvaṃ,\nsādhaka-daśāyām api sukha-rūpatvaṃ cety āhuḥ -</p>\n\n<lg>\n<l>karmaṇy asminn anāśvāse dhūma-dhūmrātmanāṃ bhavān |</l>\n<l>āpāyayati govinda- pāda-padmāsavaṃ madhu || [BhP 1.18.12]</l>\n</lg>\n\n<p>asmin karmaṇi satra anāśvāsa aviśvasanīye vaiguṇya-bāhulyena kṛṣivat\nphala-niścayābhāvād anena bhakter viśvasanīyatvam dhvanitam | dhūmena\ndhūmro virañjitau ātmānau śarīra-citte yeṣāṃ, karmaṇi ṣaṣṭhī, tān asmān\nity arthaḥ | pāda-padmasya yaśo-rūpam āsavaṃ makarandaṃ madhu\nmadhuram | atra satravat karmāntaram, yaśaḥ-śravaṇavad bhakty-antaraṃ ceti\njñeyam |</p>\n\n<p>tad evaṃ bhaktiṃ vinā karmādibhir asmākaṃ duḥkham evāsīd iti\nvyatirekatvam atra gamyate | tad uktaṃ - yaśaḥ-śriyām eva pariśramaḥ paraḥ\n[BhP 12.12.40] ity ādi | ato vai kavayo nityam [BhP 1.2.22] ity ādi ca | brahma-\nvaivarte ca śivaṃ prati śrī-viṣṇu-vākyam -</p>\n\n<p>yadi māṃ prāptum icchanti prāpunvanty eva nānyathā |\nkalau kaluṣa-cittānāṃ vṛthāyuḥ-prabhṛtīni ca |\nbhavanti varṇāśramiṇāṃ na tu mac-charaṇārthinām || iti |</p>\n\n<p>|| 1.18 || śrī-ṛṣayaḥ sūtam || 99 ||</p>\n\n<p>[100]\ntathā tyaktā svadharmaṃ [BhP 1.5.17] ity ādikam anusandheyam | evaṃ mahā-\nvitta-mahāyāsādi-sādhyena karmādinā tucchaṃ svargādi-phalaṃ svalpāyāsa-\nsvalpa-vittādi-sādhyayā bhaktyā (page 35) tad-ābhāsena ca parama-mahat-\nphalaṃ tatra tatrānusandhāya bhaktāv eva śāstra-tātparyaṃ paryālocanīyam |\ntasmāt tat-tac-chāstrāṇām api bhakti-vidheya-tad-anuvādena pravṛttatvān na\nvaiphalyam ity api jñeyam | kiṃ ca --</p>\n\n<lg>\n<l>viprād dvi-ṣaḍ-guṇa-yutād aravinda-nābha-</l>\n<l>pādāravinda-vimukhāt śvapacaṃ variṣṭham |</l>\n<l>manye tad-arpita-mano-vacanehitārtha-</l>\n<l>prāṇaṃ punāti sa kulaṃ na tu bhūrimānaḥ || [BhP 7.9.10]</l>\n</lg>\n\n<p>ṭīkā ca - bhaktyaiva kevalayā hares toṣaḥ sambhavatīty uktam | idānīṃ\nbhaktiṃ vinā nānyat kiñcit tat-toṣa-hetur ity āha viprād iti |</p>\n\n<p>manye dhanābhijana-rūpa-tapaḥ-śrutaujas-\n<l>tejaḥ-prabhāva-bala-pauruṣa-buddhi-yogāḥ || [BhP 7.9.9]</l></p>\n\n<p>ity ādau pūrvoktā ye dhanādayo dviṣaḍ dvādaśa-guṇās tair yuktād viprād\napi śvapacaṃ variṣṭhaṃ manye | yad vā sanat-sujātoktā dvādaśa dharmādayo\nguṇā draṣṭavyāḥ -</p>\n\n<p>dharmaṃ ca satyaṃ ca damas tapaś ca\nvimatsaraṃ hrīs titikṣānasūyā |\nyajñaś ca dānaṃ ca dhṛtiḥ śrutaṃ ca\nvratāni vai dvādaśa brāhmaṇasya || iti |</p>\n\n<p>kathambhūtaṃ śvapacaṃ, tasminn aravinda-nābhe'rpitā mana ādāya yena tam |\nīhitaṃ karma | variṣṭhatve hetuḥ - sa evambhūtaḥ śvapacaḥ sarva-kulaṃ\npunāti | bhūri-māno garvo yasya sa tu vipra ātmānam api na punāti, kutaḥ\nkulam | yato bhakti-hīnasyaite guṇā garvāyaiva bhavanti, na tu śuddhaye | ato\nhīna iti bhāvaḥ | ity eṣā ||</p>\n\n<p>muktā-phala-ṭīkā - dviṣaṭ dvādaśa-guṇā dhanābhijanādayaḥ | yad vā -</p>\n\n<p>śamo damas tapaḥ śaucaṃ kṣānty-ārjava-viraktayaḥ |\njñāna-vijñāna-santoṣaḥ satyāstikyaṃ dviṣaḍ-guṇāḥ || ity atroktā ity eṣā |</p>\n\n<lg>\n<l>skānde śrī-nārada-vākyam -</l>\n<l>kulācāra-vihīno'pi dṛḍha-bhaktir jitendriyaḥ |</l>\n<l>praśastaṃ sarva-lokānāṃ na tv aṣṭādaśa-vidyakaḥ |</l>\n<l>bhakti-hīno dvijaḥ śāntaḥ saj-jāti-dharmikas tathā ||</l>\n</lg>\n\n<lg>\n<l>kāśī-khaṇḍe ca -</l>\n<l>brāhmaṇaḥ kṣatriyo vaiśyaḥ śūdro vā yadi vetaraḥ |</l>\n<l>viṣṇu-bhakti-samāyukto jñeyaḥ sarvottamottamaḥ ||</l>\n</lg>\n\n<lg>\n<l>bṛhan-nāradīye --</l>\n<l>viṣṇu-bhakti-vihīnā ye caṇḍālāḥ parikīrtitāḥ |</l>\n<l>caṇḍālā api vai śreṣṭhā hari-bhakti-parāyaṇāḥ || [NārP 1.37.12]</l>\n</lg>\n\n<p>nāradīye ca -\nśvapaco'pi mahī-pāla viṣṇor bhakto dvijādhikaḥ |\n<l>viṣṇu-bhakti-vihīno yo dvijātiḥ śvapacādhamaḥ || [NārP 1.33.41] iti |</l></p>\n\n<p>atra mūla-padye sa kulaṃ punātīty ukte svaṃ punātīti sutarām eva siddham |\nyathoktaṃ -</p>\n\n<p>kirāta-hūṇāndhra-pulinda-pulkaśā\nābhīra-śumbhā yavanāḥ khasādayaḥ |\nye'nye ca pāpā yad-apāśrayāśrayāḥ\n<l>śudhyanti tasmai prabhaviṣṇave namaḥ || [BhP 2.4.18] iti |</l></p>\n\n<p>|| 7.9 || prahlādaḥ śrī-nṛsiṃham ||</p>\n\n<p>[101]</p>\n\n<p>ataevāhuḥ - (page 36)</p>\n\n<lg>\n<l>dhig janma nas trivṛd-vidyāṃ dhig vrataṃ dhig bahujñatām |</l>\n<l>dhik kulaṃ dhik kriyā-dīkṣāṃ vimukhā ye tv adhokṣaje || [BhP 10.23.40]</l>\n</lg>\n\n<p>ṭīkā ca - trivṛt śaukraṃ sāvitraṃ daikṣam iti triguṇitaṃ janma | vrataṃ\nbrahmacaryam | kriyāḥ karmāṇi dākṣyaṃ cety ādikā | tathoktaṃ kiṃ\njanmabhis tribhiḥ [BhP 4.31.8] ity ādi ||</p>\n\n<p>|| 10.13 || yājñika-viprāḥ || 101 ||</p>\n\n<p>[102]</p>\n\n<p>mayy eva mana ādhatsva mayi buddhiṃ niveśaya\nnivasiṣyasi mayy eva ata ūrdhvaṃ na saṃśayaḥ\natha cittaṃ samādhātuṃ na śaknoṣi mayi sthiram\nabhyāsayogena tato mām icchāptuṃ dhanaṃjaya\nabhyāse'py asamartho'si matkarmaparamo bhava\n<lg>\n<l>madartham api karmāṇi kurvan siddhim avāpsyasi</l>\n<l>athaitad apy aśakto'si kartuṃ madyogam āśritaḥ</l>\n<l>sarvakarmaphalatyāgaṃ tataḥ kuru yatātmavān || [Gītā 12.8-11]</l>\n</lg></p>\n\n<p>atra pādme kārttika-māhātmyetihāso'nusandheyaḥ | yathā cola-deśa-rājasya\nkasyacid viṣṇu-dāsa-nāmnā vipreṇa śuddham arcanam eva kurvatā saha\nkasya pūrvaṃ bhagavat-prāptiḥ syād iti spardhayā bahūn yajñān bhagavad-\narpitān api suṣṭhu vidadhato na bhagavat-prāptir abhūt | kintu viprasya\nbhagavat-prāptau dṛṣṭāyāṃ tān parityajya -</p>\n\n<lg>\n<l>yat spardhayā mayā caitad yajña-dānādikaṃ kṛtam |</l>\n<l>sa viṣṇu-rūpa-dhṛg vipro yāti vaikuṇṭha-mandiram ||[PadmaP 6.109.22]</l>\n</lg>\n<lg>\n<l>tasmād dānaiś ca yajñaiś ca naiva viṣṇuḥ prasīdati |</l>\n<l>bhaktir eva paraṃ tasya nidānaṃ darśane vibhoḥ ||[PadmaP 6.109.25]</l>\n</lg>\n<p>iti mudgalaṃ praty uktā |</p>\n\n<lg>\n<l>viṣṇo bhaktiṃ sthirāṃ dehi mano-vāk-kāya-karmabhiḥ |</l>\n<l>ity uktvā so'patad vahnau sarveṣām eva paśyatām ||[PadmaP 6.109.29]</l>\n</lg>\n\n<p>ity uktā śuddha-bhakti-śaraṇatām eva muhur dainyenāṅgīkṛtya homa-kuṇḍe\ndehaṃ tyejataḥ paścād eva tat-prāptir iti |</p>\n\n<p>yogānādareṇāha --</p>\n\n<p>yuñjānānām abhaktānāṃ prāṇāyāmādibhir manaḥ\n<l>akṣīṇa-vāsanaṃ rājan dṛśyate punar utthitam || [BhP 10.51.60]</l></p>\n\n<p>utthitaṃ viṣayābhimukham ||</p>\n\n<p>|| 10.51 || śrī-bhagavān mucukundam ||102||</p>\n\n<p>[103]</p>\n\n<lg>\n<l>tathā -</l>\n<l>yamādibhir yoga-pathaiḥ kāma-lobha-hato muhuḥ |</l>\n<l>mukunda-sevayā yadvat tathātmāddhā na śāmyati || [BhP 1.6.36]</l>\n</lg>\n\n<p>(page 37) ataḥ sutarām eva na sādhayati māṃ yogaḥ [BhP 11.14.20] ity-ādikam\niti bhāvaḥ |</p>\n\n<p>|| 1.6 || śrī-nārado vyāsam ||103||</p>\n\n<p>[104]</p>\n\n<p>atha jñānānādareṇodāhriyate | tatra tasya kṛcchra-sādhanatvenānādaro\ndarśita eva pānena te deva-kathā-sudhāyāḥ [BhP 3.5.44] ity-ādibhyām | śrī-\ngītāsu ca -</p>\n\n<lg>\n<l>śrī arjuna uvāca --</l>\n<l>evaṃ satatayuktā ye bhaktās tvāṃ paryupāsate |</l>\n<l>ye cāpy akṣaram avyaktaṃ teṣāṃ ke yogavittamāḥ ||</l>\n</lg>\n\n<lg>\n<l>śrī-bhagavān uvāca --</l>\n<l>mayy āveśya mano ye māṃ nityayuktā upāsate |</l>\n<l>śraddhayā parayopetās te me yuktatamā matāḥ ||</l>\n</lg>\n\n<lg>\n<l>ye tv akṣaram anirdeśyam avyaktaṃ paryupāsate |</l>\n<l>sarvatragam acintyaṃ ca kūṭastham acalaṃ dhruvam ||</l>\n</lg>\n\n<lg>\n<l>saṃniyamyendriyagrāmaṃ sarvatra samabuddhayaḥ |</l>\n<l>te prāpnuvanti mām eva sarvabhūtahite ratāḥ ||</l>\n</lg>\n\n<lg>\n<l>kleśo'dhikataras teṣām avyaktāsaktacetasām |</l>\n<l>avyaktā hi gatir duḥkhaṃ dehavadbhir avāpyate || [Gītā 12.1-5]</l>\n</lg>\n<p>bhakti-mārge tu śramo na syāt | tad-vaśīkāritā-rūpaṃ phalaṃ cāpūrvam ity\nāha -</p>\n\n<lg>\n<l>jñāne prayāsam udapāsya namanta eva</l>\n<l>jīvanti san-mukharitāṃ bhavadīya-vārtām |</l>\n<l>sthāne sthitāḥ śruti-gatāṃ tanu-vāṅ-manobhir</l>\n<l>ye prāyaśo ñjita jito'py asi tais tri-lokyām || [BhP 10.14.3]</l>\n</lg>\n\n<p>udapāsya iṣad apy akṛtvā sthāne nivāsa eva sthitā api yadṛcchayā saṅgataiḥ\nsadbhir mukharitāṃ svata eva nityaṃ prakaṭitāṃ bhavadīya-vārtāṃ tat svata\neva śruti-gatāṃ śravaṇaṃ prāptāṃ tanuvāṅ-manobhir namantaḥ sannidhi-\nmātreṇa kurvanto ye jīvanti kevalaṃ yadyapi nānyat kurvanti taiḥ prāyaśas\ntri-lokyām anyair ajito'pi tvaṃ jito'si vaśīkṛto'si | ataevoktaṃ śrī-nṛsiṃha-\npurāṇe -</p>\n\n<p>patreṣu puṣpeṣu phaleṣu toyeṣv\nakrīta-labhyeṣu sadaiva satsu |\nbhaktyā sulabhye puruṣe purāṇe\nmuktau kimarthaṃ kriyate prayatnaḥ || iti |</p>\n\n<p>vastutas tu -</p>\n\n<lg>\n<l>śreyaḥ-sṛtiṃ bhaktim udasya te vibho</l>\n<l>kliśyanti ye kevela-bodha-labdhaye |</l>\n<l>teṣām asau kleśala eva śiṣyate</l>\n<l>nānyad yathā sthūla-tuṣāvaghātinām || [BhP 10.14.4]</l>\n</lg>\n\n<p>ṭīkā ca - bhaktiṃ vinā naiva jñānaṃ sidhyatīty āha śreya iti | śreyasām\nabhyudayāpavarga-lakṣaṇānāṃ sṛtir yasyāḥ sarasa iva nirjharāṇāṃ tāṃ te tava\nbhaktim udasya tyaktvā teṣāṃ kleśala evāvaśiṣyate | ayaṃ bhāvaḥ | yathālpa-\npramāṇaṃ dhānyaṃ parityajyāntaḥ-kaṇa-hīnān sthūla-dhānyābhāsān\nye'vaghnanti teṣāṃ na kiñcit phalam | evaṃ bhaktiṃ tucchikṛtya ye kevala-\nbodhāya prayatante\n(page 38) teṣām api | ity eṣā |</p>\n\n<p>atra vibho itivat kevala-śuddha ity api sambodhanam | asau dṛśyamānaḥ\nkleśalaḥ sannyāsādīny eveti ca jñeyam | śrī-gītāsu ca śrī-bhagavān uvāca\namānitvam adambhitvam [Gītā 13.7] ity-ādikaṃ jñāna-yoga-mārgam\nupakramya, madhye tattva-jñānārtha-darśanam [Gītā 13.11] iti samāpyāha --\netaj jñānam iti proktam ajñānaṃ yad ato'nyathā [Gītā 13.11] iti | tato bhakti-\nyogaṃ vinā jñānaṃ na bhavatīty arthaḥ | tato'net'py uktaṃ mad-bhakta etad\nvijñāya mad-bhāvāyopapadyate [Gītā 13.18] iti | anyatra ca -</p>\n\n<p>aśraddadhānāḥ puruṣā dharmasyāsya parantapa |\n<l>aprāpya māṃ nivartante mṛtyu-saṃsāra-vartmani || [Gītā 9.3] iti |</l></p>\n\n<lg>\n<l>asya satataṃ kīrtayanto māṃ [Gītā 9.14] ity-ādi-pūrvokta-lakṣaṇasyety arthaḥ |</l>\n<l>ata evāsphuṭa-bhaktīnāṃ mudgalādīnām api kṛtacarī sādhana-bhaktir</l>\n<l>anusandheyā ||</l>\n</lg>\n\n<p>|| 10.14 || brahmā śrī-bhagavantam || 105 ||</p>\n\n<p>[106]</p>\n\n<p>āśrayāntara-svātantryānādareṇāha -</p>\n\n<lg>\n<l>avismitaṃ taṃ paripūrṇa-kāmaṃ</l>\n<l>svenaiva lābhena samaṃ praśāntam |</l>\n<l>vinopasarpaty aparaṃ hi bāliśaḥ</l>\n<l>śva-lāṅgulenātititarti sindhum || [BhP 6.9.22]</l>\n</lg>\n\n<p>avismitaṃ tato'nyasyāpūrva-vastuno'sad-bhāvād vismaya-rahitam | ataḥ\nsvenaiva svīyenaiva svasyaiva karma-bhūtasya kriyā-bhūtena lābhena\nparipūrṇa-kāmaṃ nānyasyety arthaḥ | ataḥ sarvatra samaṃ praśāntaṃ citta-\ndoṣa-rahitam | atititarti atitartum icchatīty arthaḥ | tathoktaṃ - rajas-tamaḥ-\nprakṛtayaḥ [BhP 1.2.27] ity ādi |</p>\n\n<lg>\n<l>skānde śrī-brahma-nārada-saṃvāde -</l>\n<l>vāsudevaṃ parityajya yo'nyaṃ devam upāsate |</l>\n<l>sva-mātaraṃ parityajya śvapacīṃ vandate hi saḥ ||</l>\n</lg>\n\n<lg>\n<l>tathaivānyatra ca -</l>\n<l>vāsudevaṃ parityajya yo'nyaṃ devam upāsate |</l>\n<l>tyaktvāmṛtaṃ sa mūḍhātmā bhuṅkte halāhalaṃ viṣam ||</l>\n</lg>\n\n<p>mahābhārate -\nyas tu viṣṇuṃ parityajya mohād anyam upāsate |\nsa hema-rāśim utsṛjya pāṃśu-rāśiṃ jighṛkṣati || iti |</p>\n\n<p>(page 39)</p>\n\n<p>ataevoktaṃ śrī-satyavratena -\nna yat-prasādāyuta-bhāga-leśam\nanye na devā guravo janāḥ svayam |\nkartuṃ sametāḥ prabhavanti puṃsas\ntam īśvaraṃ vai śaraṇaṃ prapadye || iti |</p>\n\n<p>śrī-brahma-śivāv api vaiṣṇavatvenaiva bhajeta | sa ādi-devo jagatāṃ paro\nguruḥ [BhP 2.9.5] vaiṣṇavānāṃ yathā śambhuḥ [BhP 12.13.16] ity-ādy-\naṅgīkārāt | ataeva dvādaśe śrī-śivaṃ prati mārkaṇḍeya-vacanam -</p>\n\n<lg>\n<l>varam ekaṃ vṛṇe'thāpi pūrṇāt kāmābhivarṣaṇāt |</l>\n<l>bhagavaty acyutāṃ bhaktiṃ tat-pareṣu tathā tvayi || [BhP 12.10.34]</l>\n</lg>\n\n<p>tvayy api tva-para ity arthaḥ | ataevāṣṭame prajāpati-kṛta-śrī-śiva-stutau - ye\ntv ātmarāma-gurubhir hṛdi cintitāṅghri-dvandvam [BhP 8.7.26] iti | caturthe\nśrīmad-aṣṭa-bhujaṃ prati śrī-pracetobhir api -</p>\n\n<p>vayaṃ tu sākṣād bhagavan bhavasya\n<l>priyasya sakhyuḥ kṣaṇa-saṅgamena | [BhP 4.30.38] iti |</l></p>\n\n<p>vaiṣṇavasya sataḥ sama-darśinas tu na bhakti-lābhaḥ pratyavāyaś ca | yathā\nvaiṣṇava-tantre --</p>\n\n<lg>\n<l>na labheyuḥ punar bhaktiṃ harer aikāntikīṃ jaḍāḥ |</l>\n<l>ekāgra-manasaś cāpi viṣṇu-sāmānya-darśinaḥ ||</l>\n</lg>\n\n<p>yas tu nārāyaṇaṃ devaṃ brahma-rudrādi-daivataiḥ |\nsamatvenaiva vīkṣeta sa pāṣaṇḍī bhaved dhruvam || iti |</p>\n\n<p>ataevābheda-dṛṣṭi-vacanaṃ sama-bhakta-jñāny-ādi-param eva | yathā śrī-\nmārkaṇḍeyopākhyāne dvādaśa eva śrī-śiva-vākyam -</p>\n\n<lg>\n<l>brāhmaṇāḥ sādhavaḥ śāntā niḥsaṅgā bhūta-vatsalāḥ |</l>\n<l>ekānta-bhaktā asmāsu nirvairāḥ sama-darśinaḥ ||</l>\n</lg>\n\n<lg>\n<l>sa-lokā loka-pālās tān vandanty arcanty upāsate |</l>\n<l>ahaṃ ca bhagavān brahmā svayaṃ ca harir īśvaraḥ ||</l>\n</lg>\n\n<p>na te mayy acyute'je ca bhidām aṇv api cakṣate |\n<l>nātmanaś ca janasyāpi tad yuṣmān vayam īmahi || [BhP 12.10.20-22] iti |</l></p>\n\n<p>tat tato'pi tān apy atikramya yuṣmān mārkaṇḍeyādīn śuddha-vaiṣṇavān\nvayam īmahi bhajām ity arthaḥ | tad uktaṃ śrī-śivenaiva pracetasaṃ prati -</p>\n\n<p>atha bhāgavatā yūyaṃ priyāḥ stha bhagavān yathā |\n<l>na mad-bhāgavatānāṃ ca preyān anyo'sti karhicit || [BhP 4.24.26] iti |</l></p>\n\n<p>anyatra ca prīte harau bhagavati prīye'haṃ sa-carācaraḥ iti ca | tasya śuddha-\nvaiṣṇavatvaṃ coktam eva tat-pūrvaṃ -</p>\n\n<p>naivecchaty āśiṣaḥ kvāpi brahmarṣir mokṣam apy uta |\n<l>bhaktiṃ parāṃ bhagavati labdhavān puruṣe'vyaye || [BhP 12.10.6] iti |</l></p>\n\n<p>śrī-mārkaṇḍeyam uddiśya śrī-śivena | tathā śrī-śivasya tac-cetasy\nāvirbhāvāt samādhi-virāmeṇa tad eva vyañjitam | yathā - kim idaṃ kuta eveti\nsamādher virato muniḥ [BhP 12.101.6] iti | (page 40) kiṃ ca brāhmaṇāḥ\nsādhavaḥ [BhP 12.10.16] ity ādāv abhedād adṛṣṭi-vacane'pi svayaṃ ca hari\nīśvaraḥ [BhP 12.10.16] ity anena tasyaiva prādhānyam uktam | tasyaiva svayaṃ\nceśvaratvam uktaṃ pārthivād dāruṇaḥ [BhP 1.2.24] ity ādinā | brahma-purāṇe\nśrī-śiva-vākyam api tathaiva -</p>\n\n<p>yo hi māṃ draṣṭum iccheta brahmāṇaṃ vā pitāmaham |\n<l>draṣṭavyas tena bhagavān vāsudevaḥ pratāpavān || [BrahmaP 226.46] iti |</l></p>\n\n<p>tad-vijñānena sarva-vijñānād iti bhāvaḥ | tad evaṃ vaiṣṇavatvenaiva śiva-\nbhajanaṃ yuktam | kecit tu vaiṣṇavās tat-pūjanam āvaśyakatvenopasthitaṃ cet\ntarhi tasminn adhiṣṭhāne śrī-bhagavantam eva pūjayanti | yathā śrī-viṣṇu-\ndharmāntimo'yam itihāsaḥ - viṣvaksena-nāmā kaścid vipra ekānta-\nbhāgavataḥ pṛthivīṃ vicarann āsīt | sa kadācid eka eva vanānta upaviṣṭaḥ |\ntathārtha grāmādhyakṣa-sutaḥ kaścid āgatas tam uvāca ko'sīti | tataḥ kṛta-\nsvākhyānaṃ tam uvāca - mama śiraḥ-pīḍādyā jāteti nijeṣṭa-devaṃ śivaṃ\npūjayituṃ na śaknomi, tato mama pratinidhitvena tvam eva taṃ pūjayeti | etad-\nanantaraṃ ca tatratyaṃ sārdhaṃ padyam -</p>\n\n<lg>\n<l>etad uktaṃ pratyuvāca vayam ekāntinaḥ śrutāḥ |</l>\n<l>caturātmā hariḥ pūjyaḥ prādurbhāva-gato'thavā |</l>\n<l>pūjayāmaś ca naivānyaṃ tasmāt tvaṃ gaccha mā ciram || [ViDhP 3.354.12-13]</l>\n</lg>\n<p>iti |</p>\n\n<p>tatas tasmiṃs tad-aṅgīkṛtavati sa khaḍgam unnamitavān śiraś chettum | tataś\ncāsau vipras tad-dhastena mṛtyum anabhīpsan vicāryoktavān bhadraṃ tatra\ngacchāma iti | gatvā cedaṃ manasi cintitam - ayaṃ rudraḥ pralaya-hetutayā\ntamo-vardhanatvāt tamo-bhāvaḥ | śrī-nṛsiṃha-devaś ca tāmasa-daitya-gaṇa-\nvidārakatayā tamo-bhañjana-kartṛtvāt tad-bhañjanārtham eva tatrodayeta\nsūrya iva tamo-rāśeḥ | ato rudrākārādhiṣṭhāne'pi tad-upāsakānām eṣāṃ\ntad-bhajana-kṛte śrī-nṛsiṃha-pūjām evāsmin kariṣyāmīti |</p>\n\n<p>atha śrī-nṛsiṃhāya nama iti gṛhīta-puṣpāñjalau tasmin punaḥ krodhāviṣṭena\ngrāmādhyakṣa-putreṇa khaḍgaḥ samudyamitaḥ | tataś cākasmāt tad eva\nliṅgaṃ sphoṭayitvā śrī-nṛsiṃha-devaḥ svayam āvirbhūya taṃ grāmādhyakṣa-\nputraṃ sa-parikaraṃ jaghāna | dakṣiṇasyāṃ diśi liṅga-sphoṭa-nāmā svayaṃ ca\ntatra sthitavān iti | kecit kadācit tad-adhiṣṭhānatvenaiva vā | ataevoktam ādi-\nvārāhe --</p>\n\n<p>janmāntara-sahasreṣu samārādhya vṛṣa-dhvajam |\nvaiṣṇavatvaṃ labhed dhīmān sarva-pāpa-kṣaye sati || iti |</p>\n\n<p>ataeva śrī-nṛsiṃha-śiva-bhaktyor anantaraṃ bṛhad eva śrī-nṛsiṃha-tāpanyāṃ\nśrutau --</p>\n\n<p>anupanīta-śatam ekam ekenopanītena tat-samam | upanīta-śatam ekam ekena\ngṛhasthena tat-samam | gṛhastha-śatam ekam ekena vānaprasthena tat samaṃ |\nvānaprastha-śatam ekam ekena yatinā tat samaṃ | yatīnāṃ tu śataṃ pūrṇam\nekam ekena rudra-jāpakena tat-samam | rudra-jāpaka-śatam ekam ekena\natharva-śiraḥ-śikhādhyāpakena[*ENDNOTE #3] tat-samam | atharvaśiraḥ-\nśikhādhyāpaka-śatam ekam ekena tāpanīyopaniṣad-adhyāpakena tat-samam |\ntāpanīyopaniṣad-adhyāpaka-śatam ekam ekena mantra-rājādhyāpakena tat-\nsamam | [NTU 5.8] iti | (page 41)</p>\n\n<p>mantra-rājaś ca tatra śrī-nṛsiṃha-mantra eveti | svatantratvena bhajane tu\nbhṛgu-śāpo duratyayaḥ | yathā caturthe -\nbhṛguḥ pratyasṛjac chāpaṃ brahma-daṇḍaṃ duratyayam |\nbhava-vrata-dharā ye ca ye ca tān samanuvratāḥ |\n<l>pāṣaṇḍinas te bhavantu sac-chāstra-paripanthinaḥ || [BhP 4.2.27-28] ity-ādi |</l></p>\n\n<p>veda-vihitam evātra bhava-vratam anūdyate anya-vihitatve pāṣaṇḍinatva-\nvidhānāyogaḥ syāt | pūrvata eva pāṣaṇḍitva-siddheḥ | atha tat-paripanthināṃ\nśrī-bhāgavatādīnāṃ sac-chāstratvam āyātam | tat-puraskṛtānāṃ sūta-\nsaṃhitādīnām asac-chāstratvaṃ spaṣṭam eva | tasmāt\nsvatantratvenaivopāsanāyām ayaṃ doṣaḥ | yataś ca tatraiva tena śrī-\njanārdanasyaiva veda-mūlatvam uktam -</p>\n\n<p>eṣa eva hi lokānāṃ śivaḥ panthāḥ sanātanaḥ |\n<l>yaṃ pūrve cānusantasthur yat-pramāṇaṃ janārdanaḥ || [BhP 4.2.31] iti |</l></p>\n\n<p>eṣa veda-lakṣaṇo yat-pramāṇaṃ yatra mūlam iy arthaḥ | ata evānvayenāpi\nśrī-viṣṇu-bhaktir dṛḍhī-kṛtā sattvaṃ rajas tamaḥ [BhP 1.2.23] ity ādinā | tathā\nśrī-hari-vaṃśe śiva-vākyam -</p>\n\n<p>harir eva sadā dhyeyo bhavadbhiḥ sattva-saṃsthitaiḥ |\nviṣṇu-mantraṃ sadā viprāḥ paṭhadhvaṃ dhyāta keśavam || iti |</p>\n\n<p>tasmāt śrī-śiva-bhakter apy evambhūte sthite parāṇām api devatānāṃ\nvaiṣṇavāgamādau tad-bahiraṅgāvaraṇa-sevakatvenāprākṛtānām eva pūjā-\nvidhānaṃ śrī-bhagaval-loka-saṅgraha-parāṇāṃ tal-līlaupāyika-nara-līlā-\npārṣadānāṃ vā śrī-bhagavat-prīṇana-yajñādau tu yudhiṣṭhira-rājasūyavad\nanyāsām api tad-vibhūtitvenaiveti jñeyam |</p>\n\n<p>tataḥ sampūjya śirasā vavande parameṣṭhinam |\n<l>bhavaṃ prajāpatīn devān prahrādo bhagavat-kalāḥ || [BhP 7.10.32] iti |</l></p>\n\n<lg>\n<l>tad uktaṃ śrī-yudhiṣṭhireṇaiva -</l>\n<l>kratu-rājena govinda rājasūyena pāvanīḥ</l>\n<l>yakṣye vibhūtīr bhavatas tat sampādaya naḥ prabho || [BhP 10.72.31]</l>\n</lg>\n\n<p>vibhūtitvenaivam uktaṃ pādme kārttika-māhātmye śrī-satyabhāmāṃ prati\nśrī-bhagavatā --</p>\n\n<lg>\n<l>śaivāḥ saurāś ca gāṇeśā vaiṣṇavāḥ śakti-pūjakāḥ |</l>\n<l>mām eva prāpnuvantīha varṣāmbhaḥ sāgaraṃ yathā ||</l>\n</lg>\n\n<p>eko'haṃ pañcadhā jātaḥ krīḍayan nāmabhiḥ kila |\n<l>deva-datto yathā kaścit putrādy-āhvāna-nāmabhiḥ || [PadmaP 6.88.43-44] iti |</l></p>\n\n<p>vastutas tu sarvāpekṣayā śrī-vaiṣṇavā eva śreṣṭhāḥ | tad uktaṃ skānde\nbrahma-nārada-saṃvāde tathaivānyatra prahlāda-saṃhitāyām ekādaśī-\njāgaraṇa-prasaṅge ca -</p>\n\n<p>na sauro na ca śaivo vā na brāhmo na ca śāktikaḥ |\nna cānya-devatā-bhakteḥ bhaved bhāgavatopamaḥ || iti |\ntādṛśa-saurādīnāṃ tat-prāptiś ca na kevalaṃ tad-dhetutvena kintu bhagavat-\nprīty-artha-kṛta-japa-tapas-taj-jāta-(page 42) -śuddha-bhakti-dvārā śrī-\nvisṇu-kṣetra-maraṇādi-prabhāveṇa vā | yathā tatraiva varṇitayor devaśarma-\ncandraśarma-nāmnoḥ sūryam ārādhayatoḥ | tad uktaṃ śrī-bhagavatā -</p>\n\n<lg>\n<l>tat-kṣetrasya prabhāveṇa dharma-śīlatayā punaḥ |</l>\n<l>vaikuṇṭha-bhavanaṃ nītau mat-parau mat-samīpagaiḥ ||</l>\n</lg>\n\n<p>yāvaj jīvantu yat tābhyāṃ sūrya-pūjādikaṃ kṛtam |\ntenāhaṃ karmaṇā tābhyāṃ suprīto hy abhavaṃ kila || iti |</p>\n\n<p>tat-kṣetraṃ māyāpurī | tau ca śrī-kṛṣṇāvatāre satrājid-akrūrākhyau jātāv\niti ca tatra prasiddhiḥ | evaṃ puṇḍarīkasyāpi pitṛ-sevayā tat-prāptiś ca\nyojanīyā |</p>\n\n<p>svatantropāsanāyāṃ tat-prāptiḥ śrī-gītopaniṣadi niṣiddhaḥ --</p>\n\n<lg>\n<l>ye'py anyadevatābhaktā yajante śraddhayānvitāḥ |</l>\n<l>te'pi mām eva kaunteya yajanty avidhipūrvakam ||</l>\n</lg>\n\n<lg>\n<l>ahaṃ hi sarvayajñānāṃ bhoktā ca prabhur eva ca |</l>\n<l>na tu mām abhijānanti tattvenātaś cyavanti te ||</l>\n</lg>\n\n<lg>\n<l>yānti devavratā devān pitṝn yānti pitṛvratāḥ |</l>\n<l>bhūtāni yānti bhūtejyā yānti madyājino'pi mām || [Gītā 9.23-25]</l>\n</lg>\n\n<p>tasmāt tadīyatvenopāsanāyāṃ kaścid guṇo'pi bhavati |</p>\n\n<p>avajñādau tu doṣaḥ - śraddhāṃ bhāgavate śāstre'nindām anyatra cāpi hi\n[BhP 11.3.26] itivat | yathā pādme -</p>\n\n<p>harir eva sadārādhyaḥ sarva-deveśvareśvaraḥ |\nitare brahma-rudrādyā nāvajñeyāḥ kadācana || iti |</p>\n\n<p>gautamīye ca -\ngopālaṃ pūjayed yas tu nindayed anya-devatām |\n<l>astu tāvat paro dharmaḥ pūrva-dharmo'pi naśyati || [GautamīyaT 33.84] iti |</l></p>\n\n<p>ataeva hayaśīrṣā māṃ pathi deva-helanāt [BhP 6.8.15] iti śrī-nārāyaṇa-\nvarmaṇi tad-āgaḥ-prāyaścittam |</p>\n\n<p>viṣṇu-dharme cāyam itihāsaḥ - pūrvaṃ śrmad-ambarīṣo bahu-dinaṃ śrī-\nbhagavad-ārādhanaṃ taop'nuṣṭhitavān | tad-ante ca bhagavān evednra-\nrūpeṇairāvatī-kṛtaṃ garuḍam āruhya taṃ vareṇa chandayāmāsa | sa cendra-\nrūpaṃ dṛṣṭvā taṃ namaskārādibhir ādṛtyāpi tasmād varaṃ neṣṭavān |\nuktavāṃś ca - mamārādhyākāro yaḥ sa eva mama vara-dātā bhaven nānya\niti | atha tad-deya-varam aham eva dāsyāmīti punar uktyvaty apīndre taṃ\nneṣṭavantaṃ taṃ prati vajraṃ samudyatavān | tadāpi taṃ varaṃ nāṅgīkṛtavati\ntasmin suprasanno bhūvā tad-rūpam antardhāpya svarūpam āvirbhāvayann\nanujagrāheti |\ntatra ca śivāvajñādau mahān eva doṣaḥ | yathā caturthe eva nandīśvara-\nśāpaḥ | saṃsarantv iha ye cāmum anu śarvāvamāninam [BhP 4.2.24] iti | idam\napi yat kiñcid eva, śrī-śivasya mahābhāgavatatvena doṣasya svayam eva\n<l>siddhatvāt | helanaṃ giriśa-bhrātur dhanadasya tvayā kṛtam [BhP 4.11.32] ity</l>\nukta-rītyā nūnaṃ tat-sakhyam anusmṛtyaiva kuberād api śrī-dhruveṇa\nbhagavad-bhakti-svabhāva-kṛta-sarva-viṣayaka-vinaya-punaḥ-punar-bhbhakty-\nabhilāṣābhyāṃ yuktena satā kṛtaṃ bhagavad-bhakti-vara-prārthanam iti\n<l>caturthābhiprāyaḥ | ataevoktaṃ --(page 43)</l></p>\n\n<p>yo māṃ samarcayen nityam ekāntaṃ bhāvam āśritaḥ |\nvinindan devam īśānaṃ sa yāti narakaṃ dhruvam || iti |</p>\n\n<p>dṛṣṭaṃ ca yathā citraketu-carite | śrī-kapila-devena sādhāraṇānām api\nprāinām avamānādikaṃ ninditaṃ kim uta tad-vidhānām | tathā hi -</p>\n\n<p>ahaṃ sarveṣu bhūteṣu bhūtātmāvasthitaḥ sadā\n<l>tam avajñāya māṃ martyaḥ kurute'rcā-viḍambanam || [BhP 3.29.21]</l></p>\n\n<p>bhūteṣu vakṣyamāṇa-rītyā prāṇa-bhṛj-jīvam ārabhya bhagavad-arpitātma-\njīva-paryanteṣu bhūtātmā tad-antaryāmī | taṃ mām avajñāya teṣām\navajñayā tad-adhiṣṭhānakasya mamaivāvajñāṃ kṛtvety arthaḥ | tatas tāṃ\nkṛtvā yo'rcāṃ mat-pratimāṃ kurute sa tad-viḍambanaṃ tasyā avajñām eva\nkuruta ity arthaḥ | yataḥ -</p>\n\n<lg>\n<l>yo māṃ sarveṣu bhūteṣu santam ātmānam īśvaram |</l>\n<l>hitvārcāṃ bhajate mauḍhyād bhasmany eva juhoti saḥ || [BhP 3.29.22]</l>\n</lg>\n\n<p>mauḍhyāt śailī dārumayo vā kācit pratimeyam iti mūḍha-buddhitvād yaṃ\nsarveṣu bhūteṣu vartamānaṃ paramātmānam īśvaraṃ māṃ hitvā tasyā\nmayaikyaṃ avibhāvyārcāṃ madīyāṃ pratimāṃ bhajate kevala-loka-rīti-dṛṣṭyā\ntasyai jalādikam arpayati | yathāgni-purāṇe daśaratha-mārita-putrasya\ntapasvino vilāpe -</p>\n\n<lg>\n<l>śilā-buddhiḥ kṛtā kiṃ vā pratimāyāṃ harer mayā |</l>\n<l>kiṃ mayā pathi dṛṣṭasya viṣṇu-bhaktasya karhicit ||</l>\n</lg>\n\n<p>tan-mudrāṅkita-dehasya cetasānādaraḥ kṛtaḥ |\nyena karma-vipākena putra-śoko mamedṛśaḥ || iti |</p>\n\n<p>yathā coktaṃ -\nviṣṇv-arcāyāṃ śilā-dhīr guruṣu nara-matir vaiṣṇave jāti-buddhir\nviṣṇor vā vaiṣṇavānāṃ kali-mala-mathane pāda-tīrthe'mbu-buddhiḥ |\nśrī-viṣṇor nāmni mantre sakala-kaluṣa-he śabda-sāmānya-buddhir\n<l>viṣṇau sarveśvareśe tad-itara-sama-dhīr yasya vā nārakī saḥ || [Pv 114] iti |</l></p>\n\n<p>tasya ca mūḍhasya mad-dṛṣṭy-abhāvāt sarva-bhūtāvajñāpi bhavati | tatas tad-\ndoṣeṇa bhasmani yathā juhoti kaścit tathā tasyāśraddadhānasya phalābhāva\n<l>ity arthaḥ | ye śāstra-vidhim utsṛjya yajante śraddhayānvitāḥ [Gītā 17.1] ity-</l>\nādy-ukta-rītyā loka-paramparā-mātra-jāte yat-kiñcic-chraddhā-sad-bhāve tu\nkaniṣṭha-bhāgavatatvam eva |</p>\n\n<lg>\n<l>arcāyām eva haraye pūjāṃ yaḥ śraddhayehate |</l>\n<l>na tad-bhakteṣu cānyeṣu sa bhaktaḥ prākṛtaḥ smṛtaḥ || [BhP 11.2.47] ity</l>\n</lg>\n<p>ukteḥ |</p>\n\n<p>yadyapi yathā-kathañcid bhajanasyaivāvaśyaka-phalāvasānatāsty eva tathāpi\njhaṭiti na bhavatīty eva tathoktam | vakṣyate ca sāphalyam arcādāv arcayet\ntāvad [BhP 3.29.20] ity ādinā | avajñā-mātrasya tādṛśatve sutarāṃ tu -</p>\n\n<p>dviṣataḥ para-kāye māṃ mānino bhinna-darśinaḥ |\n<l>bhūteṣu baddha-vairasya na manaḥ śāntim ṛcchati || [BhP 3.29.18] ity ukteḥ |</l></p>\n\n<p>(page 44)</p>\n\n<p>bhinna-darśinaḥ sarvatrāntaryāmy-eka-dṛṣṭi-rahitasya ataeva mānina ataeva\ntad-dhavairasya ca | tathā ca mahābhārate -</p>\n\n<lg>\n<l>piteva putraṃ karuṇo nodvejayati yo janaḥ |</l>\n<l>viśuddhasya hṛṣīkeśas tasya tūrṇaṃ prasīdati ||</l>\n</lg>\n\n<lg>\n<l>kiṃ ca -</l>\n<l>aham uccāvacair dravyaiḥ kriyayotpannayānaghe |</l>\n<l>naiva tuṣye'rcito'rcāyāṃ bhūta-grāmāvamāninaḥ || [BhP 3.29.24]</l>\n</lg>\n\n<p>avamānino nindā-kartuḥ | nindāpi dveṣa-samā | kiṃ vā -</p>\n\n<lg>\n<l>na tathā tapyate viddhaḥ pumān bāṇair hi marmagaiḥ |</l>\n<l>yathā tudanti marmasthā asatāṃ puruṣeṣavaḥ ||</l>\n</lg>\n\n<p>ity-ādy-ukta-rītyā tato'dhikā iti nāyaṃ vyutkramya ity abhipretya na dveṣāt\npūrvam asau paṭhitā |</p>\n\n<p>tad evaṃ īśvara-jñānābhāvād bhaktāv aśraddadhānasya doṣa uktaḥ | atha\ntac-chraddhā-hetu-taj-jñānasya sva-dharma-saṃyuktaṃ tad-arcanam eva\nkāraṇam upadiśan tādṛśārcanasyāpy avyarthatām aṅgīkaroti -</p>\n\n<lg>\n<l>arcādāv arcayet tāvad īśvaraṃ māṃ sva-karma-kṛt |</l>\n<l>yāvan na veda sva-hṛdi sarva-bhūteṣv avasthitam || [BhP 3.29.25]</l>\n</lg>\n\n<p>tāvad eva sva-karma-kṛt san arcādāv arcayed yāvat sarva-bhūteṣv avasthitam\nīśvaraṃ māṃ na veda na jānāti | atra sva-karma-sahāyatvam ajāta-śraddhasya\nśuddha-bhaktāv anadhikārāt tat pratipādayiṣyate jāta-śraddho mat-kathāsu\n[BhP 11.20.27] ity ādinā | ato bhagavaj-jñānād ūrdhvaṃ jāta-śraddhas tu sva-\nkarma-kṛt san nārcayet kintu śuddham arcādikam eva kurvītety āyātam | tac\nca pratipādayiṣyate tāvat karmāṇi kurvīta [BhP 11.20.9] ity ādinā, na tv arcāṃ\nparityajed ity arthaḥ |\npratiṣṭhitārcā na tyājyā\nyāvaj-jīvaṃ samarcayet |\nvaraṃ prāṇa-parityāgaḥ\nśiraso vāpi kartanam || iti śrī-hayaśīrṣa-pañcarātra-virodhāt |</p>\n\n<p>atha sva-dharma-pūrvakam arcanaṃ kurvaṃś ca bhūta-dayāṃ vinā na\nsiddhyatīty āha --</p>\n\n<lg>\n<l>ātmanaś ca parasyāpi yaḥ karoty antarodaram |</l>\n<l>tasya bhinna-dṛśo mṛtyur vidadhe bhayam ulbaṇam || [BhP 3.29.26]</l>\n</lg>\n\n<p>antarodaram udara-bhedena bhedaṃ karoti na tu mad-adhiṣṭhānatvenātma-\nsamaṃ paśyati | tataś ca kṣudhitādikam api dṛṣṭvā svodarādikam eva kevalaṃ\nbibhartīty arthaḥ | tasya bhinna-dṛśo mṛtyu-rūpo'ham ulbaṇaṃ bhayaṃ\nsaṃsāram | nigamayati -</p>\n\n<lg>\n<l>atha māṃ sarva-bhūteṣu bhūtātmānaṃ kṛtālayam |</l>\n<l>arhayed dāna-mānābhyāṃ maitryābhinnena cakṣuṣā || [BhP 3.29.27]</l>\n</lg>\n\n<p>atha ato hetoḥ yathā-yuktaṃ yathā-śakti dānena tad-abhāve mānena\ncābhinnena cakṣuṣeti pūrvavat | tathoktaṃ sanakādīn prati śrī-vaikuṇṭha-\ndevena -</p>\n\n<p>ye me tanūr dvija-varān duhatīr madīyā\n<l>bhūtāny alabdha-śaraṇāni ca bheda-buddhyā || [BhP 3.16.10] ity ādi |</l></p>\n\n<p>yad vābhinnena cakṣṣānyatra yā dṛṣṭis tato'tivilakṣaṇayā dṛṣṭyā\nsarvotkṛṣṭa-dṛṣṭyety arthaḥ | tatra sarveṣāṃ sādhāraṇyenevārhaṇe prāpte\nviśeṣayati - (page 45)</p>\n\n<lg>\n<l>jīvāḥ śreṣṭhā hy ajīvānāṃ tataḥ prāṇa-bhṛtaḥ śubhe |</l>\n<l>tataḥ sa-cittāḥ pravarās tataś cendriya-vṛttayaḥ ||</l>\n</lg>\n\n<lg>\n<l>tatrāpi sparśa-vedibhyaḥ pravarā rasa-vedinaḥ |</l>\n<l>tebhyo gandha-vidaḥ śreṣṭhās tataḥ śabda-vido varāḥ ||</l>\n</lg>\n\n<lg>\n<l>rūpa-bheda-vidas tatra tataś cobhayato-dataḥ |</l>\n<l>teṣāṃ bahu-padāḥ śreṣṭhāś catuṣ-pādas tato dvi-pāt ||</l>\n</lg>\n\n<lg>\n<l>tato varṇāś ca catvāras teṣāṃ brāhmaṇa uttamaḥ |</l>\n<l>brāhmaṇeṣv api veda-jño hy artha-jño'bhyadhikas tataḥ ||</l>\n</lg>\n\n<lg>\n<l>artha-jñāt saṃśaya-cchettā tataḥ śreyān sva-karma-kṛt |</l>\n<l>mukta-saṅgas tato bhūyān adogdhā dharmam ātmanaḥ ||</l>\n</lg>\n\n<lg>\n<l>tasmān mayy arpitāśeṣa- kriyārthātmā nirantaraḥ |</l>\n<l>mayy arpitātmanaḥ puṃso mayi sannyasta-karmaṇaḥ |</l>\n<l>na paśyāmi paraṃ bhūtam akartuḥ sama-darśanāt || [BhP 3.29.28-33]</l>\n</lg>\n\n<p>purvasmād uttarottarasmin ekaika-guṇādhikyenādhikyam | dharmam\nadogdhā niṣkāma-karmā | nirantaro jñānādy-avyavahita-bhaktiḥ | akartur\narpitātmatvena svabharaṇādikarmānapekṣamāṇāt | yad bhagavati bhaktiḥ\nkriyate tatrāpi svasya bhagavd adhīnatvaṃ jñātvā tad-abhimāna-śūnyāc ca |\nsama-darśanād bhagavad-adhiṣṭhātṛtva-sāmyenātmavat pareṣv api hitam\nāśaṃsanena śravaṇādi-karmāpekṣamāṇāt jīvāḥ śreṣṭhā hy ajīvānām ity\nādinā bhedo hi vivakṣitaḥ | tato mad-bhakteṣv evādara-bāhulyaṃ kartavyam\nanyatra ca yathā-prāptaṃ yathā-śakti ceti bhāvaḥ | tathaivoktam -</p>\n\n<lg>\n<l>manasaitāni bhūtāni praṇamed bahu-mānayan |</l>\n<l>īśvaro jīva-kalayā praviṣṭo bhagavān iti || [BhP 3.29.34]</l>\n</lg>\n\n<p>jīva-kalayā tat-kalanayā tad-antaryāmitayety arthaḥ | tad evaṃ\nprathamopāsakānāṃ sarva-bhūtādaro vihitaḥ | sa-śraddha-sādhakānāṃ tu\nbhagavad-vaibhavasa sārvatrikatā-sphūrtyā bhavaty evāsau | yathoktaṃ skānde\n</p>\n</div>\n<div>\n\n<p>etena hy adbhutā vyādha tavāhiṃsādayo guṇāḥ |\nhari-bhaktau pravṛttā ye na te syuḥ para-tāpinaḥ || iti |</p>\n\n<p>vakṣyamāṇa-rītyā śuddha-bandhutvādi-bhāva-sādhakānām api śuddha-\nbandhu-bhāva-siddha-śrī-gokula-vāsy-anuśīlanānusāreṇa tādṛśa-bhagavad-\nguṇānusmaraṇena cāsau jāyate | jāta-bhāvānāṃ tv ahiṃsoparamaś ca svīya\neva svabhāvaḥ | yathā -</p>\n\n<lg>\n<l>yatrānurakātḥ sahasaiva dhīrā</l>\n<l>vyapohya dehādiṣu saṅga-mūḍham |</l>\n<l>vrajanti tat pāramahaṃsyam antyaṃ</l>\n<l>yasmin na hiṃsā paramaḥ sva-dharmaḥ ||</l>\n</lg>\n\n<p>ity anusāreṇa siddha eva saḥ | tatra parama-siddhānāṃ ca sarva-bhūteṣu yaḥ\npaśyed bhagavad-bhāvam ātmanaḥ [BhP 11.2.45] ity-ādy-anusāreṇa siddha eva\n<l>saḥ | tatra sādhakānāṃ yat tu yathā taror mūla-niṣecanena [BhP 4.31.12] ity</l>\nādau tad-anyopāsanānāṃ punaruktatvam upalabhyate, tat punaḥ kevala-\nsvatantra-tat-tad-dṛṣṭyopāsanānām eva | atra tu tat-tad-adhiṣṭhānaka-\nbhagavad-upāsanam eva vidhīyate | tad-ādarāvaśyakatvaṃ ca tat-\nsambandhenaiva sampādyata iti bhedaḥ | tac cānyatra jhaṭiti rāga-dveṣa-\nviśleṣārtham iti jñeyam | ataeva kevala-bhūtānukampayā bhagavad-arcanaṃ\ntyaktavato bharatasyāntarāyaḥ | tasmād bhūta-dayaiva bhagavad-bhaktir\nmukhyā nārcanam iti nirastam | tathā vaitad avyavahita-pūrvaṃ nirguṇa-\nbhakty-apāyatvena (page 46) kriyā-yogena śastena nātihiṃsreṇa nityaśaḥ ity\natra ati-śabdena pāñcarātrikārcana-lakṣaṇa-kriyā-yogārthā patra-\npuṣpāvacayādi-lakṣāṇā kiñcid dhiṃsāpi vihitā | tasmād anādaro na kartavyas\ntat-sambandhenādarādikaṃ ca kartavyam | svātantryeṇopāsanaṃ tu dhik-kṛtam\niti sādhv evoktam avismitaṃ taṃ paripūrṇa-kāmam ity ādi |</p>\n\n<p>|| 6.9 || devāḥ śrīmad-ādi-puruṣam || 106 ||</p>\n\n<p>[107]</p>\n\n<p>tathā --\n<lg>\n<l>kaḥ paṇḍitas tvad aparaṃ śaraṇaṃ samīyād</l>\n<l>bhakta-priyād ṛta-giraḥ suhṛdaḥ kṛta-jñāt |</l>\n<l>sarvān dadāti suhṛdo bhajato'bhikāmān</l>\n<l>ātmanam apy upacayāpacayau na yasya || [BhP 10.48.26]</l>\n</lg></p>\n\n<p>suhṛdo hitakāri-svabhāvāt tatrāpi kṛtajñād upakārābhāse'pi bahu-mānanāt |\nyo bhajato bhajamānāya sarvān kāmān abhīṣṭān abhi sarvato-bhāvena\ndadāti | atra suhṛdaḥ suhṛde prītaye tv ātmānam api dadāti | na ca sarvato-\nbhāvena dāne tādṛśebhyo bahubhyo dāne vā samāveśābhāvaḥ syād ity āha\nupacayeti ||</p>\n\n<p>|| 10.48 || akrūraḥ śrī-bhagavantam || 107 ||</p>\n\n<p>[108]</p>\n\n<p>tad-abhakta-mātrānādareṇāha -</p>\n\n<lg>\n<l>ye'bhyarthitām api ca no nṛ-gatiṃ prapannā</l>\n<l>jñānaṃ ca tattva-viṣayaṃ saha-dharmaṃ yatra |</l>\n<l>nārādhanaṃ bhagavato vitaranty amuṣya</l>\n<l>sammohitā vitatayā bata māyayā te || [BhP 3.15.24]</l>\n</lg>\n\n<p>yatra yasyāṃ bhagavad-dharma-paryanto dharmo bhavati bhagavat-paryantasya\ntattvasya jñānaṃ ca bhavatīty arthaḥ | tāṃ prāptā api sarveṣāṃ dharmāṇāṃ\njñānānāṃ ca mūlaṃ ye bhagavad-ārādhanaṃ na vitaranti na kurvanti | tad\nuktaṃ - bile batorukrama-vikramān ye [BhP 2.3.20] ity ādi | tathā ca brahma-\nvaivarte -</p>\n\n<lg>\n<l>prāpyāpi durlabhataraṃ mānuṣyaṃ vibudhepsitam |</l>\n<l>yair āśrito na govindas tair ātmā vañcitaś ciram ||</l>\n</lg>\n\n<lg>\n<l>aśīti-caturaś caiva lakṣāṃs tān jīva-jātiṣu |</l>\n<l>bhramadbhiḥ puruṣaiḥ prāpya mānuṣyaṃ janma-paryayāt ||</l>\n</lg>\n\n<p>tad apy aphalatāṃ jātaṃ teṣām ātmābhimāninām |\nvarākānām anāśritya govinda-caraṇa-dvayam || iti |</p>\n\n<p>|| 3.15 || śrī-brahmā devān || 108 ||</p>\n\n<p>[109]</p>\n\n<p>tathā --\n<lg>\n<l>yasyāsti bhaktir bhagavaty akiñcanā</l>\n<l>sarvair guṇais tatra samāsate surāḥ |</l>\n<l>harāv abhaktasya kuto mahad-guṇā</l>\n<l>manorathenāsati dhāvato bahiḥ || [BhP 5.18.12]</l>\n</lg></p>\n\n<p>akiñcanā niṣkāmā | guṇair jñāna-vairāgyādibhiḥ saha sarve brahmādayo\ndevāḥ samyag āsate |</p>\n\n<p>|| 5.18 || bhadraśravaḥ śrī-hayaśīrṣam || 109 ||</p>\n\n<p>[110]</p>\n\n<p>ataeva tat-tan-mārga-siddha-munīnām apy anādaraḥ -</p>\n\n<lg>\n<l>ahny āpṛtārta-karaṇā niśi niḥśayānā</l>\n<l>nānā-manoratha-dhiyā kṣaṇa-bhagna-nidrāḥ |</l>\n<l>daivāhatārtha-racanā ṛṣayo'pi deva</l>\n<l>yuṣmat-prasaṅga-vimukhā iha saṃsaranti || [BhP 3.9.10]</l>\n</lg>\n<p>(page 47)</p>\n\n<p>ahnyāpṛtārta ity ādi-svabhāvā yuṣmad-bhajana-vimukhāḥ saṃsāriṇo\nbhavanti | kiṃ bahunā, tat-tan-mārga-siddhā munayo'pi yuṣmat-prasaṅga-\nvimukhāś ced iha jagati tadvad eva saṃsaranti | athavā munayo'pi tvad-\nvimukhāś cet tarhi saṃsaranty eva | kathambhūtāḥ santaḥ saṃsaranti ity atrāha\nahnyāpṛtety ādi | āruhya kṛcchreṇa paraṃ padam [BhP 10.28.32] ity ādeḥ | ata\nuktaṃ śrī-dharmeṇa -</p>\n\n<lg>\n<l>dharmaṃ tu sākṣād bhagavat-praṇītaṃ</l>\n<l>na vai vidur ṛṣayo nāpi devāḥ |</l>\n<l>na siddha-mukhyā asurā manuṣyāḥ</l>\n<l>kuto nu vidyādhara-cāraṇādayaḥ ||</l>\n</lg>\n\n<lg>\n<l>svayambhūr nāradaḥ śambhuḥ kumāraḥ kapilo manuḥ |</l>\n<l>prahlādo janako bhīṣmo balir vaiyāsakir vayam ||</l>\n</lg>\n\n<lg>\n<l>dvādaśaite vijānīmo dharmaṃ bhāgavataṃ bhaṭāḥ |</l>\n<l>guhyaṃ viśuddhaṃ durbodhaṃ yaṃ jñātvāmṛtam aśnute ||</l>\n</lg>\n\n<l>etāvān eva loke'smin puṃsāṃ dharmaḥ paraḥ smṛtaḥ | [BhP 6.3.19-22]</l>\n\n<p>ete dharma-pravartakā vijānīma eva na tu sva-smṛty-ādiṣu prāyeṇopadiśāma\nity arthaḥ | yato guhyam aprakāśyaṃ durbodham anyais tathā grahītum\naśakyaṃ ca | gṛhyatve hetur yaj jñātveti | ataeva vakṣyate prāyeṇa veda tad\nidaṃ na mahājano'yam [BhP 6.3.25] ity ādi | mahājano dvādaśabhyas tad-\nanugṛhīta-sampradāyibhyaś cānyo mahāguṇa-yukto'pīty arthaḥ | tasmāt\nsādhūktam ahnyāpṛcchatārtety ādi |</p>\n\n<p>|| 3.9 || brahmā garbhodaśāyinam ||110||</p>\n\n<p>[111]</p>\n\n<p>tad evaṃ śrī-bhagavad-ukter eva sarvordhvam abhidheyatvaṃ sthitam -</p>\n\n<lg>\n<l>tapasvibhyo'dhiko yogī jñānibhyo'pi mato'dhikaḥ |</l>\n<l>karmibhyaś cādhiko yogī tasmād yogī bhavārjuna ||</l>\n</lg>\n\n<p>yoginām api sarveṣāṃ madgatenāntarātmanā |\n<l>śraddhāvān bhajate yo māṃ sa me yuktatamo mataḥ || [Gītā 6.46-47] iti |</l></p>\n\n<p>atra yoginām api sarveṣām iti ca pañcamy artha eva ṣaṣṭhī, tapasvibhya ity\nādinā tathaivopakramād bhajataḥ sarvādhikya eva vikhyātasya | sarva-\nśabdo'tra devam evāpare yajñaṃ yoginaḥ paryupāsate [Gītā 4.25] ity ādinā\npūrva-pūrvoktaṃ na sarvān upāyino gṛhṇātīti jñeyam |</p>\n\n<p>tad evam abhakta-nindā-śravaṇāt śrīmad-bhagavad-bhakteḥ sarveṣu\nnityatvam api siddham | uktaṃ ca śrī-bhagavatā uddhavaṃ prati bhikṣor\ndharmaḥ śamo'hiṃsā tapa īkṣā vanaukasaḥ [BhP 11.18.44] ity ādau sarveṣāṃ\nmad-upāsanam [BhP 11.18.43] iti | tathā nāradena ca sārvavarṇika-svadharma-\nkathane, śravaṇaṃ kīrtanaṃ cāsya [BhP 7.11.10] ity ādi |</p>\n\n<p>tathā ca mahābhārate --\nmātṛvat parirakṣantaṃ sṛṣṭi-saṃhāra-kārakam |\nyo nārcayati deveśaṃ ptaṃ vidyād brahma-ghātakam || ity ādi |</p>\n\n<lg>\n<l>śrī-gītopaniṣatsu -</l>\n<l>na māṃ duṣkṛtino mūḍhāḥ prapadyante narādhamāḥ |</l>\n<l>māyayāpahṛtajñānā āsuraṃ bhāvam āśritāḥ || [Gītā 7.15] (page 48)</l>\n</lg>\n<p>ity ādi |</p>\n\n<lg>\n<l>āgneye viṣṇu-dharme ca -</l>\n<l>dvividho bhūta-sargo'yaṃ daiva āsura eva ca |</l>\n<l>viṣṇu-bhakti-paro daiva āsuaras tad-viparyayaḥ ||</l>\n</lg>\n\n<p>anyad apy udāhṛtam - viprād dvi-ṣaḍ-guṇa-yutād aravinda-nābha-\npādāravinda-vimukhāt [BhP 7.9.10] iti śvapaco'pi mahīpālaḥ ity ādi ca |</p>\n\n<lg>\n<l>tathā gāruḍe -</l>\n<l>antaṃ gato'pi vedānāṃ sarva-śāstrārtha-vedy api |</l>\n<l>yo na sarveśvare bhaktas taṃ vidyāt puruṣādhamam || [GarP 1.231.17]</l>\n</lg>\n\n<p>bṛhan-nāradīye --\nhari-pūjā-vihīnāś ca veda-vidveṣiṇas tathā |\n<l>go-dvija-dveṣa-niratā rākṣasāḥ parikīrtitā || [NārP 1.37.5] iti |</l></p>\n\n<p>aparaṃ ca --\nye'nye'ravindākṣa vimukta-māninas\ntvayy asta-bhāvād aviśuddha-buddhayaḥ |\nāruhya kṛcchreṇa paraṃ padaṃ tataḥ\n<l>patanty adho'nādṛta-yuṣmad-aṅghrayaḥ || [BhP 10.2.32] iti |</l></p>\n\n<p>prathamatas tāvat tvayy asta-bhāvād aviśuddha-buddhayaḥ |</p>\n\n<p>dharmaḥ satya-dayopeto\nvidyā vā tapasānvitā |\nmad-bhaktyāpetam ātmānaṃ\n<l>na samyak prapunāti hi || [BhP 11.14.22] ity-ādy-ukteḥ |</l></p>\n\n<p>tathā jñāna-mārgam āśritya vimukta-mānino deha-dvayātiriktatvenātmānaṃ\nbhāvayantaḥ, tataḥ - kleśo'dhikataras teṣām avyaktāsakta-cetasām [Gītā 12.5]\nity-ādy-ukteḥ kṛcchreṇa jīvan-mukti-rūpām āruhya prāpyāpi tato'dhaḥ\npatanti bhraśyanti | kadety apekṣāyām āha nādṛteti | yadīti śeṣaḥ | teṣāṃ\nbhakti-prabhāvasyānanuvṛtter abuddhi-pūrvakasya tvad-anādarasya\nnivartakābhāvāt | tathāpi dagdhānām api pāpa-karmaṇāṃ mahā-śakti-śrī-\nbhagavat-pāda-padmāvajñayā punar virohāt | tathā ca vāsanā-\nbhāṣyotthāpitaṃ bhagavat-pariśiṣṭa-vacanam -</p>\n\n<lg>\n<l>jīvan-muktā api punar bandhanaṃ yānti karmabhiḥ |</l>\n<l>yady acintya-mahā-śaktau bhagavaty aparādhinaḥ ||</l>\n</lg>\n\n<p>ataeva tatraiva -\njīvan-muktāḥ prapadyante kvacit saṃsāra-vāsanām |\nyogino vai no lipyante karmabhir bhagavat-parāḥ || iti |</p>\n\n<p>tathā rathayātrā-prasaṅge viṣṇu-bhakti-candrodayādi-dhṛtaṃ purāṇāntara-\nvacanam -</p>\n\n<p>nānuvrajati yo mahād vrajantaṃ parameśvaram |\njñānāgni-dagdha-karmāpi sa bhaved brahma-rākṣasaḥ || iti |</p>\n\n<p>evam uktaṃ yo nādṛtī naraka-bhāgbhir asat-prasaṅgaiḥ [BhP 3.9.4] iti |\nataevopadiṣṭam -</p>\n\n<lg>\n<l>tasmāj jñānena sahitaṃ jñātvā svātmānam uddhava |</l>\n<l>jñāna-vijñāna-sampanno bhaja māṃ bhakti-bhāvataḥ || [BhP 11.19.5]</l>\n</lg>\n\n<p>tasmāt sutarām eva sarveṣāṃ śrī-hari-bhaktir nityety āyātam ||</p>\n\n<p>|| 10.2 || devāḥ śrī-bhagavantam ||111||</p>\n\n<p>[112]\n(page 49)\nprema-kṛta-karmāśaya-nidhūnanātaram api bhaktiḥ śrūyate -</p>\n\n<lg>\n<l>yathāgninā hema malaṃ jahāti</l>\n<l>dhmātaṃ punaḥ svaṃ bhajate ca rūpam |</l>\n<l>ātmā ca karmānuśayaṃ vidhūya</l>\n<l>mad-bhakti-yogena bhajaty atho mām || [BhP 11.14.25]</l>\n</lg>\n\n<p>tathaivātmā jīvo mat-premṇā karmāśayaṃ vidhūya tataḥ śuddha-svarūpaṃ\nca prāpya māṃ bhajatīty arthaḥ | tad uktaṃ muktā api līlayā vigrahaṃ kṛtvā\nbhagavantaṃ bhajante iti |</p>\n\n<p>|| 11.14 || śrī-bhagavān ||112||</p>\n\n<p>evam apy uktaṃ skānde revā-khaṇḍe -</p>\n\n<lg>\n<l>indro maheśvaro brahmā paraṃ brahma tadaiva hi |</l>\n<l>śvapaco'pi bhavaty eva yadā tuṣṭo'si keśava ||</l>\n</lg>\n\n<p>śvapacād apakṛṣṭatvaṃ brahmeśānādayaḥ surāḥ |\ntadaivācyuta yānty ete yadaiva tvaṃ parāṅmukhaḥ || iti |</p>\n\n<p>tathaivāha -\nyac-chauca-niḥsṛta-sarit-pravarodakena\ntīrthena mūrdhny adhikṛtena śivaḥ śivo'bhūt | [BhP 3.28.22] iti | spaṣṭam |</p>\n\n<p>tasmād bhakter mahān ity atvenāpy abhidheyatvam āyātam | agre sva-kṛta-\npureṣu [BhP 10.87.20] ity ādau jīvānāṃ sva-bhāva-siddhā seveti vyākhyeyam ||</p>\n\n<p>|| 3.28 || śrī-kapila-devaḥ || 113 ||</p>\n\n<p>[114]</p>\n\n<p>tad evam avāntara-tātparyeṇa bhakter evābhidheyatvaṃ ṣaḍ-vidhair api liṅgair\navagamyate | tatropakramopasaṃhārayor ektavena yathā janmādy asya yataḥ\n[BhP 1.1.1] ity ādāv upakrama-padye satyaṃ paraṃ dhīmahi iti | atra śrī-\ngītāsu evaṃ satata-yuktā ye bhaktās tvāṃ paryupāsate [Gītā 12.1] ity ādau\nśrī-bhagavaty eva dhyānasyākaṣṭārthatvena tad-dhyānino yuktatamatvena\n<l>coktatvāt | brahmaṇo hi pratiṣṭhāham [Gītā 14.7] ity ādau paratvasya śrī-</l>\nbhagavad-rūpa eva paryavasānāt | tasyaiva sarvajñatva-sarva-śaktitvābhyāṃ\njagaj-janmādi-hetutvāt tatra śrī-bhagavaty eva dhyānam abhidhīyate |\ntathaiva hi tat padyaṃ paramātma-sandarbhe vivṛtam asti | kasmai yena\nvibhāṣito'yam atulo jñāna-pradīpaḥ purā [BhP 12.13.14] ity ādāv upasaṃhāra-\npadye'pi satyaṃ paraṃ dhīmahi [BhP 1.1.2] iti | ataeva spaṣṭam evāsya śrī-\nbhagavattvaṃ śrī-bhāgavata-vaktṛtvāt | pūrvaṃ ca tene brahma hṛdā ya ādi-\nkavaye ity uktam | abhyāsenodāharaṇaṃ pūrvaṃ darśitam adarśitaṃ cāneka-\nvidham eva | apūrvatayā phalena ca darśitaṃ śrī-vyāsa-samādhau\nanarthopaśamaṃ sākṣāt [BhP 1.7.6] ity ādi | praśaṃsā-lakṣaṇenārtha-vādena\ncābhyāsavad bahu-vidham eva tatrāsti | upapattyā ca - bhayaṃ\ndvitīyābhiniveśataḥ syāt [BhP 11.2.35] ity ādy anekam iti | atra gati-sāmānye\nca idaṃ hi puṃsas tapasaḥ śrutasya vā [BhP 1.5.22] ity ādi | tathāha --</p>\n\n<p>munir vivakṣur bhagavad-guṇānāṃ\nsakhāpi te bhāratam āha kṛṣṇaḥ || [BhP 3.5.12] ity ādi | spaṣṭam |</p>\n\n<p>|| 3.5 || śrī-viduraḥ || 114 ||</p>\n\n<p>(page 50)\n[115]</p>\n\n<p>iyam eva bhaktiḥ dharmaḥ projjhita-kaitavo'tra paramo nirmatsarāṇāṃ satām\n[BhP 1.1.2] ity atroktā | atra sargo visargaś ca [BhP 2.10.1] ity ādau daśa-\nlakṣaṇyām api sad-dharma ity eka-lakṣaṇatvenoktā | tasyā abhidheyatvaṃ śrī-\nbhāgavata-bīja-rūpāyāṃ catuḥ-ślokyām apy udāhṛtam |</p>\n\n<lg>\n<l>etāvad eva jijñāsyaṃ tattva-jijñāsunātmanaḥ |</l>\n<l>anvaya-vyatirekābhyāṃ yat syāt sarvatra sarvadā || [BhP 2.9.35]</l>\n</lg>\n<p>pūrvaṃ hi jñāna-vijñāna-rahasya-tad-aṅgāni vaktavyatvena catvāry eva\npratijñātāni | tatra catuḥ-ślokyāṃ prāktanās trayo'rthā api krameṇaiva\nprāktana-śloka-traye vyākhyātāḥ | rahasya-śabdenātra prema-bhaktiḥ tad-\naṅga-śabdena sādhana-bhaktir ucyate | ṭīkā ca - rahasyaṃ bhaktis tad-aṅgaṃ\nsādhanam ity eṣā |</p>\n\n<lg>\n<l>tataḥ krama-prāptatvena -</l>\n<l>kālena naṣṭā pralaye vāṇīyaṃ veda-saṃjñitā |</l>\n<l>mayādau brahmaṇe proktā dharmo yasyāṃ mad-ātmakaḥ || [BhP 11.14.3]</l>\n</lg>\n<p>iti bhagavad-vākyānusāreṇa ca caturthe'smin padye sādhana-bhaktir eva\nvyākhyātā | atra ca punar vyākhyā-vivaraṇāyotthāpyate | tathā hi - ātmano\nmama bhagavataḥ tattva-jijñāsunā prema-rūpaṃ rahasyam anubhavaitum\nicchunā etāvan-mātraṃ jijñāsitavyaṃ, śrī-guru-caraṇebhyaḥ śikṣaṇīyam | kiṃ\ntat ? yad ekam eva anvayena vidhi-mukhena vyatirekeṇa niṣedha-mukhena ca\n<l>syād upapadyate | tatrānvayena yathā etāvān eva loke'smin [BhP 6.3.22] ity</l>\nādi, man-manā bhava mad-bhaktaḥ [Gītā 9.24] ity ādi ca | vyatirekeṇa yathā -</p>\n\n<lg>\n<l>mukha-bāhūru-pādebhyaḥ puruṣasyāśramaiḥ saha |</l>\n<l>catvāro jajñire varṇā guṇair viprādayaḥ pṛthak ||</l>\n</lg>\n\n<lg>\n<l>ya eṣāṃ puruṣaṃ sākṣād ātma-prabhavam īśvaram |</l>\n<l>na bhajanty avajānanti sthānād bhraṣṭāḥ patanty adhaḥ || [BhP 11.5.2-3]</l>\n</lg>\n\n<p>na māṃ duṣkṛtino mūḍhā [Gītā 7.15] ity ādi |</p>\n\n<p>yāvaj jano bhajati no bhuvi viṣṇu-bhakti-\nvārtā-sudhā-rasam aśeṣa-rasaika-sāram |\ntāvaj jarā-maraṇa-janma-śatābhighāta-\n<l>duḥkhāni tāni labhate bahu-dehajāni || [PadmaP 5.85.33] iti padma-purāṇāt |</l></p>\n\n<p>kutra kutropapadyate ? sarvatra śāstra-kartṛ-deśa-karaṇa-dravya-kriyā-kārya-\nphaleṣu samasteṣv eva | tatra samasta-śāstreṣu yathā skānde brahma-nārada-\nsaṃvāde -</p>\n\n<lg>\n<l>saṃsāre'smin mahā-ghore janma-mṛtyu-samākule |</l>\n<l>pūjanaṃ vāsudevasya tārakaṃ vādibhiḥ smṛtam ||</l>\n</lg>\n\n<p>tatrāpy anvayena yathā - bhagavan brahma kārtsnyena trir anvīkṣya\nmanīṣayā [BhP 2.2.34] ity ādi | tathā pādme skānde ca -</p>\n\n<p>āloḍya sarva-śāstrāṇi vicārya ca punaḥ punaḥ |\n<l>idam ekaṃ saniṣpannaṃ dhyeyo nārāyaṇaḥ sadā || (page 51) iti |</l></p>\n\n<p>vyatirekeṇa yathā - pāraṅgato'pi vedānām ity ādikaṃ sarvam avagantavyam |\ntac cānte darśayiṣyate | sarva-kartṛṣu, yathā -</p>\n\n<p>te vai vidanty atitaranti ca deva-māyāṃ\nstrī-śūdra-hūṇa-śabarā api pāpa-jīvāḥ |\nyady adbhuta-krama-parāyaṇa-śīla-śikṣās\n<l>tiryag-janā api kim u śruta-dhāraṇā ye || [BhP 2.7.46] iti |</l></p>\n\n<lg>\n<l>gāruḍe --</l>\n<l>kīṭa-pakṣi-mṛgāṇāṃ ca harau sannyasta-cetasām |</l>\n<l>ūrdhvam eva gatiṃ manye kiṃ punar jñānināṃ nṝṇām || [GarP 1.234.31]</l>\n</lg>\n\n<p>atraiva sācāre durācāre, jñāniny ajñānini, virakte rāgiṇi, mumukṣau mukte,\nbhakty-asiddhe bhakti-siddhe, tasmin bhagavat-pārṣadatāṃ prāpte tasmin\nnitya-pārṣade ca sāmānyena darśanād api sārvatrikatā |</p>\n\n<p>tatra sācāre durācāre yathā -\napi cet sudurācāro bhajate mām ananyabhāk |\n<l>sādhur eva sa mantavyaḥ samyag vyavasito hi saḥ || [Gītā 9.30] iti |</l></p>\n\n<p>sad-ācāras tu kiṃ vaktavya ity aper arthaḥ |</p>\n\n<p>jñāniny ajñānini ca - jñātvājñātvātha ye vai mām [BhP 11.11.33] ity ādi |\nharir harati pāpāni duṣṭa-cittair api smṛtaḥ ity ādi |</p>\n\n<p>virakte rāgiṇi ca -\nbādhyamāno'pi mad-bhakto viṣayair ajitendriyaḥ |\n<l>prāyaḥ pragalbhayā bhaktyā viṣayair nābhibhūyate || [BhP 11.14.17] iti |</l></p>\n\n<p>abādhyamānas tu sutarāṃ nābhibhūyata ity aper arthaḥ |</p>\n\n<p>mumukṣau mukte ca mumukṣavo ghora-rūpān [BhP 1.2.26] ity ādi |\nātmārāmāś ca munayaḥ [BhP 1.7.10] ity ādi |</p>\n\n<p>bhakty-asiddhe bhakti-siddhe ca -\nkecit kevalayā bhaktyā vāsudeva-parāyaṇāḥ |\n<l>aghaṃ dhunvanti kārtsnyena nīhāram iva bhāskaraḥ || [BhP 6.10.15] iti |</l></p>\n\n<p>na calati bhagavat-padāravindāl\n<l>lava-nimiṣārdham api sa vaiṣṇavāgryaḥ || [BhP 11.2.51] iti |</l></p>\n\n<p>bhagavat-pārṣadatāṃ prāpte -\nmat-sevayā pratītaṃ te sālokyādi-catuṣṭayam |\n<l>necchanti sevayā pūrṇāḥ kuto'nyat kāla-viplutam || [BhP 9.4.67] iti |</l></p>\n\n<p>nitya-pārṣade -\n<lg>\n<l>vāpīṣu vidruma-taṭāsv amalāmṛtāpsu</l>\n<l>preṣyānvitā nija-vane tulasībhir īśam |</l>\n<l>abhyarcatī svalakam unnasam īkṣya vaktram</l>\n<l>uccheṣitaṃ bhagavatety amatāṅga yac-chrīḥ || [BhP 3.15.22]</l>\n</lg></p>\n\n<p>sarveṣu varṣeṣu bhuvaneṣu brahmāṇḍeṣu teṣāṃ bahiś ca tais taiḥ śrī-\nbhagavad-upāsanāyāḥ kriyamāṇāyāḥ śrī-bhāgavatādiṣu prasiddhiḥ\nsiddhaiveti sarva-deśodāharaṇaṃ jñeyam | sarveṣu karaṇeṣu yathā -</p>\n\n<p>mānasenopacāreṇa paricarya hariṃ mudā |\npare'vāṅ-manasāgamyaṃ taṃ sākṣāt pratipedire || ity ādi |</p>\n\n<p>evambhūta-vacane hy astu tāvad-bahir-indriyeṇa manasā vacasāpi tat-siddhir\niti prasiddhiḥ | sarva-dravyeṣu yathā -</p>\n\n<lg>\n<l>patraṃ puṣpaṃ phalaṃ toyaṃ yo me bhaktyā prayacchati |</l>\n<l>tad ahaṃ bhakty-upahṛtam aśnāmi prayatātmanaḥ || [Gītā 9.26, BhP 10.81.4]</l>\n</lg>\n<p>iti |\n(page 52)\n<lg>\n<l>sarva-kriyāsu yathā --</l>\n<l>śruto'nupaṭhito dhyāta ādṛto vānumoditaḥ |</l>\n<l>sadyaḥ punāti sad-dharmo deva-viśva-druho'pi hi || [BhP 11.2.11]</l>\n</lg></p>\n\n<lg>\n<l>yat karoṣi yad aśnāsi yaj juhoṣi dadāsi yat |</l>\n<l>yat tapasyasi kaunteya tat kuruṣva madarpaṇam || [Gītā 9.27]</l>\n</lg>\n\n<p>evaṃ bhakty-ābhāseṣu bhaktyābhāsāparādheṣv api ajāmila-mūṣikādayo\ndṛṣṭāntā gamyāḥ |</p>\n\n<p>sarveṣu kāryeṣu yathā -\nyasya smṛtyā ca nāmoktyā tapo-yajña-kriyādiṣu |\nnūnaṃ sampūrṇatāṃ yāti sadyo vande tam acyutam || iti |</p>\n\n<p>sarva-phaleṣu yathā - akāmaḥ sarva-kāmo vā mokṣa-kāma udāra-dhīḥ [BhP\n2.3.10] ity ādi | yathā taror mūla-niṣecanena [BhP 4.31.12] ity ādi-vākyena hari-\nparicaryāyāṃ kriyamāṇāyāṃ sarveṣām anyeṣām api devādīnām upāsanā\nsvata eva sidhyatīty ato'pi sārvatrikatā | yathoktaṃ skānde brahma-nārada-\nsaṃvāde -</p>\n\n<lg>\n<l>arcite deva-deveśa śaṅkha-cakra-gadādhare |</l>\n<l>arcitāḥ sarva-devāḥ syur yataḥ sarva-gato hariḥ ||</l>\n</lg>\n\n<p>evaṃ yo bhaktiṃ karoti yad gavādikaṃ bhagavate dīyate yena dvāra-bhūtena\nbhaktiḥ kriyate, yasmai śrī-bhagavat-prīṇanārthaṃ dīyate, yasmād gavādikāt\npaya-ādikam ādāya bhagavate nivedyate, yasmin deśādau kule vā kaścid\nbhaktim anutiṣṭhati teṣām api kṛtārthatvaṃ purāṇeṣu dṛśyate iti kāraka-\ngatā | evaṃ sārvatrikatvaṃ sādhitam |</p>\n\n<p>sadātanatvam āha sarvadeti | tatra sargādau yathā -- kālena naṣṭā pralaye\nvāṇīyaṃ veda-saṃjñitā [BhP 11.14.3] iti vidura-praśne |</p>\n\n<p>sarveṣu yugeṣu --\nkṛte yad dhyāyato viṣṇuṃ tretāyāṃ yajato makhaiḥ |\n<l>dvāpare paricaryāyāṃ kalau tad dhari-kīrtanāt || [BhP 12.3.52] iti |</l></p>\n\n<p>kiṃ bahunā -\nsā hānis tan mahac chidraṃ sa mohaḥ sa ca vibhramaḥ |\nyan-muhūrtaṃ kṣaṇaṃ vāpi vāsudevo na cintyate || iti vaiṣṇave |</p>\n\n<p>sarvāvasthāsv api - garbhe śrī-nārada-kārita-śravaṇe prahlāde prasiddham |\nbālye śrī-dhruvādiṣu | yauvane śrīmad-ambarīṣādiṣu | vārdhakye\ndhṛtarāṣṭrādiṣu | maraṇe'jāmilādiṣu | svargitāyāṃ śrī-citraketv-ādiṣu |\nnārakitāyām api -</p>\n\n<p>yathā yathā harer nāma\nkīrtayanti sma nārakāḥ |\ntathā tathā harau bhaktim\n<l>udvahanto divaṃ yayuḥ || [NṛsiṃhaP 8.31] iti śrī-nṛsiṃha-purāṇāt |</l></p>\n\n<p>ataevoktaṃ durvāsasā mucyeta yan-nāmny udite nārako'pi [BhP 9.4.45] iti |\nyathā -</p>\n\n<p>etan nirvidyamānānām icchatām akuto-bhayam |\n<l>yogināṃ nṛpa nirṇītaṃ harer nāmānukīrtanam || [BhP 2.1.11] ity atrāpi |</l>\n(page 53)</p>\n\n<p>tatra tatra vyatirekodāharaṇāni ca kiyanti darśyante -\nkiṃ vedaiḥ kim u śāstrair vā kiṃ vā tīrtha-niṣevaṇaiḥ |\n<l>viṣṇu-bhakti-vihīnānāṃ kiṃ tapobhiḥ kim adhvaraiḥ || [NāradaP 1.30.111] iti |</l></p>\n\n<lg>\n<l>kiṃ tasya bahubhiḥ śāstraiḥ kiṃ tapobhiḥ kim adhvaraiḥ |</l>\n<l>vājapeya-sahasrair vā bhaktir yasya janārdane ||</l>\n</lg>\n\n<p>iti bṛhan-nāradīya-pādmavacanādīni |</p>\n\n<lg>\n<l>tapasvino dāna-parā yaśasvino</l>\n<l>manasvino mantra-vidaḥ sumaṅgalāḥ |</l>\n<l>kṣemaṃ na vindanti vinā yad-arpaṇaṃ</l>\n<l>tasmai subhadra-śravase namo namaḥ || [BhP 2.4.17]</l>\n</lg>\n\n<lg>\n<l>na yatra vaikuṇṭha-kathā-sudhāpagā</l>\n<l>na sādhavo bhāgavatās tadāśrayāḥ |</l>\n<l>na yatra yajñeśa-makhā mahotsavāḥ</l>\n<l>sureśa-loko'pi na vai sa sevyatām || [BhP 5.19.24]</l>\n</lg>\n\n<lg>\n<l>yayāca ānamya kirīṭa-koṭibhiḥ</l>\n<l>pādau spṛśann acyutam artha-sādhanam |</l>\n<l>siddhārtha etena vigṛhyate mahān</l>\n<l>aho surāṇāṃ ca tamo dhig āṭhyatām || [BhP 10.59.41]</l>\n</lg>\n\n<p>sālokya-sārṣṭi-sālokya- [BhP 3.29.11] ity ādi, no dānaṃ no tapo nejyā [BhP\n7.7.44] ity ādi | naiṣkarmyam apy acyuta-bhāva-varjitam [BhP 1.5.12] ity ādi |\nnātyantikaṃ vigaṇayanty api te [BhP 3.15.48] ity ādi ca |</p>\n\n<p>atha sadā sarvatra yad upapadyate [BhP 2.9.35] ity ādi yojanikārtho yugapad\nyathā tasmāt sarvātmanā rājan hariḥ sarvatra sarvadā [BhP 2.2.36] ity ādi |\nanvaya-vyatirekābhyāṃ sadā sarvatra yad upapadyate ity ādi | yathā --</p>\n\n<p>smartavyaḥ satataṃ viṣṇur vismartavyo na jātucit |\n<l>sarve vidhi-niṣedhāḥ syur etasyaiva vidhiṅkarāḥ || [PadmaP 6.71.100] iti |</l></p>\n\n<p>anvaya-vyatirekābhyāṃ sadā sarvatra yad upapadyate iti sākalyena yathā na\nhy ato'nyaḥ śivaḥ panthāḥ [BhP 2.2.33] ity upakramya, tad-upasaṃhāre -</p>\n\n<p>tasmāt sarvātmanā rājan hariḥ sarvatra sarvadā |\n<l>śrotavyaḥ kīrtitavyaś ca smartavyo bhagavān nṝṇām || [BhP 2.2.36] iti |</l></p>\n\n<p>nṝṇāṃ jīvānāṃ iti nṛgatiṃ vivicya kavayaḥ [BhP 10.87.16] itivat | etad uktaṃ\nbhavati - yat karma tat sannyāsa-bhoga-śarīra-prāpty-avadhi yogaḥ siddhy-\navadhiḥ | sāṅkhyam ātma-jñānāvadhi | jñānaṃ mokṣāvadhi | tathā tathā tat-\ntad-yogyatādikāni ca sarvāṇi | evaṃ teṣu karmādiṣu śāstrādi-vyabhicāritā\njñeyā | hari-bhaktes tu anvaya-vyaktirekābhyāṃ sadā sarvatra tat-tan-\nmahimabhir upapannatvāt tathā-bhūtasya rahasyasyāṅgatvaṃ yuiktam | yato\nrahasyāṅgatvena ca jñāna-rūpārthāntarācchannatayaivedam uktam iti |</p>\n\n<p>tad evaṃ śrī-bhāgavataṃ saṅkṣepeṇopadekṣyantaṃ śrī-nāradaṃ śrī-brahmāpi\ntathaiva saṅkalpaṃ kāritavān --</p>\n\n<p>yathā harau bhagavati nṛṇāṃ bhaktir bhaviṣyati\n<l>sarvātmany akhilādhāre iti saṅkalpya varṇaya || [BhP 2.7.52] (page 54)</l></p>\n\n<p>bhaviṣyati avaśyaṃ bhaved itīmaṃ prakāraṃ saṅkalpya niyamenāṅgīkṛtya |</p>\n\n<p>|| 2.7 || śrī-brahmā nāradam || 115 ||</p>\n\n<p>[116]</p>\n\n<p>śrī-nāradenāpi tan mahā-purāṇāvirbhāvārthaṃ tathaivopadiṣṭam -</p>\n\n<lg>\n<l>atho mahā-bhāga bhavān amogha-dṛk</l>\n<l>śuci-śravāḥ satya-rato dhṛta-vrataḥ |</l>\n<l>urukramasyākhila-bandha-muktaye</l>\n<l>samādhinānusmara tad-viceṣṭitam || [BhP 1.5.13]</l>\n</lg>\n\n<p>atho ato naiṣkarmyam apy acyuta-bhāva-varjitam [BhP 1.5.12] ity ādi-\nkāraṇāt |</p>\n\n<p>[117]\nante ca -</p>\n\n<lg>\n<l>tvam apy adabhra-śruta viśrutaṃ vibhoḥ</l>\n<l>samāpyate yena vidāṃ bubhutsitam |</l>\n<l>prākhyāhi duḥkhair muhur arditātmanāṃ</l>\n<l>saṅkleśa-nirvāṇam uśanti nānyathā || [BhP 1.5.40]</l>\n</lg>\n\n<p>vidāṃ viduṣām |</p>\n\n<p>|| 1.5 || śrī-nāradaḥ śrī-vyāsam || 116-117 ||</p>\n\n<p>[118]</p>\n\n<p>śrī-vyāso'pi tan-mahā-purāṇa-pracāraṇārambhe bhaktim eva parama-śreyaḥ-\npradatvena samādhāv anubhūtavān iti prathama-sandarbhe darśitaṃ bhakti-\nyogena manasi [BhP 1.7.4] ity-ādi-prakaraṇe | tathaiva ko lābha iti\npraśnāntaraṃ 11.19.28] śrī-bhagavataiva sammatam | bhago me [BhP 11.19.37]\nity ādau lābho mad-bhaktir uttamaḥ [BhP 11.19.37] iti | spaṣṭam ||</p>\n\n<p>|| 11.19 || śrī-bhagavān || 118 ||</p>\n\n<p>[119]</p>\n\n<p>ataeva svagataṃ vicārayati sma --</p>\n\n<lg>\n<l>kiṃ vā bhāgavatā dharmā na prāyeṇa nirūpitāḥ |</l>\n<l>priyāḥ paramahaṃsānāṃ ta eva hy acyuta-priyāḥ || [BhP 1.4.31]</l>\n</lg>\n\n<p>spaṣṭam |</p>\n\n<p>|| 1.4 || śrī-vyāsaḥ || 119 ||</p>\n\n<p>[120]</p>\n\n<p>aśeṣopadeṣṭur api tad-upadeśenaiva bhagavataḥ parama utkarṣa ucyate |\nyathā -- jitam ajita tadā bhavatā yad āha bhāgavataṃ dharmam anavadyam\n[BhP 6.16.40] iti | jitam ity atra bhavateti jñeyam | āhety atra bhagavān iti |</p>\n\n<p>|| 6.16 || citraketuḥ śrī-saṅkarṣaṇam || 120 ||</p>\n\n<p>[121]</p>\n\n<p>tad evaṃ bhakter evābhidheyatvaṃ sthitam | tatra yad bahutra karmādi-\nmiśratvena tad dharma upadiśyate, tat tu tat-tan-mārga-niṣṭhān bhakti-\nsambandhena kṛtārthayituṃ tān eva kāṃścid bhakty-āsvādanena śuddhāyām\neva bhaktau pravartayituṃ ceti jñeyam | punaś ca sarvatra tasyā\nevābhidheyatvaṃ vaktuṃ tadīyo mahimā pūrvatra vyākhyāto'pi krameṇa\nvyākhyāyate sarvair eva | viśeṣato bhakter anyat tu na kartavyam ity\nabhiprāyeṇa | tatra tasyāḥ parama-dharmatvaṃ sarva-kāma-pradatvaṃ ca\netāvān eva loke'smin [BhP 3.25.41] ity ādau | akāmaḥ sarva-kāmo vā [BhP\n2.3.10] ity ādau, sarvāsām api siddhānāṃ [BhP 10.81.16] ity ādau ca darśitam\neva | skānde ca śrī-sanāt-kumāra-mārkaṇḍeya-saṃvāde -</p>\n\n<lg>\n<l>viśiṣṭaḥ sarva-dharmāṇāṃ dharmo viṣṇv-arcanaṃ nṛṇām |</l>\n<l>sarva-yajña-tapo-homa-tīrtha-snānaiś ca yat phalam || (page 55)</l>\n</lg>\n<lg>\n<l>tat-phalaṃ koṭi-guṇitaṃ viṣṇuṃ sampūjya cāpnuyāt |</l>\n<l>tasmāt sarva-prayatnena nārāyaṇam ihārcayet ||</l>\n</lg>\n\n<p>bṛhan-nāradīye ca --\naśvamedha-sahasrāṇāṃ sahasraṃ yaḥ karoti vai |\nna tat phalam avāpnoti mad-bhaktair yad avāpyate || iti |</p>\n\n<p>aśubhaghnatvam api sadhrīcīno hy ayaṃ loke panthāḥ [BhP 6.1.15] ity ādau\ndarśitam | ṭīkā ca - ato na jñāna-mārga ivāsahāyatā-nimittaṃ bhayaṃ nāpi\nkarma-mārgavan-matsarādi-yuktebhyo bhayam iti bhāvaḥ ity eṣā |</p>\n\n<p>tathā ca skānde dvārakā-māhātmye parameśvara-vākyam -\nmad-bhaktiṃ vahatāṃ puṃsām iha loke pare'pi vā |\nnāśubhaṃ vidyate loke kula-koṭiṃ nayed divam || iti |</p>\n\n<lg>\n<l>śrī-viṣṇu-purāṇe -</l>\n<l>smṛte sakala-kalyāṇa-bhājanaṃ yatra jāyate |</l>\n<l>puruṣaṃ tam ajaṃ nityaṃ vrajāmi śaraṇaṃ harim || [ViP 5.17.17]</l>\n</lg>\n\n<p>sarvāntarāya-nivārakatvam āhuḥ -</p>\n\n<lg>\n<l>tathā na te mādhava tāvakāḥ kvacid</l>\n<l>bhraśyanti mārgāt tvayi baddha-sauhṛdāḥ |</l>\n<l>tvayābhiguptā vicaranti nirbhayā</l>\n<l>vināyakānīkapa-mūrdhasu prabho || [BhP 10.2.33]</l>\n</lg>\n\n<p>pūrvaṃ ye'nye'ravindākṣa [BhP 10.2.26*] ity ādinā muktānām api bhagavad-\nanādareṇa pāramārthiko bhraṃśa uktaḥ | bhaktānāṃ sa nāstīty āha tatheti |\ntathā pūrvaṃ ārūḍha-parama-padatvāvasthāto'pi bhraśyanti tathā tāvakā\nmārgāt sādhanāvasthāto'pi na bhraśyantīty arthaḥ | śrī-vṛtra-gajendra-\nbharatādīnāṃ saj-janmato bhraṃśe'pi bhakti-vāsanānugati-darśanāt |</p>\n\n<lg>\n<l>muktā api prapadyante punaḥ saṃsāra-vāsanām |</l>\n<l>yady acintya-mahā-śaktau bhagavaty aparādhinaḥ ||</l>\n</lg>\n\n<p>teṣāṃ tu punaḥ saṃsāravāsanānugateḥ | yatas tvayi baddha-sauhṛdāḥ |\nsauhṛdam atra śraddhā | mārgād iti sādhakatva-pratīter eva | tvad-baddha-\n<l>sauhṛdatvād eva tvayety ādi | tathoktaṃ tvāṃ sevatāṃ sura-kṛtāḥ [BhP 11.4.10]</l>\n<l>ity ādau | dhāvan nimīlya vā netre na skhalen na patet [BhP 11.2.33] ity ādau</l>\nca |</p>\n\n<p>|| 10.2 || śrī-brahmādayaḥ śrī-bhagavantam || 121 ||</p>\n\n<p>[122]</p>\n\n<lg>\n<l>na vai jātu mṛṣaiva syāt prajādhyakṣa mad-arhaṇam |</l>\n<l>bhavad-vidheṣv atitarāṃ mayi saṅgṛbhitātmanām || [BhP 3.21.24]</l>\n</lg>\n\n<p>mayi saṃgṛbhitaḥ saṃgṛhīto baddha ātmā yeṣām | tathā bādhyamāno'pi [BhP\n11.14.17] ity ādikam atrodāharaṇīyam | atra prāyo bādhyamānatvaṃ kadācit\ntad-dhyānādita ākṛṣyamāṇatvam eva gamyate | tathāpy anabhibhūtatvaṃ veda\nduḥkhātmakān kāmān parityāge'py anīśvaraḥ [BhP 11.20.27] ity-ādi-\nnyāyena | tatrāpi bhagavantaṃ prati nija-dainyādi-vedanādinā bhakter\nevānuvṛttir iti jñeyam |</p>\n\n<p>|| 3.21 || śrī-śukaḥ kardamam || 122 ||</p>\n\n<p>[123]</p>\n\n<p>duṣṭa-jīvādi-bhaya-nivārakatvam āha -</p>\n\n<lg>\n<l>dig-gajair dandaśūkendrair abhicārāvapātanaiḥ |</l>\n<l>māyābhiḥ sannirodhaiś ca gara-dānair abhojanaiḥ || (page 56)</l>\n</lg>\n<lg>\n<l>hima-vāyv-agni-salilaiḥ parvatākramaṇair api |</l>\n<l>na śaśāka yadā hantum apāpam asuraḥ sutam ||</l>\n</lg>\n\n<l>cintāṃ dīrghatamāṃ prāptas tat-kartuṃ nābhyapadyata | [BhP 7.5.43-45]</l>\n\n<p>atra dantā gajānāṃ kuliśāstra-niṣṭhurāḥ [ViP 1.17.44] ity ādikaṃ vaiṣṇava-\n<l>vacana-jātam anusandheyam | na yatra śravaṇādīni [BhP 10.6.3] ity ādikaṃ ca |</l>\nyathā bṛhan-nāradīye -</p>\n\n<lg>\n<l>yatra pūjā-paro viṣṇor vahnis tatra na bādhate |</l>\n<l>rājā vā taskaro vāpi vyādhayaś ca na santi hi ||</l>\n</lg>\n\n<lg>\n<l>pretāḥ piśācāḥ kūṣmāṇḍa-grahā bāla-grahās tathā |</l>\n<l>ḍākinyo rākṣasāś caiva na bādhante'cyutārcakam || [NārP 1.10.8-9]</l>\n</lg>\n\n<p>|| 7.5 || śrī-nāradaḥ śrī-yudhiṣṭhiram || 123 ||</p>\n\n<p>[124]</p>\n\n<p>tathā -</p>\n\n<lg>\n<l>śārīrā mānasā divyā vaiyāse ye ca mānuṣāḥ |</l>\n<l>bhautikāś ca kathaṃ kleśā bādhante hari-saṃśrayam || [BhP 3.22.37]</l>\n</lg>\n\n<p>evam apy uktaṃ gāruḍe -\nna ca durvāsasaḥ śāpo vajraṃ cāpi śacīpateḥ |\n<l>hantuṃ samarthaṃ puruṣaṃ hṛdisthe madhusūdane || [GarP 1.234.33] iti |</l></p>\n\n<p>|| 3.22 || śrī-maitreyo viduram || 124 ||</p>\n\n<p>[125]</p>\n\n<p>atha pāpaghnatve tāvad aprārabdha-pāpaghnatvam āha -</p>\n\n<lg>\n<l>yathāgniḥ su-samṛddhārciḥ karoty edhāṃsi bhasmasāt |</l>\n<l>tathā mad-viṣayā bhaktir uddhavaināṃsi kṛtsnaśaḥ || [BhP 11.14.19]</l>\n</lg>\n\n<p>ṭīkā ca - pādādy-arthaṃ prajvālito'gnir yathā kāṣṭhāni bhasmīkaroti tathā\nrāgādināpi kathañcin mad-viṣayā bhaktiḥ samasta-pāpānīti | bhagavān api\nsva-bhakti-mahimāścaryeṇa sambodhayati - aho uddhava | vismayaṃ śṛṇu ity\neṣā |</p>\n\n<p>pādma-pātāla-khaṇḍa-stha-vaiśākhya-māhātmye ca -</p>\n\n<p>yathāgniḥ su-samṛddhārciḥ karoty edhāṃsi bhasmasāt |\n<l>pāpāni bhagavad-bhaktis tathā dahati tat-kṣaṇāt || [PadmaP 5.85.31] iti |</l></p>\n\n<p>yadyaḸ harir ity avaśenāpi pumān nārhati yātanārtham [BhP 6.2.15] ity ādau\nliṅgādi-pratyaya-virahe'pi pūṣāpraviṣṭa-bhāgo yad āgneyāṣṭāka-pālo\nbhavati ity ādivad vidhitvam asti |</p>\n\n<lg>\n<l>tasmād bhārata sarvātmā bhagavān īśvaro hariḥ |</l>\n<l>śrotavyaḥ kīrtitavyaś ca smartavyaś cecchatābhayam || [BhP 2.10.5]</l>\n</lg>\n<p>ity ādau sākṣād vidhitva-śravaṇam apy asti | tasmād iti hetur-nirdeśaś\ncākaraṇe doṣaṃ kroḍīkaroti | tathāpi vidhi-sāpekṣeyaṃ na bhavatīti\ntathābhūta-svabhāvāgni-lakṣaṇa-vastu-dṛṣṭāntena sūcitam | ataeva yān\nāsthāya naro rājan [BhP 11.2.33] ity ādikam api dṛśyate | susamiddhārcir ity\nanena sādhanāntara-sāpekṣatvam aśakya-sādhyatvaṃ vilambitatvaṃ ca\nnirākṛtam | tad eva vyaktaṃ pādmāt tat-kṣaṇād iti |</p>\n\n<p>|| 11.14 || śrī-bhagavān || 125 ||</p>\n\n<p>(page 57)</p>\n\n<p>[126]</p>\n\n<p>tathā ca --</p>\n\n<lg>\n<l>kecit kevalayā bhaktyā vāsudeva-parāyaṇāḥ |</l>\n<l>aghaṃ dhunvanti kārtsnyena nīhāram iva bhāskaraḥ || [BhP 6.1.15]</l>\n</lg>\n\n<p>ṭīkā ca - kecid ity anenaivambhūtā bhakti-prādhānā viralā iti darśayati |\nkevalayā tapa-ādi-nirapekṣayā vāsudeva-pārāyaṇā iti nādhikāri-viśeṣaṇam\netat kintu anyeṣām aśraddhayā tatra pravṛtter arthāt teṣv eva paryavasānād\nanuvāda-mātram ity eṣā |</p>\n\n<p>atra bhāskaro'pi kevalena svaraśminā sva-sv&gt;avata eva nīhāraṃ niḥśeṣaṃ\ndhunoti | na tad arthaṃ prayatnatas tathā vāsudeva-parāyaṇā api bhaktyeti\njñeyam |</p>\n\n<p>[127]</p>\n\n<p>kiṃ ca -</p>\n\n<lg>\n<l>na tathā hy aghavān rājan pūyeta tapa-ādibhiḥ |</l>\n<l>yathā kṛṣṇārpita-prāṇas tat-puruṣa-niṣevayā || [BhP 6.1.16]</l>\n</lg>\n\n<p>ṭīkā ca - etac ca jñāna-mārgād api śreṣṭham ity āha na tathā pūyeta\nśudhyet | tat-puruṣa-niṣedhayā kṛṣṇe arpitāḥ prāṇā yena ity eṣā |</p>\n\n<p>atra prāyaścittaṃ vimarśanam [BhP 6.1.10] iti jñānasyāpi prāyaścittatvaṃ\npūrvam uktam | ataeva ṭīkoktam etac cety ādi | tad evaṃ ṛtambhara-dhyāna-\nnivāritāghaḥ [BhP 6.13.13] ity ādy-uktyā bhagavad-dhyāna-nivārita-vṛtra-\nhatyā-pāpasyendrasya taṃ ca [BhP 6.13.14] ity ādau punar aśvamedha-\nvidhānaṃ sādhāraṇa-loke pāpa-prasiddher eva nivāraṇārtham iti jñeyam |\nnanu kathaṃ tadānīm apy āvirbhūta-bhagavat-prematvāt parama-\nbhāgavatasya vṛtrasya hatyā bhagavad-ārādhanenāpi gacchatu | mahad-\naparādha-mātram api bhogaika-nāśyaṃ tat-prasāda-nāśyaṃ veti matam |\nucyate, tathāpi bhagavat-preraṇayā tatra pravṛttasyendrasya na tādṛśo doṣa iti\ntad-ārādhanam evātra prāyaścittaṃ vihitam | śrī-bhagavatāpi tad-āsura-\nbhava-nivāraṇāyaiva tathopadiṣṭam ity anavadyam |</p>\n\n<p>|| 6.1 || śrī-śukaḥ || 126-127 ||</p>\n\n<p>[128]</p>\n\n<p>kvacit prārabdha-pāpa-hārtvam apy āha dvābhyām -</p>\n\n<lg>\n<l>yan-nāmadheya-śravaṇānukīrtanād</l>\n<l>yat-prahvaṇād yat-smaraṇād api kvacit |</l>\n<l>śvādo'pi sadyaḥ savanāya kalpate</l>\n<l>kutaḥ punas te bhagavan nu darśanāt ||</l>\n</lg>\n\n<lg>\n<l>aho bata śva-paco'to garīyān</l>\n<l>yaj-jihvāgre vartate nāma tubhyam |</l>\n<l>tepus tapas te juhuvuḥ sasnur āryā</l>\n<l>brahmānūcur nāma gṛṇanti ye te || [BhP 3.33.6-7]</l>\n</lg>\n\n<p>śvādatvam atra śva-bhakṣaka-jāti-viśeṣatvam eva śvānam attīti nirukter\nvartamāna-prayogāt kravyādavat tac-chīlatva-prāpteḥ | kādācitka-bhakṣaṇ\nprāyaścitta-vivakṣāyāṃ tv atītaḥ prayogaḥ kriyeta | rūḍhir yogam apaharatīti\nnyāyena ca tad virudhyate | ataeva śvapaca iti tair vyākhyātam | savanaṃ cātra\nsoma-yāga ucyate | tataś cāsya bhagavan-nāma-śravaṇādy-ekatarāt sadya eva\nsavana-yogyatā-pratikūla-durjātitva-prārambhaka-prārabdha-pāpa-nāśaḥ\n<l>pratipadyate | uddhavaṃ prati bhagavatā ca - tasmāt bhaktiḥ (page 58) punāti</l>\nman-niṣṭhā śvapākān api sambhavāt [BhP 11.14.20] iti kaimutyārtham eva\nproktam ity āyāti | kintu yogyatvam atra śvapacatva-prāpaka-prārabdha-pāpa-\nvicchinnatva-mātram ucyate | savanārthaṃ tu guṇāntarādhānam apekṣata\neva | brāhmaṇa-kumārāṇāṃ śaukre janmani yogyatve saty api sāvitra-daiksya-\njanmāpekṣāvat | sāvitrādi-janmani tu sad-ācāra-prāpter iti savane pravṛttir\nna yujyate | tasmāt pūjyatva-mātre tātparyam ity abhipretya ṭīkā-kṛdbhir apy\nuktam anena pūjyatvaṃ lakṣyata iti | tathāpi jāti-doṣa-haratvena prārabdha-\nhāritvaṃ tu vyaktam evāyātam |</p>\n\n<p>ṭīkā ca - tad upapādayati aho bata āścarye, yasya jihvāgre tava nāma vartate\nśvapaco'pi | atas tasmād eva hetor garīyān yad yasmād vartata iti vā kuta ity\nata āha ta eva tapas tepur ity ādikā | tvan-nāma-kīrtane tapa-ādy-antar-\nbhūtaṃ tatas te puṇyatamā ity antā |</p>\n\n<p>uddhavaṃ prati śrī-bhagavatā coktaṃ bhaktiḥ punāti man-niṣṭhā śvapākān\napi sambhavāt [BhP 11.14.20] iti | atra jāti-doṣa-haratvena prārabdha-hāritvaṃ\nspaṣṭam | evaṃ prārabdha-hetu-vyādhy-ādi-haratvaṃ ca skānde -</p>\n\n<p>ādhayo vyādhayo yasya smaraṇān nāma-kīrtanāt |\ntad eva vilayaṃ yānti tam anantaṃ namāmy aham || iti |</p>\n\n<p>uktaṃ ca nāma-kaumudyām - prārabdha-pāpa-haratvaṃ ca kvacid\nupāsakecchā-vaśāt iti |</p>\n\n<p>|| 3.33 || śrī-devahūtiḥ || 128 ||</p>\n\n<p>[129]</p>\n\n<p>tad-vāsanā-hāritvam āha -</p>\n\n<lg>\n<l>tais tāny aghāni pūyante tapo-dāna-vratādibhiḥ |</l>\n<l>nādharmajaṃ tad-dhṛdayaṃ tad apīśāṅghri-sevayā || [BhP 6.20.17]</l>\n</lg>\n\n<p>adharmāj jātaṃ teṣām aghānāṃ hṛdayaṃ saṃskārākhyena śuddhyati tad\napīśāṅghri-sevayā śuddhyatīty arthaḥ | pādme ca -</p>\n\n<p>aprārabdha-phalaṃ pāpaṃ kūṭaṃ bījaṃ phalonmukham |\nkrameṇaiva pralīyeta viṣṇu-bhakti-ratātmanām || iti |</p>\n\n<p>aprārabdha-phalaṃ vakṣyamāṇebhyo'nyat | kūṭaṃ bījatvonmukhaṃ bījaṃ\nprārabdhonmukhaṃ phalonmukhaṃ prārabdham ity arthaḥ |</p>\n\n<p>|| 6.2 || śrī-viṣṇu-dūtā yama-dūtān || 129 ||</p>\n\n<p>[130]</p>\n\n<p>avidyāharatvam āha -\n<lg>\n<l>tvaṃ pratyag-ātmani tadā bhagavaty ananta</l>\n<l>ānanda-mātra upapanna-samasta-śaktau |</l>\n<l>bhaktiṃ vidhāya paramāṃ śanakair avidyā-</l>\n<l>granthiṃ vibhetsyasi mamāham iti prarūḍham || [BhP 4.11.30]</l>\n</lg></p>\n\n<p>tathā ca pādme -</p>\n\n<p>kṛtānuyātrā-vidyābhir hari-bhaktir anuttamā |\navidyāṃ nirdahaty āśu dāva-jvāleva pannagīm || iti |</p>\n\n<p>|| 4.11 || śrī-manur dhruvam || 130 ||</p>\n\n<p>[131]</p>\n\n<p>sarva-prīṇana-hetutvam uktam - yathā taror mūla-niṣecanena [BhP 4.31.12] ity\nādinā | tathāha surucis taṃ samutthāpy apādāvanatam arbhakam |\n<l>pariṣvajyāha jīveti bāṣpa-gadgadayā girā | (page 59)</l></p>\n\n<lg>\n<l>yasya prasanno bhagavān guṇair maitry-ādibhir hariḥ |</l>\n<l>tasmai namanti bhūtāni nimnam āpa iva svayam || [BhP 4.9.47]</l>\n</lg>\n\n<p>surucir nija-vidveṣiṇī mātuḥ sapatny api ta# bhagavad-ārādhanata āyātaṃ\nśrī-dhruvam | yathā pādme -</p>\n\n<p>yenārcito haris tena tarpitāni jaganty api |\nrajyanti jantavas tatra jangamāḥ sthāvarā api || iti |</p>\n\n<p>|| 4.9 || śrī-maitreyaḥ || 131 ||</p>\n\n<p>[132]</p>\n\n<p>jñāna-vairāgyādi-sad-guṇa-hetutvam uktaṃ -- yasyāsti bhaktir bhagavaty\nakiñcanā [BhP 5.18.12] ity ādinā | svargāpavarga-bhagavad-dhāmādi-\nsarvānanda-hetutvam apy uktaṃ yat karmabhir yat tapasā [BhP 11.20.32] ity\nādinā | svataḥ parama-sukha-dānena karmādi-jñānānanta-sādhana-sādhya-\nvastūnāṃ heyatva-kāritām āha --</p>\n\n<lg>\n<l>na pārameṣṭhyaṃ na mahendra-dhiṣṇyaṃ</l>\n<l>na sārvabhaumaṃ na rasādhipatyam |</l>\n<l>na yoga-siddhīr apunar-bhavaṃ vā</l>\n<l>mayy arpitātmecchati mad vinānyat || [BhP 11.14.14]</l>\n</lg>\n\n<p>rasādhipatyaṃ pātālādi-svāmyam | apunarbhavaṃ brahma-kaivalya-rūpaṃ\nmokṣam | kiṃ bahunā yat kiñcid api sādhya-jātaṃ tat sarvaṃ necchaty eva,\nkintu mad māṃ vinā tādṛśa-bhakti-sādhyaṃ mām eva sarva-\npuruṣārthādhikam icchatīty arthaḥ | mayy arpitātmā kṛtātma-nivedanaḥ |</p>\n\n<p>|| 11.14 || śrī-bhagavān || 132 ||</p>\n\n<p>[133]</p>\n\n<p>atha sākṣād bhakter nirguṇatvaṃ vaktuṃ bhagavad-arpita-karmārabhya\nsarveṣāṃ karmaṇāṃ tāvat saguṇatvam āhaikena -</p>\n\n<lg>\n<l>mad-arpaṇaṃ niṣphalaṃ vā sāttvikaṃ nija-karma tat |</l>\n<l>rājasaṃ phala-saṅkalpaṃ hiṃsā-prāyādi tāmasam || [BhP 11.25.23]</l>\n</lg>\n\n<p>mayi arpaṇaṃ yasya mad-arpitam ity arthaḥ | niṣphalaṃ niṣkāmam | phalaṃ\nsaṅkalpyate yasmin tat | ādi-śabdād dambha-mātsaryādibhiḥ kṛtam |</p>\n\n<p>[134]</p>\n\n<p>athānuṣṭhānāntarāṇāṃ triguṇāntargatatvaṃ vadan caturtha-kakṣāyāṃ\nsākṣād-bhakter nirguṇatvam āha catuḥṣu --</p>\n\n<lg>\n<l>kaivalyaṃ sāttvikaṃ jñānaṃ rajo vaikalpikaṃ tu yat |</l>\n<l>prākṛtaṃ tāmasaṃ jñānaṃ man-niṣṭhaṃ nirguṇaṃ smṛtam || [BhP 11.25.23]</l>\n</lg>\n\n<p>prākṛtaṃ bāla-mūkādi-jñāna-tulyam | vaikalpikaṃ dehādi-viṣayaṃ yat tad rajo\nrājasam | kevalasya nirviśeṣasya brahmaṇaḥ śuddha-jīva-bhedena jñānaṃ\nkaivalyaṃ, tvat-padārtha-mātra-jñānasya kevalatvānupapattiḥ | tat-padārtha-\njñāna-sāpekṣatvāt | sattva-yukte hi citte prathamataḥ śuddhaṃ sūksmaṃ jīva-\ncaitanyaṃ prakāśate | tataś cid-ekākāratvābhedena tasmin śuddhaṃ pūrṇaṃ\nbrahma-caitanyam apy anubhūyate | tataḥ sattva-guṇasyaiva tatra kāraṇatā-\nprācuryāt sāttvikatvam | tathā ca śrī-gītopaniṣadaḥ - sattvāt sañjāyate\njñānaṃ [Gītā 14.17] iti | bhagavaj-jñānasya tu -</p>\n\n<lg>\n<l>devānāṃ śuddha-sattvānām ṛṣīṇāṃ cāmalātmanām |</l>\n<l>bhaktir mukunda-caraṇe na prāyeṇopajāyate || [BhP 6.14.2]</l>\n</lg>\n<p>muktānām api siddhānāṃ nārāyaṇa-parāyaṇaḥ\n<l>sudurlabhaḥ praśāntātmā koṭiṣv api mahāmune || [BhP 6.14.5]</l>\n(page 60)\nity ādy-uktyā sattvādi-sad-bhāve'py abhāvāt --</p>\n\n<lg>\n<l>rajas-tamaḥ-svabhāvasya brahman vṛtrasya pāpmanaḥ |</l>\n<l>nārāyaṇe bhagavati katham āsīd dṛḍhā matiḥ || [BhP 6.14.1]</l>\n</lg>\n\n<p>ity-uktyā tad-abhāve'pi sad-bhāvān na tat-kāraṇatvam | kintu tad-uttaratvena\ntasya pūrva-janmani nāradādi-saṅga-varṇanayā |</p>\n\n<lg>\n<l>naiṣāṃ matis tāvad urukramāṅghriṃ</l>\n<l>spṛśaty anarthāpagamo yad-arthaḥ |</l>\n<l>mahīyasāṃ pāda-rajo-'bhiṣekaṃ</l>\n<l>niṣkiñcanānāṃ na vṛṇīta yāvat || [BhP 7.5.32]</l>\n</lg>\n\n<p>ity uktyā ca bhagavat-kṛpā-parimala-pātra-bhūtasya śrīmato mahataḥ saṅga\neva kāraṇam | tat-saṅgaś ca -\n<lg>\n<l>tulayāma lavenāpi na svargaṃ nāpunar-bhavam |</l>\n<l>bhagavat-saṅgi-saṅgasya martyānāṃ kim utāśiṣaḥ || [BhP 1.18.13, 4.30.33]</l>\n</lg></p>\n\n<p>ity uktyā nirguṇāvasthāto'py adhikatvāt parama-nirguṇa eva | sa tam asya ca\nprathame ca samaḥ priyaḥ suhṛd brahman [BhP 7.1.1] ity ādau sa-guṇe\ndevādau tasya kṛpā vāstavī na bhavati, kintu śrīmat-prahlādādiṣv eveti\npratipādanān mahatāṃ nirguṇatvābhivyaktyā sat-saṅgasyāpi nirguṇatvaṃ\nvyaktam | tathā bhakter api guṇa-saṅga-nirdhūnanānantaraṃ cānuvṛttiḥ\nśrūyate | yad uktam uddhavaṃ prati śrī-bhagavatā --</p>\n\n<p>tasmād deham imaṃ labdhvā jñāna-vijñāna-sambhavam |\n<l>guṇa-saṅgaṃ vinirdhūya māṃ bhajantu vicakṣaṇāḥ || [BhP 11.25.33] iti |</l></p>\n\n<p>parameśvara-jñānasya nairguṇya-hetutvena nirguṇatvoktis tu lakṣaṇā-maya-\nkaṣṭa-kalpanā | tathā kaivalya-jñānasyāpi nairguṇya-hetutvād\navaiśiṣṭyenodāharaṇa-bhedāpravṛttiś ca syāt | tasmāt svata eva nirguṇaṃ\nbhagavaj-jñānam | ataeva -</p>\n\n<lg>\n<l>sāttvikaṃ sukham ātmotthaṃ viṣayotthaṃ tu rājasam |</l>\n<l>tāmasaṃ moha-dainyotthaṃ nirguṇaṃ mad-apāśrayam || [BhP 11.25.29]</l>\n</lg>\n\n<p>ity atra tat-sukhasyāpi nirguṇatvaṃ vakṣyate | śravaṇādi-lakṣaṇa-kriyā-\nrūpāyā api bhakteḥ śuśrūṣoḥ śraddadhānasya vāsudeva-kathā-ruciḥ syān\nmahat-sevayā [BhP 1.2.13] ity uktyā tad-eka-nidānatvena nirguṇatvam eva |</p>\n\n<p>nanu -\nmadīyaṃ mahimānaṃ ca paraṃ brahmeti śabditam |\n<l>vetsyasy anugṛhītaṃ me sampraśnair vivṛtaṃ hṛdi || [BhP 8.24.38] iti |</l></p>\n\n<p>śrī-matsya-deva-vacanena brahma-jñānam api śrī-bhagavat-prasādotthaṃ\nśrūyate, tat kathaṃ tasya saguṇatvam ? ucyate - brahma-jñānaṃ dvividhānāṃ\njāyate | tatra bhagavad-upāsakānām ānuṣaṅgikatvena brahmopāsakānāṃ\nsvatantratvena | bhagavad-upāsakais tu bhagavac-chakti-rūpayā bhaktyā\nkiñcid-bhedenaiva gṛhyate tac ca brahma-bhūtaḥ prasannātmā [Gītā 18.54] ity-\nādi-śrī-gītoktānusāreṇa ātmārāmāś ca (page 61) munayaḥ [BhP 1.7.10] ity\nādy-anusāreṇa ca bhagavataḥ parākhya-bhakti-parikaro bhavati |\nbrahmopāsakais tu pūrvavad abhedenaiva gṛhyate | tat-phalasya nātyantikaṃ\nvigaṇayaty api te prasādam [BhP 6.15.48] ity-ukta-diśā parair ātyantikatvena\nmatasyāpi parama-vidvadbhir ādṛtatvāt | tathā bhakti-viruddhatvena\nsvargāpavarga-narakeṣv api tulyārtha-darśinaḥ [BhP 6.17.23] ity uktyā\nnarakavad apavargasyāpi heyatvāt prasādābhāsa evāsau | sva-maty-anusāreṇa\nprasādatayā gṛhyamāṇas tan-mati-kalpitatvāt sa-guṇa eva | tataḥ kaivalya-\njñānam api tathā | viśeṣatas tasya sa-guṇa-sambandhena janmāṅgīkṛtam asti |</p>\n\n<p>nanu antar bahiś ca karaṇaṃ puruṣasya guṇamayam eva | tad-udbhavayor\nbhakti-rūpayoḥ kathaṃ nirguṇatvam ? ucyate, jñāna-śaktiḥ kriyā-śaktir vā na\ntāvaj jaḍasya traiguṇyasya dharme ghaṭasy eva | na ca cid-rūpasyāpi jīvasya\nīśvarādhīna-śaktitvenāmukhyatvād devatāviṣṭa-puruṣasyevātaḥ\nparamātma-caitanyasyeivety āyātam | tathoktaṃ --</p>\n\n<p>dehendriya-prāṇa-mano-dhiyo'mī\n<l>yad-aṃśa-viddhāḥ pracaranti karmasu | [BhP 6.16.24] iti |</l></p>\n\n<p>tathā ca śrutiḥ - prāṇasya prāṇa uta cakṣuṣaś cakṣur uta śrotrasya śrotraṃ\nmanaso mana iti na ṛte tat kriyate kiṃ ca nāre ity ādikā |</p>\n\n<p>[śrotrasya śrotraṃ manaso mano yad\n  vāco ha vācaṃ sa u prāṇasya prāṇaḥ |\ncakṣuṣaś cakṣur atimucya dhīrāḥ\n  pretyāsmāl lokād amṛtā bhavanti || KenaU 1.2||]</p>\n\n<p>tad evaṃ sati traiguṇya-kārya-prādhānyena bhavantyau te\nguṇamayatvenocyete | parameśvara-prādhānyena tu svato guṇātīte eva te | tad\nuktaṃ devāmṛta-pānādhyāye śrī-śukena --</p>\n\n<p>yad yujyate'su-vasu-karma-mano-vacobhir\ndehātmajādiṣu nṛbhis tad asat pṛthaktvāt |\ntair eva sad bhavati yat kriyate'pṛthaktvāt\n<l>sarvasya tad bhavati mūla-niṣecanaṃ yat || [BhP 8.9.29] iti |</l></p>\n\n<p>pṛthaktvāt paramātmetarāśrayatvāt | apṛthaktvāt tad-ekāśrayatvād ity\narthaḥ | ato yuktam eva jñāna-kriyātmikāyā hari-bhakter nirguṇatvam |\nviśeṣatas tasya bhakter guṇa-sambandhena janmābhāvaś cāṅgīkṛta iti na tu\nbrahma-jñānasyeva guṇa-sambandhena janma-bhāva iti | tato'sau bhaktis\ntasyāpi prīṇanatvādi-guṇair udāhariṣyate | yat tu śrī-kapila-devena bhakter\napi nirguṇa-saguṇāvasthāḥ kathitās tāḥ punaḥ puruṣāntaḥkaraṇa-guṇā eva\ntasyām upacaryanta iti sthitam |</p>\n\n<p>tad evam abhipretya jñāna-rūpāyā bhakter nirguṇatvam uktvā kriyā-rūpāyā\nvyācaṣṭe | tatrāpy astu tāvat śravaṇa-kīrtanādi-rūpāyā bhagavat-\nsambandhena vāsa-mātra-rūpāyā āha --</p>\n\n<lg>\n<l>vanaṃ tu sāttviko vāso grāmo rājasa ucyate |</l>\n<l>tāmasaṃ dyūta-sadanaṃ man-niketaṃ tu nirguṇam || [BhP 11.15.24]</l>\n</lg>\n\n<p>vanaṃ vāsa iti tat-sambandhinī vasana-kriyety artho vānaprasthānām iti\njñeyam | evaṃ grāmya iti gṛhasthānām | tāmasam iti durācārāṇām | dyūta-\n<l>sadanam ity upalakṣaṇam | man-niketam iti (page 62) mat-sevā-parāṇām iti</l>\nca | vanādīnāṃ vāsena saha āyur ghṛtam itivad ekādhikaraṇatvam | vanasya\nvṛkṣa-ṣaṇḍa-rūpasya rajas-tamaḥ-prādhānyāt | ataeva vivktatva-lakṣaṇa-\ntadīya-sāttvika-guṇasyāpi tad-yugala-miśratvena gauṇatvam | vāsa-kriyāyās\ntu sattvopapannatvāt tad-vardhanatvāc ca sāttvikatve mukhyatvam iti tasyā\nevābhidheyatvam ucitam | ataeva grāmya iti taddhitānta eva paṭhitaḥ | evaṃ\ndyūta-sadanam ity atra ca vāsa-kriyaiva vivakṣitā | man-niketam ity atrāpi |\nkintu bhagavat-sambandha-māhātmyena niketasyāpi nirguṇatvaṃ bhavet\nsparśa-maṇi-nyāyena tādṛśatvaṃ tu tādṛśa-bhakti-cakṣurbhir\nevopalabdhavyam | diviṣṭhās tatra paśyanti sarvān eva caturbhujān itivat |\nevam eva ṭīkā ca - bhagavan-niketaṃ tu sākṣāt tad-āvirbhāvān nirguṇaṃ\nsthānam ity eṣā |</p>\n\n<p>[136]</p>\n\n<p>evaṃ vāsa-mātrasya tādṛśatvam uktvā sarvāsām eva tat-kriyāṇāṃ tādṛśatvam\nāha --</p>\n\n<lg>\n<l>sāttvikaḥ kārako'saṅgī rāgāndho rājasaḥ smṛtaḥ |</l>\n<l>tāmasaḥ smṛti-vibhraṣṭo nirguṇo mad-apāśrayaḥ || [BhP 11.25.26]</l>\n</lg>\n\n<p>atra ca kriyāyām eva tātparyaṃ na tad-āśrite dravye | sāttvika-kārakasya\nśarīrādikaṃ hi guṇatraya-pariṇatam eva |</p>\n\n<p>[137]</p>\n\n<p>tad evaṃ kriyā-mātrasya tādṛśatvam uktvā tat-pravṛtti-hetu-bhūtāyāḥ\nśraddhāyā apy āha -</p>\n\n<lg>\n<l>sāttviky ādhyātmikī śraddhā karma-śraddhā tu rājasī |</l>\n<l>tāmasy adharme yā śraddhā mat-sevāyāṃ tu nirguṇā || [BhP 11.25.27]</l>\n</lg>\n\n<p>adharmo'tra para-dharmaḥ | anyat pūrvavat |</p>\n\n<p>|| 11.25 || śrī-bhagavān || 133-137 ||</p>\n\n<p>[138]</p>\n\n<l>ata āha dharmaṃ bhāgavataṃ śuddhaṃ traividyaṃ ca guṇāśrayam | [BhP 6.2.24]</l>\n<p>śuddhaṃ nirguṇam iti | traividyaṃ veda-traya-pratipādyaṃ guṇāśrayam iti |</p>\n\n<p>ṭīkā ca - veda-śabdenātra karma-kāṇḍam evocyate evaṃ trayī-dharmam\n[Gītā 9.21] ity ādeḥ |</p>\n\n<p>|| 6.2 || śrī-śukaḥ || 138 ||</p>\n\n<p>[139]</p>\n\n<p>ataeva bhakteḥ śrī-bhagavat-svarūpa-śakti-bodhakatvaṃ svayam-prakāśatvam\nāha -</p>\n\n<lg>\n<l>yajñāya dharma-pataye vidhi-naipuṇāya</l>\n<l>yogāya sāṅkhya-śirase prakṛtīśvarāya |</l>\n<l>nārāyaṇāya haraye nama ity udāraṃ</l>\n<l>hāsyan mṛgatvam api yaḥ samudājahāra || [BhP 5.14.45]</l>\n</lg>\n<p>ya ārṣabheyo bharato maraṇa-samaye tatrāpi mṛga-śarīre tad-vacana-\njanmātyantāsambhāvāt sva-prakāśatvam eva tasyāḥ kīrtana-lakṣaṇāyā\nbhakteḥ sidhyati | evaṃ gajendre'pi jñeyam ||</p>\n\n<p>|| 5.14 || śrī-śukaḥ || 139 ||</p>\n\n<p>[140]</p>\n\n<p>parama-sukha-rūpatvaṃ ca dṛśyate | tatra sādhana-daśāyāṃ ato vai kavayo\nnityam [BhP 1.2.12] ity ādau karmaṇy asminn anāśvāse [BhP 1.18.12] ity ādau\nca tad-rūpatvābhivyaktir darśitaiva siddha-daśāyāṃ tu sutarāṃ\nprakaṭībhavati | yathā -</p>\n\n<p>(page 63)</p>\n\n<lg>\n<l>mat-sevayā pratītaṃ te sālokyādi-catuṣṭayam |</l>\n<l>necchanti sevayā pūrṇāḥ kuto'nyat kāla-viplutam || [BhP 9.4.67]</l>\n</lg>\n\n<p>atrānyasya kāla-viplutatvam iti sevāyās tad-abhāve nirguṇitvaṃ siddham |\nakāla-vipluta-sālokyādibhyo'tiśaye kim uteti |</p>\n\n<p>|| 9.4 || śrī-viṣṇur durvāsasam || 140 ||</p>\n\n<p>[141]</p>\n\n<p>śrī-bhagavad-viṣayaka-rati-pradatvam uktam | evaṃ nirjita-ṣaḍ-vargaiḥ kriyate\nbhaktir īśvare [BhP 7.7.33] ity ādinā | yat tu - astv evam aṅga bhagavān\nbhajatāṃ mukundo muktiṃ dadāti karhicit sma na bhakti-yogam [BhP 5.6.18]\nity uktyāpi tad-ratir na prāpyata iti śaṅkyate tat khalv avivekād eva | karhicid\niti bhakti-yogākhya-tad-rati-puruṣārthatāyāṃ śaithilye saty evety artha-lābhāt\nkarhicid apy anuktatvāt asākalye tu cic-canau ity amara-koṣāc ca | tathā yady\naticiram āvṛttiḥ syāt tadā ratim api dadāti - satyaṃ diśaty arthitam arthito\nnṝṇām [BhP 5.19.24] ity āder iti ca karhicit-padena gamyate | bhakti-viṣayaka-\nbhagavat-prīty-eka-hetutvam apy udāhṛtam | nālaṃ dvijatvaṃ devatvam [BhP\n7.7.43] ity ādi |</p>\n\n<p>tathā cāha --</p>\n\n<lg>\n<l>manye dhanābhijana-rūpa-tapaḥ-śrutaujas-</l>\n<l>tejaḥ-prabhāva-bala-pauruṣa-buddhi-yogāḥ |</l>\n<l>nārādhanāya hi bhavanti parasya puṃso</l>\n<l>bhaktyā tutoṣa bhagavān gaja-yūtha-pāya || [BhP 7.9.9]</l>\n</lg>\n\n<p>abhijanaḥ sat-kula-janma | buddhir jñāna-yogaḥ | yogo'ṣṭāṅgaḥ ||</p>\n\n<p>|| 7.9 || śrī-prahlādaḥ śrī-nṛsiṃha-devam || 141 ||</p>\n\n<p>[142]\nnanu niratiśaya-nityānanda-rūpasya bhagavataḥ kathaṃ tayā sukham utpadyeta\nniratiśayatva-nityatvayor virodhāt | ucyate - śāstre khalu niratiśayānandatvaṃ\nnityatvaṃ ca bhagavataḥ śrūyate | bhakter api tathā tat-prīti-hetutvaṃ śrūyate |\ntata evaṃ gamyate - tasya paramānandaika-rūpasya sva-parānandinī svarūpa-\nśaktir yā hlādinī nāmnī vartate prakāśa-vastunaḥ sva-para-prakāśana-\nśaktivat parama-vṛtti-rūpaivaiṣā | tāṃ ca bhagavān sva-vṛnde nikṣipann eva\nnityaṃ vartate | tat-sambandhena ca svayam atitarāṃ prīṇātīti | ataeva tasya\nprīti-rūpasyāpi bhakti-prīṇanīyatvam āha -</p>\n\n<lg>\n<l>yat-prīṇanād barhiṣi deva-tiryaṅ-</l>\n<l>manuṣya-vīrut-tṛṇam āviriñcāt |</l>\n<l>prīyeta sadyaḥ sa ha viśva-jīvaḥ</l>\n<l>prītaḥ svayaṃ prītim agād gayasya || [BhP 5.15.13]</l>\n</lg>\n\n<p>viśva-bījaḥ sarva-jīvana-hetuḥ | devādīnāṃ dvandvaikyam | prītiḥ sukha-\nrūpo'pi ||</p>\n\n<p>|| 5.15 || śrī-śukaḥ || 141 ||</p>\n\n<p>ataeva tathābhūtatvenātmārāmasya pūrṇa-kāmasyāpi tasya kṣudra-guṇa-vastv\napi kalpata iti dṛṣṭānenāha --\n(page 64)</p>\n\n<lg>\n<l>tatropanīta-balayo raver dīpam ivādṛtāḥ</l>\n<l>ātmārāmaṃ pūrṇa-kāmaṃ nija-lābhena nityadā |</l>\n<l>prīty-utphulla-mukhāḥ procur harṣa-gadgadayā girā</l>\n<l>pitaraṃ sarva-suhṛdam avitāram ivārbhakāḥ || [BhP 1.11.4-5]</l>\n</lg>\n\n<p>atra śrī-dvārakāyāṃ raver upahāra-rūpaṃ dīpam ādṛtavanto janā ivety\narthaḥ | evaṃ stutyādikam api tat-prīṇanatām arhatīty āha prītyeti | pitaram\narbhakā iveti dṛṣṭāntaḥ | tasya prītāvasādhāraṇa-guṇa-viśeṣam apy āha\nsarva-suhṛdam iti | sarva-suhṛttve liṅgam avitāram iti | tathā ātmārāma-\npūrṇa-kāmatve'pi tādṛśasya sva-sambandhābhimāni-prīti-mat-putrādiṣu\nprīti-viśeṣodayo yathā dṛśyate teṣu taṃ prītimantam ity arthaḥ | evaṃ\nkalpataru-dṛṣṭānte'pi bhagavato bhakti-viṣayikā kṛpā yathārtham\nevopapadyate ye khalu shaja-tat-prītim evātmani prārthayamānā bhajante\ntebhyas tad-dāna-yāthārthyaasyāvaśyakatvāt | tasmād asty evānanda-\nrūpasyāpi bhaktāv ānandollāsa iti |</p>\n\n<p>|| 1.11 || śrī-sūtaḥ || 143 ||</p>\n\n<p>[144]</p>\n\n<p>evaṃ bhakti-rūpāyās tac-chakter jīve'bhivyaktau bhagavān eva kāraṇam | tad-\nindriyādi-pravṛttaau sa ca eveti | tasmiṃs tayā jīvasyopakārābhāsatvam eva |\ntathāpi bhaktānurajyad ātmatve bhagavataḥ sva-kṛpā-prābalyam eva kāraṇam\niti vadan pūrvārtham eva sādhayati -</p>\n\n<lg>\n<l>kiṃ varṇaye tava vibho yad-udīrito'suḥ</l>\n<l>saṃspandate tam anu vāṅ-mana-indriyāṇi |</l>\n<l>spandanti vai tanu-bhṛtām aja-śarvayoś ca</l>\n<l>svasyāpy athāpi bhajatām asi bhāva-bandhuḥ || [BhP 12.8.40]</l>\n</lg>\n\n<p>he vibho | tava kim ahaṃ varṇaye | tvat-kṛpālutāyāḥ kiyantam aṃśaṃ\nvarṇayeyam ity arthaḥ | yato yena tvayaiva udīritaḥ prerito'suḥ prāṇaḥ\nsaṃspandante pravartate, tam asum anu ca vāg-ādayaḥ spandanti tatra hetur\nvai anvaya-vyatirekābhyāṃ śrotrasya śrotram [KenaU 1.2] ity-ādi-śrutibhyaś\nca tat-prasiddha ity arthaḥ | na kevalaṃ prākṛtānāṃ tanu-bhṛtāṃ kintu aja-\nśarvayoś ca | ataḥ svasya mamāpi tathaiva | evaṃ saty api na kvacid api kasyāpi\nsvātantryam | tathāpi dāru-yantravat pravartitair api vāg-ādibhir bhajatāṃ\npuṃsāṃ bhāvena svadattayaiva bhaktyā bandhur asīti |</p>\n\n<p>|| 12.8 || mārkaṇḍeyaḥ śrī-nara-nārāyaṇau || 144 ||</p>\n\n<p>[145]</p>\n\n<p>śrī-bhagavad-anubhava-kartṛtve'nanya-hetutvam āha -</p>\n\n<lg>\n<l>śṛṇvanti gāyanti gṛṇanty abhīkṣṇaśaḥ</l>\n<l>smaranti nandanti tavehitaṃ janāḥ |</l>\n<l>ta eva paśyanty acireṇa tāvakaṃ</l>\n<l>bhava-pravāhoparamaṃ padāmbujam || [BhP 1.8.36]</l>\n</lg>\n\n<p>spaṣṭam || 1.8 || śrī-kuntī śrī-bhagavantam || 145 ||</p>\n\n<p>[146]</p>\n\n<p>śrī-bhagavat-prāpakatvam āha -</p>\n\n<lg>\n<l>bhaktyoddhavānapāyinyā sarva-loka-maheśvaram |</l>\n<l>sarvotpatty-apyayaṃ brahma kāraṇaṃ mopayāti saḥ || [BhP 11.18.45]</l>\n</lg>\n\n<p>(page 65) ṭīkā ca - maheśvaratve hetuḥ sarvotpatty-apyayaṃ sarvasyotpatty-\napyayau yasmāt tam | ataeva tat-kāraṇaṃ māṃ brahma-svarūpaṃ vaikuṇṭha-\nnivāsinam | yad vā brahmaṇo vedasya kāraṇaṃ mām upayāti sāmīpyena\nprāpnoti ity eṣā | śrī-gītāsu ca puruṣaḥ sa paraḥ pārtha bhaktyā labhyas tv\nananyayā [Gītā 8.22] iti |</p>\n\n<p>|| 11.18 || śrī-bhagavān || 146 ||</p>\n\n<p>[147]</p>\n\n<p>tathā manaso'py agocara-phala-dāne śrī-dhruva-caritaṃ pramāṇaṃ parama-\nbhakti-saṃvalita-sva-loka-dānāt | tad-vaśīkāritvaṃ tūdāhṛtaṃ na sādhayati\nmāṃ yogo [BhP 11.14.20] ity ādi | tathā tat-padyānte bhaktyāham ekayā\ngrāhyaḥ śraddhayātmā priyaḥ satām [BhP 11.14.21] iti |\natraiva vivecanīyam | yadyapy asya vākyasyaikādaśa-caturdaśādhyāya-\nprakaraṇe sādhya-sādhana-bhaktyor aviviktatayaiva mahima-nirūpaṇam iti\nsādhana-paratvaṃ durnirṇeyaṃ, tathāpi phala-bhakti-mahima-dvārāpi\nsādhana-mahima-paratvam eva yatredṛśam api phalaṃ bhavatīti | vadanti\nkṛṣṇa śreyāṃsi [BhP 11.14.1] ity ādi-praśnam ārabhya\nsādhanasyopakrāntatvāt | yathā yathātmā parimṛjyate'sau mat-puṇya-gāthā-\n<l>śravaṇābhidhānaiḥ | [BhP 11.14.26] ity ādinā tasyaivopasaṃhṛtatvāc ca |</l></p>\n\n<p>viśeṣas tu tatra bādhyamāno'pi mad-bhakto [BhP 11.14.18] ity ādikaṃ dharmaḥ\nsatya-dayopetaḥ [BhP 11.14.22] ity-ādy-anta-tadīyam ukta-prakaraṇaṃ prāya-\nsādhana-mahima-param eva | tatra bādhyamāno'pi iti padyaṃ sādhya-bhaktau\njātāyāṃ bādhyamānatvāyogāt -</p>\n\n<p>dadhati sakṛn manas tvayi ya ātmani nitya-sukhe\n<l>na punar upāsate puruṣa-sāra-harāvasathān || [BhP 10.87.35] ity ukteḥ |</l></p>\n\n<lg>\n<l>viṣayāviṣṭa-cittānāṃ viṣṇv-āveśaḥ sudūrataḥ |</l>\n<l>vāruṇī-dig-gataṃ vastu vrajann aindrīṃ kim āpnuyāt ||</l>\n</lg>\n\n<p>iti viṣṇu-purāṇāc ca tan-mahima-paratvena gamyate | atraiva tad vakṣyate -</p>\n\n<lg>\n<l>kathaṃ vinā roma-harṣaṃ dravatā cetasā vinā |</l>\n<l>vinānandāśru-kalayā śudhyed bhaktyā vināśayaḥ || [BhP 11.14.23] ity anena,</l>\n</lg>\n\n<p>mad-bhakti-yukto bhuvanaṃ punāti [BhP 11.14.24] iti kaimutya-vākyena ca\nsādhya-bhakteḥ saṃskāra-hāritvam | tato viṣayā eva bādhyamānā\nbhavantīti |</p>\n\n<p>atha yathāgniḥ susamṛddhārciḥ [BhP 11.14.19] iti padyaṃ nāmābhāsādeḥ\nsarva-pāpa-kṣaya-kāritva-prasiddhes tat-param | atha na sādhayati māṃ yogaḥ\nity etat sārdha-padyaṃ yogādīnāṃ sādhana-rūpāṇāṃ pratiyogitvena\nnirdiṣṭatvāt śraddhā-sahāyatvena vidhānāc ca tat-param | sādhyāyāṃ\nśraddhollekhaḥ punar-ukta iti | yadyapi phala-bhakti-dvāraiva tad-\nvaśīkāritvaṃ tasyās tathāpy atra sādhaka-rūpāyā mukhyatvena prātatvāt\ntatraivodāhṛtam |</p>\n\n<p>kiṃ vā - (page 66)</p>\n\n<p>astv evam aṅga bhagavān bhajatāṃ mukundo\nmuktiṃ dadāti karhicit sma na bhakti-yogam [BhP 5.6.18]</p>\n\n<p>iti nyāyena nāvaśaḥ san premāṇaṃ dadātīti tasyā eva sākṣāt tad-guṇakatvaṃ\n<l>jñeyam | atha dharmaḥ satya-dayopetaḥ [BhP 11.14.21] iti padyaṃ ca dharmādi-</l>\nsādhana-pratiyogitvena nirdeśāt | sādhya-bhakter evānyatrāpi tat-\n<l>phalatayodāhṛtatvāc ca tat-param | yat tu kathaṃ vinā [BhP 11.14.22] ity ādikaṃ</l>\ntac ca sādhana-bhakti-phalasya śodhakatvātiśaya-pratipādanena tat-param iti |\ntasmāt sādhv eva bādhyamāno'pi [BhP 11.14.17] ity ādi-padyāni tat-prasaṅge\ndarśitāni |\n|| 11.14 || śrī-bhagavān || 147 ||</p>\n\n<p>[148]</p>\n\n<p>tathāstu tasyāḥ sākṣād bhakteḥ para-dharmatvādikam | bhagavad-arpaṇa-\nsiddha-tad-anugatikasya laukika-karmaṇo'pi para-dharmam udāhariṣyate yo\nyo mayi pare dharmaḥ [BhP 11.29.21] ity ādau | tathā pāpa-ghnatvādikaṃ\ntasyāḥ śravaṇādināpi bhavatīty uktaṃ śruto'nupaṭhito dhyātaḥ [BhP 11.2.3]\nity ādau | pādme māgha-māhātmye deva-dūta-vākyaṃ ca -</p>\n\n<lg>\n<l>prāhāsmān yamunā-bhrātā sādaraṃ hi punaḥ punaḥ |</l>\n<l>bhavadbhir vaiṣṇavas tyājyo viṣṇuṃ ced bhajate naraḥ ||</l>\n</lg>\n\n<p>vaiṣṇavo yad-gṛhe bhuṅkte yeṣāṃ vaiṣṇava-saṅgatiḥ |\nte'pi vaḥ parihāryāḥ syus tat-saṅga-hata-kilbiṣāḥ || iti |</p>\n\n<p>bṛhan-nāradīye yajñamāly-upākhyānānte -</p>\n\n<p>hari-bhakti-parāṇāṃ tu saṅgināṃ saṅga-mātrataḥ |\n<l>mucyate sarva-pāpebhyo mahā-pātakavān api || [NārP 1.36.61] iti |</l></p>\n\n<p>tataḥ sutarām evedam ādideśa -</p>\n\n<lg>\n<l>jihvā na vakti bhagavad-guṇa-nāmadheyaṃ</l>\n<l>cetaś ca na smarati tac-caraṇāravindam |</l>\n<l>kṛṣṇāya no namati yac-chira ekadāpi</l>\n<l>tān ānayadhvam asato'kṛta-viṣṇu-kṛtyān || [BhP 6.3.29]</l>\n</lg>\n\n<p>āstāṃ tāvat tān ānayadhvam ity ādikenaitat pūrva-dvitīya-padyenoktānāṃ\nmukunda-pādāravinda-vimukhānām ānayana-vārtā | tathā te deva-siddhaḥ\n[BhP 6.3.27] ity ādikena tat pūrva-tṛtīya-padyenoktānāṃ deva-siddha-parigīta-\npavitra-gāthānāṃ sādhūnāṃ samadṛśāṃ bhagavat-parāṇāṃ nikaṭa-gamana-\nniṣedha-vārtāpi | yad yasya jihvāpi śrī-bhagavato guṇaṃ ca nāmadheyaṃ\ncaikadā janma-madhye yadā kadācid api na vakti | jihvāyā abhāve cetaś ca\ntac-caraṇāravindam ekadāpi na smarati | cetaso vikṣiptatve śiraś ca kṛṣṇāya\n<l>kṛṣṇaṃ lakṣīkṛtya na namatīti | (page 67)</l></p>\n\n<lg>\n<l>śaṭhenāpi namaskāraṃ kurvataḥ śārṅgadhanvine |</l>\n<l>śata-janmārjitaṃ pāpaṃ tat-kṣaṇād eva naśyati ||</l>\n</lg>\n\n<p>iti skāndokta-mahimānaṃ namaskāraṃ na karoti tān ānayadhvam | tatra hetur\nasataḥ | asattve hetur akṛta-viṣṇu-kṛtyān | yathā skānde revā-khaṇḍe śrī-\nbrahmoktau -</p>\n\n<lg>\n<l>sa kartā sarva-dharmāṇāṃ bhakto yas tava keśava |</l>\n<l>sa kartā sarva-pāpānāṃ yo na bhaktas tavācyuta ||</l>\n</lg>\n\n<lg>\n<l>pāpaṃ bhavati dharmo'pi tavābhaktaiḥ kṛto hare |</l>\n<l>niḥśeṣa-dharma-kartā vāpy abhakto narake hare |</l>\n<l>sadā tiṣṭhati bhaktas te brahmahāpi vimucyate ||</l>\n</lg>\n\n<lg>\n<l>pādme (?) ca -</l>\n<l>man-nimittaṃ kṛtaṃ pāpam api kṣemāya kalpate |</l>\n<l>mām anādṛtya dharmo'pi pāpaṃ syān mat-prabhāvataḥ ||</l>\n</lg>\n\n<p>yuktaṃ caitat śravaṇaṃ kīrtanaṃ cāsya [BhP 7.11.10] ity ādinā | mukha-\nbāhūru-pādebhyaḥ [BhP 11.5.2] ity ādinā | sarva-vidhi-niṣedhāḥ syuḥ ity\nādinā ca parama-nityatvādi-pratipādanāt | eṣāṃ kīrtanādīnāṃ trayāṇām api\nsukarāṇām abhāve pareṣāṃ sutarām evābhāvo bhaved iti sāmānyenaiva\nviṣṇu-kṛtya-rahitatvam uktam | jihvādīnāṃ karaṇa-bhūtānām api kartṛtvena\nnirdeśaḥ puruṣānicchayāpi yathā kathañcit kīrtanādikam ādatte |\ncaraṇāravindam iti viśeṣāṅga-nirdeśaḥ śrī-yamasya bhakti-khyāpaka eva na\ntu tan-mātra-smaraṇa-niyāmakaḥ | atrābhaktānām ānayanena bhaktānām\nānayanam eva vidhīyate | ānayanasyotsarga-siddhatvāt vaivasvataṃ\nsaṃyamanaṃ prajānām iti śruteḥ |</p>\n\n<lg>\n<l>sakṛn manaḥ kṛṣṇa-padāravindayor</l>\n<l>niveśitaṃ tad-guṇa-rāgi yair iha |</l>\n<l>na te yamaṃ pāśa-bhṛtaś ca tad-bhaṭān</l>\n<l>svapne'pi paśyanti hi cīrṇa-niṣkṛtāḥ || [BhP 6.1.19]</l>\n</lg>\n\n<p>ity atra tad-guṇa-rāgīti viśeṣaṇaṃ tu teṣāṃ tad-dṛṣṭi-patha-gamana-\nsāmarthyasyāpi ghātakaṃ tādṛśa-tat-smaraṇasya prabhāva-viśeṣam eva\nbodhayatīti jñeyam | yathaiva nārasiṃhe -</p>\n\n<p>aham amara-gaṇārcitena dhātrā\nyama iti loka-hitāhite niyuktaḥ |\nhari-guru-vimukhān praśāsmi martyān\n<l>hari-caraṇa-praṇatān namaskaromi || [NṛsiṃhaP 9.2] iti |</l></p>\n\n<lg>\n<l>tathaivāmṛta-sāroddhāre skānda-vacanam -</l>\n<l>na brahmā na śivāgnīndrā nāhaṃ nānye divaukasaḥ |</l>\n<l>śaktās tu nigrahaṃ kartuṃ vaiṣṇavānāṃ mahātmanām || iti ||</l>\n</lg>\n\n<p>|| 6.3 || śrī-yamas tad-dūtān || 148 ||</p>\n\n<p>[149]</p>\n\n<p>tathā sakṛd-bhajanenaiva sarvam apy āyuḥ saphalam ity udāhṛtam eva śrī-\nśaunaka-vākyena āyur harati vai puṃsām udyann astaṃ ca yann asau [BhP\n2.3.17] ity ādi-granthena | evaṃ bhakty-ābhāsenāpy ajāmilādeḥ pāpaghnatvaṃ\nca dṛśyate | tathā sarva-karmādi-vidhvaṃsa-pūrvaka-parama-gati-prāptāv api\nsvalāyāsenaiva bhakteḥ kāraṇatvaṃ ca śrūyate | laghu-bhāgavate -</p>\n\n<p>vartamānaṃ ca yat pāpaṃ yad bhūtaṃ yad bhaviṣyati |\ntat sarvaṃ nirdayaty āśu govindānala-kīrtanāt || iti |</p>\n\n<p>(page 68)</p>\n\n<p>tathaiva ca tatra yathā kathañcit tad-bhakti-sambandhasya kāraṇatvaṃ dṛśyate |\nbrahma-vaivarte -</p>\n\n<p>sa samārādhito devo muktikṛt syād yathā tathā |\nanicchayāpi hṛtabhuk saṃspṛṣṭo dahati dvija || iti |</p>\n\n<lg>\n<l>skānde umā-maheśvara-saṃvāde -</l>\n<l>dīkṣā-mātreṇa kṛṣṇasya narā mokṣaṃ labhanti vai |</l>\n<l>kiṃ punar ye sadā bhaktyā pūjayanty acyutaṃ narāḥ ||</l>\n</lg>\n\n<lg>\n<l>bṛhan-nāradīye-</l>\n<l>akāmād api ye viṣṇoḥ sakṛt pūjāṃ prakurvate |</l>\n<l>na teṣāṃ bhava-bandhas tu kadācid api jāyate || [NārP 36.58]</l>\n</lg>\n\n<lg>\n<l>pādme deva-dyuti-stutau -</l>\n<l>sakṛd uccārayed yas tu nārāyaṇam atandritaḥ |</l>\n<l>śuddhāntaḥkaraṇo bhūtvā nirvāṇam adhigacchati ||</l>\n</lg>\n\n<lg>\n<l>tathānyatra -</l>\n<l>samparkād yadi vā mohād yas tu pūjayate harim |</l>\n<l>sarva-pāpa-vinirmuktaḥ prayāti paramaṃ padam ||</l>\n</lg>\n\n<lg>\n<l>itihāsa-samuccaye śrī-nārada-puṇḍarīka-saṃvāde -</l>\n<l>ye nṛśaṃsā durācārāḥ pāpācāra-ratāḥ sadā |</l>\n<l>te'pi yānti paraṃ dhāma nārāyaṇa-padāśrayāḥ ||</l>\n</lg>\n\n<lg>\n<l>lipyante na ca pāpena vaiṣṇavā vīta-kalmaṣāḥ |</l>\n<l>punanti sakalān lokān sahasrāṃśur ivoditaḥ ||</l>\n</lg>\n\n<lg>\n<l>janmāntara-sahasreṣu yasya syān matir īdṛśī |</l>\n<l>dāso'haṃ vāsudevasya sarvān lokān samuddharet ||</l>\n</lg>\n\n<lg>\n<l>sa yāti viṣṇu-sālokyaṃ puruṣo nātra saṃśayaḥ |</l>\n<l>kiṃ punas tad-gata-prāṇāḥ puruṣāḥ saṃyatendriyāḥ ||</l>\n</lg>\n\n<lg>\n<l>ataeva -</l>\n<l>sakṛd eva prapanno yas tavāsmīti ca yācate |</l>\n<l>abhayaṃ sarvadā tasmai dadāmy etad vrataṃ hareḥ ||</l>\n</lg>\n\n<p>iti ca garuḍa-purāṇe | tathā cāha -</p>\n\n<p>āpannaḥ saṃsṛtiṃ ghorāṃ yan-nāma vivaśo gṛṇan |\n<l>tataḥ sadyo vimucyeta yad bibheti svayaṃ bhayam || [BhP 1.1.14] iti |</l></p>\n\n<p>spaṣṭam || 1.1 || śrī-śaunakaḥ || 149 ||</p>\n\n<p>[150]</p>\n\n<p>tathā -</p>\n\n<lg>\n<l>na hi bhagavann aghaṭitam idaṃ</l>\n<l>tvad-darśanān nṛṇām akhila-pāpa-kṣayaḥ |</l>\n<l>yan-nāma sakṛc chravaṇāt</l>\n<l>pukkaśo'pi vimucyate saṃsārāt || [BhP 6.16.44]</l>\n</lg>\n\n<p>spaṣṭam || 6.16 || citraketuḥ śrī-saṅkarṣaṇam || 150 ||</p>\n\n<p>[151]</p>\n\n<p>ataevoktaṃ śrī-viṣṇu-dharmottare -\njīvitaṃ viṣṇu-bhaktasya varaṃ pañca dināni vai |\nna tu kalpa-sahasrāṇi bhakti-hīnasya keśave || iti |</p>\n\n<p>atra yat tṛtīye garbha-sthasya jīvasya stutiḥ śrūyate | tasyaiva saṃsāro'pi\nvarṇyate | tatrocyate jāty-ekatvenaika-varṇanam iti | vastutas tu kaścid eva jīvo\nbhāgyavān bhagavantaṃ stauti | sa ca (page 69) nistaraty api | na tu sarvasyāpi\nbhagavaj-jñānaṃ bhavati | tathā ca nairuktāḥ paṭhanti navame sarvāṅga-\nsampūrṇo bhavatīti paṭhitvāmṛtaś cāhaṃ punar jāto jātaś cāhaṃ punar\nmṛtaḥ ity ādi-tad-bhāvanā-pāṭhāntaraṃ -</p>\n\n<lg>\n<l>avāṅ-mukhaḥ pīḍyamāno jantubhiś ca samanvitaḥ |</l>\n<l>sāṅkhya-yogaṃ samabhyaset puruṣaṃ vā pañcaviṃśakam ||</l>\n</lg>\n\n<p>tataś ca daśame māsi prajāyate ity ādi |</p>\n\n<p>atra puruṣaṃ veti vāśabdāt kasyacid eva bhagavaj-jñānam iti gamyate | sarvāv\napy avasthāsu bhakteḥ samarthatvaṃ ca varṇitam | bhede'py ekavad-varṇanam\nanyatrāpi dṛśyate | tṛtīye yathā pāda-kalpa-sṛṣṭi-kathane'pi śrī-sanakādīnāṃ\nsṛṣṭiḥ kathyata iti | ṭīkāyāṃ ca - brahma-kṛta-sṛṣṭi-mātra-kathana-\nsāmyenaikīkṛtyor iyam iti yojitaṃ śrī-varāhāvatāravac ca | tatra prathama-\nmanvantarasyādau pṛthivī-majjane brahma-nāsikāto'vatīrṇaḥ śrī-varāhas\ntām uddharan hiraṇyākṣeṇa saṃgrāmaṃ kṛtavān iti varṇyate | hiraṇyākṣaś\nca ṣaṣṭha-manvantarāvasāna-jāta-prācetasa-dakṣa-kanyāyā diter jātaḥ |\ntasmāt tathā varṇanaṃ tad-avatāra-mātratva-pṛthivī-majjana-mātratvaikya-\nvivakṣayaiva ghaṭate tadvad atrāpīti |</p>\n\n<p>kaścid evānyo jīvaḥ stauty anyaḥ saṃsaratīty eva mantavyam | atra pūrvavat\nparama-gati-prāptau bhakteḥ paramparākāraṇatvaṃ ca dṛśyate | bṛhan-\nnāradīye dhvajāropaṇa-māhātmye -</p>\n\n<lg>\n<l>yatīnāṃ viṣṇu-bhaktānāṃ paricaryā-parāyaṇāḥ |</l>\n<l>te dūtāḥ sahasā yānti pāpino'pi parāṃ gatim || [NāradaP 1.20.73]</l>\n</lg>\n\n<lg>\n<l>śrī-viṣṇu-dharme -</l>\n<l>kalānāṃ śatam āgāmi samatītaṃ tathā śatam |</l>\n<l>kārayan bhagavad-dhāma nayaty acyuta-lokatām ||</l>\n</lg>\n\n<lg>\n<l>ye bhaviṣyanti ye'tītā ākalpāt puruṣāḥ kule |</l>\n<l>tāṃs tārayati saṃsthāpya devasya pratimāṃ hareḥ ||</l>\n</lg>\n\n<p>dūtān prati yamājñā ceyam -\nyenārcā bhagavad-bhaktyā vāsudevasya kāritā |\nnavāyutaṃ tat-kulajaṃ bhavatāṃ śāsanātigam || iti |</p>\n\n<lg>\n<l>yathāha -</l>\n<l>triḥ-saptabhiḥ pitā pūtaḥ pitṛbhiḥ saha te'nagha |</l>\n<l>yat sādho'sya kule jāto bhavān vai kula-pāvanaḥ || [BhP 7.10.18]</l>\n</lg>\n<p>triḥ-saptabhiḥ prācīna-kalpāgata-tadīya-pūrva-janma-sambandhibhiḥ pitṛbhiḥ\nsaha asmin janmani hiraṇyakaśipu-marīci-brahmāṇa eva tat-pitara iti ||</p>\n\n<p>|| 7.10 || śrī-nṛsiṃhaḥ prahlādam || 151 ||</p>\n\n<p>[152]</p>\n\n<p>tathā bhakty-ābhāsasyāpi sarva-pāpa-kṣaya-pūrvaka-śrī-viṣṇu-pada-\nprāpakatvaṃ yathā bṛhan-nāradīye kokila-māninor madironmattayor dhṛta-\ncīra-khaṇḍa-daṇḍayor jīrṇa-bhagavan-mandire nṛtyator dhvajāropaṇa-phala-\nprāptyā tādṛśatvaṃ jātam | tathā vyāghatasya pakṣiṇaḥ kukkura-mukha-\ngatasya tat-palāyana-vṛttyā bhagavan-mandira-parikramaṇa-phala-prāptyā\ntādṛśatva-prāptir iti | kvacit tatra mahā-bhakti-prāptiś ca | yathā bṛhan-\nnāradīya-purāṇa śrī-prahlādasya | tasya prāg-janmani veśyayā saha vivādena\nśrī-nṛsiṃha-caturdaśyāṃ daivād upavāsaḥ sampanno jāgaraṇaṃ ceti | tathā\ncāha -</p>\n\n<lg>\n<l>yasyāvatāra-guṇa-karma-viḍambanāni</l>\n<l>nāmāni ye'su-vigame vivaśā gṛṇanti |</l>\n<l>te'naika-janma-śamalaṃ sahasaiva hitvā</l>\n<l>saṃyānty apāvṛtāmṛtaṃ tam ajaṃ prapadye || [BhP 3.9.15]</l>\n</lg>\n\n<p>(page 70) asuvagame'pīti tadānīntana-nāma-mātratvam aśuddha-varṇatvaṃ\nca vyañjitam | vivaśā iti tad-icchāṃ vināpi kenacit kāraṇāntareṇāpīty arthaḥ |\nvaśakāntau ity amaraḥ | tādṛśa-śaktitve hetum āhāvatāreti | avatārādi-\nsadṛśāni tat tulya-śaktīnīty arthaḥ | karma-viḍambanāni tad-viṣaya-\nprayuktāni giridharety ādīni tāny api | kim uta sākṣāt tan-nāmāni kṛṣṇa-\ngovindety-ādīnīty arthaḥ |</p>\n\n<p>|| 3.9 || brahmā śrī-garbhodaka-śāyinam || 152 ||</p>\n\n<p>[153]</p>\n\n<p>astu tāvat śuddha-bhakty-ābhāsasya vārtā | aparādhatvena dṛśyamāno'py\nasau mahā-prabhāvo dṛśyate | yathā viṣṇu-dharme bhagavan-mantreṇa kṛta-\nnija-rakṣaṃ vipraṃ prati rākṣasa-vākyaṃ -</p>\n\n<lg>\n<l>tvām attum āgataḥ kṣiptau rakṣayā kṛtayā tvayā |</l>\n<l>tat-saṃsparśāc ca me brahman sādhv etan manasi sthitam ||</l>\n</lg>\n\n<p>kā sā rakṣā na tāṃ vedmi vedmi nāsyāḥ parāyaṇam |\nkintv asyāḥ saṅgamāsādya nirvedaṃ prāpitaḥ param || iti |</p>\n\n<p>yathā vā viṣṇu-dharmādy-udāhṛtāyāḥ śrī-bhagavad-gṛha-dīpa-tailaṃ\npibantyāḥ kasyāścin mūṣikāyā daivato mukhoddhṛta-vartau dīpe samujjvalite\nsati mukha-dāhena maraṇāt rājītvaṃ prāpya dīpa-dānādi-lakṣaṇa-bhakti-\nniṣṭhā-prāptir ante parama-pada-prāptiś ca | yathā brahmāṇḍa-purāṇe\njanmāṣṭamī-māhātmye kṛta-janmāṣṭamīkāyā dāsyā duḥsaṅgenāpi\nkasyacit tat-phala-prāptiḥ | tathā ca bṛhan-nāradīye tādṛśa-duṣṭakāryārtham\napi bhagavan-mandiraṃ mārjayitvā kaścid uttamāṃ gatim avāpa | na tv\nīdṛśatvaṃ brahma-jñānasyāpi |</p>\n\n<p>yathoktaṃ brahma-vaivarte -\ndṛṣṭaḥ paśyed aharahaḥ saṃśritaḥ pratisaṃśrayet |\narcitaś cārcayen nityaṃ sa devo dvija-puṅgava || iti |</p>\n\n<p>yathā ca śrī-viṣṇu-dharme śrī-nārada-vākyam -\ntulasī-dala-mātreṇa jalasya culukena ca |\nvikrīṇīte svam ātmānaṃ bhaktebhyo bhakta-vatsalaḥ || iti |</p>\n\n<p>tad īdṛśaṃ māhātmya-vṛndaṃ na praśaṃsā-mātram ajāmilādau\nprasiddhatvāt | darśitāś ca nyāyāḥ śrī-bhagavan-nāma-kaumudy-ādau |</p>\n\n<p>tathaiva nāmny arthavāda-kalpanāyāṃ doṣo'pi śrūyate tathārtha-vādo hari-\nnāmni [HBV 11.284] iti nāmāparādha-gaṇane |</p>\n\n<p>artha-vādaṃ harer nāmni\nsambhāvayati yo naraḥ |\nsa pāpiṣṭho manuṣyāṇāṃ\nniraye patati sphuṭam || iti kātyāyana-saṃhitāyām | (page 71)</p>\n\n<lg>\n<l>man-nāma-kīrtana-phalaṃ vividhaṃ niśamya</l>\n<l>na śraddadhāti manute yad utārtha-vādam |</l>\n<l>yo mānuṣas tam iha duḥkha-caye kṣipāmi</l>\n<l>saṃsāra-ghora-vividhārti-nipīḍitāṅgam ||</l>\n</lg>\n\n<p>iti brahma-saṃhitāyāṃ bodhāyanaṃ prati śrī-parameśvaroktau | tato'ntarbhūta-\nnāmānusandhāneṣv anyeṣu tad-bhajaneṣu ca sutarām evārtha-vāde\ndoṣo'vagamyate tad evaṃ yathārtha eva tan-māhātmye saty api yatra samprati\ntad-bhajane phalodayo na dṛśyate| kutracic chāstre ca purātanānām apy\nanyathā śrūyate tatra nāmārtha-vāda-kalpanā vaiṣṇavānādarādayo durantā\naparādhā eva pratibandha-kāraṇaṃ vaktavyam | ataevoktaṃ śrī-śaunakena --</p>\n\n<p>tad aśma-sāraṃ hṛdayaṃ batedaṃ\nyad gṛhyamāṇair hari-nāma-dheyaiḥ |\nna vikriyetātha yadā vikāro\n<l>netre jalaṃ gātra-ruheṣu harṣaḥ || [BhP 2.3.24] iti |</l></p>\n\n<p>yathā prāyeṇādhunikānām -</p>\n\n<lg>\n<l>brahmaṇyasya vadānyasya tava dāsasya keśava |</l>\n<l>smṛtir nādyāpi vidhvastā bhavat-sandarśanārthinaḥ || [BhP 10.64.25]</l>\n</lg>\n\n<p>tad-ukta-rītyādhyavasita-bhakter api nṛgasya jihvā na vakti [BhP 6.3.29] ity\nādi-yama-vākya-viruddhaṃ yama-loka-gamanaṃ prāptavato vinā cārthavāda-\nkalpanāmayaṃ bhāvaṃ śruta-śāstrasyāpi tasya satyāṃ tādṛśa-māhātmyāyāṃ\nbhaktau śrīmad-ambarīṣādivat sevāgrahaṃ parityajya dāna-karmāgraho na\nsyāt | tādṛśāparādhe bhakti-stambhaś ca śrūyate | yathā pādme\nnāmāparādha-bhañjana-stotre -</p>\n\n<lg>\n<l>nāmaikaṃ yasya vāci smaraṇa-patha-gataṃ śrotra-mūlaṃ gataṃ vā</l>\n<l>śuddhaṃ vāśuddha-varṇaṃ vyavahita-rahitaṃ tārayaty eva satyam |</l>\n<l>tac ced deha-draviṇa-janatā-lobha-pāṣaṇḍa-madhye</l>\n<l>nikṣiptaṃ syān na phala-janakaṃ śīghram evātra vipra ||</l>\n</lg>\n\n<p>dehādi-lobhārthaṃ ye pāṣaṇḍā gurv-avajñādi-daśāparādha-yuktās tan-\nmadhya ity arthaḥ | skānde prahlāda-saṃhitāyāṃ dvārakā-māhātmye -</p>\n\n<lg>\n<l>pūjito bhagavān viṣṇur janmāntara-śatair api |</l>\n<l>prasīdati na viśvātmā haris tasya pūjāṃ dvādaśa-varṣikīm ||</l>\n</lg>\n\n<p>dṛṣṭvā bhāgavataṃ vipraṃ namaskāreṇa nārcayet |\ndehinas tasya pāpasya na ca vai kṣamate hariḥ || iti |</p>\n\n<p>evaṃ bahūny evāparādhāntarāṇy api dṛśyate |</p>\n\n<p>evam eva śrī-viṣṇu-purāṇe śata-dhanur nāmno rājño bhagavad-ārādhana-\ntatparasyāpi veda-vaiṣṇava-nindakālpa-sambhāṣayaiva kukkurādi-yoni-\n<l>prāptir uktā | ataḥ śuśrūṣoḥ śraddadhānasya [BhP 1.2.16] ity ādau āvṛttir</l>\nasakṛd-upadeśāt [Vs 4.1.1] ity ādau ca puruṣāṇāṃ prāyaḥ sāparādhatvābhi-\n(page 72) prāyeṇaivāvṛti-vidhānam | sāparādhānām āvṛtty-apekṣā coktā\npādme nāmāparādha-bhañjana-stotre nāmopalakṣya -</p>\n\n<p>nāmāparādha-yuktānāṃ nāmāny eva haranty agham |\naviśrānti-prayuktāni tāny evārtha-karāṇi ca || iti |</p>\n\n<p>etad-apekṣayaiva trailokya-sammohana-tantrādāv aṣṭādaśākṣarāder āvṛtti-\nvidhānam | yathā -</p>\n\n<lg>\n<l>idānīṃ śṛṇu devi tvaṃ kevalasya manor vidhim |</l>\n<l>daśa-kṛtvo japen mantram āpat-kalpena mucyate ||</l>\n</lg>\n\n<p>sahasra-japtena yathā mucyate mahatainasā |\nayutasya japenaiva mahā-pātaka-nāśanam || ity ādi |</p>\n\n<p>tathā brahma-vaivarte nāmopalakṣya -</p>\n\n<p>hanan brāhmaṇam atyantaṃ kāmato vā surāṃ piban |\nkṛṣṇa kṛṣṇety ahorātraṃ saṅkīrtya śucitām iyāt || ity ādi |</p>\n\n<p>atrāparādhālambanatvenaiva vartamānānāṃ pāpa-vāsanānāṃ\nsahaivāparādhena nāśa iti tātparyam | etādṛśa-pratibandhopekṣayaivoktaṃ\nviṣṇu-dharme -</p>\n\n<lg>\n<l>rāgādi-dūṣitaṃ cittaṃ nāspadaṃ madhusūdane |</l>\n<l>badhnāti na ratiṃ haṃsaḥ kadācit kardamāmbuni ||</l>\n</lg>\n\n<p>na yogyā keśavaṃ stotuṃ vāg duṣṭā cānṛtādinā |\ntamaso nāśanāyālaṃ nendor lekhā ghanāvṛtā || iti |</p>\n\n<p>siddhānām āvṛttis tu pratipadam eva sukha-viśeṣodayārthā | asiddhānām\nāvṛtti-niyamaḥ phala-paryāpit-paryantaḥ | tad-antarāye'parādhāvasthiti-\nvitarkāt | yataḥ kauṭilyam aśraddhā bhagavan-niṣṭhā-cyāvakas tv\nantarābhiniveśo bhakti-śaithilyaṃ sva-bhakty-ādi-kṛta-mānitvam ity evam\nādīni mahat-saṅgādi-lakṣāṇa-bhaktyāpi nivartayituṃ duṣkarāṇi cet tarhi\ntasyāparādhasyaiva kāryāṇi | tāny eva ca prācīnasya tasya liṅgāni | ataeva\nkuṭilātmanām uttamam api nānopacārādikaṃ nāṅgīkaroti bhagavān yathā\ndūtya-gato duryodhanasya | ādhunikānāṃ ca śruta-śāstrāṇām aparādha-\ndoṣena bhagavati śrī-gurau tad-bhaktādiṣu cāntarānādarādāv api sati bahis\ntad-arcanādy-ārambhaḥ kauṭilyam | ataevākuṭila-mūḍhānāṃ\nbhajanābhāsādināpi kṛtārthatvam uktam | kuṭilānāṃ tu bhakty-anuvṛttir api\nna sambhavatīti | skānde śrī-parāśara-vākye dṛśyate -</p>\n\n<p>apuṇyavatāṃ loke mūḍhānāṃ kuṭilātmanām |\nbhaktir bhavati govinde kīrtanaṃ smaraṇaṃ tathā || iti |</p>\n\n<p>tad apekṣayaivoktaṃ viṣṇu-dharme -\nsatyaṃ śatena vighnānāṃ sahasreṇa tathā tapaḥ |\nvighnāyutena govinde nṝṇāṃ bhaktir nivāryate || iti |</p>\n\n<lg>\n<l>ataevāha -</l>\n<l>taṃ sukhārādhyam ṛjubhir ananya-śaraṇair nṛbhiḥ |</l>\n<l>kṛtajñaḥ ko na seveta durārādhyam asādhubhiḥ || [BhP 3.19.36]</l>\n</lg>\n<p>(page 73)\nspaṣṭam || 3.11 | śrī-sūtaḥ || 153 ||</p>\n\n<p>[154]</p>\n\n<p>yathaiva bhagavad-bhaktā apy akuṭilātmano'jñānanugṛhṇanti na tu\nkuṭilātmano vijñān iti dṛśyate | yathā -</p>\n\n<lg>\n<l>dūre hari-kathāḥ kecid dūre cācyuta-kīrtanāḥ</l>\n<l>striyaḥ śūdrādayaś caiva te'nukampyā bhavādṛśām |</l>\n<l>vipro rājanya-vaiśyau vā hareḥ prāptāḥ padāntikam</l>\n<l>śrautena janmanāthāpi muhyanty āmnāya-vādinaḥ || [BhP 11.5.5]</l>\n</lg>\n\n<p>ṭīkā ca - tatra ye'jñās te bhavad-vidhānām anugrāhyā ity āha dūra iti |\njñāna-bala-durvidagdhās tv acikitsyatvād upekṣyā ity āśayetnāha vipra iti |\nity eṣā |\n|| 11.5 || camaso nimim || 154 ||</p>\n\n<p>[155]</p>\n\n<p>athāśraddhā dṛṣṭe śrute'pi tan-mahimādau viparīta-bhāvanādinā\nviśvāsābhāvaḥ | yathā duryodhanasyaiva viśvarūpa-darśanādāv api | ataeva\nyathā -- āpannaḥ saṃsṛtiṃ ghorāṃ yan-nāma vivaśo gṛṇan [BhP 1.1.14] ityādi\nśaunakasya, dantā gajānāṃ kuliśāgra-niṣṭhurāḥ [ViP 1.17.44] iti śrī-\nprahlādasyānubhava-siddhaṃ na tathā sarveṣām | īdṛśam ānuṣaṅgikaṃ\nphalaṃ tu śuddha-bhaktair bhagavan-mahima-khyāpanecchā yadi syāt\ntadaiveṣyate na tu sva-rakṣaṇāya sva-mahima-darśanāya vā | yathaivoktaṃ --</p>\n\n<lg>\n<l>dantā gajānāṃ kuliśāgra-niṣṭhurāḥ</l>\n<l>śīrṇā yad ete na balaṃ mamaitat |</l>\n<l>mahā-vipat-pāta-vināśano'yaṃ</l>\n<l>janārdanānusmaraṇānubhāvaḥ || [ViP 1.17.44]</l>\n</lg>\n\n<p>śrī-parīkṣit-prabhṛtibhis tu tad api neṣṭaṃ, yathā -</p>\n\n<p>dvijopasṛṣṭaḥ kuhakas takṣako vā\n<l>daśatv alaṃ gāyata viṣṇu-gāthāḥ || [BhP 1.19.15]</l></p>\n\n<p>|| spaṣṭam | 1.19 || rājā || 155 ||</p>\n\n<p>[156]</p>\n\n<p>ataevādhunikeṣu mahānubhāva-lakṣaṇavatsu tad-adarśane'pi nāviśvāsaḥ\nkartavyaḥ | kutracid bhagavad-upāsanā-viśeṣeṇaiva tādṛśam ānuṣaṅgikaṃ\nphalam udayate | yathā -</p>\n\n<lg>\n<l>yadaika-pādena sa pārthivārbhakas</l>\n<l>tasthau tad-aṅguṣṭha-nipīḍitā mahī |</l>\n<l>nanāma tatrārdham ibhendra-dhiṣṭhitā</l>\n<l>tarīva savyetarataḥ pade pade || [BhP 4.8.79]</l>\n</lg>\n\n<p>atra sarvātmakatayaiva viṣṇu-samāvdhinā tādṛk phalam uditam | etādṛśy\nupāsanā cāsya bhāvi-jyotir-maṇḍalātmaka-viśva-cālana-padopayogitayoditeti\njñeyam ||</p>\n\n<p>||| 4.9 || śrī-maitreyaḥ || 156 ||</p>\n\n<p>[157]</p>\n\n<p>atha bhagavan-niṣṭhā-cyāvaka-vastv-antarābhiniveśo yathā -</p>\n\n<p>evam aghaṭamāna-manorathākula-hṛdayo mṛga-dārakābhāsena svārabdha-\nkarmaṇā yogārambhaṇato vibhraṃśitaḥ sa yoga-tāpaso bhagavad-ārādhana-\nlakṣaṇāc ca | [BhP 5.8.26] iti | (page 74)</p>\n\n<p>sa śrī-bharataḥ | atraivaṃ cintyaṃ bhagavad-bhakty-antarāyakaṃ sāmānyam\nārabdha-karma na bhavitum arhati durbalatvāt | tataḥ\n^rācīnāparādhātmakam eva tal labhyata indradyumnādīnām iveti ||</p>\n\n<p>|| 5.8 || śrī-śukaḥ || 157 ||</p>\n\n<p>[158]</p>\n\n<p>kecit tu sādhāraṇasyaiva prārabdhasya tādṛśeṣu bhakteṣu prābalyaṃ tad-\nutkaṇṭhā-vardhanārthaṃ svayaṃ bhagavataiva kriyata iti manyante | sā ca\nvarṇitā mṛga-dehaṃ prāptasya tasya | tathaiva śrī-nāradasya pūrva-janmani\njāta-rater api kaṣāya-rakṣaṇam āha -</p>\n\n<lg>\n<l>hantāsmin janmani bhavān mā māṃ draṣṭum ihārhati |</l>\n<l>avipakva-kaṣāyāṇāṃ durdarśo'haṃ kuyoginām || [BhP 1.6.22]</l>\n</lg>\n<p>spaṣṭam || 1.6 || śrī-bhagavān || 158 ||</p>\n\n<p>[160]</p>\n\n<p>tad evam aparādha-hetuka-tad-abhiniveśodāharaṇaṃ gajendrādīnāṃ\nviṣayāvasthāyāṃ kāryam | atha bhakti-śaithilyaṃ yenādhyātmikādi-sukha-\nduḥkha-niṣṭhaivollasati | bhakti-tat-parāṇāṃ tu tatrānādaro bhavati | yathā\nsahasra-nāma-stotre -</p>\n\n<p>na vāsudeva-bhaktānām aśubhaṃ vidyate kvacit |\njanma-mṛtyu-jarā-vyādhi-bhayaṃ cāpy upajāyate || iti |</p>\n\n<p>yā tu sat-sādhakasya manuṣya-deha-rirakṣiṣā jāyate sāpy upāsanā-vṛddhi-\nlobhena na tu deha-mātra-rirakṣiṣayeti | na tayā ca bhakti-tātparya-hāniḥ |\ntad evaṃ viveka-sāmarthya-yuktasyāpi bhakti-tātparya-vyatireka-gamyaṃ tac-\nchaithilyaṃ madhye madhye rucyamānayā bhaktyā yad dūrīkriyate tad-\naparādhālambaname eveti gamyate | ataevāparādhānumānāpravṛtter mūḍhe\ncāsamarthe cālpena siddhiḥ samartheva | tatra dīna-dayāloḥ śrī-bhagavataḥ\nkṛpā cādhikā pravartate |</p>\n\n<p>kiṃ ca viveka-sāmarthya-yukte smapraty api yo'parādhāpāto bhavati so'tyanta-\ndaurātmyād eva tad-viparīte tu nātidaurātmyād iti viduṣaḥ samarthasya\nśatadhanupo'ntarāyo'nanta-ravi-hita-bhagavad-upāsanasyāpi yukta eva |\nmūḍhānāṃ tu mūṣikādīnām aparādhe'pi siddhis tathaiva yuktā |\ndaurātmyābhāvena bhajana-svarūpa-prabhāvasyāparādham atikramyodayāt |</p>\n\n<p>atha bhaktyādi-kṛtābhimānatvaṃ cāparādha-kṛtam eva vaiṣṇavāvamānādi-\nlaksaṇāparādhāntara-janakatvāt | yathā dakṣasya prāktana-śrī-\nśivāparādhena prācetasatvāvasthāyāṃ śrī-nāradāparādha-janmāpi dṛśyate |\ntad evaṃ yaḥ sakṛd bhajanādinaiva phalodaya uktas tad yathāvad eva, yadi\nprācīno'rvācīno vāparādho na syāt | maraṇe tu sarvathā sakṛd eva yathā\nkathañcid api bhajanam apekṣate, tatra hi tasyaiva sakṛd api bhagavan-nāma-\ngrahaṇādikaṃ jāyate, yasya pūrvatra vātra vā janmani siddhena bhagavad-\nārādhanādinā tadānīṃ svīya-prabhāvaṃ prakaṭayatānantaram eva bhagavat-\nsākṣātkāro gamyate |</p>\n\n<p>yaṃ yaṃ vāpi smaran bhāvaṃ\ntyajanty ante kalevaram |\ntaṃ tam evaiti kaunteya\n<l>sadā tad-bhāva-bhāvitaḥ || [Gītā 8.6] (page 75) iti śrī-gītopaniṣadbhyaḥ |</l></p>\n\n<p>tato'parādhābhāvā tat-kṣayārthaṃ na tatrāvṛtty-apekṣayā | yathājāmilasya\nna tathā kṛta-tan-nāma-śravaṇādīnām api yama-dūtānām | yathāha --</p>\n\n<lg>\n<l>athāpi me durbhagasya vibudhottama-darśane |</l>\n<l>bhavitavyaṃ maṅgalena yenātmā me prasīdati || [BhP 6.2.32]</l>\n</lg>\n\n<p>pūrveṇa maṅgalena mahatā puṇyeneti ṭīkā ca |</p>\n\n<p>[160]</p>\n\n<p>vyatirekeṇāha --</p>\n\n<lg>\n<l>anyathā mriyamāṇasya nāśucer vṛṣalī-pateḥ |</l>\n<l>vaikuṇṭha-nāma-grahaṇaṃ jihvā vaktum ihārhati || [BhP 6.2.33]</l>\n</lg>\n\n<p>spaṣṭam || 6.2 || śrīmān ajāmilaḥ || 159-160 ||</p>\n\n<p>[161]</p>\n\n<p>yat tu śrī-bharatasya mṛga-śarīraṃ tyajato nāmāni gṛhītvāpi śarīrāntara-\nprāptis tatrāpi sākṣād-bhāva-prāptir eva tādṛśānāṃ hṛdi sadāvirbhāvāt |\nevam ajāmilasya pūrva-śarīra-sthitāv api jñeyam | tato maraṇa-samaye sakṛd-\nbhajanasyānantaram eva kṛtārthatva-prāpaṇe vyabhicāro na syāt | ataevāha -</p>\n\n<lg>\n<l>etāvān sāṅkhya-yogābhyāṃ sva-dharma-pariniṣṭhayā |</l>\n<l>bhagavaty acalo bhāvo yad bhāgavata-saṅgataḥ || [BhP 2.3.11]</l>\n</lg>\n\n<p>ṭīkā ca - etāvān eva janmano lābhaḥ phalam | tam āha nārāyaṇa-smṛtir iti |\nsāṅkhyādibhiḥ sādhya iti teṣāṃ svātantryeṇa lābhatvaṃ vārayati | ante ca\nsmṛtiḥ paro lābho na tan-mahimā vaktuṃ śakyate ity eṣā |</p>\n\n<p>nāma-kaumudī-kāraiś cāntima-pratyayo'bhyarhita ity uktam ||</p>\n\n<p>|| 2.1 || śrī-śukaḥ || 161 ||</p>\n\n<p>[162]</p>\n\n<p>ataevājāmilasyānyadāpi putropacāritaṃ nārāyaṇa-nāma gṛhṇataḥ -</p>\n\n<lg>\n<l>prayāṇe cāprayāṇe ca yan nāma smaratāṃ nṝṇām |</l>\n<l>sadyo naśyati pāpaugho namas tasmai cid-ātmane ||</l>\n</lg>\n\n<p>iti pādma-deva-dyuti-stotrānusāreṇa jarā-maraṇa-daśāyām api sakala-\nkaśmala-nirasanāni tava guṇa-kṛta-nāma-dheyāni [BhP 5.3.14] iti pañcamokta-\nsthitāpi-śabdena ca prathama-nāma-grahaṇād eva kṣīṇa-sarva-pāpasyāpi\nmaraṇe yan-nāma-grahaṇaṃ tat-praśaṃsaiva śrūyate | tatrāpy āvṛttyā -</p>\n\n<lg>\n<l>athainaṃ māpanayata kṛtāśeṣāgha-niṣkṛtam |</l>\n<l>yad asau bhagavan-nāma mriyamāṇaḥ samagrahīt || [BhP 6.2.13]</l>\n</lg>\n\n<p>ity ādi | aśeṣa-śabdo'tra vāsanā-paryantaḥ | agha-śabdaś cāparādha-paryanta\niti | atra maraṇe sarveṣāṃ dainyādayo'pi śrī-bhagavat-kṛpātiśaya-dvāram iti\ndraṣṭavyam |</p>\n\n<p>|| 6.1 || śrī-viṣṇu-dūtāḥ yama-dūtān || 162 ||</p>\n\n<p>[163]</p>\n\n<p>tad evam adhikāri-viśeṣaṃ prāpyaiva tat-tat-phalodayo draṣṭavyaḥ | yathaiva\n<l>pūrvam udāhṛtam | yathā ca jāta-ruciṃ prāpya -- (page 76)</l></p>\n\n<lg>\n<l>tava vikrīḍitaṃ kṛṣṇa nṛṇāṃ parama-maṅgalam |</l>\n<l>karṇa-pīyūṣam āsādya tyajanty anya-spṛhāṃ janāḥ || [BhP 11.6.44]</l>\n</lg>\n\n<lg>\n<l>ataevoktam -</l>\n<l>na krodho na ca mātsaryaṃ na lobho na śubhā matiḥ |</l>\n<l>bhavanti kṛta-puṇyānāṃ bhaktānāṃ puruṣottama || iti ||</l>\n</lg>\n\n<p>|| 11.6 || śrīmad-uddhavaḥ || 163 ||</p>\n\n<p>[164]</p>\n\n<p>jāta-premāṇaṃ prāpya -</p>\n\n<lg>\n<l>naiṣātiduḥsahā kṣun māṃ tyaktodam api bādhate |</l>\n<l>pibantaṃ tvan-mukhāmbhoja- cyutaṃ hari-kathāmṛtam || [BhP 10.1.13]</l>\n</lg>\n\n<p>spaṣṭam || 10.1 || śrī-rājā || 164 ||</p>\n\n<p>[165]</p>\n\n<p>vyākhyāte yathā kathañcid bhajana-samyag-bhajanāvṛttī | tad evaṃ bhagavad-\narpita-dharmādi-sādhyatvāt tāṃ vinānyeṣām akiñcitkaratvāt tasyāḥ svata eva\nsamarthatvāt sva-leśena svābhāsādināpi paramārtha-paryanta-prāpakatvāt\nsarveṣāṃ varṇānāṃ nityatvāt sākṣād bhakti-rūpaṃ tat-sāmmukhyam\nevātrābhidheyaṃ vastv iti sthitam | iyam eva kevalatvād ananyatākhyā |</p>\n\n<lg>\n<l>ananyāś cintayanto māṃ ye janāḥ paryupāsate |</l>\n<l>teṣāṃ nityābhiyuktānāṃ yogakṣemaṃ vahāmy aham ||</l>\n</lg>\n\n<lg>\n<l>ye'py anyadevatābhaktā yajante śraddhayānvitāḥ |</l>\n<l>te'pi mām eva kaunteya yajanty avidhipūrvakam || [Gītā 9.22-23]</l>\n</lg>\n\n<p>iti vākya-dvaye'nvaya-vyatirekoktyā | ananyatvaṃ nāma hy anyopāsanā-\nrāhityena tad-bhajanam ucyate | ittham evāṅgīkṛtam -- api cet sudurācāro\nbhajate mām ananyabhāk [Gītā 9.30] ity ādau | tasyāś ca mahā-durbodhatvaṃ\nmahā-durlabhatvaṃ coktam -- dharmaṃ tu sākṣād bhagavat-praṇītaṃ na vai\nvidur ṛṣayo nāpi devāḥ [BhP 6.3.19] ity ādau, ye'bhyarthitām api ca no nṛ-\ngatiṃ prapannā [BhP 3.15.24] ity ādau ca |</p>\n\n<p>tad evaṃ tasyāḥ śravaṇādi-rūpāyāḥ sākṣād-bhakteḥ sarva-vighna-nivāraṇa-\npūrvaka-sākṣād-bhagavat-prema-phaladatve sthite parama-durlabhatve ca saty\nanya-kāmanayā ca nābhidheyatvam | tathā caturthe --</p>\n\n<p>taṃ durārādhyam ārādhya satām api durāpayā |\n<l>ekānta-bhaktyā ko vāñchet pāda-mūlaṃ vinā bahiḥ || [BhP 4.24.55] iti |</l></p>\n\n<p>tan-mātrakām anāyāṃ ca bhakter evākiñcanatvam akāmatvaṃ ca\nsaṃjñāpitam |</p>\n\n<lg>\n<l>matto'py anantāt parataḥ parasmāt</l>\n<l>svargāpavargādhipater na kiñcit |</l>\n<l>yeṣāṃ kim u syād itareṇa teṣām</l>\n<l>akiñcanānāṃ mayi bhakti-bhājām || [BhP 5.5.25]</l>\n</lg>\n\n<p>iti śrī-ṛṣabhadeva-vākyāt | akāmaḥ sarva-kāmo vā ity ādeś ca | tathā iyam\nevaikāntitety ucyate -</p>\n\n<p>ekāntino yasya na kañcanārthaṃ\nvāñchanti ye vai bhagavat-prapannāḥ [BhP 8.3.20] iti gajendra-vākyam |</p>\n\n<p>(page 77)\nevaṃ pralobhyamāno'pi\nvarair loka-pralobhanaiḥ |\nekāntitvād bhagavati\n<l>naicchat tān asurottamaḥ || [BhP 7.9.55] iti nārada-vākyāc ca |</l></p>\n\n<p>ataevoktaṃ gāruḍe -\nekāntena sadā viṣṇau yasmād eva parāyaṇāḥ |\n<l>tasmād ekāntinaḥ proktās tad-bhāgavata-cetasaḥ || [GarP 1.231.14] iti |</l></p>\n\n<lg>\n<l>eṣaivopadiṣṭā śrī-gītopaniṣatsu -</l>\n<l>bhaktyā tv ananyayā śakya aham evaṃvidho'rjuna |</l>\n<l>jñātuṃ draṣṭuṃ ca tattvena praveṣṭuṃ ca parantapa ||</l>\n</lg>\n\n<lg>\n<l>mat-karma-kṛn mat-paramo mad-bhaktaḥ saṅga-varjitaḥ |</l>\n<l>nirvairaḥ sarva-bhūteṣu yaḥ sa mām eti pāṇḍava || [Gītā 11.54-55]</l>\n</lg>\n\n<p>mat-karma śravaṇa-kīrtanādi | aham eva paramaḥ sādhanatvena sādhyatvena\nca yasya | ataeva sādhana-sādhyāntara-saṅga-vivarjita iti vyākhyeyam | imām\neva bhaktim āha -</p>\n\n<lg>\n<l>tasmād arthāś ca kāmāś ca dharmāś ca yad-apāśrayāḥ |</l>\n<l>bhajatānīhayātmānam anīhaṃ harim īśvaram || [BhP 7.7.48]</l>\n</lg>\n\n<p>yad-apāśrayā yad-adhīnāḥ | taṃ harim ity anvayaḥ | anīhayā kāmanā-\ntyāgena | anīhaṃ tathaiva kāmanā-śūnyam | icchākāṅkṣā-spṛhehātṛṅ ity\namaraḥ |</p>\n\n<p>|| 7.7 || śrī-prahlādo'sura-bālakān || 165 ||</p>\n\n<p>[166]</p>\n\n<p>tathaivobhayoḥ kāmanā-śūnyatvaṃ svayam evāha -</p>\n\n<lg>\n<l>āśāsāno na vai bhṛtyaḥ svāminy āśiṣa ātmanaḥ |</l>\n<l>na svāmī bhṛtyataḥ svāmyam icchan yo rāti cāśiṣaḥ ||</l>\n</lg>\n\n<lg>\n<l>ahaṃ tv akāmas tvad-bhaktas tvaṃ ca svāmy anapāśrayaḥ |</l>\n<l>nānyathehāvayor artho rāja-sevakayor iva || [BhP 7.10.5]</l>\n</lg>\n\n<p>spaṣṭam || 7.10 || śrī-prahlādaḥ śrī-nṛsiṃhadevam || 166 ||</p>\n\n<p>[167]</p>\n\n<p>evam evāha -</p>\n\n<lg>\n<l>naivātmanaḥ prabhur ayaṃ nija-lābha-pūrṇo</l>\n<l>mānaṃ janād aviduṣaḥ karuṇo vṛṇīte |</l>\n<l>yad yaj jano bhagavate vidadhīta mānaṃ</l>\n<l>tac cātmane prati-mukhasya yathā mukha-śrīḥ || [BhP 7.9.11]</l>\n</lg>\n\n<p>ayaṃ prabhur ātmano mānaṃ janān nija-bhaktān na vṛṇīte necchati | tatra\nhetur nijasya bhaktasyaiva lābhena pūrṇaḥ parama-santuṣṭaḥ | hetv-antaraṃ\nkaruṇaḥ pūjārthaṃ tat-prayāsādāv asahiṣṇuḥ | kathambhūtāj janād\naviduṣaḥ | pitur agre bālakavat tasyāgre na kiñcid api jānataḥ | eṣā svasya\njanaika-vargatvena dainyoktiḥ yad vā tad-āveśenānyat kiñcid api na jānata ity\narthaḥ | ubhayatra pakṣe'pi tac ca tasya kāruṇya-hetur iti bhāvaḥ | tarhi kiṃ\n<l>janas tasya pūjāṃ na kuruta ity āśaṅkyāha yad iti | sa ca (page 78) jano yaṃ</l>\nyaṃ mānaṃ bhagavate vidadhīta sampādayati sa sarvo'py ātmārtham eva | tat-\nsambhāvanā-mātreṇaiva sva-sammānanābhimananāt sukhaṃ manyamānas\ntan-mānaṃ karoty evety arthaḥ | tat-sammāna-mātreṇa sva-sammānaś ca |\ntad-eka-jīvanasya taj-janasya yukta eveti dṛṣṭāntam āha - yathā mukhe yā\nśobhā kriyate tan-mātram eva pratimukhasya śobhaiva bhavati nānyad iti ||</p>\n\n<p>|| 7.9 || śrī-prahlādaḥ śrī-nṛsiṃham || 167 ||</p>\n\n<p>[168]</p>\n\n<p>ataevāha -</p>\n\n<lg>\n<l>nālaṃ dvijatvaṃ devatvam ṛṣitvaṃ vāsurātmajāḥ |</l>\n<l>prīṇanāya mukundasya na vṛttaṃ na bahu-jñatā ||</l>\n</lg>\n\n<lg>\n<l>na dānaṃ na tapo nejyā na śaucaṃ na vratāni ca |</l>\n<l>prīyate'malayā bhaktyā harir anyad viḍambanam || [BhP 7.7.51-52]</l>\n</lg>\n\n<p>amalayā niṣkāmayā viḍambanaṃ naṭana-mātram | ataḥ sakāma-bhaktasyāpi\nbhakter naṭana-mātratvāt | yathā pareṣām api naṭānāṃ kvacit tad-\nanukaraṇaṃ tathaiveti | tatra sakāmatvam aihikaṃ pāralaukikaṃ ceti dvividhaṃ\ntat sarvam eva niṣidhyate | śrī-nāgapatnī-vacanādau na pārameṣṭhyaṃ na\nmahendra-dhiṣṇyam ity ādinā | tasmād vaivasvata-manu-putrasya pṛṣadhrasya\ntu mumukṣor api ekāntitva-vyapadeśo gauṇa eva boddhavyaḥ |</p>\n\n<lg>\n<l>mā māṃ pralobhayotpattyā saktaṃkāmeṣu tair varaiḥ |</l>\n<l>tat-saṅga-bhīto nirviṇṇo mumukṣus tvām upāśritaḥ || [BhP 7.10.2]</l>\n</lg>\n\n<p>ity atra śrī-prahlāda-vākye mumukṣā tu kāma-tyāgecchaiva |</p>\n\n<lg>\n<l>yadi dāsyasi me kāmān varāṃs tvaṃ varadarṣabha |</l>\n<l>kāmānāṃ hṛdy asaṃrohaṃ bhavatas tu vṛṇe varam || [BhP 7.10.7] iti</l>\n</lg>\n<p>vakṣamāṇāt |</p>\n\n<p>bhakti-yogasya tat sarvam antarāyatayārbhakaḥ [BhP 7.10.1] iti śrī-nāradena\nprāg uktatvāc ca | evaṃ śrīmad-ambarīṣasya yajña-vidhānam api loka-\nsaṅgrahārthakam eva jñeyam | tam uddiśyāpy ekānta-bhakti-bhāvenety\nuktam asti | tatra caihikaṃ niṣkāmatvaṃ bhaktyā jīvikāpy upārjanaṃ yat tad\nabhāva-mayam api boddhavyam | viṣṇuṃ yo nopajīvati it gāruḍe śuddha-\nbhakta-lakṣaṇam |</p>\n\n<lg>\n<l>mauna-vrata-śruta-tapo-'dhyayana-sva-dharma-</l>\n<l>vyākhyā-raho-japa-samādhaya āpavargyāḥ |</l>\n<l>prāyaḥ paraṃ puruṣa te tv ajitendriyāṇāṃ</l>\n<l>vārtā bhavanty uta na vātra tu dāmbhikānām || [BhP 7.9.46]</l>\n</lg>\n\n<p>iti śrī-prahlāda-vākyavat | maunādaya evājitendriyāṇāṃ vārtā jīvanopāyā\nbhavanti | dāmbhikānāṃ tu vārtā api bhavanti na vā dambhasyāniyata-\nphalatvād ity arthaḥ | ataevoktaṃ -</p>\n\n<p>ārādhanaṃ bhagavata īhamānā nirāśiṣaḥ |\n<l>ye tu necchanty api paraṃ te svārtha-kuśalāḥ smṛtāḥ || [BhP 6.18.74] iti |</l>\n(page 79)\nparaṃ mokṣam apīti ṭīkā ca | tasmāt sādhūktaṃ nālaṃ dvijatvam ity ādi |</p>\n\n<p>|| 7.7 || śrī-prahlādo'sura-bālakān || 168 ||</p>\n\n<p>[169]</p>\n\n<p>tato'syā eva bhakteḥ sarva-śāstra-sāratvam āha -</p>\n\n<lg>\n<l>śravaṇaṃ kīrtanaṃ viṣṇoḥ smaraṇaṃ pāda-sevanam |</l>\n<l>arcanaṃ vandanaṃ dāsyaṃ sakhyam ātma-nivedanam ||</l>\n</lg>\n\n<lg>\n<l>iti puṃsārpitā viṣṇau bhaktiś cen nava-lakṣaṇā |</l>\n<l>kriyeta bhagavaty addhā tan manye'dhītam uttamam || [BhP 7.5.23-24]</l>\n</lg>\n\n<p>śravaṇa-kīrtane tadīya-nāmādīnāṃ smaraṇaṃ ca | pāda-sevanaṃ paricaryā |\narcanaṃ vidhy-ukta-pūjā | vandanaṃ namaskāraḥ | dāsyaṃ tad-dāso'smīty\nabhimānam | sakhyaṃ bandhu-bhāvena tadīya-hitāśaṃsanam | ātma-\nnivedanaṃ gavāśvādi-sthānīyasya sva-dehādi-saṅghātasya tad-eka-\nbhajanārthaṃ vikraya-sthānīyaṃ tasminn arpaṇaṃ, yatra tad-bharaṇa-pālana-\ncintāpi svayaṃ na kriyate | udāhṛtāni caitāni prācīnaiḥ |</p>\n\n<lg>\n<l>śrī-viṣṇoḥ śravaṇe parīkṣid abhavad vaiyāsakiḥ kīrtane</l>\n<l>prahlādaḥ smaraṇe tad-aṅghri-bhajane lakṣmīḥ pṛthuḥ pūjane |</l>\n<l>akrūras tv abhivandane kapi-patir dāsye'tha sakhye'rjunaḥ</l>\n<l>sarvasvātma-nivedane balir abhūt kṛṣṇāptir eṣāṃ parā || [Padyāvalī 53]</l>\n</lg>\n\n<p>iti nava-lakṣaṇāni yasyāḥ sā bhagavati tad-viṣayikā | addhā sākṣād-rūpāṃ\nna tu karmādy-arpaṇa-rūpā pāramparikī bhaktir iyam | tatrāpi śrī-viṣṇāv\nevārpitā tad-artham evedam iti bhāvitā | na tu dharmārthādiṣv arpitā |\nevambhūtā cet kriyate tadā tena kartrā yad adhītaṃ tad uttamaṃ manya ity\nartham | tathā ca śrī-gopāla-tāpanī-śrutiḥ -</p>\n\n<p>bhaktir asya bhajanam | tad ihāmutropādhi-nairāsyenaivāmuṣmin manaḥ-\nkalpanam | etad eva ca naiṣkarmyam || [GTU 1.14]</p>\n\n<p>ataeva nava-lakṣaṇeti samuccayo nāvaśyakaḥ | ekenaivāṅgena\nsādhyāvyabhicāra-śravaṇāt | kvacid anyāṅga-miśraṇaṃ tu tathāpi bhinna-\nśraddhā-rucitvāt | tato nava-lakṣaṇa-śabdena bhakti-sāmānyoktyā tan-\nmātrānuṣṭhānaṃ vidhīyata iti jñeyam | tato nava-lakṣaṇatvaṃ cāsyā anyeṣām\napy aṅgānāṃ tad-antarbhāvād uktam ||</p>\n\n<p>|| 7.5 || śrī-prahlādaḥ sva-pitaram || 169 ||</p>\n\n<p> [170]</p>\n\n<p>athāsyā akiñcanākhyāyā bhakteḥ sarvordhva-bhūmikāvasthitiḥ | adhikāri-\nviśeṣa-niṣṭhatvaṃ ca darśayituṃ prakriyāntaram | tatra para-tattvasya\nvaimukhyasya parihārāya yathā-kathañcit sāmmukhya-mātraṃ kartavyatvena\nlabhyate | tac ca tridhā - nirviśeṣa-rūpasya tadīya-brahmākhyāvirbhāvasya\njñāna-rūpam | sa-viśeṣa-rūpasya ca tadīya-bhagavad-ākhyāvirbhāvasya\nbhakti-rūpam iti dvayam | tṛtīyaṃ ca tasya dvayasyaiva dvāraṃ karmārpaṇa-\nrūpam iti | tad etat trayaṃ puruṣa-yogyatā bhedena vyavasthāpayituṃ loke\njñāna-karma-bhaktīnām evopāyatvaṃ nānyeṣām ity anuvadati -- (page 80)</p>\n\n<lg>\n<l>yogās trayo mayā proktā nṝṇāṃ śreyo-vidhitsayā |</l>\n<l>jñānaṃ karma ca bhaktiś ca nopāyo'nyo'sti kutracit || [BhP 11.20.6]</l>\n</lg>\n\n<p>yogāḥ upāyāḥ | mayā śāstra-yoninā śreyāṃsi mukti-tri-varga-premāṇi | anena\nbhakteḥ karmatvaṃ ca vyāvṛttam |</p>\n\n<p>[171]</p>\n\n<p>teṣvadhikāri-hetūn āha dvābhyām -</p>\n\n<lg>\n<l>nirviṇṇānāṃ jñāna-yogo nyāsinām iha karmasu |</l>\n<l>teṣv anirviṇṇa-cittānāṃ karma-yogas tu kāminām ||</l>\n</lg>\n\n<lg>\n<l>yadṛcchayā mat-kathādau jāta-śraddhas tu yaḥ pumān |</l>\n<l>na nirviṇṇo nāti-sakto bhakti-yogo'sya siddhi-daḥ || [BhP 11.20.7-8]</l>\n</lg>\n\n<p>iha eṣāṃ madhye nirviṇṇām aihika-pāralaukika-viṣaya-pratiṣṭhā-sukheṣu\nviraktānām ata eva tat-sādhana-bhūteṣu laukika-vaidika-karmasu nyāsināṃ\ntāni tyaktavatām ity arthaḥ | pada-dvayena dṛḍha-jāta-mumukṣūṇām\natrābhipretam | eṣāṃ jñāna-yogaḥ siddhida ity uttareṇānvayaḥ | kāmināṃ tat-\ntat-sukheṣu rāgiṇām ataeva teṣu karmasu anirviṇṇa-cittānāṃ tāni tyaktam\nasamarthānāṃ karma-yogaḥ siddhidaḥ tat-saṅkalpānurūpa-phaladaḥ |</p>\n\n<p>atha te vai vidanty atitaranti na deva-māyām [BhP 2.5.45] ity ādau tiryag-janā\napi ity anena bhakty-adhikāre karmādivat jātyādi-kṛta-niyamātikramāt\nśraddhā-mātraṃ hetur ity āha yadṛcchayeti | yadṛcchayā kenāpi parama-\nsvatantra-bhagavad-bhakta-saṅga-tat-kṛpā-jāta-maṅgalodayena | yad uktaṃ\nśuśrūṣoḥ śraddadhānasya [BhP 1.2.16] ity ādi | tad etat padyaṃ svayam evāgre\nvyākhyāsyate dvābhyāṃ --</p>\n\n<p>jāta-śraddho mat-kathāsu nirviṇṇaḥ sarva-karmasu\n<lg>\n<l>veda duḥkhātmakaṃ kāmān parityāge'py anīśvaraḥ</l>\n<l>tato bhajeta māṃ prītaḥ śraddhālur dṛṭha-niścayaḥ</l>\n<l>juṣamāṇaś ca tān kāmān duḥkhodarkāṃś ca garhayan || [BhP 11.20.27-28]</l>\n</lg></p>\n\n<p>kathety upalakṣaṇaṃ mat-kathādiṣu etad eva kevalaṃ paramaṃ śreya iti jāta-\nviśvāsaḥ | ataevānyeṣu karmasu udvignaḥ kintu vartamāneṣu prācīna-puṇya-\nkarma-phala-bhāgeṣu evambhūta ity āha vedeti |</p>\n\n<p>tatas tān vedety-ādi-vyākhyā | tān na nirviṇṇo nātisakta ity evaṃ-lakṣaṇām\navasthāṃ ārabhyaivety arthaḥ | māṃ bhajeta madīyānanyākhya-bhakty-\nadhikārī syāt, na tu jñānavaj jāte samyag vairāgya eva tasyāḥ svataḥ\n<lg>\n<l>śaktimattvenānya-nirapekṣatvād ity arthaḥ anantaraṃ ca vakṣyate --</l>\n<l>tasmān mad-bhakti-yuktasya yogino vai mad-ātmanaḥ |</l>\n<l>na jñānaṃ na ca vairāgyaṃ prāyaḥ śreyo bhaved iha ||</l>\n</lg></p>\n\n<l>yat karmabhir yat tapasā jñāna-vairāgyataś ca yat | [BhP 11.20.31-32] ity ādi |</l>\n\n<p>na ca karma-nirveda sāpekṣatvam āpatitam | sa tu bhakteḥ sarvottamatva-\nviśvāsena svata eva pravartate | nirviṇṇa ity anuvāda-mātram | ataeva yadyapi\njñāna-karmaṇor api śraddhāpekṣāsty eva (page 81) tāṃ vinā bahir antaḥ\nsamyak pravṛtty-anupapattes tathāpy atra śraddhā-mātrasya kāraṇatvena\nviśeṣatas tad-aṅgīkāraḥ | atrāpi ca tad-apekṣā pūrvavat samyak-pravṛtty-\narthaiva, tāṃ vinā ananyatākhya-bhaktis tathā na pravartate | kadācit kiñcit\n<l>pravṛttyā ca naśyatīti | ataeva na nirviṇṇo nātisaktaḥ [BhP 11.20.8] ity</l>\nasyānantaram api mat-kathā-śravaṇādau vā [BhP 11.24.9] ity atra śraddhāyāṃ\njātāyām eva karma-parityāgo vihitaḥ | bhakti-mātraṃ tu tāṃ vinā siddhyati |</p>\n\n<p>sakṛd api parigītaṃ śraddhayā helayā vā\nbhṛguvara nara-mātraṃ tārayet kṛṣṇa-nāma | ity ādau |</p>\n\n<lg>\n<l>satāṃ prasaṅgān mama vīrya-saṃvido</l>\n<l>bhavanti hṛt-karṇa-rasāyanāḥ kathāḥ |</l>\n<l>taj-joṣaṇād āśv apavarga-vartmani</l>\n<l>śraddhā ratir bhaktir anukramiṣyati || [BhP 3.25.25]</l>\n</lg>\n\n<p>ity ādau ca tat-pūrvato'pi tasyāḥ phala-dātṛtva-śravaṇāt |</p>\n\n<lg>\n<l>mriyamāṇo harer nāma gṛṇan putropacāritam |</l>\n<l>ajāmilo'py agād dhāma kim uta śraddhayā gṛṇan || [BhP 6.2.49}</l>\n</lg>\n\n<p>ity ādau tathā phala-dātṛtva-sauṣṭhava-śravaṇāc ca | sā ca śraddhā\nśāstrābhidheyāvadhāraṇasyaivāṅgaṃ tad-viśvāsa-rūpatvāt | tato\nnānuṣṭhānāṅge praviśati | bhaktiś ca phalotpādane vidhi-sāpekṣāpi na syād\ndāhādi-karmaṇi vahny-ādivat | bhagavac-chravaṇa-kīrtanādīnāṃ svarūpasya\ntādṛśa-śaktitvāt | tatas tasyāḥ śraddhādy-apekṣā kutaḥ syāt | ataḥ śraddhāṃ\nvinā ca kvacin-mūḍhādāv api siddhir dṛśyate śraddhayā helayā vā ity ādau |\nhelā tv aparādha-rūpādy-abuddhi-pūrvaka-kṛtā ced daurātmyābhāve na\nbhaktyā bādhyata ity uktam eva | jñāna-bala-durvidagdhādau tu tad-\nvaiparītyena bādhyate | yathā matsareṇa nāmādikaṃ gṛhṇāti veṇe | kvacid\nvastu-śaktir bādhitā dṛśyate | ārdrendhanādau vahni-śaktir iva |</p>\n\n<lg>\n<l>śraddhayopāhṛtaṃ preṣṭhaṃ bhaktena mama vāry api |</l>\n<l>bhūry apy abhaktopahṛtaṃ na me toṣāya kalpate || [BhP 11.27.18]</l>\n</lg>\n\n<p>ity atra śraddhā-bhakti-śabdābhyām ādara evocyate | sa tu bhagavat-toṣa-\nlakṣaṇa-phala-viśeṣasyotpattāvanādara-lakṣaṇa-tad-vighātakāparādhasya\nnirasana-paraḥ | tasmāt śraddhā na bhakty-aṅgaṃ kintu karmaṇy arthi-\nsamartha-vidvat tāvad ananyatākhyāyāṃ bhaktau adhikāri-viśeṣaṇam evety\nataeva tad-viśeṣaṇatvenaivoktaṃ yadṛcchayā mat-kathādau jāta-śraddhas tu\nyaḥ pumān [BhP 11.20.8] iti, jāta-śraddho mat-kathāsu [BhP 11.20.27] iti ca |</p>\n\n<p>atra tām ārabhyety arthena lyab-lope pañcamy-antena tata iti\npadenānavadhika-nirdeśenātmārāmatāvasthāyām api sā keṣāṃcit pravartata\niti tasyāḥ sāmrājyam abhipretam | anantaraṃ ca vakṣyate na kiñcit sādhavo\ndhīrāḥ [BhP 11.20.34] iti | ataḥ sāmrājya-jñāpanayā tāṃ vinā karma-jñāne api\nna sidhyata iti ca jñāpitam | tad evam ananya-bhakty-adhikāre hetuṃ śraddhā-\nmātram uktvā sa yathā bhajet tathā śikṣayati sa śraddhālur viśvāsavān |\nprīto jātāyāṃ rucāv āsaktaḥ | dṛḍha-niścayaḥ sādhanādhyavasāya-bhaṅga-\nrahitaḥ san sahasā tyaktum (page 82) asamarthatvāt kāmān juṣamāṇaś ca\ngarhayaṃś ca | garhaṇe hetuḥ - duḥkhodarkān śokādi-kṛd-uttara-kālān iti |\natra kāmā apāpa-karā eva jñeyāḥ | śāstre kathañcid apy\nanyānuvidhānāyogāt | pratyuta --</p>\n\n<lg>\n<l>para-patnī-para-dravya-para-hiṃsāsu yo matim |</l>\n<l>na karoti pumān bhūpa toṣyate ten keśavaḥ || [ViP 3.8.14]</l>\n</lg>\n\n<p>iti viṣṇu-purāṇa-vākyādau karmārpaṇāt pūrvam eva tan-niṣedhāt | atraiva\nca niṣkāma-karmaṇy api yady anyan na samācaret [BhP 11.20.10] iti\nvakṣyamāṇa-niṣedhāt | karma-parityāga-vidhānena sutarāṃ duṣkarma-\nparityāga-pratyāsatteḥ | viṣṇu-dharme --</p>\n\n<lg>\n<l>maryādāṃ ca kṛtāṃ tena yo bhinatti sa mānavaḥ |</l>\n<l>na viṣṇu-bhakto vijñeyaḥ sādhu-dharmārcito hariḥ ||</l>\n</lg>\n\n<p>iti vaiṣṇaveṣv api tan-niṣedhāt |</p>\n\n<lg>\n<l>yat-pāda-sevābhirucis tapasvinām</l>\n<l>aśeṣa-janmopacitaṃ malaṃ dhiyaḥ |</l>\n<l>sadyaḥ kṣiṇoty anvaham edhatī satī</l>\n<l>yathā padāṅguṣṭha-viniḥsṛtā sarit || [BhP 4.21.31]</l>\n</lg>\n\n<p>ity atra sadyaḥ-śabda-prayogeṇa jāta-mātra-rucīnām --</p>\n\n<p>yadā necchati pāpāni yadā puṇyāni vāñchati |\njñeyas tadā manuṣyeṇa hṛdi tasya hariḥ sthitaḥ || iti viṣṇu-dharme |</p>\n\n<p>niyamena - vikarma ya cotpatitaṃ kathañcid dhunoti sarvaṃ hṛdi sanniviṣṭaḥ\n[BhP 11.5.38] ity atrāpi kathañcit śabda-prayogeṇa labdha-bhaktīnāṃ ca svatas\ntat-pravṛtty-ayogāt | nāmno balād yasya hi pāpa-buddhir na vidyate tasya\nyamair hi śuddhiḥ iti pādme nāmāparādha-bhañjana-stotrādau hari-bhakti-\n<l>balenāpi tat-pravṛttāv aparādhāpātāc ca | api cet sudurācāraḥ [Gītā 9.30] iti</l>\ntu tad-anādara-doṣa-para eva, na tu durācāratā-vidhāna-paraḥ | kṣipraṃ\nbhavati dharmātmā [Gītā 9.31] ity anantara-vākye durācāratāpagamasya\nśreyas tv anirdeśād iti ||</p>\n\n<p>|| 11.20 || śrī-bhagavān || 172 ||</p>\n\n<p>[173]</p>\n\n<p>nanv evaṃ kevalānāṃ karma-jñāna-bhaktīnāṃ vyvasthoktā | nitya-naimittikaṃ\nkarma tu sarveṣv āvaśyakaṃ, tarhi sāṅkarye kathaṃ śuddhe jñāna-bhaktī\npravarteyātāṃ tad etad āśaṅkya tayoḥ karmādhikāritāṃ vārayati |</p>\n\n<lg>\n<l>tāvat karmāṇi kurvīta na nirvidyeta yāvatā |</l>\n<l>mat-kathā-śravaṇādau vā śraddhā yāvan na jāyate || [BhP 11.20.9]</l>\n</lg>\n\n<p>karmāṇi nitya-naimittikādīnīti ṭīkā ca | ataeva -</p>\n\n<lg>\n<l>śruti-smṛtī mamaivājñe yas te ullaṅghya vartate |</l>\n<l>ājñā-cchedī mama dveṣī mad-bhakto'pi na vaiṣṇavaḥ ||</l>\n</lg>\n\n<p>ity ukta-doṣo'py atra nāsti ājñā-karaṇāt | pratyuta tayor api nirveda-\nśraddhayos tat-karaṇa evājñā-bhaṅgaḥ syāt | yathā ca vyākhyātam ājñāyaiva\nguṇān doṣān [BhP 11.11.32] ity asya (page 83) ṭīkāyāṃ - bhakti-dārḍhyena\nnivṛttādhikāratayā santyajyeti | nivṛttādhikāritvaṃ coktaṃ śrīkara-bhājanena\n</p>\n</div>\n<div>\n\n<lg>\n<l>devarṣi-bhūtāpta-nṛṇāṃ pitṝṇāṃ</l>\n<l>na kiṅkaro nāyam ṛṇī ca rājan |</l>\n<l>sarvātmanā yaḥ śaraṇaṃ śaraṇyaṃ</l>\n<l>gato mukundaṃ parihṛtya kartam || [BhP 11.5.41]</l>\n</lg>\n\n<p>iti teṣāṃ na kiṅkaraḥ kintu śrī-bhagavata eva ity anadhikāritvam | kartaṃ\nkṛtyam | kartaṃ bhedam ity arthe tato devatādīnāṃ svātantryam iti yāvat |\nevam evoktaṃ gāruḍe -</p>\n\n<lg>\n<l>ayaṃ devo munir vandya eṣa brahmā bṛhaspatiḥ |</l>\n<l>ity ākhyā jāyate tāvad yāvan nārcayate harim || [GarP 1.235.20]</l>\n</lg>\n\n<p>na ca vikarma-prāyaścitta-rūpaṃ karmāntaraṃ kartavyaṃ tasya tac-charaṇasya\nvikarma-pravṛtty-abhāvāt | kathañcid āpatite'pi vikarmaṇi tad-\nanusmaraṇenaiva prāyaścittasyāpy ānuṣaṅgika-siddhir ity apy uktam\nanantara-padyenaiva --</p>\n\n<p>sva-pāda-mūlaṃ bhajataḥ priyasya\ntyaktānya-bhāvasya hariḥ pareśaḥ |\nvikarma yac cotpatitaṃ kathañcid\n<l>dhunoti sarvaṃ hṛdi sanniviṣṭaḥ || [BhP 11.5.42] iti |</l></p>\n\n<p>tyakto'nyatra devatāntare bhagavatīva bhāvo bhaktir yeneti vyākhyeyam | atra\nkarma-parityāga-hetutvenābhidhānāt śraddhā-śaraṇāpattyor aikārthyaṃ\nlabhyate, tac ca yuktam | śraddhā hi śāstrārtha-viśvāsaḥ | śāstraṃ ca tad-\naśaraṇasya bhayaṃ tac-charaṇasyābhayaṃ vadati | tato jātāyāḥ śraddhāyāḥ\nśaraṇāpattir eva liṅgam | na ca vedādīnāṃ tarpaṇa-mātra-tātparyeṇāpi\npṛthak-pṛthag-ārādhanaṃ kartavyam | yathā taror mūla-niṣecanena [BhP\n4.31.12] ity ādau tat-paunaruktya-prāpteḥ | na ca tyakta-karmaṇo madhye\nvighna-sthagitāyām api bhaktau tat-tyāgānutāpo yujyate - tyaktvā sva-\ndharmaṃ [BhP 1.5.17] ity-ādy-ukteḥ | śrī-gītāsu -</p>\n\n<lg>\n<l>sarva-dharmān parityajya mām ekaṃ śaraṇaṃ vraja |</l>\n<l>ahaṃ tvā sarvapāpebhyo mokṣayiṣyāmi mā śucaḥ || [Gītā 18.66]</l>\n</lg>\n<p>ity asya devarṣi-bhūtāpta-nṝṇāṃ [BhP 11.5.37] ity ādi-dvayenaikārthyaṃ\ndṛśyate | ato bhakty-ārambha eva tu svarūpata eva karma-tyāgaḥ kartavyaḥ |\nparityajyety atra pariśabdasya hi tathaivārthaḥ | gautamīye ca -</p>\n\n<lg>\n<l>na japo nārcanaṃ naiva dhyānaṃ nāpi vidhi-kramaḥ |</l>\n<l>kevalaṃ satataṃ kṛṣṇa-caraṇāmbhoja-bhāvinām || [GautamīyaT 33.57]</l>\n</lg>\n\n<l>man-manā bhava mad-bhakto mad-yājī māṃ namaskuru | [Gītā 9.34] ity</l>\n<p>ādinā cānanyām eva bhaktim upadideśa | yathā viṣṇu-purāṇe'pi bharatam\nuddiśya -</p>\n\n<lg>\n<l>yajñeśācyuta govinda mādhavānanta keśava |</l>\n<l>kṛṣṇa viṣṇo hṛṣīkeśety āha rājā sa kevalam |</l>\n<l>nānyaj jagāda maitreya kiñcit svapnāntareṣv api || [ViP ?]</l>\n</lg>\n\n<p>atra vacanāntarasyānavakāśāt | sutarām eva tad-vacanamaya-karmāntara-\n<l>parityāgo'ṅgīkṛtaḥ | kathañcit (page 84) kriyamāṇam api tan-nāmnaiva</l>\nkṛtam ity avagateś ca sarvatra tad-īkṣaṇāc chuddha-bhaktitvam\nevāṅgīkṛtam | yathoktaṃ pādme -</p>\n\n<p>sarva-dharmojjhitā viṣṇor nāma-mātraika-jalpakaḥ |\n<l>sukhena yāṃ gatiṃ yānti na tāṃ sarve'pi dharmikāḥ || [PadmaP 6.71.99] iti |</l></p>\n\n<p>tasmān matāntareṇāpy ucitaḥ śraddhāvato'nanya-bhakty-adhikāraḥ karmādy-\nanadhikāraś ceti | kintu śraddhā-sad-bhāva eva kathaṃ jāyate iti vicāryam |\ntatra ca liṅgatvena pūrvaṃ śaraṇāpattir upadiṣṭaiva | yasmāc ca śaraṇāpattau\nvakṣyamāṇāni ānukūlyasya saṅkalpaḥ ity ādīni liṅgāni | tathā vyavahāra-\nkārpaṇyādy-abhāvo'pi śraddhā-liṅgaṃ jñeyam | śāstraṃ hi tathaiva śraddhām\nutpādayati |</p>\n\n<lg>\n<l>ananyāś cintayanto māṃ ye janāḥ paryupāsate |</l>\n<l>teṣāṃ nityābhiyuktānāṃ yoga-kṣemaṃ vahāmy aham || [Gītā 9.22]</l>\n</lg>\n\n<p>kiṃ ca śraddhāvataḥ puruṣasya bhagavat-sambandhi-dravya-jāti-guṇa-\nkriyāṇāṃ śāstre śrūyamāṇeṣv aihika-vyavahārika-prabhāveṣv api na\nkathañcid anāśvāso bhavati | tatas tāsu prākṛta-dravyādi-sādhāraṇa-dṛṣṭyā\ndoṣa-viśeṣānusandhānato na kadācid apravṛttiḥ syāt | te ca tādṛśa-\nprabhāvāḥ --</p>\n\n<p>akāla-mṛtyu-śamanaṃ sarva-vyādhi-vināśanam |\n<l>sarva-duḥkhopaśamanaṃ hari-pādodakaṃ smṛtam || [NārP 37.16] ity ādayaḥ |</l></p>\n\n<p>kecit tu tatra śraddhāvanto'pi svāparādha-doṣeṇa samprati tat phalaṃ\nnodeṣyatīti sthagitāyante | yat tu yaḥ smaret puṇḍarīkākṣaṃ sa\nbāhyābhyantara-śuciḥ ity ādau śraddadhānā api snānādikam ācaranti | tat\nkhalu śrīman-nārada-vyāsādi-sat-paramparācāra-gauravād eva | anyathā tad-\natikrame'py aparādhaḥ syāt | te ca tathā maryādāṃ lokasya kadarya-vṛttyādi-\nnirodhāyaiva sthāpitavanta iti jñeyam |</p>\n\n<p>kiṃ ca, jātāyāṃ śraddhāyāṃ siddhe vāsiddhau ca svarṇa-siddhi-lipsor iva sadā\ntad-anugati-ceṣṭaiva syāt | siddhiś cātrāntaḥkaraṇa-kāmādi-doṣa-kṣaya-kāri-\nparamānanda-paramākāṣṭhā-gāmi-śrī-hari-sphuraṇa-rūpaiva jñeyā | tasyāṃ\nsvārtha-sādhanānupravṛttau ca dambha-pratiṣṭhādi-lipsādi-maya-ceṣṭā-\nleśo'pi na bhavati | na teṣāṃ sutarāṃ jñāna-pūrvakaṃ mahad-\navajñādayo'parādhāś cāpatanti, virodhād eva | ataeva citraketoḥ śrī-\nmahādevāparādhaḥ tasya sva-ceṣṭāntareṇācchanna-svabhāvasya bhāgavata-\ntattva-jñānād eva mantavyaḥ | yadi vā śraddhāvato'pi prārabdhādi-vaśena\nviṣaya-sambandhābhyāso bhavati | tathāpi tad-bādhayā viṣaya-sambandha-\nsamaye'pi dainyātmikā bhaktir evocchalitā syāt | yathoktaṃ - juṣamāṇaś ca\ntān kāmān duḥkhodarkāṃś ca garhayet [BhP 11.14.17] ity atra bādhyamāno'pi\nmad-bhaktaḥ [BhP 11.14.18] ity ādau ca |</p>\n\n<p>api cet sudurācāraḥ [Gītā 9.30] ity-ādy-uktasyānanya-bhāktvena lakṣitā tu\nyā śraddhā sā khalu ye śāstra-vidhim utsṛjya yajante śraddhayānvitāḥ [Gītā\n17.1] itival loka-paramparā-prāptā, na tu śāstrāvadhāraṇa-jātā | śāstrīya-\nśraddhāyāṃ tu jātāyāṃ sudurācāratvāyogaḥ syāt | para-patnī-para-dravya-\n[ViP 3.8.14] (page 85) ity-ādi-viṣṇu-toṣaṇa-śāstra-virodhāt | maryādāṃ kṛtāṃ\ntena ity ādinā tad-bhaktatva-virodhāc ca | na tu sā durācāratā tad-bhakti-\nmahima-śraddhākṛtaiva | api-śabdena durācāratvasya heyatva-vyañjanāt |\ntathā kṣipraṃ bhavati dharmātmā ity-uttarāpratipatteḥ | nāmno balād yasya\nhi pāpa-buddhiḥ ity ādināparādhāpātāc ca |</p>\n\n<p>tataḥ sā śraddhā na śāstrīya-bhakty-adhikāriṇāṃ viśeṣaṇatve praveśanīyā,\nkintu bhakti-praśaṃsāyām eva | tādṛśyāpi śraddhayā bhakteḥ sattva-hetutvaṃ\n<l>na tu devāntara-yajanavat | ye śāstra-vidhim utsṛjya [Gītā 17.1] ity-ādāv</l>\nevoktam anyādṛśatvam iti |</p>\n\n<p>asyāḥ śraddhāyāḥ pūrṇatāvasthā tu brahma-vaivarte -</p>\n\n<lg>\n<l>kiṃ satyam anṛtaṃ ceti vicāraḥ sampravartate |</l>\n<l>vicāre'pi kṛte rājann asatya-parivarjanam |</l>\n<l>siddhaṃ bhavati pūrṇā syāt tadā śraddhā mahā-phalā ||</l>\n</lg>\n\n<p>tad evaṃ-laksaṇeṣu śraddhotpatti-lakṣaṇeṣu satsu vidhīyate | mat-kathā-\nśravaṇādau vā [BhP 11.20.9] ity ādi ca | ataevānadhikāry-adhikāri-viṣayatva-\nvivakṣayaiva śrī-bhagavan-nāradayor vākye vyavatiṣṭhate -</p>\n\n<p>na buddhi-bhedaṃ janayed ajñānāṃ karma-saṅginām |\n<l>joṣayet sarva-karmāṇi vidvān yuktaḥ samācaran || [Gītā 3.26] ity ādi |</l></p>\n\n<p>jugupsitaṃ dharma-kṛte'nuśāsataḥ\nsvabhāva-raktasya mahān vyatikramaḥ |\nyad-vākyato dharma itītaraḥ sthito\n<l>na manyate tasya nivāraṇaṃ janaḥ || [BhP 1.5.15] iti ca |</l></p>\n\n<p>evam ajita-vākyaṃ ca tad-adhikāri-viṣayam eva -\nsvayaṃ niḥśreyasaṃ vidvān na vakty ajñāya karma hi |\nna rāti rogiṇo'pathyaṃ vāñchato'pi bhiṣaktamaḥ || iti |</p>\n\n<p>atra yadyapy adhikāritāyāṃ śraddhaiva hetuḥ sā cājñasya na sambhavatīti\nnaitat tad-viṣayaṃ syāt | tathāpi katham api prācīna-saṃskāra-vitarkeṇa tad-\nadhikāritva-nirṇayān na doṣa iti jñeyam | anyathopadeṣṭur eva doṣāpātaḥ\nsyāt | aśraddadhāne vimukhe'py aśṛṇvati yaś copadeśaḥ iti\nvakṣyamāṇāparādha-śravaṇāt |</p>\n\n<p>atha prakṛtam anusarāmaḥ | tad evaṃ yoga-trayaṃ tad-adhikāra-hetuś coktvā\nkarmaṇo'pi yathā bhagavat-sammukhya-rūpatvaṃ syāt tathāha -</p>\n\n<lg>\n<l>sva-dharma-stho yajan yajñair anāśīḥ-kāma uddhava |</l>\n<l>na yāti svarga-narakau yady anyan na samācaret ||</l>\n</lg>\n\n<lg>\n<l>asmiṟ loke vartamānaḥ sva-dharma-stho'naghaḥ śuciḥ |</l>\n<l>jñānaṃ viśuddham āpnoti mad-bhaktiṃ vā yadṛcchayā || [BhP 11.20.12-13]</l>\n</lg>\n\n<p>anāśīḥ kāmo'phala-kāmaḥ | anyan niṣiddh## | naraka-yānaṃ hi dvidhaiva\nbhavati vihitāntikramān niṣiddhācaraṇād vā | ataḥ sva-dharma-sthatvān\nniṣiddha-varjanāc ca narakaṃ na yāti | aphala-kāmatvān na svargam apīty\narthaḥ | kintv asmin loke asminn eva dehe anagho niṣiddha-parityāgī | ataḥ\nśucir nivṛtta-rāgādi-malaḥ | yadṛcchayeti kevala-jñānād api bhakte\n<l>durlabhatāṃ dyotayatīty eṣā |(page 86)</l></p>\n\n<p>atrāphala-kāmatvaṃ kevaleśvarājñā-buddhyā kurvāṇatvam | atra jñāni-saṅge\nsati tan-mātratvam eva bhagavad-arpaṇaṃ bhavet | bhakta-saṅge tu\nsatoṣamayatvam ato yadṛcchayeti pūrvavad bhakta-saṅga-tat-kṛpā-lakṣaṇaṃ\nbhāgyaṃ bodhitam | yad uktam etāvān eva yajatām [BhP 2.3.11] ity ādi | tad\nevaṃ karmārpaṇa-kevala-jñāna-kevala-bhaktayo'dhikāri-bhedena\nvyavasthāpitāḥ |</p>\n\n<p>ataḥ svādhikārānusāreṇaiva sthātavyam ity āha --\nsve sve'dhikāre yā niṣṭhā sa guṇaḥ parikīrtitaḥ [BhP 11.21.2] spaṣṭam |</p>\n\n<p>|| 11.21 || śrī-bhagavān || 175 ||</p>\n\n<p>[176]</p>\n\n<p>tatra sāmmukhya-dvāra-bhūtasya karmaṇaḥ sākṣāt-sāmmukhya-rūpa-jñāna-\nbhakty-udaya-paryantatvāt svayam eva tābhyāṃ nyakkāraḥ | tatra sākṣāt-\nsāmmukhye ca nirviśeṣa-sāmmukhyaṃ jñānam | sa-viśeṣasyāpi tattvasya\nbhagavattvaṃ paramātmatvaṃ ceti mukhyam āvirbhāva-dvayam iti | sa-viśeṣa-\nsāmmukhya-rūpāyā bhaktes tu mukhyaṃ bheda-dvayaṃ ca bhagavan-\nniṣṭhatvaṃ paramātma-niṣṭhatvaṃ ca | tad etat trayaṃ tatra śrī-gītāsūktam |\ntatra akṣaraṃ brahma paramam [Gītā 8.3] ity akṣara-śabdena pūrvoktaṃ\nbrahma | tat-sāmmukhya-rūpaṃ jñānātmakam upāsanaṃ cottaroktaṃ yathā -\nyad akṣaraṃ veda-vido vadanti [Gītā 8.11] ity ādi | yathā paramātmānam api\npuruṣaś cādhidaivatam [Gītā 8.4] iti, adhiyajño'ham evātra dehe dehabhṛtāṃ\nvara [Gītā 8.4] iti ca, virāḍ vyaṣṭi-rūpādhiṣṭhāna-dvaya-bhedena bhinna-\nprāyam uktvā bhakti-rīti-dvayī tayor eka-prāyā darśitā | abhyāsa-yoga-\nyuktena [Gītā 8.8] ity-ādinaikā | kavi-purāṇam anuśāsitāram [Gītā 8.9] ity\nādinānyā | tathā mat-śabdokta-śrī-kṛṣṇākhyasya bhagavad-bhakti-prakāśaś\ncāyam --</p>\n\n<lg>\n<l>ananya-cetāḥ satataṃ yo māṃ smarati nityaśaḥ |</l>\n<l>tasyāhaṃ sulabhaḥ pārtha nitya-yuktasya yoginaḥ || [Gītā 8.14]</l>\n</lg>\n\n<p>tad etat sāmmukhya-trayaṃ śrī-kapila-devenāpy uktam |</p>\n\n<p>jñāna-mātraṃ paraṃ brahma paramātmeśvaraḥ pumān |\n<l>dṛśy-ādibhiḥ pṛthag bhāvair bhagavān eka īyate || [BhP 3.32.26] iti |</l></p>\n\n<p>dṛśir jñānaṃ pṛthak paramparam anyādṛśo bhāvo bhāvanā | yeṣyu\ntathāvidhair jñānādibhir eka eva paripūrṇa-svarūpa-guṇaḥ paraṃ brahmeyate\nparamātmeyate bhagavāṃś ceyate | tatra jñānena para-brahmatayā jñāyate |\nbhakti-viśeṣeṇa paramātmatayā pūrṇayā bhaktyā bhagavattayeti jñeyam |\npara-brahmaṇaḥ svarūpa-lakṣaṇaṃ jñāna-mātram iti paramātmana īśvaraḥ\npumān iti | bhagavato bhagavān ity eva | vivṛtaṃ caitat sāmmukhya-trayaṃ\n<l>bhagavat-paramātma-sandarbhayoḥ | brahmaṇaḥ tathāpi bhūman [BhP 10.14.6]</l>\nity ādinā | paramātmanaḥ kecit svadehāntar-hṛdayāvakāśe prādeśa-mātraṃ\npuruṣaṃ vasantam [BhP 2.2.8] ity ādinā | bhagavato bhakti-yogena manasi\n[BhP 1.7.4] ity ādinā ca |</p>\n\n<p>tathā ca yadyapi sāmmukhyatvenāviśiṣṭaṃ jñānādi-trayam api tad\n<l>vaimukhya-pratiyogi bhavet | tathāpi (page 87) śreyaḥ-sṛtiṃ bhaktim udasya</l>\nte vibho [BhP 10.14.4] ity ādinā bhaktiṃ vinā kevala-jñānasyākiñcitkaratvāt\ntatrāpi ca tasmān mad-bhakti-yuktasya [BhP 11.20.31] ity ādau bhaktes tan-\nnirapekṣatvāt yat karmabhir yat tapasā [BhP 11.20.32] ity ādāv ānusaṅgika-\nsarva-phalatvāc ca jñānam api nyakkṛtam |</p>\n\n<p>tato'vaśiṣṭāyāṃ sa-viśeṣopāsana-rūpāyāṃ, bhaktau ca śrī-viṣṇu-rūpam\nabahu-manyamānāḥ kecin nirākāreśvarasya vopāsanāṃ yāṃ manyante sāpi\n<l>nyakkṛtāsti | yato hiraṇyakaśipor api nitya ātmāvyayaḥ śuddhaḥ [BhP 7.2.18]</l>\nity ādi-tad-vākyena yadṛcchayeśaḥ sṛjatīdam avyayaḥ [BhP 7.2.34] ity-ādi-tad-\nudāhṛtetihāsa-vākyena tat-kṛta-brahma-stavena ca brahma-jñānaṃ\nnirākāreśvara-jñānam anyākāreśvara-jñānaṃ tasyāstīti varṇyate | śrī-viṣṇau\ndevatā-sāmānya-dṛṣṭer nindyate ca sa iti | tathānyatrāhaṃgrahopāsanā ca\nnyakkṛtā, pauṇḍraka-vāsudevādau yadubhir iva śuddha-bhaktair\n<l>upahāsyatvāt | sālokya-sārṣṭi-sārūpya- [BhP 3.29.11] ity-ādiṣu tat-phalasya</l>\nheyatayā nirdeśāt | tad uktaṃ śrī-hanumatā ko mūḍho dāsatāṃ prāpya\nprābhavaṃ padam icchati iti | tad etat sarvam abhiprety niṣkiñcanāṃ bhaktim\neva tādṛśa-bhakta-praśaṃsā-dvāreṇa sarvordhvam upadiśati,</p>\n\n<lg>\n<l>na kiñcit sādhavo dhīrā bhaktā hy ekāntino mama |</l>\n<l>vāñchanty api mayā dattaṃ kaivalyam apunar-bhavam || [BhP 11.20.34]</l>\n</lg>\n\n<p>ṭīkā ca - dhīrā dhīmanto yato mamaikāntino mayy eva prīti-yuktāḥ | ato\nmayā dattam api na gṛhṇanti, kiṃ punar vaktavyaṃ na vāñchantīty arthaḥ |\napunar-bhavam ātyantika-kaivalyam ity eṣā |</p>\n\n<lg>\n<l>īdṛśām ekāntinām eva parama-mahimā gāruḍe --</l>\n<l>brāhmaṇānāṃ sahasrebhyaḥ satra-yājī viśiṣyate |</l>\n<l>satra-yāji-sahasrebhyaḥ sarva-vedānta-pāragaḥ ||</l>\n</lg>\n\n<p>sarva-vedānta-vit-koṭyāṃ viṣṇu-bhakto viśiṣyate |\nvaiṣṇavānāṃ sahasrebhyaḥ ekānty eko viśiṣyate || iti |</p>\n\n<p>yasmād evaṃ sarvānandātikrama-liṅgena paramānanda-svarūpāsau bhaktis\ntasmāt tatra svabhāvata eva pravṛttir guṇaḥ | tathābhūtām api tan-mādhurīṃ\nsvadoṣeṇānubhavitum asamarthānāṃ tu kevala-vidhi-niṣedha-sambhava-guṇa-\ndoṣa-dṛṣṭyaivapravṛttir api pūrvāpekṣayā doṣa eva | yathoktam etat\npūrvādhyāye śamo man-niṣṭhatā-buddhiḥ [BhP 11.19.33] ity ādau, sākṣād-\nbhakter api vidhānāvidhānayor guṇa-doṣatāṃ kiṃ varṇitena bahunā [BhP\n3.29.11] ity antena granthena pratipādya guṇa-doṣa-dṛśir doṣo guṇas tūbhaya-\nvarjitaḥ [BhP 11.19.43] iti | ataeva labdha-tan-mādhuryānubhāvanāṃ tad-vidhi-\nniṣedha-kṛta-guṇa-doṣau nas ta evety āha na mayy ekānta-bhaktānāṃ guṇa-\ndoṣodbhavā guṇāḥ [BhP 11.20.36] |</p>\n\n<p>ṭīkā ca -- guṇa-doṣair vihita-pratiṣiddhair udbhavā yeṣāṃ te guṇāḥ puṇya-\npāpādaya ity eṣā |</p>\n\n<p>|| 11.20 || śrī-bhagavān || 177 ||</p>\n\n<p>[178]\niyam akiñcanākhyā bhaktir eva jīvānāṃ svabhāvata ucitā | svābhāvika-tad-\nāśrayā hi jīvāḥ | sa kāraṇaṃ kāraṇādhipādhipaḥ iti śruteḥ | aṃśatve'pi\nbahiraṅgava-svīkārāt tad-āśrayatvaṃ sūrya-maṇḍala-bahir-ātapa-\nparamāṇūnām iva | ataeva pādmottara-khaṇḍe praṇava-vyākhyāne - (page\n88)</p>\n\n<lg>\n<l>akāraś cāpy u-kāraś ca ma-kāraś ca tataḥ param |</l>\n<l>veda-trayātmakaṃ proktaṃ praṇavaṃ brahmaṇaḥ padam ||22||</l>\n</lg>\n\n<lg>\n<l>akāreṇocyate viṣṇuḥ śrīr ukāreṇa cocyate |</l>\n<l>ma-kāras tv anayor dāsaḥ pañcaviṃśaḥ prakīrtitaḥ || [PadmaP 6.226.22-23]</l>\n</lg>\n\n<p>ante ca-bahagavac-cheṣa-rūpo'sau ma-kārākhyaḥ sa-cetanaḥ iti | tathā --</p>\n\n<lg>\n<l>avadhāraṇa-vācy evam u-kāraḥ kaiścid ucyate |</l>\n<l>śrīś ca tat-pakṣa-pātitvād a-kāreṇaiva cocyate |</l>\n<l>bhāskarasya prabhā yadvat tasya nityānapāyinī || [PadmaP 6.226.29-30] ity</l>\n</lg>\n<p>ādi |</p>\n\n<p>ataeva śrī-vaiṣṇavānāṃ praṇava eva mahā-vākyam iti sthitam |\ntathāṣṭādaśākṣara-vyākhyāne -</p>\n\n<lg>\n<l>śrīmate viṣṇave tasmai dāsyaṃ sarvaṃ karomy aham |</l>\n<l>deśa-kālādy-avasthāsu sarvāsu kamalāpateḥ ||</l>\n</lg>\n\n<lg>\n<l>iti svarūpa-saṃsiddhaṃ sukhaṃ dāsyam avāpnuyāt |</l>\n<l>evaṃ viditvā mantrārthaṃ tad bhaktiṃ samyag ācaret ||</l>\n</lg>\n\n<p>dāsa-bhūtam idaṃ tasya jagat sthāvara-jaṅgamam |\n<l>śrīman-nārāyaṇaḥ svāmī jagatāṃ prabhur īśvaraḥ || [PadmaP 6.226.36-38] iti |</l></p>\n\n<p>tad etad āhuḥ -\n<lg>\n<l>sva-kṛta-pureṣv amīṣv abahir-antara-saṃvaraṇaṃ</l>\n<l>tava puruṣaṃ vadanty akhila-śakti-dhṛto'ṃśa-kṛtam |</l>\n<l>iti nṛ-gatiṃ vivicya kavayo nigamāvapanaṃ</l>\n<l>bhavata upāsate'ṅghrim abhavaṃ bhuvi viśvasitāḥ || [BhP 10.87.20]</l>\n</lg></p>\n\n<p>svayena tvā kṛteṣu pareṣu deheṣu vartamānaṃ puruṣaṃ janaṃ tavaivāṃśa-\nrūpeṇa kṛtaṃ nitya-siddhaṃ vadanti | tatrākhila-śakti-dhṛtas tava ity uktvā tad-\nakhila-śakti-guṇāntaḥ-pāti-jīvākhya-taṭastha-śakti-viśiṣṭasyaiva tavāṃśo na\ntu svarūpa-śakti-viśiṣṭasya kevala-svarūpasyety āyātam | tato mūla-maṇḍala-\nsthānīya-tvad-āśrayakas tvadevajīvanaś cāsau jīva iti tattvaṃ vivicya jñātvā\nkavayaḥ paṇḍitāḥ viśvasitāḥ śraddadhānā bhavata evāṅghrim upāsate |\nviśvāse hetur nigamāvapanaṃ sakala-veda-bījojjīvanaikāśraya-ksetraṃ śāstra-\nyonim ity arthaḥ | ato nityatvāśrayaika-jīvanānām api teṣāṃ tvad-\nvaimukhyena yat saṃsāra-duḥkhaṃ bhavati tad api svayam eva palāyata ity\nāhuḥ abhavam iti | na vidyate bhavaḥ saṃsāro yatreti | athavā bhajanīyasya\nnityatvena bhakter apy anaśvaratvaṃ pratipādayanti abhavaṃ janma-rahitam\naṅghrim iti | tasmād akiñcānākhyā bhaktir eva sarvordhvam abhidheyā ||</p>\n\n<p>|| 10.87 || śrutayaḥ śrī-bhagavantam || 178 ||</p>\n\n<p>[179]</p>\n\n<p>atha tasyā eva prakārāntareṇa sthāpanāya prakaraṇāntaraṃ yāvat-tal-lakṣaṇa-\nprakaraṇam | tad evaṃ parama-durlabha-svarūpaṃ parama-durlabha-phalaṃ\ncākiñcanākhya-sākṣād-bhakti-rūpaṃ sāmmukhyaṃ kathaṃ syād iti vaktuṃ\n<l>sāmmukhya-mātrasya nidānam upalakṣayati | (page 89)</l></p>\n\n<lg>\n<l>bhavāpavargo bhramato yadā bhavej</l>\n<l>janasya tarhy acuta sat-samāgamaḥ |</l>\n<l>sat-saṅgamo yarhi tadaiva sad-gatau</l>\n<l>parāvareśe tvayi jāyate matiḥ || [BhP 10.51.53]</l>\n</lg>\n\n<p>yadā bhramataḥ saṃsarato bhavāpavargo bhavet samprāpta-kālaḥ syāt, tadā\nsat-saṅgamo bhavet | tadā bhavāpavargo bhaved iti vaktavye vaiparītyena\nnirdeśas tatra sat-saṅgamasya śrīghratayāvaśyakatayā ca hetutā-vivakṣayā\ntathoktaṃ nalakūvara-maṇigrīvau prati śrī-bhagavatā --</p>\n\n<p>sādhūnāṃ sama-cittānāṃ sutarāṃ mat-kṛtātmanām |\n<l>darśanān no bhaved bandhaḥ puṃso'kṣṇoḥ savitur yathā || [BhP 10.10.41] iti |</l></p>\n\n<p>ataevātiśayokti-nāmālaṅkārasya caturtho bhedo'yam ity ālaṅkārikāḥ | tad\nuktaṃ tad-vivṛttau -</p>\n\n<p>caturthī sā kāraṇasya gadituṃ śīghra-kāritām |\nyā hi kāryasya pūrvoktiḥ iti |</p>\n\n<p>tatra hetur yarhi yadā sat-saṅgamasya daiva-parāvareśe tvayi matir bhavati\ntad-vaimukhya-karān ādi-siddha-taj-jñāna-saṃsargābhāvānte tat-\nsāmmukhyakaraṃ taj jñānaṃ jāyata ity arthaḥ | ataevoktaṃ śrī-vidureṇa -</p>\n\n<p>janasya kṛṣṇād vimukhasya daivād\nadharma-śīlasya suduḥkhitasya |\nanugrahāyeha caranti nūnaṃ\n<l>bhūtāni bhavyāni janārdanasya || [BhP 3.5.3] iti |</l></p>\n\n<p>atra daivāt prācīna-karmaṇo hetos tadāveśād adharma-śīlasya bhagavad-\ndharma-rahitasyety arthaḥ | mūla-padye yarhi yadeti nirdeśān na kāla-\nvilambena | tatra caivakārān nānyadā kadācid apīty arthaḥ | tena tan-matau\nhetuḥ sad-gatau yatra yatrasantaḥ saṅgacchante tatra tatra gatiḥ sphuraṇaṃ\nyasya tasmiṃs tvayīti | tathā ca itihāsa-samuccaye -</p>\n\n<p>yatra rāgādi-rahitā vāsudeva-parāyaṇāḥ |\ntatra sannihito viṣṇur nṛpater nātra saṃśayaḥ || iti |</p>\n\n<p>satāṃ gatāv ity atra vyākhāne'pi asatāṃ tv asau na gatiḥ | atas tad-\ndvāraivānyeṣāṃ tal-lābho yukta iti pūrvavad eva | piṅgalāyā api sat-saṅge\nvidehānāṃ pure hy asminn aham ekaiva mūḍha-dhīḥ [BhP 11.8.33] ity atra\nvyakto'sti | ṭīkā ca - sat-saṅgatau satyām apy aho me moha ity āha\nvidehānām iti ity eṣā |</p>\n\n<p>tad evaṃ yatra nopalabhyate sat-saṅgas tatrāpy ādhunikaḥ prāktano vā\npārampariko vānumeya eva | atra kṛta-śrī-nāradādi-darśanāder api\ndevatādeḥ śrī-nalakūvarādivattādṛśatva-prāptir na śrūyata ity ata evaṃ\nvivecanīyam | yadyapy aparādha-sad-bhāvo vartate puruṣe tadā tad-doṣeṇa\nsatsu nirādarāṇāṃ sādhāraṇa-puṇyādi-dṛṣṭīnāṃ ca tad-doṣa-śānty-arthaṃ\nsat-saṅgasya bhagavat-sāmmukhya-kāraṇatve'pi tat-kṛpā-sāhāyyam apekṣate |\nniraparādhatve sati tat-saṅgenaiva jāta-paramottama-dṛṣṭīnāṃ teṣu\nmano'vadhānābhāve'pi sat-saṅga-mātraṃ tat-kāraṇam iti | ataḥ sāparādhān\nevādhikṛtyoktam ajān aja-devaiḥ --</p>\n\n<p>(page 90)</p>\n\n<lg>\n<l>tān vai hy asad-vṛttibhir akṣibhir ye</l>\n<l>parāhṛtāntar-manasaḥ pareśa |</l>\n<l>atho na paśyanty urugāya nūnaṃ</l>\n<l>ye te padanyāsa-vilāsa-lakṣyāḥ || [BhP 3.5.44]</l>\n</lg>\n\n<p>te tava pada-nyāsa-vilāsa-kṣaṇyāḥ sambandhio ye bhaktā ity arthaḥ | te tān\nnūnaṃ prāyo na paśyanti na kṛpā-dṛṣṭi-viṣayīkurvantīty arthaḥ | kān ? ya\nasad-vṛttibhiḥ sāparādha-ceṣṭair akṣibhir indriyaiḥ para-kṛtāntarmanaso\ndūrīkṛtāntarmukha-citta-vṛttayo bahirmukhā ity evaṃ vyākhyānam atrāpy\nanusandheyam | atra sādhāraṇāsad-vṛttitvaṃ na gṛhyate | sarvasya tat-kṛpāyāḥ\n<l>prāk tathābhūtatvāt | janasya kṛṣṇād vimukhasya daivād [BhP 3.5.3] ity</l>\nādika-viṣayaṃ syād iti tasmād aparādhāsad-vṛttau teṣāṃ kṛpā pravartata eva |\nkathañcid aparādhābhāvena tad-apravṛttāv api saṅga-mātreṇaiva teṣāṃ\nsammatiḥ syāt | yatra tu sāparādhe'pi svairatayaiva kṛpāṃ kurvanti tasyaiva\ntan-matiḥ syān nānyasya nalakūvaravat sādhāraṇa-devatāvac ceti | tathā śrī-\nbharatasya rahūgaṇe yathā coparicara vasor vṛttaṃ viṣṇu-dharme-sa hi deva-\nsāhāyyāyaiva daityān hatvā virajya ca bhagavad-anudhyānāya pātālaṃ ca\npraviṣṭavān | taṃ ca nivṛttam api hantuṃ labdha-cchidrā daityāḥ samāgatya\ntat-prabhāveṇodyata-śastrā evātiṣṭhan | tataś ca vyarthodyamāḥ punaḥ\nśakropadeśena taṃ prati pāṣaṇḍa-mārgam upadiśanto'pi jātayā tat-kṛpayā\nbhagavad-bhaktā babhūvuḥ [ViDhP 3.346] iti |</p>\n\n<p>ata uktaṃ viṣṇu-dharma eva --</p>\n\n<p>aneka-janma-saṃsāra-racite pāpa-samuccaye |\nnākṣīṇe jāyate puṃsāṃ govindābhimukhī matiḥ || iti |</p>\n\n<p>nanu, naitān vihāya kṛpaṇān vimumukṣa eko nānyaṃ tvad asya śaraṇaṃ\n<l>bhramato'nupaśye || [BhP 7.9.44] ity evaṃ śrī-prahlādasya sarvasminn api</l>\nsaṃsāriṇi kṛpā jātā tarhi kathaṃ na sarva-muktiḥ syāt ? ucyate, jīvānām\nanantatvān na te sarve manasi tasyārūḍhā yāvanto dṛṣṭvā śrutās tac-\ncetasyārūḍhās tāvatāṃ tat-prasādād bhaviṣyaty eva mokṣaḥ | naitān ity etac-\nchabda-prayogāt | ye cānye teṣām api tat-kīrtana-smaraṇa-mātreṇaiva\nkṛtārthatāvaraṃ svayam eva kṛpayā dattavān śrī-nṛsiṃha-devaḥ --</p>\n\n<p>ya etat kīrtayen mahyaṃ tvayā gītam idaṃ naraḥ |\n<l>tvāṃ ca māṃ ca smaran kāle karma-bandhāt pramucyate || [BhP 7.10.14] iti |</l></p>\n\n<p>yas tvāṃ kīrtayed api kiṃ punas tvaṃ yān kṛpayā smarasīti bhāvaḥ | tasmāt\nsādhūktaṃ bhavāpavargo bhramato yadā bhaved iti |</p>\n\n<p>|| 10.51 || mucukundaḥ śrī-bhagavantam || 179 ||</p>\n\n<p>[180]</p>\n\n<p>tataḥ sat-saṅgasyaiva tatra nidānatvaṃ siddham | tac ca yuktam anādi-siddha-\ntaj-jñānamaya-tad-vaimukhyavatām | anyathā hi tad-asambhavaḥ | tad uktam\n</p>\n</div>\n<div>\n\n<lg>\n<l>tarko'pratiṣṭhaḥ śrutayo vibhinnā</l>\n<l>nāsāv ṛṣiḥ yasya mataṃ na bhinnam |</l>\n<l>dharmasya tattvaṃ nihitaṃ guhāyāṃ</l>\n<l>mahājano yena gataḥ sa panthāḥ || [Mbh 3.313.117]</l>\n</lg>\n\n<p>(page 91)</p>\n\n<p>tathaiva śrī-prahlāda-vākyam --\nmatir na kṛṣṇe parataḥ svato vā\n<l>mitho'bhipadyeta gṛha-vratānām | [BhP 7.5.30]</l></p>\n\n<p>ity upakramya --\n<lg>\n<l>naiṣāṃ matis tāvad urukramāṅghriṃ</l>\n<l>spṛśaty anarthāpagamo yad-arthaḥ |</l>\n<l>mahīyasāṃ pāda-rajo-'bhiṣekaṃ</l>\n<l>niṣkiñcanānāṃ na vṛṇīta yāvat || [BhP 7.5.32]</l>\n</lg></p>\n\n<p>tathā tad-vimukha-karmādibhis tat-sāmmukhya-pratipatteś cātyāntāyogaḥ |\nkṛtākṛtād anyatra bhūtāc ca bhavyāc ca iti śruty-ādeḥ | tam etam ātmānaṃ\nvedānuvacanena brāhmaṇā vividiṣanti yajñena dānena tapasānaśakena [BAU\n4.4.2] iti śruty-ādikaṃ tu tat-sāmmukhenaiva prayuktāni karmāṇy\nabhidadhāti | tarhi tad eva sāmmukhyaṃ kathaṃ syād iti punar api hetur eva\npraṣṭavyaḥ syāt |</p>\n\n<p>atha bhagavat-kṛpaiva tat-sāmmukhye prāthamikaṃ kāraṇam iti ca gauṇam |\nsā hi saṃsāra-durantānanta-santāpa-santapteṣv api tad-vimukheṣu svatantrā\nna pravartate tad-asambhavāt | kṛpā-rūpaś ceto-vikāro hi para-duḥkhasya sva-\ncetasi parśa saty eva jāyate | tasya tu sadā paramānandaikarasatvenāpahata-\nkalmaṣatvena ca śrutau jīva-vilakṣaṇatva-sādhanāt | tejomālinas\ntimirāyogavat tac-cetasy api tamomaya-duḥkha-sparśanāsambhavena | tatra\ntasyā janmāsambhavaḥ ataeva sarvadā virājamāṇe'pi kartum akartum anyathā\nkartuṃ samarthe tasmiṃs tad-vimukhānāṃ na saṃsāra-santāpāḥ santi | ataḥ sat-\nkṛpaikāvaśiṣyate | santo'pi tadānīṃ yadyapi sāṃsārika-duḥkhair na spṛśyanta\neva tathāpi labdha-jāgarāḥ svapna-duḥkhavat te kadācit smareyur apīty atas\nteṣāṃ saṃsārike'pi kṛpā bhavati | yathā śrī-nāradasya nalakūvara-\nmaṇigrīvayoḥ | tasmāt prastute'pi saṃsārika-duḥkhasya tad-dhetutvābhāvāt |\nparameśvara-kṛpā tu sa evātra mama śaraṇam ity ādi-dainyātmikā bhakti-\nsambandhenaiva jāyate, yathā gajendrādau vyatireke nārakyādau | bhaktir hi\nbhakta-koṭi-praviṣṭa-tad-ārdrībhāvayitṛ-tac-chakti-viśeṣa iti vivṛtaṃ\nvivariṣyate ca | dainya-sambandhena ca sādhv iyam ucchalitā bhavatīti tatra\ntad-ādhikyam | tasmād yā kṛpā tasya satsu vartate sā sat-saṅga-vāhanaiva vā\nsat-kṛpā-vāhanaiva vā satī jīvāntare saṅkramate na svatantreti sthitam |\ntathaiva cāhuḥ -</p>\n\n<lg>\n<l>svayaṃ samuttīrya sudustaraṃ dyuman</l>\n<l>bhavārṇavaṃ bhīmam adabhra-sauhṛdāḥ |</l>\n<l>bhavat-padāmbhoruha-nāvam atra te</l>\n<l>nidhāya yātāḥ sad-anugraho bhavān || [BhP 10.2.31]</l>\n</lg>\n\n<p>he dyuman sva-prakāśa bhavat-padāmbhoruha-lakṣaṇā yā naur bhavārṇava-\ntaraṇopāyas tām atra bhavārṇava-pāre nidhāya uttarottara-janeṣu prakāśyety\narthaḥ | nanu kathaṃ tāṃ na svayaṃ prakāśayāmi | katham iva teṣām apekṣā |\ntatra sadbhir eva dvāra-bhūtair anyān anugṛhṇāti yaḥ sa sad-anugraho bhavān\niti | yad vā santa evānugraho yasya saḥ | tavānugraho yaḥ prāpañcike carati\nsa tad-ākāratayaiva carati nānya-rūpatayety arthaḥ | tathoktaṃ śrī-rudra-gīte -\n- (page 92)</p>\n\n<p>athānaghāṅghres tava kīrti-tīrthayor\nantar-bahiḥ-snāna-vidhūta-pāpmanām |\nbhūteṣv anukrośa-susattva-śīlināṃ\n<l>syāt saṅgamo'nugraha eṣa nas tava || [BhP 4.24.58] iti |</l></p>\n\n<p>satsv anugraho yasyeti vyākhyāne'pi tad-vimukheṣv asatsu tavānugraho\nnāstīti prāpteḥ sad-dvāraiva tat prakāśanam ucitam ity evāyāti | tad evaṃ -</p>\n\n<lg>\n<l>jāyamānaṃ hi puruṣaṃ yaṃ paśyen madhusūdanaḥ |</l>\n<l>sāttvikas tu sa vijñeyo bhaven mokṣe ca niścitaḥ || [Mbh 12.336.68]</l>\n</lg>\n\n<p>iti mokṣa-dharma-vacanam api sat-saṅgānantara-janma-param eva\nboddhavyam |</p>\n\n<p>|| 10.2 || devāḥ bhagavantam || 180 ||</p>\n\n<p>[181]</p>\n\n<p>tataḥ sat-saṅga-hetuś ca satāṃ svaira-cāritaiva nānyaḥ | yathāha -</p>\n\n<l> ta ekadā nimeḥ satram upajagmur yadṛcchayā | [BhP 11.2.24]</l>\n\n<p>te nava-yogeśvarā yadṛcchayā svairatayā na tu hetv-antara-prayuktety arthaḥ |\nyadṛcchā svairitā ity amaraḥ | satsu parameśvara-prayoktṛtvaṃ ca sad-\nicchānusāreṇaiva | tad uktaṃ svecchāmayasya [BhP 10.14.2] iti | ahaṃ bhakta-\nparādhīnaḥ [BhP 9.4.46] iti ca |</p>\n\n<p>|| 11.2 || śrī-nāradaḥ || 181 ||</p>\n\n<p>[182]</p>\n\n<p>tathā -</p>\n\n<lg>\n<l>tasyaikadā tu bhavanam aṅgirā bhagavān ṛṣiḥ |</l>\n<l>lokān anucarann etān upāgacchad yadṛcchayā || [BhP 6.14.14]</l>\n</lg>\n<p>tasya citraketoḥ | atrāpi tadaiva tasya sāmmukhyaṃ jāyam | kālāntare tu\nprādurbhūtam iti mantavyam | ataeva tad-vilāpa-samaye śrīmatāṅgirasaiva -\n brahmaṇyo bhagavad-bhakto nāvasīditum arhati [BhP 6.15.12] ity uktam |</p>\n\n<p>|| 6.14 || śrī-śukaḥ || 182 ||</p>\n\n<p>[183]</p>\n\n<p>satāṃ kṛpā ca duravasthā-darśana-mātrodbhavā na svopāsanādy-apekṣā,\nyathā śrī-nāradasya nalakūvara-maṇigrīvayoḥ | tad āha -</p>\n\n<p>bhajanti ye yathā devān devā api tathaiva tān |\n<l>chāyeva karma-sacivāḥ sādhavo dīna-vatsalāḥ || [BhP 11.2.6] iti |</l></p>\n\n<p>spaṣṭam || 11.2 || śrīmān ānakadundubhiḥ || 183 ||</p>\n\n<p>[184]</p>\n\n<p>tad evaṃ sat-saṅgamātrasya tat-sāmmukhya-mātre nidānatvam uktam | etad\neva vyaktirekeṇāha -</p>\n\n<lg>\n<l>na hy am-mayāni tīrthāni na devā mṛc-chilā-mayāḥ |</l>\n<l>te punanty uru-kālena darśanād eva sādhavaḥ || [BhP 10.84.11]</l>\n</lg>\n\n<p>te kathaṃ nādriyante gauṇatvād ity āha te punantīti |</p>\n\n<p>|| 10.84 || śrī-bhagavān muni-vargam || 184 ||</p>\n\n<p>[185]</p>\n\n<p>tad evaṃ satsaṅgamātrasya tat-sāmmukhya-mātre nidānatvam uktam | etad\neva vyatirekeṇāha --</p>\n\n<lg>\n<l>jñānaṃ viśuddhaṃ paramārtham ekam</l>\n<l>anantaraṃ tv abahir brahma satyam |</l>\n<l>pratyak praśāntaṃ bhagavac-chabda-saṃjñaṃ</l>\n<l>yad vāsudevaṃ kavayo vadanti ||</l>\n</lg>\n\n<p>rahūgaṇaitat tapasā na yāti\n<l>na cejyayā nirvapaṇād gṛhād vā | (page 93)</l>\nna cchandasā naiva jalāgni-sūryair\n<l>vinā mahat-pāda-rajo-'bhiṣekam || [BhP 5.12.12]</l></p>\n\n<p>tarhi kiṃ satyam ? jñānaṃ satyam | vyāvahārika-satyatvaṃ vyāvartayati |\nparamārtham | vṛtti-jñāna-vyavacchedārthāni ṣaḍ-viśeṣaṇāni | viśuddhaṃ tat\ntu āvidyakam | ekaṃ tat tu nānā-rūpam | anantaraṃ tu bahir bāhyābhyantara-\nśūnyaṃ tat tu viparītaṃ brahma paripūrṇaṃ tat tu paricchinnam | pratyak tat\ntu viṣayākāram | praśāntaṃ nirvikāraṃ, tat tu sa-vikāram | tad evaṃ svarūpaṃ\njñānaṃ satyam ity uktam | kīdṛśaṃ tat ? aiśvaryādi-ṣaḍ-guṇatvena bhagavac-\nchabdaḥ saṃjñā yasya | yac ca jñānaṃ vāsudevaṃ vadanti | tat-prāptiś ca\nmahat-sevāṃ vinā na bhavatīty āha he rahūgaṇa | etaj jñānaṃ tapasā puruṣo\nna yāti ijyayā vaidika-karmaṇā nirvapaṇād annādi-saṃvibhāgena gṛhād vā\ntan-nimitta-paropakāreṇa chandasā vedābhyāsena jalāgny-ādibhir upāsitair\nity eṣā |</p>\n\n<p>atra brahmatvādinā jīva-svarūpaṃ sūkṣmatvādi-dharmakaṃ jñānam api\nnirastaṃ veditavyam ||</p>\n\n<p>|| 5.12 || śrī-brāhmaṇo rahūgaṇam || 185 ||</p>\n\n<p>[186]</p>\n\n<p>tad evaṃ sat-saṅga eva tat-sāmmukhye dvāram ity uktam | te ca santas tat-\nsammukhā evātra gṛhyante | na tu vaidikācāra-mātra-parā anupayogitvāt |\ntatra yādṛśaḥ sat-saṅgas tādṛśam eva sāmmukhyaṃ bhavatīti vaktuṃ teṣu\nsatsu ye mahāntas teṣāṃ dvaividhyam āha sārdhena |</p>\n\n<lg>\n<l>mahāntas te sama-cittāḥ praśāntā</l>\n<l>vimanyavaḥ suhṛdaḥ sādhavo ye |</l>\n<l>ye vā mayīśe kṛta-sauhṛdārthā</l>\n<l>janeṣu dehambhara-vārtikeṣu ||</l>\n</lg>\n\n<p>gṛheṣu jāyātmaja-rātimatsu\n<l>na prīti-yuktā yāvad-arthāś ca loke || [BhP 5.5.2-3]</l></p>\n\n<p>ye sama-cittā nirviśeṣa-brahma-niṣṭhās te mahāntas teṣāṃ śīlam āha\npraśāntā ity ādi | mahad-viśeṣam āha ye veti | vā-śabdaḥ pakṣāntare |\nuttara-pakṣatvād asyaiva śreṣṭhatvaṃ mayi kṛtaṃ siddhaṃ yat sauhṛdaṃ prema\ntad eva arthaḥ puruṣārtho yeṣāṃ yathā-bhūtā ye te mahānta iti\npūrveṇānvayaḥ | yato mayi sauhṛdārthās tata eva deambhaaravārtikeṣu\nviṣaya-vārtā-niṣṭheṣu janeṣu tathā geheṣu jāyātmaja-bandhu-varga-yukteṣu\nna prīti-yuktāḥ, kintu yāvad-arthaḥ yāvān arthaḥ śrī-bhagavad-\nbhajanānurūpaṃ prayojanaṃ tāvān artho dhanaṃ yeṣāṃ tathābhūtā ity arthaḥ |\nubhayor mahattvaṃ ca mahā-jñānitvān mahā-bhāgavatatvāc ca, na tu dvayoḥ\nsāmyābhiprāyeṇa | muktānām api siddhānāṃ nārāyaṇa-parāyaṇaḥ [BhP\n6.14.5] ity ādy-ukteḥ | atra jñāna-mārge brahmānubhavino mahānto bhakti-\nmārge labdha-bhagavat-premāṇo mahānta iti lakṣaṇa-sāmānyam iti jñeyam |</p>\n\n<p>|| 5.5 || śrī-ṛṣabhaḥ sva-putrān || 186 ||</p>\n\n<p>[187]</p>\n\n<p>atra caivaṃ vivecanīyam | tat-tan-mārge siddhā mahānto dvividhā darśitāḥ |\natra ca jñāna-siddhāḥ | dehaṃ ca naśvaram avasthitam utthitaṃ vā siddho na\npaśyati yato'dhyagamat svarūpam [BhP 11.13.35] ity ādau varṇitāḥ | (page 94)</p>\n\n<p>atra bhakta-siddhās trividhāḥ | prāpta-bhagavat-pārṣada-dehā nirdhūta-\nkaṣāyā mūrcchita-kaṣāyāś ca | yathā śrī-nāradādayaḥ śrī-śukādayaḥ prāg-\njanma-gata-nāradādayaḥ |</p>\n\n<p>prayujyamāne mayi tāṃ śuddhāṃ bhāgavatīṃ tanum |\n<l>ārabdha-karma-nirvāṇo nyapatat pāñca-bhautikaḥ || [BhP 1.6.29] ity ādau |</l></p>\n\n<p>sva-sukha-nibhṛta-cetās tad-vyudastānya-bhāvo'py ajita-rucira-līlākṛṣṭa-sāraḥ\n[BhP 12.12.52] ity ādau |</p>\n\n<p>hantāsmin janmani bhavān\nmā māṃ draṣṭum ihārhati |\navipakva-kaṣāyāṇāṃ\n<l>durdarśo'haṃ kuyoginām || [BhP 1.6.22] ity ādau ca prasiddheḥ |</l></p>\n\n<p>śrī-nāradasya pūrva-janmani sthita-kaṣāyasya prema varṇitaṃ svayam eva |\npremātibhara-nirbhinna- pulakāṅgo'tinirvṛtaḥ |\n<l>ānanda-samplave līno nāpaśyam ubhayaṃ mune || [BhP 1.6.18] ity ādau |</l></p>\n\n<p>śrī-bharata evātrodāharaṇīyaḥ | tasya ca bhūta-pipālayiṣā-rūpaḥ\nprārabdhālambanaḥ sāttvika-kaṣāyo nigūḍha āsīt premā ca varṇita iti | tad\nevaṃ ā̆samāna-premṇi trividhe pūrva-pūrvādhikyaṃ jñeyam | kvacit sthtite'pi\nprākṛta-dehāditve yadi premṇaḥ pariṇāmataḥ svarūpato vādhikyaṃ dṛśyate\ntadā premādhikyenaivādhikyaṃ jñeyam | tac ca bhajanīyasya\nbhagavato'ṃśāṃśitva-bhedena bhajataś ca dāsya-sakhyādi-bhedena\nsvarūpādhikyaṃ, premāṅkura-premādi-bhedena parimāṇādhikyaṃ ca prīti-\nsandarbhe vivṛtya darśayiṣyāmaḥ | sākṣātkāra-mātrasyāpi yadyapi puruṣa-\nprayojanatvaṃ tathāpi tasminn api sākṣātkāre yāvān yāvān śrī-bhagavataḥ\npriyatva-darmānubhavas tāvāṃs tāvān utkarṣaḥ | nirupādhi-\nprītyāspadatāsvabhāvasya priyatva-dharmānubhavaṃ vinā tu sākṣātkāro'py\nasākṣātkāra eva mādhuryaṃ vinā duṣṭa-jihvayā khaṇḍasyeva | ataevoktaṃ\nśrī-ṛṣabhadevena --</p>\n\n<l>prītir na yāvan mayi vāsudeve; na mucyate deha-yogena tāvat | [BhP 5.5.6] iti |</l>\n\n<p>tataḥ prema-tāratamyenaiva bhakta-mahattva-tāratamyaṃ mukhyam | ataeva\nmayīśe kṛta-sauhṛdārthāḥ [BhP 5.5.3] ity eva tal-lakṣaṇatvenoktam | yatra tu\npremādhikyaṃ sākṣātkāraḥ kaṣāyādi-rāhityādikam apy asti sa paramo\nmukhyaḥ | tatraikaikāṅga-vaikalye nyūna iti jñeyam | tad evaṃ ye vā mayīśe\n[BhP 5.5.3] ity ādinā ye uktās te tu prāpta-pārṣada-dehā na bhavanti, tathā\nviṣaya-vairāgye'pi gūḍha-saṃskāravanto'pi sambhavanti | atas tad-vivecanāya\nprakaraṇāntaram utthāpyate | yathā rājovāca --</p>\n\n<lg>\n<l>atha bhāgavataṃ brūta yad-dharmo yādṛśo nṛṇām |</l>\n<l>yathārcarati yad brūte yair liṅgair bhagavat-priyaḥ || [BhP 11.2.44]</l>\n</lg>\n\n<p>athānantaraṃ bhāgavataṃ brūta taj-jñānārtham | sa ca brūṇāṃ madhye yad-\ndharmo yat-svabhāvas taṃ svabhāvaṃ brūta | yathā ca sa ācarati anutiṣṭhati\ntad-anuṣṭhānaṃ brūta | yad brūte tad-vacanaṃ ca brūteti mānasa-kāyika-\nvācika-liṅga-pṛcchā |</p>\n\n<p>[188]</p>\n\n<p>nanu pūrvaṃ śṛṇvan subhadrāṇi rathāṅga-pāṇeḥ [BhP 11.2.37] ity ādinā\n(page 95) granthena tat-tal-liṅgaṃ śrī-kavir naivoktam | satyam | tathāpi\npunas tad-anuvādena teṣu liṅgeṣu yair liṅgair bhagavat-priyo yādṛśa uttama-\nmadhyamatādi-bheda-vivikto bhavati tāni liṅgāni vivicya brūtety arthaḥ |\ntatrottaraṃ śrī-harir uvāca -</p>\n\n<lg>\n<l>sarva-bhūteṣu yaḥ paśyed bhagavad-bhāvam ātmanaḥ |</l>\n<l>bhūtāni bhagavaty ātmany eṣa bhāgavatottamaḥ || [BhP 11.2.45]</l>\n</lg>\n\n<p>tatra tat-tad-anubhava-dvārāvagamyena mānasa-liṅgena mahā-bhāgavataṃ\nlakṣayati sarva-bhūteṣv ity ādi | evaṃvratiḥ sva-priya-nāma-kīrtyā jātānurāgo\ndruta-citta uccaiḥ [BhP 11.2.38] iti śrī-kavi-vākyokta-rītyā yaś citta-drava-\nhāsa-rodanādy-anubhāvakānurāga-vaśatvāt khaṃ vāyum agnim [BhP 11.2.39]\nity ādi-tad-ukta-prakāreṇaiva cetanā-cetaneṣu sarva-bhūteṣu ātmano\nbhagavad-bhāvam ātmābhīṣṭo yo bhagavad-ādy-anubhavas tam evety arthaḥ\npaśyed anubhavati | atas tāni ca bhūtāni ātmani sva-citte tathā sphurati yo\nbhagavān tasminn eva tad-āśritatvenaiva anubhavati | eṣa bhāgavatottamo\nbhavati | idam eva śrī-vrajadevībhir uktam - vana-latās tarava ātmani viṣṇuṃ\nvyañjayantya iva puṣpa-phalāḍhyāḥ [BhP 10.35.5]</p>\n\n<p>yad vā ātmano yo bhagavati bhāvaḥ premā, tam eva cetanācetaneṣu bhūteṣu\npaśyati | śeṣaṃ pūrvavat | ataeva bhakta-rūpādhiṣṭhāna-buddhi-jāta-bhaktyā\ntāni namaskarotīti khaṃ vāyum ity ādau pūrvam uktam iti bhāvaḥ | tathaiva\ncoktaṃ tābhir eva -</p>\n\n<p>nadyas tadā tad upadhārya mukunda-gītam\n<l>āvarta-lakṣita-mano-bhava-bhagna-vegāḥ || [BhP 10.21.15] ity ādi |</l></p>\n\n<p>śrī-paṭṭa-mahiṣībhir api kurari vilapasi tvam [BhP 10.90.7] ity ādi | atra na\nbrahma-jñānāny abhidhīyante bhāgavatais taj-jñānasya tat-phalasya ca\nheyatvena jīva-bhagavad-vibhāgābhāvena ca bhāgavatva-virodhāt | ahaituky\navyavahitā [BhP 3.29.10] ity ādau hy aikāntika-bhakti-lakṣaṇānusāreṇa\nsutarām uttamatva-virodhāc ca | na ca nirākāreśvara-jñānaṃ praṇaya-\nraśanayā dhṛtāṅghri-padmaḥ [BhP 11.2.53] ity upasaṃhāra-gata-lakṣaṇa-\nparama-kāṣṭhā-virodhād eveti vivecanīyam |</p>\n\n<p>  [189]</p>\n\n<p>atha mānasa-liṅga-viśeṣaṇenaiva madhyama-bhāgavataṃ lakṣayati --</p>\n\n<lg>\n<l>īśvare tad-adhīneṣu bāliśeṣu dviṣatsu ca |</l>\n<l>prema-maitrī-kṛpopekṣā yaḥ karoti sa madhyamaḥ || [BhP 11.2.46]</l>\n</lg>\n\n<p>parameśvare prema karoti | tasmin bhakti-yukto bhavatīty arthaḥ | tathā tad-\nadhīneṣu bhakteṣu ca maitrīṃ bandhu-bhāvam | bāliśeṣu tad-bhaktim\najānatsu udāsīneṣu kṛpām | yathoktaṃ śrī-prahlādena -</p>\n\n<p>śoce tato vimukha-cetasa indriyārthā\n<l>māyā-sukhāya bharam udvahato vimūḍhān | [BhP 7.9.42] iti |</l></p>\n\n<p>ātmano dviṣatsu upekṣām | tadīya-dveṣe cittākṣobhenodāsīnyam ity arthaḥ |\nteṣv api bāliśatvena kṛpāṃśa-sad-bhāvāt | yathaiva śrī-prahlādo\nhiraṇyakaśipau | bhagavato bhāgavatasya vā dviṣatsu tu saty api citta-kṣobhe\ntatrānabhiniveśa ity arthaḥ | asya bāliśeṣu kṛpāyāḥ sphuraṇaṃ\ndviṣatsūpekṣāyā eva | na tu prāgvat sarvatra premṇā vā sphuraṇam | tato\n<l>madhyamatvam | athottamasyāpi (page 96) tad-adhīna-darśanena tat-</l>\nsphuraṇānandodayo viśeṣata eva | tataś ca tasminn adhikaiva matrī yad\nbhavati tan na niṣidhyate kintu sarvatra tad-bhāvāvaśyakatā vidhīyate |\nparamottame'pi tathā dṛṣṭam --</p>\n\n<lg>\n<l>kṣaṇārdhenāpi tulaye na svargaṃ nāpunar-bhavam |</l>\n<l>bhagavat-saṅgi-saṅgasya martyānāṃ kim utāśiṣaḥ || [BhP 4.24.57]</l>\n</lg>\n\n<p>atha bhāgavatā yūyaṃ priyāḥ stha bhagavān yathā [BhP 4.25.30] iti ca rudra-\ngītāt |</p>\n\n<p>harer guṇākṣipta-matir\nbhagavān bādarāyaṇiḥ |\nadhyagān mahad ākhyānaṃ\n<l>nityaṃ viṣṇu-jana-priyaḥ || [BhP 1.7.11] iti sūta-vākyāc ca |</l></p>\n\n<p>evaṃ bhojānāṃ kulapāṃsanāḥ [BhP 10.1.24] ity ādau tatra bādarāyaṇi-\nprabhṛtīnāṃ dveṣo'pi dṛśyate | kintu madhyamānāṃ tatrānābhiniveśa eva\nsphurati | teṣāṃ tu tatrāpi tad-vidha-śāstṛtvena nijābhīṣṭa-deva-parisphūrtir\nna vyāhanyeta iti viśeṣaḥ | tad-dṛṣṭyaiva ca śrīmad-uddhavādīnām api śrī-\nduryodhanādau namaskāraḥ |</p>\n\n<p>sattvaṃ viśuddhaṃ vasudeva-śabditaṃ\n<l>yad īyate tatra pumān apāvṛtaḥ | [BhP 4.3.21] ity ādi śrī-śiva-vākyavat |</l></p>\n\n<p>uktaṃ ca lakṣmaṇā-haraṇe - so'bhivandyāmbikā-putram [BhP 10.68.17] ity\nādau duryodhanaś ceti | yatra pakṣe ca svakīya-bhāvasyaiva sarvatra\nparisphūrteḥ śrī-bhagavad-ādi-dviṣatsv api sā paryavasyati, tatra ca\nnāyuktatā, yatas te nija-prāṇa-koṭi-nirmañchanīya-tac-caraṇa-paṅkaja-\nparāga-leśās teṣāṃ durvyavahāra-dṛṣṭyā kṣubhyanti | svīya-bhāvānusāreṇa\ntv evaṃ manyante - aho īdṛśaś cetano vā kaḥ syād yaḥ punar asmin\nsarvānanda-kadambake nirupādhi-parama-premāspade sakala-loka-prasādaka-\nsad-guṇa-maṇi-bhūṣite sarva-hita-paryavasāyi-caryāmṛte śrī-puruṣottame tat-\npriya-jane vā prītiṃ na kurvīta | tad-dveṣa-kāraṇaṃ tu sutarām evāsmad-\nbuddhi-paddhatim atītam | tasmād brahmādi-sthāvara-paryantā aduṣṭā\nduṣṭāś ca tasmin bāḍhaṃ rajyanta eveti | tad uktaṃ śrī-śukena --\n<lg>\n<l>govinda-bhuja-guptāyāṃ dvāravatyāṃ kurūdvaha |</l>\n<l>avātsīn nārado'bhīkṣṇaṃkṛṣṇopāsana-lālasaḥ ||</l>\n</lg></p>\n\n<p>ko nu rājann indriya-vān mukunda-caraṇāmbujam |\n<l>na bhajet sarvato-mṛtyur upāsyan amarottamaiḥ || [BhP 11.2.1-2] iti |</l></p>\n\n<p>[190]</p>\n\n<p>atha bhagavad-dharmācaraṇa-rūpeṇa kāyikena kiñcin mānasena ca liṅgena\nkaniṣṭhaṃ lakṣayati -</p>\n\n<lg>\n<l>arcāyām eva haraye pūjāṃ yaḥ śraddhayehate |</l>\n<l>na tad-bhakteṣu cānyeṣu sa bhaktaḥ prākṛtaḥ smṛtaḥ || [BhP 11.2.47]</l>\n</lg>\n\n<p>arcāyāṃ pratimāyām eva tad-bhakteṣu anyeṣu ca sutarāṃ na bhagavat-\npremābhāvad bhakta-māhātmya-jñānābhāvāt sarvādara-lakṣaṇa-bhakta-\nguṇānudayāc ca | sa prākṛtaḥ prakṛti-prārabdho'dhunaiva prārabdha-bhaktir\nity arthaḥ | iyaṃ ca śraddhā na śāstrārthāvadhāraṇa-jātā |</p>\n\n<p>yasyātma-buddhiḥ kuṇape tri-dhātuke\nsva-dhīḥ kalatrādiṣu bhauma ijya-dhīḥ |\nyat-tīrtha-buddhiḥ salile na karhicij [BhP 10.84.13] (page 97) ity ādi śāstra-\njñānāt |</p>\n\n<p>tasmāl loka-paramparā-prāptaiveti pūrvavat | ataś cājāta-premāśāstrīya-\nśraddhā-yuktaḥ sādhakas tu mukhyo kaniṣṭho jñeyaḥ |</p>\n\n<p>[191]</p>\n\n<p>atha ṭīkā - punar aṣṭabhiḥ ślokair abhyarhitatvād uttamasyaiva lakṣaṇāny\nāha gṛhītvā ity eṣā | tathā hi -</p>\n\n<lg>\n<l>gṛhītvāpīndriyair arthān yo na dveṣṭi na hṛṣyati |</l>\n<l>viṣṇor māyām idaṃ paśyan sa vai bhāgavatottamaḥ || [BhP 11.2.48]</l>\n</lg>\n\n<p>pūrvokta-prakāreṇa tadāviṣṭa-citto na gṛhṇāti tāvad-indriyair arthān\ngṛhītvāpīty api-śabdārthaḥ | idaṃ viśvaṃ māyāṃ bahiraṅga-śakti-vilāsatvād\ndheyam ity arthaḥ | atrāpi kāyika-mānasayoḥ sāṅkaryam |</p>\n\n<p>[192]</p>\n\n<p>atha kevala-mānasa-liṅgenāha yāvat prakaraṇam -</p>\n\n<lg>\n<l>dehendriya-prāṇa-mano-dhiyāṃ yo</l>\n<l>janmāpyaya-kṣud-bhaya-tarṣa-kṛcchraiḥ |</l>\n<l>saṃsāra-dharmair avimuhyamānaḥ</l>\n<l>smṛtyā harer bhāgavata-pradhānaḥ || [BhP 11.2.49]</l>\n</lg>\n\n<p>yo hareḥ smṛtyā dehādīnāṃ saṃsāra-dharmair janmāpyayādibhir\navimuhyamāno bhavati sa bhāgavata-pradhānaḥ uktaṃ ca śrī-gītāsu -</p>\n\n<lg>\n<l>yeṣāṃ tv anta-gataṃ pāpaṃ janānāṃ puṇya-karmaṇām |</l>\n<l>te dvandva-moha-nirmuktā bhajante māṃ dṛḍha-vratāḥ || [Gītā 7.28]</l>\n</lg>\n\n<p>[193]</p>\n\n<p>tathā -</p>\n\n<lg>\n<l>na kāma-karma-bījānāṃ yasya cetasi sambhavaḥ |</l>\n<l>vāsudevaika-nilayaḥ sa vai bhāgavatottamaḥ || [BhP 11.2.50]</l>\n</lg>\n\n<p>bījāni vāsanāḥ | vāsudevam atrāśrayaḥ |</p>\n\n<p>[194]</p>\n\n<p>tathā -</p>\n\n<lg>\n<l>na yasya janma-karmabhyāṃ na varṇāśrama-jātibhiḥ |</l>\n<l>sajjate'sminn aham-bhāvo dehe vai sa hareḥ priyaḥ || [BhP 11.2.51]</l>\n</lg>\n\n<p>janma sat-kulam | karma tapa-ādi | jātayaḥ anulomajā mūrdhābhiṣiktādayaḥ |\netābhir yasyāsmin deha ahambhāvo na sajjate kintu bhagavat-sevaupayika-\nsādhya-deha eva sajjata ity arthaḥ sa hareḥ priyo bhāgavatottama iti\npūrveṇānvayaḥ | prakaraṇārthatvād dhareḥ priya iti bhāgavata-mātra-vāci-\nbhāgavatatvād eva |</p>\n\n<p>[195]</p>\n\n<p>tathā -</p>\n\n<lg>\n<l>na yasya svaḥ para iti vitteṣv ātmani vā bhidā |</l>\n<l>sarva-bhūta-samaḥ śāntaḥ sa vai bhāgavatottamaḥ || [BhP 11.2.52]</l>\n</lg>\n\n<p>vitteṣu mamatāspada-mātreṣu svīyaṃ parakīyam iti ātmani svaḥ para iti | atra\nvittavad ātmani ca sva-pakṣapāta-mātraṃ niṣidhyate na vyakti-bhedaḥ |\ntathoktaṃ skānde mārkaṇḍeya-bhagīratha-saṃvāde -</p>\n\n<lg>\n<l>para-duḥkhenātma-duḥkhaṃ manyante ye nṛpottama |</l>\n<l>bhagavad-dharma-niratās te narā vaiṣṇavottamāḥ ||</l>\n</lg>\n\n<p>[196]</p>\n\n<p>kiṃ ca -</p>\n\n<lg>\n<l>tri-bhuvana-vibhava-hetave'py akuṇṭha-</l>\n<l>smṛtir ajitātma-surādibhir vimṛgyāt |</l>\n<l>na calati bhagavat-padāravindāl</l>\n<l>lava-nimiṣārdham api yaḥ sa vaiṣṇavāgryaḥ || [BhP 11.2.53]</l>\n</lg>\n\n<p>acalena hetus tribhuvaneti | tatra hetur ajite harāv eva ātmā yeṣāṃ tair\nbrahmeśa-prabhṛtibhiḥ surādibhir api vimṛgyād durlabhād ity arthaḥ | (page\n98)</p>\n\n<p>[197]</p>\n\n<p>api ca viṣayābhisandhinā calanaṃ kāmenātisantāpe sati bhavet | sa tu\nbhagavat-sevā-nirvṛtau na sambhavatīty āha -</p>\n\n<lg>\n<l>bhagavata uru-vikramāṅghri-śākhā-</l>\n<l>nakha-maṇi-candrikayā nirasta-tāpe |</l>\n<l>hṛdi katham upasīdatāṃ punaḥ sa</l>\n<l>prabhavati candra ivodite'rka-tāpaḥ || [BhP 11.2.54]</l>\n</lg>\n\n<p>uru-vikramau ca tāv aṅghrī | tayoḥ śākhā aṅga layaḥ | candrikā tāpa-hāriṇī\ndīptiḥ | tāpaḥ kāmādi-santāpaḥ |</p>\n\n<p>[198]</p>\n\n<p>tathā -</p>\n\n<p>visṛjati hṛdayaṃ na yasya sākṣād\n<l>dharir avaśābhihito'py aghaugha-nāśaḥ || [BhP 11.2.55]</l></p>\n\n<p>ṭīkā ca - ukta-samasta-lakṣaṇa-sāram āha - visṛjatīti | harir eva svayaṃ\nsākṣād yasya hṛdayaṃ na visṛjati na muñcati | avaśenāpy abhihita-mātro'py\naghaughaṃ nāśayati yaḥ saḥ | tat kiṃ na visṛjati | yataḥ praṇaya-raśanayā\ndhṛtaṃ hṛdaye baddham aṅghr-padmaṃ yasya sa bhāgavata-pradhāna ukto\nbhavati ity eṣā |</p>\n\n<p>atra kāmādīnām asambhave hetuḥ sākṣād iti padam uttara-kālatvāt\nsāksātkārasya | tathā harir avaśābhihito'pīty ādinā yat tādṛśa-praṇayavāṃs\ntenānena tu sarvadā parmāveśenaiva kīrtyamānaḥ sutarām evāghaugha-\nnāśaḥ syād ity abhihitam | uktaṃ ca - etan nirvidyamānānām icchatām akuto-\nbhayam [BhP 2.1.11] ity ādi | tata ubhayathaiva teṣām agha-saṃskāro'pi na\nsthātum iṣṭa iti dhvanitam | anena vācika-liṅgam api nirdiśya yad brūte [BhP\n11.2.42] ity asyottaram uktam | prakaraṇe'smin gṛhītvāpi [BhP 11.2.43] ity\nādīnām uttama-bhāgavata-lakṣaṇa-padyānām amīṣām apṛthak pṛthak ca\nvākyatvaṃ jñeyam | tathābhūta-bhagavad-vaśīkāravati bhāgavatottame tat-tal-\nlakṣaṇānām antarbhāvāt | kvacit dvitrādimātra-lakṣaṇa-darśanāc ca |\ntatrāpṛthag-vākyatāyām ekaika-vākya-gatenaikaikenaiva lakṣaṇena ayam eva\nsarva-bhūteṣu ity-ādy-ukto mahā-bhāgavato lakṣyate | tat-tad-dharma-\nhetutvena tu visṛtatīty ādinā sarva-lakṣṇa-sāropanyāsaḥ | yā ca tatrāpi\nsmṛtyā harer ity ādinā hetutvena smṛtir uktā | tasyā eva vivaraṇam idam\nantima-vākyam iti samarthanīyam | ataeva pṛthak pṛthag bhāgavatottama ity\nādy-anuvādo'pi saṅgacchate | pṛthag-vākyatāyāṃ yatra sākṣād-bhagavat-\nsambandho na śrūyate | tatra bhāgavata-pada-balenaiva prakaraṇa-balenaiva\nvā jñeyaḥ | pūrvottara-padya-stha-smṛtyetyādi-padaṃ vā yojanīyam | tathātra\npakṣe cāpekṣikam evānyatraa bhāgavatottamatvam | tatrottara-śraiṣṭhya-\nkramo'yam | arcāyām eva iti | na yasya janma-karmābhyām iti | na yasya svaḥ\nparaḥ iti | gṛhītvāpīndriyaiḥ iti | dehendriya-prāṇa iti | asya saṃskāro'sti |\nkintu tena vimoho na syād iti mūrcchita-saṃskāro'yaṃ jāta-navīna-\npremāṅkuraḥ syāt | tathā na kāma-karma-bījānām ity asyaiva vivaraṇaṃ\n<l>tribhuvana-vibhava-hetave'pi iti | iyam eva naiṣṭhikī (page 99) bhaktir</l>\ndhyānākhyā dhurvānusmṛtir ity ucyate | asya premāṅkuro'py\nanācchādyatayā jāto'sti | anyathā tādṛśa-smaraṇa-sātatya-bhāvaḥ syāt | ayaṃ\nhi nirdhūta-kaṣāyo nirūdḥa-premāṅkura iti labhyate | ata ūrdhvaṃ sākṣāt-\nprema-janmataḥ īśvare tad-adhīneṣu iti | asya maitry-ādikaṃ trayam api\nbhakti-hetukam eveti na kaṣāya-sthitir avagantavyā | nirdhūta-kaṣāya-mahā-\nprema-sūcakasya sarva-bhūteṣu ity asya tu vivaraṇaṃ visṛjati iti |</p>\n\n<lg>\n<l>tāpādi-pañca-saṃskāro</l>\n<l>navejyā-karma-kārakaḥ |</l>\n<l>artha-pañcaka-vid vipro</l>\n<l>mahā-bhāgavataḥ smṛtaḥ || [PadmaP 6.253.27] iti pādmottara-khaṇḍa-</l>\n</lg>\n<p>vacanam |</p>\n\n<p>mahattvaṃ cārcana-mārga-parāṇāṃ madhya eva jñeyam asiddha-prematvāt |\natra tāpādi-pañca-saṃskārādi tāpaḥ puṇḍraṃ tathā nāma [PadmaP 6.226.6] ity\nādinā tatraiva darśitam | navejyā-karma-kārakatvaṃ cānena vacanena dṛśyate\n</p>\n</div>\n<div>\n\n<lg>\n<l>arcanaṃ mantra-paṭhanaṃ yogo yāgo hi vandanam |</l>\n<l>nāma-saṅkīrtanaṃ sevā tac-cihner aṅkanaṃ tathā ||</l>\n</lg>\n\n<p>tadīyārādhanaṃ cejyā navadhā bhidyate śubhe |\nnava-karma-vidhānejyā viprāṇāṃ satataṃ smṛtā || iti |</p>\n\n<p>artha-pañcaka-vittvaṃ tu - śrī-bhagavān tat-paramaṃ-padaṃ tad-dravyaṃ tan-\nmantro jīvātmā ceti pañca-tattva-jñātṛtvam | tac ca śrī-hāyaśīrṣe vivṛtaṃ\nsaṅkṣipya likhyate -</p>\n\n<lg>\n<l>eka eveśvaraḥ kṛṣṇaḥ sac-cid-ānanda-vigrahaḥ |</l>\n<l>puṇḍarīka-viśālākṣaḥ kṛṣṇa-cchurita-mūrdhajaḥ ||</l>\n</lg>\n\n<lg>\n<l>vaikuṇṭhādhipatir devyā līlayā cit-svarūpayā |</l>\n<l>svarṇa-kāntyā viśālākhyā svabhāvād gāḍham āśritaḥ ||</l>\n</lg>\n\n<p>nityaḥ sarvagataḥ pūrṇo vyāpakaḥ sarva-kāraṇam |\nveda-guhyo gabhīrātmā nānā-śaktyodayo naraḥ || ity ādi |</p>\n\n<lg>\n<l>sthāna-tattvam ato vakṣye prakṛteḥ param avyayam |</l>\n<l>śuddha-sattva-mayaṃ sūrya-candra-koṭi-sama-prabham ||</l>\n</lg>\n\n<p>cintāmaṇimayaṃ sākṣāt sac-cid-ānanda-lakṣaṇam |\nādhāraṃ sarva-bhūtānāṃ sarva-pralaya-varjitam || ity ādi |</p>\n\n<lg>\n<l>dravya-tattvaṃ śṛṇu brahman pravakṣyāmi samāsataḥ |</l>\n<l>sarva-bhoga-pradā yatra pādapāḥ kalpa-pādapāḥ ||</l>\n</lg>\n\n<lg>\n<l>bhavanti tādṛśā vallyas tad-bhavaṃ cāpi tādṛśam |</l>\n<l>gandha-rūpaṃ svādu-rūpaṃ dravyaṃ puṣpādikaṃ ca yat ||</l>\n</lg>\n\n<lg>\n<l>heyāṃśānām abhāvāc ca rasa-rūpaṃ bhaved dhi tat |</l>\n<l>tvag-bījaṃ caiva heyāṃśaṃ kaṭhināṃśaṃ ca yad bhavet ||</l>\n</lg>\n\n<lg>\n<l>sarva tad bhautikaṃ viddhi na hy abhūtamayaṃ ca tat |</l>\n<l>rasasya yogato brahman bhautikaṃ svāduvad bhavet ||</l>\n</lg>\n\n<p>tasmāt sādhyo raso brahman rasaḥ syād vyāpakaḥ paraḥ |\nrasavad bhautikaṃ dravyam atra syād rasa-rūpakam || iti |</p>\n\n<p>vācyatvaṃ vācakatvaṃ ca deva-tan-mantrayor iha |\nabhedenocyate brahmaṃs tattvavidbhir vicāritaḥ || ity ādi |</p>\n\n<lg>\n<l>marut-sāgara-saṃyoge taraṅgāt kaṇikā yathā |</l>\n<l>jāyante tat-svarūpāś ca tad-upādhi-samāvṛtāḥ ||</l>\n</lg>\n\n<p>āśleṣād ubhayos tadvad ātmanaś ca sahasraśaḥ |\n<l>sañjātāḥ sarvato brahman mūrtāmūrta-svarūpataḥ || (page 100) ity ādy api |</l></p>\n\n<p>kintu śrī-bhagavad-āvirbhāvādiṣu sva-svopāsanā-śāstrānusāreṇāparo'pi\nbhedaḥ kaścij jñeyaḥ |</p>\n\n<l>jīva-nirūpaṇaṃ cedam | na ghaṭata udbhavaḥ [BhP 10.87.31] ity ādy-</l>\n<p>anusāreṇopādhi-sahitam eva kṛtam | nirupādhikaṃ tu -</p>\n\n<p>viṣṇu-śaktiḥ parā proktā\nkṣetrajñākhyā tathāparā |\navidyā-karma-saṃjñānyā\n<l>tṛtīyā śaktir iṣyate || [ViP 6.7.61] iti viṣṇu-purāṇānusāreṇa |</l></p>\n\n<p>tathā -\napareyam itas tv anyāṃ prakṛtiṃ viddhi me parām |\n<l>jīvabhūtāṃ mahābāho yayedaṃ dhāryate jagat || [Gītā 7.5] iti |</l></p>\n\n<p>mamaivāṃśo jīva-loke jīva-bhūtaḥ sanātanaḥ [Gītā 15.7] iti ca gītānusāreṇa |\ntathā -</p>\n\n<lg>\n<l>yat taṭasthaṃ tu cid-rūpaṃ</l>\n<l>sva-saṃvedyād vinirgatam |</l>\n<l>rañjitaṃ guṇa-rāgeṇa</l>\n<l>sa jīva iti kathyate || iti śrī-nārada-pañcarātrānusāreṇa jñeyam ||</l>\n</lg>\n\n<p>|| 11.2 || hari-yogeśvaro nimim || 187-198 ||</p>\n\n<p>[199]</p>\n\n<p>tad evam upadiṣṭā bhāgavata-satsu mūrcchita-kaṣāyādayā mahad-bhedāṃ\nbhāgavata-sanmātra-bhedāś ca tat-san-mātra-bhedeṣu arcāyām eva haraye\n[BhP 11.2.45] ity ādinā tat-tad-guṇāvirbhāva-tāratamyāl labdha-tāratamyāḥ\nkaticid darśitāḥ |</p>\n\n<p>atha sādhana-tāratamyenāpi teṣāṃ tāratamyam āha pañcabhiḥ | tatrāvaraṃ\nmiśra-bhakti-sādhakam āha tribhiḥ -</p>\n\n<lg>\n<l>kṛpālur akṛta-drohas titikṣuḥ sarva-dehinām |</l>\n<l>satya-sāro'navadyātmā samaḥ sarvopakārakaḥ ||</l>\n</lg>\n\n<lg>\n<l>kāmair ahata-dhīr dānto mṛduḥ śucir akiñcanaḥ |</l>\n<l>anīho mita-bhuk śāntaḥ sthiro mac-charaṇo muniḥ ||</l>\n</lg>\n\n<lg>\n<l>apramatto gabhīrātmā dhṛti-māñ jita-ṣaḍ-guṇaḥ |</l>\n<l>amānī māna-daḥ kalyo maitraḥ kāruṇikaḥ kaviḥ || [BhP 11.11.29-31]</l>\n</lg>\n\n<p>ṭīkā ca - kṛpāluḥ para-duḥkhāsahiṣṇuḥ | sarva-dehināṃ keṣāñcid apy akṛta-\ndrohaḥ | titikṣuḥ kṣamāvān | satyaṃ sāraṃ sthiraṃ balaṃ vā yasya saḥ |\nanavadyātmā asūyādi-rahitaḥ | sukha-duḥkhayoḥ samaḥ | yathā-śakti\nsarveṣām apy akārakaḥ | kāmair akṣubhita-cittaḥ | dāntaḥ saṃyata-\nbāhyendriyaḥ | mṛdur akaṭhina-cittaḥ | akiñcanaḥ aparigrahaḥ | anīho dṛṣṭa-\nkriyā-śūnyaḥ | mitabhuk laghv-āhāraḥ | śānto niyatāntaḥ-karaṇaḥ sthiraḥ\nsva-dharme | mac-charaṇo mad-ekāśrayaḥ | munir manana-śīlaḥ | apramattaḥ\nsāvadhānaḥ | gabhīrātmā nirvikāraḥ | dhṛtimān vipady apy akṛpaṇaḥ | jita-\nṣaḍ-guṇaḥ śoka-mohau jarā-mṛtyū kṣt-pipāse ṣaḍ-ūrmaya ete jitā yena saḥ |\namānī na mānākāṅkṣī | anyebhyo mānadaḥ | kalyaḥ para-bodhane dakṣaḥ\nmaitraḥ avañcakaḥ | kāruṇikaḥ karuṇayaiva pravartamāno na tu dṛṣṭa-\nlobhena | kaviḥ samyak jñānī ity eṣā |</p>\n\n<l>atra mac-charaṇa iti viśeṣyam | uttaratra sa ca sattama (page 101) iti ca-kāreṇa</l>\n<p>tu pūrvokto yathā sattamaḥ tathāyam api sattama iti vyaktir evam evambhūto\nmac-charaṇaḥ sattama ity ākṣipyate |</p>\n\n<p>[200]</p>\n\n<p>madhyamam amiśra-sākṣād-bhakti-sādhakam āha --</p>\n\n<lg>\n<l>ājñāyaivaṃ guṇān doṣān mayādiṣṭān api svakān |</l>\n<l>dharmān santyajya yaḥ sarvān māṃ bhajeta sa tu sattamaḥ || [BhP 11.11.32]</l>\n</lg>\n\n<p>ṭīkā ca - mayā veda-rūpeṇādiṣṭān api sva-dharmān santyajya yo māṃ\nbhajat so'py evaṃ pūrvoktavat sattamaḥ | kim ajñānād nāstikyād vā ? na |\ndharmācaraṇe sattva-śuddhy-ādīn guṇān vipakṣe santyajya | yad vā bhakti-\ndārḍhyena nivṛttādhikāratayā santyajya ity eṣā | yathā hāyaśīrṣa-\npañcarātrokta-nārāyaṇa-vyūha-stave -</p>\n\n<p>ye tyakta-loka-dharmārthā viṣṇu-bhakti-vaśaṃ gatāḥ |\ndhyāyanti paramātmānaṃ tebhyo'pīha namo namaḥ || iti |</p>\n\n<p>atra tv evaṃ vyākhyā - yadi ca svātmani tat-tad-guṇa-yogābhāvas tathāpy\nevaṃ pūrvokta-prakāreṇa guṇān kṛpālatvādīn doṣāṃs tad-viparītāṃś\ncājñāya heyopādeyatvena niśictyāpi yo mayā teṣu guṇeṣu madhye\ntatrādiṣṭān api svakān nitya-naimittika-lakṣaṇān sarvān eva varṇāśrama-\nvihitān dharmān tad-upalakṣaṇaṃ jñānam api mad-ananya-bhakti-\nvighātakatayā santyajya māṃ bhajet sa ca sattamaḥ | ca-kārāt pūrvokto'pi\nsattama ity uttarasya tat-tad-guṇābhāve'pi pūrva-sāmyaṃ bodhayati | tato yas\ntu tat-tad-guṇān labdhvā dharma-jñāna-parityāgena māṃ bhajati kevalaṃ sa\ntu parama-sattama eveti vyakty-ananya-bhaktasya pūrvata ādhikyaṃ darśitam |\natra adveṣṭā sarva-bhūtānāṃ [Gītā 12.12] ity ādi śrī-gītā-dvādaśādhyāya-\nprakaraṇam apy anusandheyam | sattama ity anena tad avaratrāpi samatvam\napy astīti darśitam | astu tāvat sadācārasya tad-bhaktasya sattvam | ananya-\ndevatā-bhaktatva-mātreṇāpi durācārasyāpi sattānya-aryāyaṃ sādhutvaṃ\nvidhīyate api cet sudurācāraḥ [Gītā 9.30] ity ādau | atra sādhu-saṅga-\nprastāve yat tādṛśaṃ lakṣaṇaṃ notthāpitaṃ tat khalu tādṛśa-saṅgasya bhakty-\nunmukhe'nupayuktatābhiprāyeṇa | yathoktaṃ śrī-prahlādena - saṅgena\nsādhu-bhaktānām [BhP 7.7.25] iti | sādhur atra sad-ācāraḥ | tad evam īśvara-\nbuddhyā vidhi-mārga-bhaktayos tāratamyam uktam |\ntatraivottarasyānanyatvena śreṣṭhatvaṃ darśitam | tatraivārcana-mārge\ntrividhatvaṃ labhyate pādmottara-khaṇḍāt | tatra mahattvaṃ tāpādi-pañca-\nsaṃskārī ity ādau |</p>\n\n<p>madhyamatvam -</p>\n\n<p>tāpaṃ puṇḍraṃ tathā nāma mantro yāgaś ca pañcamaḥ |\namī pañcaiva saṃskārāḥ paramaikānti-hetavaḥ || ity atra |</p>\n\n<p>kaniṣṭhatvaṃ -</p>\n\n<p>śaṅkha-cakrādy-ūrdhva-puṇḍra-dhāraṇādy-ātma-lakṣaṇam |\ntan-namaskaraṇaṃ caiva vaiṣṇavatvam ihocyate || ity atra | (page 102)</p>\n\n<p>[201]</p>\n\n<p>atha śuddha-dāsya-sakhyādi-bhāva-mātreṇa yo'nanyaḥ sa tu sarvottama ity\nāha -</p>\n\n<lg>\n<l>jñātvājñātvātha ye vai māṃ yāvān yaś cāsmi yādṛśaḥ |</l>\n<l>bhajanty ananya-bhāvena te me bhaktatamā matāḥ || [BhP 11.11.33]</l>\n</lg>\n\n<p>yāvān deśa-kālādy-aparicchinaḥ | yaś ca sarvātmā | yādṛśaḥ sac-cid-ānanda-\nrūpaḥ | taṃ māṃ jñātvājñātvā vā ye kevalam ananya-bhāvena śrī-vrajendra-\nnandana ālambano yaḥ svabhīpsito dāsyādīnām ekataro bhāvas tenaiva\nbhajanti na kadācid anyena ity arthaḥ | te tu mayā bhaktatamā matāḥ | ataeva\ncaturthe śrī-yogeśvarair api prārthitam --</p>\n\n<p>preyān na te'nyo'sty amutas tvayi prabho\nviśvātmanīkṣen na pṛthag ya ātmanaḥ |\nathāpi bhaktyeśa tayopadhāvatām\n<l>ananya-vṛttyānugṛhāṇa vatsala || [BhP 4.7.38] iti |</l>\n<lg>\n<l>śrī-gītāsu -</l>\n<l>jñānaṃ te'haṃ savijñānam idaṃ vakṣyāmy aśeṣataḥ |</l>\n<l>yaj jñātvā neha bhūyo'nyaj jñātavyam avaśiṣyate || [Gītā 7.2] ity uktvāha --</l>\n</lg></p>\n\n<lg>\n<l>bhūmir āpo'nalo vāyuḥ khaṃ mano buddhir eva ca |</l>\n<l>ahaṃkāra itīyaṃ me bhinnā prakṛtir aṣṭadhā ||</l>\n</lg>\n\n<lg>\n<l>apareyam itas tv anyāṃ prakṛtiṃ viddhi me parām |</l>\n<l>jīvabhūtāṃ mahābāho yayedaṃ dhāryate jagat ||</l>\n</lg>\n\n<lg>\n<l>etadyonīni bhūtāni sarvāṇīty upadhāraya |</l>\n<l>ahaṃ kṛtsnasya jagataḥ prabhavaḥ pralayas tathā ||</l>\n</lg>\n\n<p>mattaḥ parataraṃ nānyat kiṃ cid asti dhanaṃjaya |\n<l>mayi sarvam idaṃ protaṃ sūtre maṇigaṇā iva || [Gītā 7.4-7] iti |</l></p>\n\n<p>pradhānākhya-jīvākya-nija-śakti-dvārā jagat-kāraṇatvam | tac-\nchaktimayatvena jagatas tad-ananyatvam | svasya tu tayoḥ paratvaṃ tad-\nāśrayatvaṃ ca vadan nija-jñānam upadiṣṭavān | prasaṅgena jīva-svarūpa-\njñānaṃ ca | sa caivambhūto jñānī-mat-svarūpa-man-\nmahimānusandhānakṛttvād jñāni-bhaktārta-bhaktādīn atikramya mat-priyo\nbhavatīty apy ante'bhihitavān --</p>\n\n<lg>\n<l>caturvidhā bhajante māṃ janāḥ sukṛtino'rjuna |</l>\n<l>ārto jijñāsur arthārthī jñānī ca bharatarṣabha ||</l>\n</lg>\n\n<lg>\n<l>teṣāṃ jñānī nityayukta ekabhaktir viśiṣyate |</l>\n<l>priyo hi jñānino'tyartham ahaṃ sa ca mama priyaḥ ||</l>\n</lg>\n\n<p>udārāḥ sarva evaite jñānī tv ātmaiva me matam |\n<l>āsthitaḥ sa hi yuktātmā mām evānuttamāṃ gatim || [Gītā 7.16-18] iti |</l></p>\n\n<p>tataś cāyam arthaḥ | yas tvayi viśvātmany ātmani jīvān īkṣet tvac-chakttvād\nananyatvenaiva jānāti na tu pṛthak svatantratvenekṣeta | mauta amuṣmād\nyadyapi te preyān nāsti tathāpi he vatsala he bhṛtya-priya bhṛtyeśabhāvena ye\nbhajanti teṣāṃ yānanyā vṛttir avyabhicāriṇī nijā bhaktis tayaivānugṛhāṇa |\nprastutatvenāsmān jñāni-bhaktān iti labhyata iti |</p>\n\n<p>atha mūla-padye jñātvājñātvety atra jñānājñānayor heyopādeyatvaṃ\nniṣiddham | bhaktatamā ity atra pūrva-vākya-stha-sat-padam atikramya\nviśeṣato (page 103) bhakta-pada-nirdeśād bhakteḥ svarūpādhikyam atraiva\nvivakṣitam | te me matā ity atra mama tu viśiṣṭā sammatir atraiveti sūcitam\nīdṛśānukta-caratvāt | ataeva prakaraṇa-prāptim eka-vacana-nirdeśam apy\natikramya gauraveṇaiva ye ta iti bahu-vacanaṃ nirdiṣṭam | tataḥ kim uta tad-\nbhāva-siddha-premāṇa iti bhāvaḥ | eṣāṃ bhāva-bhajana-vivṛttir agre\nrāgānugā-kathane jñeyā |</p>\n\n<p>|| 11.11 || śrī-bhagavān || 200-201 ||</p>\n\n<p>[202]</p>\n\n<p>ete hi vaiṣṇavāḥ santo mahattvena san-mātratvena ca vibhidya nirdiṣṭāḥ |\nsan-mātra-bhede tāratamyaṃ cātra yad aviviktaṃ tad-bhakti-bheda-nirūpaṇe\npurato vivecanīyam | anye tu sva-goṣṭhy-apekṣayā vaiṣṇavāḥ | tatra karmiṣu\ntad-apekṣayā yathā skānde mārkaṇḍeya-bhagīratha-saṃvāde -</p>\n\n<p>dharmārthaṃ jīvitaṃ yeṣāṃ santānārthaṃ ca maithunam |\npacanaṃ vipramukhyārthaṃ jñeyās te vaiṣṇavā narāḥ || ity ādi |</p>\n\n<p>atra śrī-viṣṇor ājñā-buddhyaiva tat tat kriyata iti vaiṣṇava-padena gamyate |\nśrī-visṇu-purāṇe ca -</p>\n\n<p>na calati nija-varṇa-dharmato yaḥ\nsama-matir ātma-suhṛd-vipakṣa-pakṣe |\nna harati na hanti kiñcid uccaiḥ\n<l>sthita-manasaṃ tam avehi viṣṇu-bhaktam || [ViP 3.7.20] iti |</l></p>\n\n<p>tad-arpaṇe tu sutarām eva vaiṣṇavatvam | yathā pātāla-khaṇḍe vaiśākha-\nmāhātmye-</p>\n\n<p>jīvitaṃ yasya dharmārthaṃ dharmo hary-artham eva ca |\n<l>aho-rātrāṇi puṇyārthaṃ taṃ manye vaiṣṇavaṃ bhuvi || [PadmaP 5.94.8] iti |</l></p>\n\n<p>tathaiva śaiveṣu tad-apekṣayā yathā bṛhan-nāradīye -</p>\n\n<p>śive ca parameśāne viṣṇau ca paramātmani |\n<l>samabuddhyā pravarttante te vai bhāgavatottamāḥ || [NārP 1.5.72] iti |</l>\nśaiva-goṣṭhīṣu bhāgavatottamatvaṃ tatraiva prasiddham iti tathoktam |\nvaiṣṇava-tantre tu tan-nindaiva -</p>\n\n<p>yas tu nārāyaṇaṃ devaṃ brahma-rudrādi-daivataiḥ |\nsamatvenaiva vīkṣeta sa pāṣaṇḍī bhaved dhruvam || iti |</p>\n\n<p>tad evaṃ teṣāṃ bahu-bhedeṣu satsu teṣām eva prabhāva-tāratamyena kṛpā-\ntāratamyena bhakti-vāsanā-tāratamyena sat-saṅgāt kāla-śaighrya-svarūpa-\nvaiśiṣṭyābhyāṃ bhaktir udayate | evaṃ jñāni-saṅgāc ca jñānaṃ jñeyam | atra\nyadyapy akiñcanā bhaktir evābhidheyeti tat-kāraṇatvena tad-bhakta-saṅga\nevābhidheye bhakto'pi sa eva lakṣayitavyas tathāpi tat-parīkṣārtham eva tat-\ntad-anuvādaḥ kriyate | tatra prathamaṃ tāvat tat-tat-saṅgāj jātena tat-tac-\nchraddhā-tat-tat-kathā-rucy-ādinā jāta-bhagavat-sāmmukhyasya tat-tad-\nanuṣaṅgenaiva tat-tad-bhajanīye bhagavad-āvirbhāva-viśeṣe tat-tad-bhajana-\nmārga-viśeṣe ca rucir jāyate | tataś ca viśeṣa-bubhutsāyāṃ satyānteṣv\nekato'nekato vā śrī-gurutvenāśritāc chravaṇaṃ kriyate | tac\ncopakramopasaṃhārādibhir arthāvadhāraṇaṃ punaś cāsambhāvanāviparīta-\nbhāvanā-viśeṣevatā svayaṃ tad-vicāra-rūpaṃ mananam api kriyate | tato\nbhagvataḥ sarvasminn evāvirbhāve tathāvidho'sau sadā sarvatra virājata ity\nevaṃrūpā śraddhā jāyate | tatraikasmiṃs tv anayā prathama-jātayā rucyā saha\nnijābhīṣṭa-dāna-sārthyādy-atiśayavatā-nirdhāra-rūpatvena saiva śraddhā\nsamullasati | tatra yadyapy ekatraivātiśayitā-paryavasānaṃ sambhavati na tu\nsarvatra, tathāpi keṣāṃcit tato viśiṣṭasyājñānād anyatrāpi tathā-buddhi-rūpā\nśraddhā sambhavaty evaṃ bhajana-mārga-viśeṣaś ca vyākhyātavyaḥ | tad evaṃ\nsiddhe jñāna-vijñānārthaṃ nididhyāsana-lakṣaṇa-tat-tad-upāsanā-mārga-\nbhedo'nuṣṭhīyata ity evaṃ vicāra-pradhānānāṃ mārgo darśitaḥ |</p>\n\n<p>ruci-pradhānāṃ tu na tādṛg vicārāpekṣā jāyate | kintu sādhu-saṅga-līlā-\nkathana-śravaṇa-ruci- (page 104) śraddhā-śravaṇādy-āvṛtti-rūpa evāsau\nmārgo yathā - śuśrūṣoḥ śraddadhānasya [BhP 1.2.16] ity ādinā pūrvaṃ\n<l>darśitaḥ | satāṃ prasaṅgāt mama vīrya-saṃvidaḥ [BhP 3.25.22] ity ādau ca</l>\ndraṣṭavyaḥ | prīti-lakṣaṇa-bhaktīcchānāṃ tu ruci-pradhāna-mārga eva\nśreyān | nājāta-rucīnām iva vicāra-pradhānaḥ | yathoktaṃ prahlādena --</p>\n\n<lg>\n<l>naite guṇā na guṇino mahad-ādayo ye</l>\n<l>sarve manaḥ prabhṛtayaḥ sahadeva-martyāḥ |</l>\n<l>ādy-antavanta urugāya vidanti hi tvām</l>\n<l>evaṃ vimṛśya sudhiyo viramanti śabdāt ||</l>\n</lg>\n\n<p>tat te'rhattama namaḥ stuti-karma-pūjāḥ\nkarma smṛtiś caraṇayoḥ śravaṇaṃ kathāyām |\nsaṃsevayā tvayi vineti ṣaḍ-aṅgayā kiṃ\n<l>bhaktiṃ janaḥ paramahaṃsa-gatau labheta || [BhP 7.9.49-50] iti |</l></p>\n\n<p>karma paricaryā | karma-smṛtir līlā-smaraṇam | caraṇayor iti sarvatrānvitaṃ\nbhakti-vyañjakam |</p>\n\n<p>tad etad ubhayasminn api tad-bhajana-vidhi-śikṣā-guruḥ | prāktanaḥ śravaṇa-\ngurur eva bhavati tathāvidasya prāptatvāt | prāktānāṃ bahutve'pi prāyas teṣv\nevānyataro'bhirucitaḥ | pūrvasmād eva hetoḥ - śrī-mantra-gurus tv eka eva\nniṣetsyamānatvād bahūnām | athātra pramāṇāni | tatra tadāvirbhāva-viśeṣe\nruciḥ - mahā-puruṣam abhyarcen mūrtyābhimatayātmanaḥ [BhP 11.3.48] ity\nādau śrīmad-āvirhotrādinābhpretā | bhajana-viśeṣa-ruciś ca -</p>\n\n<lg>\n<l>vaidikas tāntriko miśra iti me tri-vidho makhaḥ |</l>\n<l>trayāṇām īpsitenaiva vidhinā māṃ samarcayet || [BhP 11.27.7]</l>\n</lg>\n\n<p>ity ādau śrī-bhagavatābhipretā | atha śravaṇa-gurum āha --</p>\n\n<lg>\n<l>tasmād guruṃ prapadyeta jijñāsuḥ śreya uttamam |</l>\n<l>śābde pare ca niṣṇātaṃ brahmaṇy upaśamāśrayam || [BhP 11.3.22]</l>\n</lg>\n\n<p>śābde brahmaṇi vede vicāra-tātparyeṇa | pare brahmaṇi bhagavad-ādi-\nrūpāvirbhāve'parokṣānubhavena niṣṇātaṃ tathaiva niṣṭhāṃ prāptam |\nyathoktaṃ śrī-purañjanopākhyādy-upasaṃhāre śrī-nāradena --</p>\n\n<p>sa vai priyatamaś cātmā yato na bhayam aṇv api |\n<l>iti veda sa vai vidvān yo vidvān sa gurur hariḥ || [BhP 4.29.51] iti |</l></p>\n\n<p>|| 11.3 || śrī-prabuddho nimim || 202 ||</p>\n\n<p>[203]</p>\n\n<p>atra brahma-vaivarte viśeṣaḥ -</p>\n\n<lg>\n<l>vaktā sa-rāgo nīrāgo dvividhaḥ parikīrtitaḥ |</l>\n<l>sa-rāgo lolupaḥ kāmī tad uktaṃ hṛn na saṃspṛśet ||</l>\n</lg>\n\n<lg>\n<l>upadeśaṃ karoty eva na parīkṣāṃ karoti ca |</l>\n<l>aparīkṣyopadiṣṭaṃ yal loka-nāśāya tad bhavet ||</l>\n</lg>\n\n<lg>\n<l>kiṃ ca -</l>\n<l>kulaṃ śīlam athācāram avicārya paraṃ gurum |</l>\n<l>bhajeta śravaṇādy-arthī sarasaṃ sāra-sāgaram ||</l>\n</lg>\n\n<l>sarasatvādikaṃ ca vyañjitaṃ tatraivānyatra | (page 105)</l>\n\n<p>kāma-krodhādi-yukto'pi kṛpaṇo'pi viṣādavān |\nśrutvā vikāśam āyāti sa vaktā paramo guruḥ || iti |</p>\n\n<p>evambhūta-guror abhāvād yukti-bheda-bubhutsayā bahūn apy āśrayante\nkecit | yathā -</p>\n\n<lg>\n<l>na hy ekasmād guror jñānaṃ su-sthiraṃ syāt su-puṣkalam |</l>\n<l>brahmaitad advitīyaṃ vai gīyate bahudharṣibhiḥ || [BhP 11.9.31]</l>\n</lg>\n\n<p>spaṣṭam || 11.9 || śrī-dattātreyo yadum || 203 ||</p>\n\n<p>[204]</p>\n\n<p>tatra ruci-pradhānānāṃ śravaṇādikam -</p>\n\n<p>tatrānvahaṃ kṛṣṇa-kathāḥ pragāyatām\nanugraheṇāśṛṇavaṃ manoharāḥ |\ntāḥ śraddhayā me'nupadaṃ viśṛṇvataḥ\n<l>priyaśravasy aṅga mamābhavad ruciḥ || [BhP 1.5.26] ity-ādy-ukta-prakāram |</l></p>\n\n<p>vicāra-pradhānānāṃ śravaṇaṃ yathā catuḥślokyādīnām | mananaṃ yathā\nbhagavān brahma kārtsnyena [BhP 2.2.34] ity ādau |</p>\n\n<p>atha taj-jātā bhagavati śraddhā, yathā -</p>\n\n<lg>\n<l>asti yajña-patir nāma keṣāñcid arha-sattamāḥ |</l>\n<l>ihāmutra ca lakṣyante jyotsnāvatyaḥ kvacid bhuvaḥ ||</l>\n</lg>\n\n<lg>\n<l>manor uttānapādasya dhruvasyāpi mahīpateḥ |</l>\n<l>priyavratasya rājarṣer aṅgasyāsmat-pituḥ pituḥ ||</l>\n</lg>\n\n<lg>\n<l>īdṛśānām athānyeṣām ajasya ca bhavasya ca |</l>\n<l>prahlādasya baleś cāpi kṛtyam asti gadābhṛtā ||</l>\n</lg>\n\n<lg>\n<l>dauhitrādīn ṛte mṛtyoḥ śocyān dharma-vimohitān |</l>\n<l>varga-svargāpavargāṇāṃ prāyeṇaikātmya-hetunā || [BhP 4.21.27-30]</l>\n</lg>\n<p>he arha-sattamāḥ yajña-patir nāma sarva-karma-phala-dātṛtvena śruti-\npratipāditaḥ parameśvaraḥ keṣāṃcit śruty-artha-tattva-vijñānāṃ mate tāvad\nasti tathāpi vipratipatter na tat-siddhir ity āśaṅkya tatra jagad-\nvaicitryānyathānupapatti-pramāṇam apy upodvalakam ity āha | iha\npratyakṣeṇāmutra-śāstreṇa tadvad ity anumānena ca jyotsnāvatyaḥ\nkāntamatyo bhuvo bhoga-bhūmayo dehāś ca kvacid evopalabhyante na\nsarvatrety ayaṃ bhāvaḥ | na tāvaj jaḍasya karmaṇas tat-tat-phala-dātṛtvaṃ\nghañate phalam ata upapatteḥ [Vs 3.2.38] iti nyāyāt | na cārvāg-devatānāṃ\nsvātantryam antaryāmi-śrutiḥ | na ca karma-sāmye phala-tāratamyaṃ kvacic\nca tad-asiddhiḥ sambhavati | ataḥ svatantreṇa parameśvareṇa bhāvyam |</p>\n\n<p>atra vidvad-anubhavo'pi pramāṇam ity āha manor iti tribhiḥ | asmat-\npitāmahasyāṅgasya | prahlāda-balī tadānīṃ śāstrād eva jñātvā gaṇitau |\ngadābhṛtā parameśvareṇa kṛtyam asti hṛdaye bahir apy āvirbhūya teṣāṃ\nmuhuḥ kṛtya-sampādanāt tena yat kṛtyaṃ karaṇīyaṃ tat teṣām astīty arthaḥ |\nteṣām eva tena saha kṛtyam asti nānyeṣām ity artho vā | tad-anyāṃs tu\nninditatvenāha mṛtyor dauhitrādīn veṇa-prabhṛtīn dharma-vimohitān | (page\n106)</p>\n\n<p>gadābhṛc-chabdena tan-nāmnā prasiddhāt śrī-viṣṇor anyatra\nparameśvaratvaṃ vārayati | śruti-yukti-vidvad-anubhaveṣu taṃ gadābhṛtaṃ\nviśinaṣṭi | vargeti vargo'tra trivargaḥ | svargo dhardharasya phalam | apavargo\nmokṣaḥ | teṣām aikātmyenaika-rūpeṇa sarvāntargatena hetunā | tatrāpi\nprāyeṇa pracareṇa hetunā | tad uktaṃ skānde -</p>\n\n<p>bandhako bhava-pāśena bhava-pāśāc ca mocakaḥ |\nkaivalyadaḥ paraṃ brahma viṣṇur eva sanātanaḥ || iti |</p>\n\n<p>[205]</p>\n\n<p>atha bhajana-śraddhā -</p>\n\n<lg>\n<l>yat-pāda-sevābhirucis tapasvinām</l>\n<l>aśeṣa-janmopacitaṃ malaṃ dhiyaḥ |</l>\n<l>sadyaḥ kṣiṇoty anvaham edhatī satī</l>\n<l>yathā padāṅguṣṭha-viniḥsṛtā sarit ||</l>\n</lg>\n\n<lg>\n<l>vinirdhutāśeṣa-mano-malaḥ pumān</l>\n<l>asaṅga-vijñāna-viśeṣa-vīryavān |</l>\n<l>yad-aṅghri-mūle kṛta-ketanaḥ punar</l>\n<l>na saṃsṛtiṃ kleśa-vahāṃ prapadyate || [BhP 4.21.31-32]</l>\n</lg>\n\n<p>tapasvināṃ saṃsāra-taptānam | tat-pāda-sambandhasyaiveṣa mahimeti\ndṛṣṭāntenāha yatheti | asaṅgas tato'nyatrānāsaktis tena vijñāna-viśeṣo\nbhagavato nānāvirbhāvatvāt teṣāṃ madhye kasyāpy āvirbhāvasya\nsākṣātkāras tad eva vīryaṃ vidyate yasya saḥ | yasyāṅkghri-mūle kṛtāśramaḥ\nsan |</p>\n\n<p>|| 4.21 || śrī-pṛthu-rājaḥ sabhyān || 204-205 ||</p>\n\n<p>[206]</p>\n\n<p>atha śravaṇa-guru-bhajana-śikṣā-gurvoḥ prāyikam ekatvam iti tathaivety āha\n</p>\n</div>\n<div>\n\n<lg>\n<l>tatra bhāgavatān dharmān śikṣed gurv-ātma-daivataḥ |</l>\n<l>amāyayānuvṛttyā yais tuṣyed ātmātma-do hariḥ || [BhP 11.3.22]</l>\n</lg>\n\n<p>tasmād guruṃ prapadyeta iti pūrvoktes tatra śravaṇa-gurau | gurur evātmā\njīvanaṃ daivataṃ nijeṣṭa-devatatayābhimataś ca yasya tathābhūtaḥ san |\namāyayā nirdambhayānuvṛttyā tad-anugatyā śikṣet | yair dharmaiḥ | ātmā\nparamātmā | bhaktebhyaḥ ātma-pradaḥ śrī-bali-prabhṛtibhya iva | asya śikṣā-\nguror bahutvam api prāgvaj jñeyam |</p>\n\n<p>|| 11.3 || śrī-prabuddho nimim || 206 ||</p>\n\n<p>[207]</p>\n\n<p>mantra-gurus tv eka evety āha -</p>\n\n<lg>\n<l>labdhvānugraha ācāryāt tena sandarśitāgamaḥ |</l>\n<l>mahā-puruṣam abhyarcen mūrtyābhimatayātmanaḥ || [BhP 11.3.48]</l>\n</lg>\n\n<p>anugraho mantra-dīkṣā-rūpaḥ | āgamo mantra-vidhi-śāstram | asyaikatvam\neka-vacanatvena bodhyate |</p>\n\n<lg>\n<l>bodhaḥ kaluṣitas tena daurātmyaṃ prakaṭīkṛtam |</l>\n<l>gurur yena parityaktas tena tyaktaḥ purā hariḥ ||</l>\n</lg>\n\n<p>iti brahma-vaivartādau tat-tyāga-niṣedhāt | tad-aparitoṣeṇāpy anyo guruḥ\nkriyate tato'neka-guru-karaṇe pūrva-tyāga eva siddhaḥ | etac cāpavāda-vacana-\ndvārāpi śrī-nārada-pañcarātre bodhitam --</p>\n\n<p>avaiṣṇavopadiṣṭena mantreṇa nirayaṃ vrajet |\npunaś ca vidhinā samyag grāhayed vaiṣṇavād guroḥ || iti |[*ENDNOTE #4]</p>\n\n<p>|| 11.3 || śrī-āvirhotro nimim || 207 ||</p>\n\n<p>[208]</p>\n\n<p>tatra śravaṇa-guru-saṃsargeṇaiva śāstrīya-vijñānotpattiḥ syāt nānyathety āha\n</p>\n</div>\n<div>\n\n<lg>\n<l>ācāryo'raṇir ādyaḥ syād ante-vāsy uttarāraṇiḥ |</l>\n<l>tat-sandhānaṃ pravacanaṃ vidyā-sandhiḥ sukhāvahaḥ || [BhP 11.10.12]</l>\n</lg>\n<p>(page 107)\nādyo'dharaḥ | tat-sandhānaṃ tayor madhyamaṃ manthana-kāṣṭhaṃ\npravacanam upadeśaḥ | vidyā śāstrokta-jñānaṃ tu sandhau bhavo'gnir iva |\ntathā ca śrutiḥ - ācāryaḥ pūrva-rūpam ity ādi | ataeva tad-vijñānārthaṃ sa\ngurum evābhigacched [MuṇḍU 1.1.12] iti, ācāryavān puruṣo veda [ChāU\n6.14.2] iti, naiṣā tarkeṇa matir apaneyā proktānyenaiva sujñānāya preṣṭhā\n[KaṭhU 1.2.9] iti |</p>\n\n<p>|| 11.10 || śrī-bhagavān || 208 ||</p>\n\n<p>[209]</p>\n\n<p>śikṣā-guror apy avaśyakatvam āhuḥ -\n<lg>\n<l>vijita-hṛṣīka-vāyubhir adānta-manas tura-gaṃ</l>\n<l>ya iha yatanti yantum ati-lolam upāya-khidaḥ |</l>\n<l>vyasana-śatānvitāḥ samavahāya guroś caraṇaṃ</l>\n<l>vaṇija ivāja santy akṛta-karṇa-dharā jaladhau || [BhP 10.87.33]</l>\n</lg></p>\n\n<p>ye guroś caraṇaṃ samavahāya atilolam adāntam adamitaṃ mana eva turagaṃ\nvijitair indriyaiḥ prāṇaiś ca kṛtvā yantuṃ bhagavad unmukhīkartuṃ\nprayatante te upāya-khidaḥ | teṣu teṣu upāyeṣu khidyante | ato vyasana-\nśatānvitā bhavanti | ataeva iha saṃsāre tiṣṭhanty eva | he aja akṛta-\nkarṇadharā asvīkṛta-nāvikā jaladhā yathā tadvat | śrī-guru-pada-darśita-\nbhagavad-bhajana-prakāreṇa bhagavad-vartma-jñāne sati tat-kṛpayā\nvyasanānabhibhūtau satyāṃ śīghram eva mano niścalaṃ bhavatīti bhāvaḥ | ato\nbrahma-vaivarte -</p>\n\n<lg>\n<l>guru-bhaktyā sa milati smaraṇāt sevyate budhaiḥ |</l>\n<l>milito'pi na labhyeta jīvair ahamikā-paraiḥ ||</l>\n</lg>\n\n<lg>\n<l>śrutiś ca -</l>\n<l>yasya deve parā bhaktir yathā deve tathā guruḥ |</l>\n<l>tasyaite kathitā hy arthāḥ prakāśante mahātmanaḥ || [ŚvetU 6.23]</l>\n</lg>\n\n<p>|| 10.87 || śrutayaḥ || 209 ||</p>\n\n<p>[210]</p>\n\n<p>ato mantra-guror āvaśyaktavaṃ sutarām eva | tad etat paramārtha-gurv-\nāśrayo vyavahārika-gurv-ādi-tyāgenāpi kartavya ity āha -</p>\n\n<lg>\n<l>gurur na sa syāt sva-jano na sa syāt</l>\n<l>pitā na sa syāj jananī na sā syāt |</l>\n<l>daivaṃ na tat syān na patiś ca sa syān</l>\n<l>na mocayed yaḥ samupeta-mṛtyum || [BhP 5.5.18]</l>\n</lg>\n\n<p>samupetaḥ samprāpto mṛtyuḥ saṃsāro yena tam | ata uktaṃ śrī-nāradena -</p>\n\n<p>jugupsitaṃ dharma-kṛte'nuśāsataḥ\n<l>svabhāva-raktasya mahān vyatikramaḥ | [BhP 1.5.15] ity ādi |</l></p>\n\n<p>tasmāt tāvad eva teṣāṃ gurv-ādi-vyavahāro yāvat mṛtyu-mocakaṃ śrī-guru-\ncaraṇaṃ nāśriyata ity arthaḥ |</p>\n\n<p>|| 5.5 || śrī-ṛṣabhadevaḥ sva-putrān || 210 ||</p>\n\n<p>[211]</p>\n\n<p>anyadā sva-gurau karmibhir api bhagavad-dṛṣṭiḥ kartavyety āha -</p>\n\n<lg>\n<l>ācāryaṃ māṃ vijānīyān nāvamanyeta karhicit |</l>\n<l>na martya-buddhyāsūyeta sarva-deva-mayo guruḥ || [BhP 11.17.27]</l>\n</lg>\n\n<p>brahmacāri-dharmāntaḥ-paṭhitam idam |</p>\n\n<p>|| 11.17 || śrī-bhagavān || 211 ||</p>\n\n<p>[212]</p>\n\n<p>ataḥ sutarām eva paramārthibhis tādṛśe gurāv ity āha - (page 108)</p>\n\n<lg>\n<l>yasya sākṣād bhagavati jñāna-dīpa-prade gurau |</l>\n<l>martyāsad-dhīḥ śrutaṃ tasya sarvaṃ kuñjara-śaucavat ||</l>\n</lg>\n\n<lg>\n<l>eṣa vai bhagavān sākṣāt pradhāna-puruṣeśvaraḥ |</l>\n<l>yogeśvarair vimṛgyāṅghrir loko yaṃ manyate naram || [BhP 7.15.26-27]</l>\n</lg>\n\n<p>eṣa śrī-kṛṣṇa-lakṣaṇo'pi | tataḥ prākṛta-dṛṣṭir na bhagavat-tattva-grahaṇe\npramāṇam iti bhāvaḥ |</p>\n\n<p>|| 7.15 || śrī-nārado yudhiṣṭhiram || 212 ||</p>\n\n<p>[213]</p>\n\n<p>śuddha-bhaktās tv eke śrī-guroḥ śrī-śivasya ca bhagavatā sahābheda-dṛṣṭiṃ\ntat-priyatamatvenaiva manyante | yathā -</p>\n\n<lg>\n<l>vayaṃ tu sākṣād bhagavan bhavasya</l>\n<l>priyasya sakhyuḥ kṣaṇa-saṅgamena |</l>\n<l>suduścikitsyasya bhavasya mṛtyor</l>\n<l>bhiṣaktamaṃ tvādya gatiṃ gatāḥ sma || [BhP 4.30.38]</l>\n</lg>\n\n<p>ṭīkā ca - tava yaḥ priyaḥ sakhā tasya bhavasya | atyantam acikitsasya bhavasya\njanmano mṛtyoś ca bhiṣaktamaṃ sad vaidyaṃ tvāṃ gatiṃ prāptā ity eṣā | śrī-\nśivo hy eṣāṃ vakṛṇāṃ guruḥ |</p>\n\n<p>|| 4.30 || śrī-pracetasaḥ śrīad-aṣṭa-bhuja-puruṣam || 213 ||</p>\n\n<p>[214]</p>\n\n<p>tad evaṃ rucy-ādinā gurv-āśrayānte upāsanā-pūrvāṅga-rūpaḥ sāmmukhya-\nbhedo bahu-vidho darśitaḥ | atha sākṣād upāsanā-lakṣaṇas tad-bhedo'pi\nbahu-vidho darśyate | atra sāmmukhyaṃ dvividhaṃ nirviśeṣa-mayaṃ sa-viśeṣa-\nmayaṃ ca | atra pūrvaṃ jñānam | uttaraṃ tu dvividham - ahaṅgrahopāsanā-\nrūpaṃ bhakti-rūpaṃ ca | asya jñānasya lakṣaṇaṃ jñānaṃ caikātmya-darśanam\n[BhP 11.19.25] iti | abhedopāsanaṃ jñānam ity arthaḥ |</p>\n\n<p>|| 11.19 || śrī-bhagavān || 214 ||</p>\n\n<p>[215]</p>\n\n<p>tat-sādhana-prakāraṃ caivaṃ bahu-vidhas tatra tatroktiḥ | sa ca jñānam\nevocyate | tatra śravaṇaṃ śrī-pṛthu-sanatkumāra-saṃvādādau draṣṭavyam |</p>\n\n<p>tad-anusāreṇa mananaṃ ca jñeyam | prathamataḥ śrotṝṇāṃ hi vivekas tāvān\neva yāvatā jaḍātirikta-cin-mātraṃ vastūpasthitaṃ bhavati | tasmiṃś cin-\nmātre'pi vastuni ye viśeṣāḥ svarūpa-bhūta-śakti-siddhā bhagavattādi-rūpā\nvartante tāṃs tu te vivektuṃ na kṣamante, yathā divā-rajanī-khaṇḍini jyotiṣi\njyotir-mātratve'pi ye maṇḍalāntar-bahiś ca divya-vimānādi-paraspara-pṛthag-\nbhūta-raśmi-paramāṇu-rūpā viśeṣās tāṃś carma-cakṣuṣo vivektuṃ na\nkṣamante tadvat | pūrvavac ca yadi mahat-kṛpā-viśeṣaṇa-divya-dṛṣṭitā\nbhavati tadā viśeṣopalabdhiś ca bhavet | na cen nirviśeṣa-cin-mātra-\nbrahmānubhavena tal-līnam eva bhavati | tathaiva nididhyāsanam api teṣām |\ntad yathā --</p>\n\n<lg>\n<l>sthiraṃ sukhaṃ cāsanam āsthito yatir</l>\n<l>yadā jihāsur imam aṅga lokam |</l>\n<l>kāle ca deśe ca mano na sajjayet</l>\n<l>prāṇān niyacchen manasā jitāsuḥ ||</l>\n</lg>\n\n<lg>\n<l>manaḥ sva-buddhyāmalayā niyamya</l>\n<l>kṣetra-jña etāṃ ninayet tam ātmani |</l>\n<l>ātmānam ātmany avarudhya dhīro</l>\n<l>labdhopaśāntir virameta kṛtyāt || [BhP 2.2.15-16]</l>\n</lg>\n\n<p>etāṃ buddhiṃ kṣetrajñe buddhyādi-draṣṭari nilayet pravilāpayet | taṃ ca\nkṣetrajñaṃ svarūpa-bhūtayā buddhyā ātmani tad-draṣṭṛtvādi-rahite śuddhe\njīve, taṃ ca śuddham ātmānam ātmani brahmaṇy avarudhya tad-ekatvena\nvicintya labdhopaśāntiḥ prāpta-nirvṛtiḥ san kṛtyād viramet, tasya tataḥ paraṃ\nprāpyābhāvāt |</p>\n\n<p>|| 2.2 || śrī-śukaḥ || 215 ||</p>\n\n<p>(page 109)</p>\n\n<p>tad evaṃ jñāna-muktim idam eva svābhāvo'dhyātmam ucyate ity anena śrī-\ngītāsūktam | svasya śuddhasyātmano bhāvo bhāvanā ātmany adhikṛtya\nvartamānatvād adhyātma-śabdenocyata ity arthaḥ |</p>\n\n<p>athāhaṃgrahopāsanaṃ tac-chakti-viśiṣṭa īśvara evāham iti cintanam | asya\nphalaṃ svasmiṃs tac-chakty-ādy-āvirbhāvaḥ yathā viṣṇu-purāṇe nāgapāśādi-\nyantritaḥ śrī-prahlādas tādṛśam ātmānaṃ smaran nāgapāśādikam\nutsāritavān | atrāntima-phalaṃ ca kīṭa-peśaskṛtn-nyāyena sārūpya-\nsārṣṭyādikaṃ jñeyam |</p>\n\n<p>atha bhaktiḥ | tasyās taṭastha-lakṣaṇaṃ svarūpa-lakṣaṇaṃ ca yathā garuḍa-\npurāṇe --</p>\n\n<lg>\n<l>viṣṇu-bhaktiṃ pravakṣyāmi yayā sarvam avāpyate |</l>\n<l>yathā bhaktyā haris tuṣyeta tathā nānyena kenacit ||</l>\n</lg>\n\n<p>ity uktvāha -\nbhaja ity eṣa vai dhātuḥ sevāyāṃ parikīrtitaḥ |\ntasmāt sevā budhaiḥ proktā bhaktiḥ sādhana-bhūyasī || iti |</p>\n\n<p>yayā sarvam avāpyate iti taṭastha-laksaṇam | atra ca akāmaḥ sarva-kāmo vā\nity ādi-siddhatvād avyāpty-abhāvaḥ | yathā bhaktyā ity-ādy-uktatvād\nativyāpty-abhāva | budhaiḥ proktatvād asambhavābhāvaś ca | sevā-śabdena\nsvarūpa-lakṣaṇam | sā ca sevā kāyika-vācika-māsaātmikā trividhaivānugatir\nucyate | ataeva bhaya-dveṣādīnām ahaṅgrahopāsanāyāś ca vyāvṛttiḥ |\nsādhana-bhūyasī sādhaneṣu śreṣṭhety arthaḥ |</p>\n\n<p>tad evaṃ lakṣaṇa-dvayaṃ prakārāntareṇāha --</p>\n\n<lg>\n<l>ye vai bhagavatā proktā upāyā hy ātma-labdhaye |</l>\n<l>añjaḥ puṃsām aviduṣāṃ viddhi bhāgavatān hi tān || [BhP 11.2.34]</l>\n</lg>\n\n<p>aviduṣāṃ puṃsāṃ tan-māhātmyam avidvadbhir api kartṛbhiḥ | ātmano brahma\nparamātmā bhagavān ity āvirbhāva-bhedavataḥ svasya dharma-bhūtasya añjaḥ\nanāyāsenaiva labdhaye lābhāya upāyāḥ sādhanāni svayaṃ bhagavatā --</p>\n\n<lg>\n<l>kālena naṣṭā pralaye vāṇīyaṃ veda-saṃjñitā |</l>\n<l>mayādau brahmaṇe proktā dharmo yasyāṃ mad-ātmakaḥ || [BhP 11.14.3]</l>\n</lg>\n\n<p>ity anusāreṇa proktāḥ | tān upāyān bhāgavatān dharmān viddhi bhāgavatīṃ\nbhaktiṃ jānīhīty arthaḥ | hi prasiddhau | tatra sākṣād bhakter api bhāgavata-\ndharmākhyatvaṃ etāvān eva loke'smin [BhP 11.3.23] ity atra parama-\ndharmatva-khyāpanāya darśitam | atra ātma-labdhaye proktā iti taṭastha-\nlaksaṇam | anyena tad-alābhād avyabhicāri | ātma-labdhaya upāyā iti\nsvarūpa-lakṣaṇam | tal-lābhopāyo hi tad-anugatir eva |</p>\n\n<p>|| 11.2 || śrī-kavir nimim || 216 ||</p>\n\n<p>[217]</p>\n\n<p>sā bhaktis trividhā | āropa-siddhā, saṅga-siddhā, svarūpa-siddhā ca |\ntatrāropa-siddhā svato bhaktitvābhāve'pi bhagavad-arpaṇādinā bhaktitvaṃ\nprāptā karmādi-rūpā | saṅga-siddhā svato bhaktitvābhāve'pi tat-parikaratayā\nsaṃsthāpanena tatra bhāgavatān dharmān śikṣed gurv-ātma-daivataḥ [BhP\n11.3.24] ity ādi-prakaraṇeṣu sarvato manaso'saṅgam [BhP 7.5.18] ity ādinā\nlabdha-tad-antaḥ-pātā jñāna-karma-tad-aṅga-rūpā | svarūpa-siddhā\ncājñānādināpi tat-prādurbhāve bhaktitvāvyabhicāriṇī sākṣāt tad-\nanugatyātmā tadīya-śravaṇa-kīrtanādi-rūpā | śravaṇaṃ kīrtanaṃ viṣṇoḥ\n(page 110) ity ādau viṣṇoḥ śravaṇaṃ viṣṇoḥ kīrtanam iti viśiṣṭasyaiva\nvivakṣitatvat teṣām api nāropa-siddhatvaṃ pratyuta mūḍha-pronmmattādiṣu\ntad-anukartṛṣv api kathañcit sambandhena phala-prāpakatvāt svarūpa-\nsiddhatvaṃ, yathā śrī-prahlādasya pūrva-janmani śrī-nṛsiṃha-caturdaśy-\nupavāsaḥ | yathā kukkura-mukha-gatasya śyenasya bhagavan-mandira-\nparikramaḥ | evam anya-dṛṣṭyādinā mūḍhādibhiḥ kṛtasya vandanasyāpi\njñeyam |</p>\n\n<p>tad evaṃ trividhāpi sā punar akaitavā sakaitavā ceti dvividhā jñeyā |\ntatrāropa-saṅga-siddhayor yasyā bhaktaḥ sambandhena bhakti-pada-prāptyāṃ\nsāmarthyaṃ tan-mātrāpekṣatvaṃ ced akaitavatvaṃ svīyānyadīya-phalāpekṣa-\nparikaratvaṃ ced akaitavatvaṃ prayojanāntarāpekṣayā karma-jñāna-\nparikaratvaṃ cet sakaitavatvam | svarūpa-siddhāyāś ca yasya bhagavataḥ\nsambandhena tādṛśaṃ māhātmyaṃ tan-mātrāpekṣa-parikaratvaṃ ced\nakaitavatvaṃ prayojanāntarāpekṣayā karma-jñāna-parikaratvaṃ cet\nsakaitavatvam | iyam evākaitavākiñcanākhyatvena pūrvam uktā | dharmaḥ\nprojjhita-kaitavo'tra paramaḥ [BhP 1.1.2] ity atra cāsyās tad-ubhaya-vidhatve\npramāṇaṃ jñeyam | tathoktaṃ - prīyate'malayā bhaktyā harir anyad-\nviḍambanam [BhP 7.7.52] iti |</p>\n\n<p>athāropa-siddhā - etad-artham eva naiṣkarmyam apy acyuta-bhāva-varjitam\n[BhP 1.5.12] ity ādau sakāma-niṣkāmayor dvayor api karmaṇor nindā |\nbhagavad-vaimukhyāviśeṣāt |</p>\n\n<p>tatra yādṛcchika-ceṣṭāyā api bhagavad-arpitatve bhagavad-dharmatvaṃ\nbhavati kim uta vaidika-karmaṇa iti vaktuṃ tasyā api tad-rūpatvam āha -</p>\n\n<lg>\n<l>kāyena vācā manasendriyair vā</l>\n<l>buddhyātmanā vānusṛta-svabhāvāt |</l>\n<l>karoti yad yat sakalaṃ parasmai</l>\n<l>nārāyaṇāyeti samarpayet tat || [BhP 11.2.36]</l>\n</lg>\n\n<p>pūrvaṃ hi dharmān bhāgavatān brūta [BhP 11.2.31] iti praśnānantaraṃ ye vai\nbhagavatā proktā [BhP 11.2.34] ity ādinā mukhyatvena sākṣāt-tal-labdhaye\nupāya-bhūtāḥ śravaṇa-kīrtanādayo bhāgavatā dharmā lakṣitāḥ te cātraiva\nśṛṇvan su-bhadrāṇi rathāṅga-pāṇer [BhP 11.2.39] ity-ādinā katicid darśitāḥ |\nuttarādhyāye ca -- tatra bhāgavatān dharmān śikṣed gurv-ātma-daivataḥ\n[BhP 11.3.22] ity upakrama-vākyād anantaraṃ iti bhāgavatān dharmān\nśikṣayan bhaktyā tad-utthayā [BhP 11.3.33] ity upasaṃhāra-vākyasya prāg\nbhāgavata-dharmatvenānya-saṅga-tyāgādikam api vakṣyate | sarvato\nmanaso'saṅgam [BhP 11.3.23] ity ādinā | tasmāt laukika-karmādy-arpaṇam\nidaṃ yathā kathañcit tad-dharma-siddhy-artham evocyate |</p>\n\n<p>arthaś cāyaṃ ṭīkāyām - ātmanā cittenāhaṅkāreṇa vā anusṛto yaḥ svabhāvas\ntasmāt | ayam arthaḥ - na kevalaṃ vidhitaḥ kṛtam eveti niyamaḥ\nsvabhāvānusāri laukikam apīti | śrī-gītāsu ca -</p>\n\n<p>yat karoṣi yad aśnāsi yaj juhoṣi dadāsi yat |\n<l>yat tapasyasi kaunteya tat kuruṣva mad-arpaṇam || [Gītā 9.27] iti |</l></p>\n\n<p>itaḥ pūrvaṃ prāṇa-buddhi-dharmādhikārataḥ ity ādi-mantraś ca tathā | atra\nsvābhāvika-karmaṇo'rpaṇe duṣkarmaṇo dvividhā gatiḥ | jñānecchūnām\naviśeṣeṇa | bhaktīcchūnāṃ tu anena durvāsana-duḥkha-darśanena ca sa\nkaruṇāmayaḥ karuṇāṃ karotv iti vā (page 111)</p>\n\n<p>yā prītir avivekānāṃ\nviṣayeṣv anapāyinī |\ntvām anusmarataḥ sā me\n<l>hṛdayān nāpasarpatu || [ViP 1.20.19] iti viṣṇu-purāṇokta-prakāreṇa |</l></p>\n\n<lg>\n<l>yuvatīnāṃ yathā yūni yūnāṃ ca yuvatau yathā |</l>\n<l>mano'bhiramate tadvan mano'bhiramatāṃ tvayi || [PadmaP 6.128.258]</l>\n</lg>\n\n<p>iti pādmokta-prakāreṇa ca mama sukarmaṇi duṣkarmaṇi yad-rāga-sāmānyaṃ\ntat sarvato-bhāvena bhagavad-viṣayam eva bhavatv iti samādhyeyam |\nkāmināṃ tu na sarvathaiva sarva-duṣkarmārpaṇam | vedoktam eva kurvāṇo\nniḥsaṅgo'rpitam īśvare [BhP 11.3.4] ity atra punar vaidikam eveśvare'rpitaṃ\nkurvāṇa ity uktam ||</p>\n\n<p>|| 11.2 || śrī-kavir nimim || 217 ||</p>\n\n<p>[218]</p>\n\n<p>atha vaidika-karmārpaṇasya praśaṃsām āhuḥ -</p>\n\n<lg>\n<l>kleśa-bhūry-alpa-sārāṇi karmāṇi viphalāni vā |</l>\n<l>dehināṃ viṣayārtānāṃ na tathaivārpitaṃ tvayi || [BhP 8.5.47]</l>\n</lg>\n\n<p>viṣayārtānāṃ karmāṇi kvacit kleśo bhūrir yeṣu tathāpy alpaṃ phalaṃ yeṣu\ntathāpy abhūtāni bhavanti, kvacit kṛṣyādivad viphalāni vā bhavanti, tvayy\narpitaṃ karma tu na tathā | kintu kleśaṃ vinā yathā kathañcit kṛtasya\nkāmanayāpy arpaṇe tat-kāmasyāvaśyaka-prāptiḥ | sā ca sarvata utkṛṣṭā\nbhavati | tathā tan-mātra-phalena ca paryāptir na bhavati saṃsāra-vidhvaṃsādi-\nphalatvād ity arthaḥ | tad uktam --</p>\n\n<p>yān āsthāya naro rājan na pramādyeta karhicit |\n<l>dhāvan nimīlya vā netre na skhalen na pated iha || [BhP 11.2.35] iti |</l></p>\n\n<p>satyaṃ diśaty arthitam arthito nṝṇām [BhP 5.19.28] ity ādi ca | yathaiva nābhiḥ\nṛṣabha-deva-rūpaṃ bhagavantaṃ putratvenāpi lebhe | śrī-gītāsu ca --</p>\n\n<p>nehābhikramanāśo'sti pratyavāyo na vidyate |\n<l>svalpam apy asya dharmasya trāyate mahato bhayāt || [Gītā 2.40] iti |</l></p>\n\n<p>|| 8.5 || devāḥ śrīmad-ajitam || 218 ||</p>\n\n<p>[219]</p>\n\n<p>tad eva karmārpaṇam upapādayati tribhiḥ -</p>\n\n<lg>\n<l>etat saṃsūcitaṃ brahmaṃs tāpa-traya-cikitsitam |</l>\n<l>yad īśvare bhagavati karma brahmaṇi bhāvitam || [BhP 1.5.32]</l>\n</lg>\n\n<p>brahman he śrī-veda-vyāsa etat tāpa-trayasya cikitsitaṃ cikitsā taiś\ncāturmāsya-vāsibhiḥ paramahaṃsaiḥ sūcitam | kiṃ tat ? bhagavati karma yat\nsamarpitaṃ bhavati | tatra karma samarpaṇam evety arthaḥ | kathambhūte ?\nsvayaṃ bhagavati pūrṇa-svarūpaikśvaryādi-mattayā sarvāṃśiny eva kenacid\naṃśena jīvādi-niyantṛtayā īśvare paramātma-śabda-vācye svarūpa-bhūta-\nviśeṣaṇena vinā kevala-cin-mātratayā pratipādyatvena brahmani tac-chabda-\nvācye |</p>\n\n<p>[220]</p>\n\n<p>nanu utpattyaiva tat-tat-saṅkalpena vihitatvāt saṃsāra-hetoḥ karmaṇaḥ kathaṃ\ntāpa-traya-nivartakatvam | ucyate sāmagrī-bhedena ghaṭata iti yathā --\n(page 112)</p>\n\n<lg>\n<l>āmayo yaś ca bhūtānāṃ jāyate yena suvrata |</l>\n<l>tad eva hy āmayaṃ dravyaṃ na punāti cikitsitam || [BhP 1.5.33]</l>\n</lg>\n\n<p>āmayo rogo yena ghṛtādinā jāyate tad eva kevalam āmaya-kāraṇaṃ dravyaṃ\ntam āmayaṃ na nivartayati kintu cikitsitaṃ dravyāntarair bhāvitaṃ sat\nnivartayaty eva |</p>\n\n<p>[221]</p>\n\n<lg>\n<l>evaṃ nṛṇāṃ kriyā-yogāḥ sarve saṃsṛti-hetavaḥ |</l>\n<l>ta evātma-vināśāya kalpante kalpitāḥ pare || [BhP 1.5.34]</l>\n</lg>\n\n<p>pare bhagavati kalpitāḥ kāmanayāpy arpitāḥ santaḥ saṃsāra-dhvaṃsa-paryanta-\nphalatvād ātma-vināśāya karma-nivṛttaye kalpante |</p>\n\n<p>|| 1.5 || śrī-nārado vyāsam || 219-221 ||</p>\n\n<p>[222]</p>\n\n<p>kiṃ ca karma-phalaṃ vastuto bhagavad-āśrayam eva | tat tu durbuddher ātma-\nsāt-kurvato yuktyavatucha-phala-prāptiḥ saṃsāraś ca | sudhiyas tu tat-sākṣāt-\nkurvatas tad-vaiparītyam ity āha gadyābhyām --</p>\n\n<p>sampracaratsu nānā-yāgeṣu viracitāṅga-kriyeṣv apūrvaṃ yat tat kriyā-phalaṃ\ndharmākhyaṃ pare brahmaṇi yajña-puruṣe sarva-devatā-liṅgānāṃ\nmantrāṇām artha-niyāma-katayā sākṣāt-kartari para-devatāyāṃ bhagavati\nvāsudeva eva bhāvayamāna ātma-naipuṇya-mṛdita-kaṣāyo haviḥṣv\nadhvaryubhir gṛhyamāṇeṣu sa yajamāno yajña-bhājo devāṃs tān\n<l>puruṣāvayaveṣv abhyadhyāyat | [BhP 5.7.6] iti |</l></p>\n\n<p>ṭīkā ca - sampracaratsu pravartamāneṣu viracitā anuṣṭhitā aṅga-kriyā\nyeṣāṃ teṣu yad apūrvaṃ tad vāsudeva eva bhāvayamānaś cintayan sa\nyajamāno yajña-bhāga-bhājo ye devās tān puruṣasya vāsudevasya āvayaveṣu\ncaksur-ādiṣu abhyadhyāyat, na tu tat-pṛthaktvenety anvayaḥ |</p>\n\n<p>apūrve pakṣa-dvayaṃ mīmāṃsakānām | tadānīm eva sūkṣmatvenotpannaṃ\nphalam evāpūrvaṃ kālāntara-phalotpādikā karma-śaktir veti | tad uktam --</p>\n\n<p>yāgād eva phalaṃ tad dhi śakti-dvāreṇa sidhyati |\nsūkṣma-śakty-ātmakaṃ vāpi phalam evopajāyate || iti |</p>\n\n<p>tad etad āha kriyā-phalaṃ dharmākhyam [BhP 5.7.6] iti ca |</p>\n\n<p>nanu yady aṅgaṃ devatā karma pradhānam iti mataṃ tarhi kartṛ-niṣṭham\napūrvaṃ syāt | tad uktam -</p>\n\n<p>karmabhyaḥ prāg ayogyasya karmaṇaḥ puruṣasya vā |\nyogyatā śāstra-gamyā yā parā sāpūrvam iṣyate || iti |</p>\n\n<p>atha devatā pradhānaṃ karma tu devatārādhanārthaṃ, tadā devatā-prasād-\nrūpatvād apūrvasya devatāśratvam eva yuktaṃ prokṣaṇādy-apūrvasyeva\nvrīhy-ādy-āśrayatvam | kuto vāsudevāśrayam apūrvaṃ bhāvayati ? ucyate |\nyadi kartṛ-niṣṭham apūrvaṃ syāt tarhi vāsudevasyāntaryāmiṇaḥ\npravartakatvena mukhya-kartṛtvāt tad-āśrayam evāpūrvaṃ, na tu tat-prayojya-\nyajamānāśrayaṃ, śāstra-phalaṃ prayoktarīti nyāyāt | anyathā ṛtvijām apy\napūrvāśrayatva-prasaṅgāt | tad evāha - sākṣāt-kartarīti | devatāśrayatve'pi\nvāsudevāśrayatvam evety āha - para-devatāyām iti | paradevatātve hetuḥ\nsarvadevatā-liṅgānāṃ tat-tad-devatā-prakāśakānāṃ mantrāṇāṃ ye'rthā\nindrādi-devatās teṣāṃ niyāmakatayā tasyaiva prasādanīyatvāt phala-dātṛtvāc\nca yukta-sevāśrayatvam ity arthaḥ | evaṃ bhāvanam evātmano naipuṇyaṃ\nkauśalaṃ tena mṛditāḥ kṣīṇāḥ kaṣāyā rāgādayo yasya | adhvaryubhir iti\nbahu-vacanaṃ nānā-karmābhiprāyeṇa ity eṣā |</p>\n\n<p>(page 116)\natra viṣṇor aṅgitvena tad-bhajanaṃ ca doṣa iti labhyate | atra pādmottara-\nkhaṇḍe yathā -</p>\n\n<p>uddiśya devatā eva juhoti ca dadāti ca |\n<l>sa pāṣaṇḍīti vijñeyaḥ svatantro vāpi karmasu || [PadmaP 6.235.8] iti |</l></p>\n\n<p>pāṣaṇḍatvam atra vaiṣṇava-mārgād bhraṣṭatvam ity arthaḥ | śrī-gītāsu -</p>\n\n<lg>\n<l>ye'py anyadevatābhaktā yajante śraddhayānvitāḥ |</l>\n<l>te'pi mām eva kaunteya yajanty avidhipūrvakam ||</l>\n</lg>\n\n<lg>\n<l>ahaṃ hi sarvayajñānāṃ bhoktā ca prabhur eva ca |</l>\n<l>na tu mām abhijānanti tattvenātaś cyavanti te || [Gītā 9.23.-24]</l>\n</lg>\n\n<p>ato vāstava-vicāre sarva eva veda-mārgāḥ śrī-bhagavaty eva paryavasyantīty\nabhipretyoktaṃ śrīmad-akrūreṇa --</p>\n\n<lg>\n<l>sarva eva yajanti tvāṃ sarva-deva-mayeśvaram |</l>\n<l>ye'py anya-devatā-bhaktā yady apy anya-dhiyaḥ prabho ||</l>\n</lg>\n\n<p>yathādri-prabhavā nadyaḥ parjanyāpūritāḥ prabho |\n<l>viśanti sarvataḥ sindhuṃ tadvat tvāṃ gatayo'ntataḥ || [BhP 10.40.9-10] iti |</l></p>\n\n<p>gatayo mārgāḥ | antato vicāra-paryavasānena | atha dvitīyaṃ gadyam -</p>\n\n<p>evaṃ karma-viśuddhyā viśuddha-sattvasyāntar-hṛdayākāśa-śarīre brahmaṇi\nbhagavati vāsudeve mahā-puruṣa-rūpopalakṣaṇe śrīvatsa-kaustubha-vana-\nmālāri-dara-gadādibhir upalakṣite nija-puruṣa-hṛl-likhitenātmani puruṣa-\nrūpeṇa virocamāna uccaistarāṃ bhaktir anudinam edhamāna-rayājāyata [BhP\n5.7.7] iti |</p>\n\n<p>evaṃ pūrvokta-prakāreṇa karma-viśuddhyā viśuddha-sattvasya bhaktiḥ sa-\nśraddha-śravaṇa-kīrtanādi-lakṣaṇā jāyatety anvayaḥ | kva ? bhagavati\nvāsudeve pūrṇa-svarūpa-bhagābhyāṃ sarva-nivāsena ca tat-tan-nāmnā\nprasiddho'ntar-hṛdaye ya ākāśaḥ sa eva śarīraṃ svasyaivāvirbhāva-\nviśeṣādhiṣṭhānaṃ yasya tasmin antaryāmiṇi paramātmākhye brahmaṇi\nnirviśeṣāvirbhāvāt tad-ākhye ca bhagavato nirākāratvaṃ vārayati mahā-\npuruṣasya yad rūpaṃ śāstre śrūyate tad rūpaṃ lakṣyate dṛśyate yatra tasmin |\nkiṃ ca śrīvatsādibhir api cihnite | edhamāna-rayā vardhamāna-prakarṣā |</p>\n\n<p>|| 5.7 || śrī-śukaḥ || 223 ||</p>\n\n<p>[224]</p>\n\n<p>tad etat karmārpaṇaṃ dvividham | bhagavat-prīṇana-rūpaṃ, tasmiṃs tat-tyāga-\nrūpaṃ ceti | yathoktaṃ kaurme -</p>\n\n<lg>\n<l>prīṇātu bhagavān īśaḥ karmaṇānena śāśvataḥ |</l>\n<l>karoti satataṃ buddhyā brahmārpaṇam idaṃ param ||</l>\n</lg>\n\n<p>yad vā phalānāṃ sannyāsaṃ prakuryāt parameśvare |\nkarmaṇām etad apy āhur brahmārpaṇam anuttamam || iti |</p>\n\n<p>atra nimittāni ca trīṇi - kāmanā naiṣkarmyaṃ bhakti-mātraṃ ceti | niṣkāmas\ntu kevalaṃ na sambhavati | yad yad dhi kurute jantus tat tat kāmasya ceṣṭitam\nity ukteḥ | atra kāmanā-naiṣkarmyayoḥ prāyaḥ karma-tyāgaḥ | prīṇanaṃ tu\ntad-ābhāsa eva svārtha-paratvāt | bhaktau punaḥ prīṇanam eva bhaktes tu\ntad-eka-jīvanatvāt |</p>\n\n<p>kāmanā-prāptir yathā - kleśa-bhūry-alpa-sārāṇi ity ādi | yathā cāṅgasya\nrājñaḥ putrāthake (page 114) yajñe | naiṣkarmya-prāptiś ca -</p>\n\n<p>vedoktam eva kurvāṇo niḥsaṅgo'rpitam īśvare |\nnaiṣkarmyāṃ labhate siddhiṃ [BhP 11.3.47] ity atra |</p>\n\n<p>bhakti-prāptiś ca - evaṃ karma-viśuddhiṃ [BhP 5.7.7] ity-ādi-gadye darśitaiva |</p>\n\n<p>yad atra kriyate karma bhagavat-paritoṣaṇam |\n<l>jñānaṃ yat tad adhīnaṃ hi bhakti-yoga-samanvitam || [BhP 1.5.35] ity atra ca |</l></p>\n\n<p>bhakti-yogasayacaraatvād jñānam atra bhagavaj-jñānam | parama-bhaktās tu\nbhagavat-paritoṣaṇaṃ prīṇanam eva prārthayante --</p>\n\n<lg>\n<l>yan naḥ svadhītaṃ guravaḥ prasāditā</l>\n<l>viprāś ca vṛddhāś ca sad-ānuvṛttyā |</l>\n<l>āryā natāḥ suhṛdo bhrātaraś ca</l>\n<l>sarvāṇi bhūtāny anasūyayaiva || [BhP 4.30.39]</l>\n</lg>\n\n<p>te tava paritoṣaṇāya bhavatv iti vṛṇīmahe |</p>\n\n<p>|| 4.30 || pracetasaḥ śrīmad-aṣṭabhujaṃ puruṣam || 224 ||</p>\n\n<p>[225]</p>\n\n<p>tad evam āropa-siddhā darśitā | atha saṅga-siddhodāharaṇa-prāptā miśrā\nbhaktir darśyate | svarūpa-siddhāsaṅgena hy anyeṣām api bhaktitvaṃ\ndarśitam | tatra bhāgavatān dharmān ity ādi-śrī-prabuddha-vākya-prakaraṇe\nsarvāsaṅga-dayā-maitrādīnām api bhāgavata-dharmatvābhidhānāt |</p>\n\n<p>tatra karma-miśrā trividhā sambhavati - sa-kāmā kaivalya-kāmā, bhakti-\nmātra-kāmā ca | yadyapi kāma-vaikalye api -</p>\n\n<lg>\n<l>yā vai sādhana-sampattiḥ purṣārtha-catuṣṭaye |</l>\n<l>tayā vinā tad āpnoti naro nārāyaṇāśrayaḥ ||</l>\n</lg>\n\n<p>ity ukteḥ kevalayaiva bhaktyā sambhavatas tathāpi tat-tad-vāsanānusāreṇa\ntatra tatra rucir jāyate ity evaṃ tat-tad-arthaṃ tan-miśratā jāyata ity\navagantavyam | tataḥ sakāmā prāyaḥ karma-miśraiva | tatra karma-śabdena\ndharma eva gṛhyate | tal-lakṣaṇaṃ ca yama-dūtaiḥ sāmānyata uktaṃ veda-\npraṇihito dharmaḥ [BhP 6.2.36] iti | vedo'tra traiguṇya-viṣayaḥ traiguṇya-\nviṣayā vedāḥ [Gītā 2.45] iti śrī-gītokteḥ | tat-pravartana-mātratvena siddhaḥ\nna tu bhaktivad ajñānenāpīty arthaḥ | śrī-gītāsv evānyatra tasya karma-\nsaṃjñitatvaṃ coktaṃ bhūta-bhāvodbhava-karo visargaḥ karma-saṃjñitaḥ [Gītā\n8.3] iti | visargo devatoddeśena dravya-tyāgaḥ | tad-upalakṣitaḥ sarvo'pi\ndharmaḥ karma-saṃjñita ity arthaḥ | sa ca bhūtānāṃ prāṇināṃ ye bhāvā\nvāsanās teṣām udbhava-kara iti viśeṣaṇād bhagavad-bhaktir vyāvṛttā |</p>\n\n<p>atha bhakti-saṅgāya dharmasya vaiśeṣṭyaṃ caikādaśe | śrī-bhagavatoktaṃ -\ndharmo mad-bhakti-kṛt proktaḥ [BhP 11.19.25] iti | bhagavad-arpaṇena bhakti-\nparikarīkṛtatvena ca bhaktikṛttvam ucyate | tad evam īdṛśena karmaṇā miśrā\nsa-kāmā bhaktir yathā --\n(page 115)</p>\n\n<lg>\n<l>prajāḥ sṛjeti bhagavān kardamo brahmaṇoditaḥ |</l>\n<l>sarasvatyāṃ tapas tepe sahasrāṇāṃ samā daśa ||</l>\n</lg>\n\n<lg>\n<l>tataḥ samādhi-yuktena kriyā-yogena kardamaḥ |</l>\n<l>samprapede hariṃ bhaktyā prapanna-varadāśuṣam || [BhP 3.21.6-7]</l>\n</lg>\n\n<p>atra tad-darśana-jāta-bhagavad-aśru-pāta-liṅgena niṣkāmasyāpy asya |\nbrahmādeśa-gauraveṇaiva kāmanā jñeyā |</p>\n\n<p>|| 3.21 || śrī-maitreyaḥ || 225 ||</p>\n\n<p>[226]</p>\n\n<p>atha kaivalya-kāmā kvacit karma-jñāna-miśrā kvacid jñāna-miśrā ca | tatra\njñānaṃ jñānaṃ caikātmya-darśanam iti darśitam | tadīya-śravaṇādīnāṃ\nvairāgya-yoga-sāṅkhyānāṃ ca tad-aṅgatvāt tad-antaḥ-pātaḥ | atha karma-\njñāna-miśrā | yathā --</p>\n\n<lg>\n<l>animitta-nimittena sva-dharmeṇāmalātmanā |</l>\n<l>tīvrayā mayi bhaktyā ca śruta-sambhṛtayā ciram ||</l>\n</lg>\n\n<lg>\n<l>jñānena dṛṣṭa-tattvena vairāgyeṇa balīyasā |</l>\n<l>tapo-yuktena yogena tīvreṇātma-samādhinā ||</l>\n</lg>\n\n<lg>\n<l>prakṛtiḥ puruṣasyeha dahyamānā tv ahar-niśam |</l>\n<l>tiro-bhavitrī śanakair agner yonir ivāraṇiḥ || [BhP 3.27.21-23]</l>\n</lg>\n\n<p>nimittaṃ phalaṃ na tan-nimittaṃ pravartakaṃ yasmin tena niṣkāmena |\namalātmanā nirmalena manasā | jñānena śāstrotthena | yogo jīvātma-\nparamātmano dhyānaṃ yogaḥ sannahanopāya-dhyāna-saṅgati-yuktiṣu iti\nnānārtha-vargāt | dhyānam eva dhyātṛ-dhyeya-viveka-rahitaṃ samādhiḥ | atra\nsarvāsām eva siddhīnāṃ mūlaṃ tac-caraṇārcanam [BhP 10.81.16] ity uktyā\nbhakter aṅgitve'pi aṅgavan nirdeśas teṣāṃ tatra sādhanāntara-sāmānya-\ndṛṣṭir ity abhiprāyeṇa | ataeva teṣāṃ mokṣa-mātra-phalam iti |</p>\n\n<p>|| 3.27 || śrī-kapila-devaḥ || 226 ||</p>\n\n<p>[227]</p>\n\n<p>jñāna-miśrām āha -</p>\n\n<lg>\n<l>vivikta-kṣema-śaraṇo mad-bhāva-vimalāśayaḥ |</l>\n<l>ātmānaṃ cintayed ekam abhedena mayā muniḥ || [BhP 11.18.21]</l>\n</lg>\n\n<p>bhāvo bhāvanā |</p>\n\n<p>|| 11.18 || śrī-bhagavān || 227 ||</p>\n\n<p>[228]</p>\n\n<p>tad evaṃ kaivalya-kāmāyāṃ jñāna-miśroktā | atha bhakti-mātra-kāmāyāṃ\nkarma-miśrā yathā -</p>\n\n<p>śraddhāmṛta-kathāyāṃ me śaśvan mad-anukīrtanam |\n<l>pariniṣṭhā ca pūjāyāṃ stutibhiḥ stavanaṃ mama || [BhP 11.19.20] iti |</l></p>\n\n<lg>\n<l>mad-arthe'rtha-parityāgo bhogasya ca sukhasya ca |</l>\n<l>iṣṭaṃ dattaṃ hutaṃ japtaṃ mad-arthaṃ yad vrataṃ tapaḥ ||</l>\n</lg>\n\n<lg>\n<l>evaṃ dharmair manuṣyāṇām uddhavātma-nivedinām |</l>\n<l>mayi sañjāyate bhaktiḥ ko'nyo'rtho'syāvaśiṣyate || [BhP 11.19.23-24] (page 116)</l>\n</lg>\n<p>ity antam |</p>\n\n<p>mad-arthe mad-bhajanārthaṃ tad-virodhito'rthasya parityāgaḥ | bhogasya tat-\nsādhanasya candanādeḥ | sukhasya putropalālanādeḥ | iṣṭādi-vaidikaṃ yat\nkarma tad api mad-arthaṃ kṛtaṃ bhakteḥ kāraṇam ity arthaḥ | dharmair\nbhāgavatābhidhaiḥ | evaṃ kāya-vāṅ-manobhis tad-artha-mātra-\nceṣṭāvattvenānuṣṭhitair bhagavad-dharmair ātma-nivedinām | yasyāsti\nbhaktir bhagavaty akiñcanā [BhP 5.18.12] ity ādi-nyāyenāsya bhakti-mātra-\nkāmasya anyaḥ ko'rthaḥ sādhana-rūpaḥ sādhya-rūpo vāvaśiṣyate |\nsarvo'syānādṛto'pi tad-āśrito bhavatīty arthaḥ |</p>\n\n<p>|| 11.19 || śrī-bhagavān || 228 ||</p>\n\n<p>[229]\nkarma-jñāna-miśrā yathā -</p>\n\n<lg>\n<l>niṣevitenānimittena sva-dharmeṇa mahīyasā |</l>\n<l>kriyā-yogena śastena nātihiṃsreṇa nityaśaḥ ||</l>\n</lg>\n\n<lg>\n<l>mad-dhiṣṇya-darśana-sparśa- pūjā-stuty-abhivandanaiḥ |</l>\n<l>bhūteṣu mad-bhāvanayā sattvenāsaṅgamena ca ||</l>\n</lg>\n\n<lg>\n<l>mahatāṃ bahu-mānena dīnānām anukampayā |</l>\n<l>maitryā caivātma-tulyeṣu yamena niyamena ca ||</l>\n</lg>\n\n<lg>\n<l>ādhyātmikānuśravaṇān nāma-saṅkīrtanāc ca me |</l>\n<l>ārjavenārya-saṅgena nirahaṅkriyayā tathā ||</l>\n</lg>\n\n<lg>\n<l>mad-dharmaṇo guṇair etaiḥ parisaṃśuddha āśayaḥ |</l>\n<l>puruṣasyāñjasābhyeti śruta-mātra-guṇaṃ hi mām || [BhP 3.29.15-19]</l>\n</lg>\n\n<p>niṣevitena samyag anuṣṭhitena animittena ca niṣāmena sva-dharmeṇa |\nmahīyasā śraddhādi-yuktena | kriyā-yogena pañcarātrādy-ukta-\nvaiṣṇavānuṣṭhānena | śastena uttama-deśa-kālādimatā niṣkāmena ca |\nnātihiṃsreṇa atihiṃsā-rahitena | ati-śabdaḥ prāṇādi-pīḍā-parityāga-phala-\npatrādi-jīvāvayava-svīkārārthaḥ | mad-dhiṣṇyaṃ mad-arcādi | bhūteṣv\nantaryāmitvena mad-bhāvanayā | sattvena dhairyeṇa | asaṅgamena vairāgyeṇa\nca | ahiṃsāsteya-brahmacarya-parigrahā yamāḥ | śauca-santoṣa-tapaḥ-\nsvādhyāeśvara-praṇidhānāni niyamāḥ | ādhyātmikam ātmānam ātma-\nviveka-śāstram | nirahaṅkriyayā garva-rāhityena | mad-dharmaṇaḥ mad-\ndharmānuṣṭhātuḥ puruṣasyāśayaḥ | śruta-mātra-guṇaṃ mām añjasābhyeti\nmad-guṇa-śruti-mātreṇa mayi [BhP 3.29.11] ity-ādy-ukta-lakṣaṇāṃ\ndhruvānusmṛtiṃ prāpnotīty arthaḥ | atrādhyātmika-śravaṇādinā jñāna-\nmiśratvam api |</p>\n\n<p>|| 3.29 || śrī-kapila-devaḥ || 229 ||</p>\n\n<p>[230]</p>\n\n<p>atha jñāna-miśrā -</p>\n\n<lg>\n<l>dṛṣṭa-śrutābhir mātrābhir nirmuktaḥ svena tejasā |</l>\n<l>jñāna-vijñāna-santṛpto mad-bhaktaḥ puruṣo bhavet || [BhP 6.16.62]</l>\n</lg>\n\n<p>dṛṣṭeti aihikāmuṣmika-viṣayaiḥ | svena tejasā viveka-balena |</p>\n\n<p>|| 6.16 || śrī-saṅkarṣaṇaś citraketum || 230 ||</p>\n\n<p>[231]</p>\n\n<p>atha kevala-svarūpa-siddhodāhriyate | tatra sakāmā kaivalya-kāmā copāsaka-\nsaṅkalpa-guṇais tat-tad-guṇatvenopacaryate | tataḥ sakāmā dvividhā tāmasī\nrājasī ca | pūrvā yathā -</p>\n\n<lg>\n<l>abhisandhāya yo hiṃsāṃ dambhaṃ mātsaryam eva vā |</l>\n<l>saṃrambhī bhinna-dṛg bhāvaṃ mayi kuryāt sa tāmasaḥ || [BhP 3.29.8]</l>\n</lg>\n\n<p>abhisandhāya saṅkalpya | saṃrambhī sa-krodhaḥ | bhinna-dṛk svasminn iva\nsarvatra yatra sukhaṃ duḥkhaṃ ca tat-tad-devatā niranukampa ity arthaḥ |</p>\n\n<p>[232]</p>\n\n<p>uttarā yathā - (page 117)</p>\n\n<lg>\n<l>viṣayān abhisandhāya yaśa aiśvaryam eva vā |</l>\n<l>arcādāv arcayed yo māṃ pṛthag-bhāvaḥ sa rājasaḥ || [BhP 3.29.9]</l>\n</lg>\n\n<p>pṛthak matto'nyatra viṣayādiṣv eva bhāvaḥ spṛhā yasya na tu mayīti\nrājasatva-hetutā darśitā |</p>\n\n<p>[233]</p>\n\n<p>atha kaivalya-kāmā sāttviky eva | sā yathā --</p>\n\n<lg>\n<l>karma-nirhāram uddiśya parasmin vā tad-arpaṇam |</l>\n<l>yajed yaṣṭavyam iti vā pṛthag-bhāvaḥ sa sāttvikaḥ || [BhP 3.29.10]</l>\n</lg>\n\n<p>[234]</p>\n\n<p>atha yasyā evotkarṣa-jñānārtham ete bhakti-bhedā nirūpitāḥ sā bhakti-\nmātra-kāmatvān niṣkāmā nirguṇā kevalā svarūpa-siddhā nirūpyate | iyam\nevākiñcanākhyatvena sarvordhvaṃ pūrvam apy abhihitā | tām āha --</p>\n\n<lg>\n<l>mad-guṇa-śruti-mātreṇa mayi sarva-guhāśaye |</l>\n<l>mano-gatir avicchinnā yathā gaṅgāmbhaso'mbudhau ||</l>\n</lg>\n\n<lg>\n<l>lakṣaṇaṃ bhakti-yogasya nirguṇasya hy udāhṛtam |</l>\n<l>ahaituky avyavahitā yā bhaktiḥ puruṣottame ||</l>\n</lg>\n\n<lg>\n<l>sālokya-sārṣṭi-sāmīpya- sārūpyaikatvam apy uta |</l>\n<l>dīyamānaṃ na gṛhṇanti vinā mat-sevanaṃ janāḥ ||</l>\n</lg>\n\n<lg>\n<l>sa eva bhakti-yogākhya ātyantika udāhṛtaḥ |</l>\n<l>yenātivrajya tri-guṇaṃ mad-bhāvāyopapadyate || [BhP 3.29.11-15]</l>\n</lg>\n\n<p>mad-guṇa-śruti-mātreṇa na tu tatroddeśāntara-siddhy-abhiprāyeṇa | prākṛta-\nguṇa-maya-karaṇānāṃ sarveṣāṃ guhā karaṇāgocara-padavī tasyāṃ śete\nguhyatayā niścalatayā ca tiṣṭhati yas tasmin mayi avicchinnā viṣayāntareṇa\nvccettum aśakyā yā manogatiḥ sā | avicchinnatve dṛṣṭānto yatheti | gatir iti\npūrvasmād ākṛṣyate nityāpekṣātvāt | lakṣaṇaṃ svarūpam |</p>\n\n<p>nanu tasyā guṇa-śruteḥ kā vārtā uddeśyāntarābhāvena manogatitvābhāvena\nca dvidhāpi nirdeṣṭum aśaktyatvāt | tatrāha - ahaitukī phalānusandhāna-\nrahitā | avyavahitā svarūpa-siddhatvena sākṣād-rūpā na tv āropa-siddhatvena\nvyavadhānātmikā | tādṛśī yā bhaktiḥ śrotrādinā sevana-mātraṃ sā ca tasya\nsvarūpam ity arthaḥ | mātra-padenāvicchinnety anena ca mano-gater\nahaitukītvādi-siddheḥ pṛthag-yojanānarhattvāt | sāttvikaḥ kārako'saṅgī [BhP\n11.25.25] ity ādiṣu nirguṇo mad-apāśrayaḥ [BhP 11.25.25] ity ādibhis tad-\nāśraya-kriyādīnāṃ nirguṇatva-sthāpanāt --\n(page 118)</p>\n\n<lg>\n<l>māṃ bhajanti guṇāḥ sarve nirguṇaṃ nirapekṣakam |</l>\n<l>suhṛdaṃ priyam ātmānaṃ sāmyāsaṅgādayo'guṇāḥ || [BhP 11.13.40]</l>\n</lg>\n\n<p>ity atra tad-guṇānām apy aprākṛtatva-śravaṇād ahaitukītvam eva viśeṣato\ndarśayati | janā madīyāḥ | sālokyādikam api uta api dīyamānam api na\ngṛhṇāti | mat-sevanaṃ vineti gṛhṇanti cet tarhi mat-sevārtham eva gṛhṇanti na\ntu tad-artham evety arthaḥ | sārṣṭiḥ samānaiśvaryam | ekatvaṃ bhagavat-\nsāyujyaṃ brahma-sāyujyaṃ ca | anayos tal-līnātmakatvena tat-\nsevanārthatvābhāvād agrahaṇāvaśyakatvam eveti bhāvaḥ | tasmāt sa eva\ncātyantika-phalatayā bhavatīty apavarga ity arthaḥ | nātyantikaṃ vigaṇayanti\n[BhP 3.15.48] ity āder ātyantika-pralayatayā tat-prasiddheś ca |</p>\n\n<p>nanu guṇa-trayātyaya-pūrvaka-bhagavat-sākṣātkāra evāpavarga iti cet tasyāpi\ntādṛśa-dharmatvaṃ svataḥ siddham evety āha yeneti | yena kadācid apy\naparityājyena mama bhāvāya vidyamānatāyai sākṣātkārāyety arthaḥ |\nupapadyate samartho bhavati | yathoktaṃ pañcame yathā varṇa-vidhānam\napavargaś ca bhavati [BhP 5.19.19] yo'sau bhagavati [BhP 5.19.20] ity ādikam\nananya-nimitta-bhakti-yoga-lakṣaṇo nānā-gati-nimittāvidyā-granthir andhana-\ndvāreṇa [BhP 5.19.20] ity antam |</p>\n\n<p>ato nirguṇāpi bahudhaivāvagantavyā | evam uktam etat-prakaraṇārambhe -</p>\n\n<p>bhakti-yogo bahu-vidho mārgair bhāmini bhāvyate |\n<l>svabhāva-guṇa-mārgeṇa puṃsāṃ bhāvo vibhidyate || [BhP 3.29.7] iti |</l></p>\n\n<p>mārgaḥ prakāra-viśeṣaiḥ | ataḥ svasya bhakti-yogasyaiva mārgeṇa vṛtti-\nbhedena śravaṇādinā bhāvayābhimānasya tad-bhedena dāsyādinā guṇānāṃ\ntama-ādīnāṃ ca tad-bhedena hiṃsādinā puṃsāṃ bhāvo'bhiprāyo vibhidyata ity\narthaḥ |</p>\n\n<p>atra muktā-phala-ṭīkā ca - ayam ātyantikas tataḥ paraṃ\nprakārāntarābhāvāt | asyaiva bhakti-yoga ity ākhyā | anvarthena bhakti-\nśabdasyātraiva mukhyatvāt | itareṣu phala evānurāgo na tu viṣṇau phala-\nlābhena bhakti-tyāgāt ity eṣā |</p>\n\n<p>śrī-gopāla-tāpanī-śrutau ca -- bhaktir asya bhajanam | tad ihāmutropādhi-\n<l>nairāsyenaivāmuṣmin manaḥ-kalpanam | etad eva ca naiṣkarmyam [GTU 1.14]</l>\niti | śatapatha-śrutau - sa hovāca yājñavalkyas tat pumān ātma-hitāya\npremṇā hariṃ bhajet iti | premṇā prīti-mātra-kāmanayā yad-ātma-hitaṃ\ntasmai ity arthaḥ |</p>\n\n<p>|| 3.29 || śrī-kapila-devaḥ || 231-234 ||</p>\n\n<p>(page 119)</p>\n\n<p>[235]</p>\n\n<p>tad evaṃ bahudhā sādhitaiṣākiñcanātyantikīty ādi-saṃjñā bhaktir dvividhā\nvaidhī rāgānugā ca iti | tatra vaidhī śāstrokta-vidhinā pravartitā | sa ca\nvidhir dvividhaḥ | tatra prathamaḥ pravṛtti-heturḥ | tad-anukrama-\nkartavyākartavyānāṃ jñāna-hetuś ca | prathamas tūdāhṛtaḥ --</p>\n\n<p>tasmād ekena manasā bhagavān sātvatāṃ patiḥ |\n<l>śrotavyaḥ kīrtitavyaś ca dhyeyaḥ pūjyaś ca nityadā || [BhP 1.2.14] ity ādinā |</l></p>\n\n<p>dvitīyaś cārcana-vratādi-gataḥ | tam āha -\n<lg>\n<l>mām eva nairapekṣyeṇa bhakti-yogena vindati |</l>\n<l>bhakti-yogaṃ sa labhata evaṃ yaḥ pūjayeta mām || [BhP 11.27.53]</l>\n</lg></p>\n\n<p>nairapekṣyeṇa ahaitukena | ahaituka-bhakti-yoga eva kathaṃ syāt tatrāha\nbhakti-yogam iti | evaṃ -</p>\n\n<lg>\n<l>yadā sva-nigamenoktaṃ dvijatvaṃ prāpya pūruṣaḥ |</l>\n<l>yathā yajeta māṃ bhaktyā śraddhayā tan nibodha me || [BhP 11.27.8]</l>\n</lg>\n\n<p>ity ādy ukta-vidhinā |</p>\n\n<p>|| 11.27 || śrī-bhagavān || 235 ||</p>\n\n<p>[236]</p>\n\n<p>evam ekādaśī-janmāṣṭamyādigato'pi jñeyaḥ | atha vaidhī-bhedāḥ\nśaraṇāpatti-śrī-gurv-ādi-sat-sevā-śravaṇa-kīrtanādayaḥ | ete ca pratyekam\napi dvitrādayaḥ samutyāpi kāraṇāni bhavanti | tathā śravaṇāt | tatra\nprathamataḥ śaraṇāpattiḥ | ṣaḍ-vargādy-avikṛta-saṃsāra-bhaya-bādhyamāna\neva hi śaraṇaṃ praviśaty ananya-gatiḥ | bhakti-mātra-kāmo'pi tat-kṛta-\nbhagavad-vaimukhya-bādhyamānaḥ |</p>\n\n<p>ananya-gatitvaṃ ca dvidhā darśyate | āśrayāntrasyābhāva-kathanena ati-\nprajñayā kathañcid āśritasyānyasya tyājanenaa ca | pūrveṇa yathā -</p>\n\n<lg>\n<l>martyo mṛtyu-vyāla-bhītaḥ palāyan</l>\n<l>lokān sarvān nirbhayaṃ nādhyagacchat |</l>\n<l>tvat pādābjaṃ prāpya yadṛcchayādya</l>\n<l>susthaḥ śete mṛtyur asmād apaiti || [BhP 10.3.27]</l>\n</lg>\n\n<p>uttareṇa yathā -</p>\n\n<lg>\n<l>tasmāt tvam uddhavotsṛjya codanāṃ praticodanām |</l>\n<l>pravṛttiṃ ca nivṛttiṃ ca śrotavyaṃ śrutam eva ca ||</l>\n</lg>\n\n<p>mām ekam eva śaraṇam ātmānaṃ sarva-dehinām |\n<l>yāhi sarvātma-bhāvena mayā syā hy akuto-bhayaḥ || [BhP 11.12.14-15] iti |</l></p>\n\n<p>codanāṃ śrutiṃ praticodanāṃ smṛtim iti ṭīkā ca |</p>\n\n<p>śrī-gītāsu ca - sarva-dharmān parityajya [Gītā 18.66] ity ādi | tasyā\nśaraṇāpatter lakṣaṇaṃ vaiṣṇava-tantre -</p>\n\n<p>ānukūlyasya saṅkalpaḥ pratikūlya-vivarjanam |\nrakṣiṣyatīti viśvāso goptṛtve varaṇaṃ tathā |\nātma-nikṣepa-kārpaṇye ṣaḍ-vidhā śaraṇāgatiḥ || iti |</p>\n\n<p>aṅgāṅgi-bhedena ṣaḍ-vidhā | tatra goptṛtve varaṇam evāṅgi śaraṇāgati-\nśabdenaikārthyāt | (page 120) anyāni tv aṅgāni tat-parikaratvāt | ānukūlya-\nprātikūlye tad-bhaktādīnāṃ śaraṇāgatasya bhāvasya vā | rakṣiṣyatīti\nviśvāsaḥ | kṣemaṃ vidhāsyati sa no bhagavāṃs try-adhīśas tatrāsmadīya-\nvimṛśe na kiyān ihārthaḥ [BhP 3.16.35] ity ādi-prakāraḥ |</p>\n\n<p>ātma-nikṣepaḥ kenāpi devena ṛdi sthitena yathā niyukto'smi tathā karomi iti\ngautamīya-tantrokta-prakāraḥ | yathoktaṃ pādmottara-khaṇḍe cāṣṭākṣarasya\nnamaḥ-śabda-vyākhyāne -</p>\n\n<lg>\n<l>ahaṅkṛtir ma-kāraḥ syān na-kāras tan-niṣedhakaḥ |</l>\n<l>tasmāt tu namasā cātra svātantryaṃ pratiṣidhyate ||</l>\n</lg>\n\n<lg>\n<l>bhagavat-para-tantro'sau tadā yattaś ca jīvati |</l>\n<l>tasmāt sva-sāmarthya-vidhiṃ tyajet sarvam aśeṣataḥ ||</l>\n</lg>\n\n<lg>\n<l>īśvarasya tu sāmarthyān nālabhyaṃ tasya vidyate |</l>\n<l>tasmin nyasta-bhavaḥ śete tat-karmaiva samācaret || [PadmaP 6.226.41-46]</l>\n</lg>\n\n<p>ataeva brahma-vaivarte -\nahaikāra-nivṛttānāṃ keśavo na hi dūragaḥ |\n<l>ahaṅkāra-yutānāṃ hi madhye parvata-rāśayaḥ || [BhP 3.9.9] iti |</l></p>\n\n<p>kārpaṇyaṃ - parama-kāruṇiko na bhavet paraḥ parama-śocyatamo na ca mat-\npara ity ādi-prakāram | goptṛtve varaṇaṃ ca yathā nārasiṃhe -</p>\n\n<p>tvāṃ prapanno'smi śaraṇaṃ deva-devaṃ janārdanam |\niti yaḥ śaraṇaṃ prāptas taṃ kleśād uddharāmy aham || iti prakāram |</p>\n\n<p>tad api tri-prakāraṃ kāyikatvādi-bhedena yathoktaṃ brahma-purāṇe -</p>\n\n<p>karmaṇā manasā vācā ye'cyutaṃ śaraṇaṃ gatāḥ |\nna samartho yamas teṣāṃ te mukti-phala-bhāginaḥ || iti |</p>\n\n<p>vyākhyātaṃ śrī-hari-bhakti-vilāse -\ntavāsmīti vadan vācā tathaiva manasā vidan |\n<l>tat-sthānam āśritas tanvā modate śaraṇāgataḥ || [HBV 11.677] iti |</l></p>\n\n<p>tad evaṃ yasya sarvāṅga-sampannā śaraṇāpattis tasya jhaṭity eva sampūrṇa-\nphalā anyeṣāṃ tu yathā-sampatti yathā-kramaṃ ceti jñeyam | tām etāṃ\nśaraṇāpattiṃ ślāghate -</p>\n\n<lg>\n<l>tāpa-trayeṇābhihatasya ghore</l>\n<l>santapyamānasya bhavādhvanīśa |</l>\n<l>paśyāmi nānyac charaṇaṃ tavāṅghri-</l>\n<l>dvandvātapatrād amṛtābhivarṣāt || [BhP 11.19.9]</l>\n</lg>\n\n<p>śaraṇāgatānāṃ sarva-duḥkha-dūrīkaraṇaṃ nija-mādhurīṇāṃ sarvato-varṣaṃ\ncātrābhihitam |</p>\n\n<p>|| 11.19 || uddhavaḥ śrī-bhagavantam || 236 ||</p>\n\n<p>[237]</p>\n\n<p>tad evaṃ śaraṇāpattir vivṛtā | asyāś ca pūrvatvaṃ tāṃ vinā tadīyatvāsiddhiḥ |\ntatra śaraṇāpattyaiva yadyapi sarvaṃ sidhyati |</p>\n\n<p>śaraṇaṃ taṃ prapannā ye dhyāna-yoga-vivarjitāḥ |\n<l>te vai mṛtyum atikramya yānti tad vaiṣṇavaṃ padam || (page 121) iti gāruḍāt |</l></p>\n\n<p>tathāpi vaiśiṣṭhya-lipsuḥ śaktaś cet tato bhagavac-chāstropadeṣṭṝṇāṃ\nbhagavan-mantropadeṣṭṝṇāṃ vā śrī-guru-caraṇānāṃ nityam eva viśeṣataḥ\nsevāṃ kuryāt | tat-prasādaḥ sva-sva-nānā-pratīkāra-dustyajān artha-hānau\nparama-bhagavat-prasāda-siddhau ca mūlam | pūrvatra yathā saptame śrī-\nnārada-vākyam -</p>\n\n<lg>\n<l>asaṅkalpāj jayet kāmaṃ krodhaṃ kāma-vivarjanāt |</l>\n<l>arthānarthekṣayā lobhaṃ bhayaṃ tattvāvamarśanāt ||</l>\n</lg>\n\n<lg>\n<l>ānvīkṣikyā śoka-mohau dambhaṃ mahad-upāsayā |</l>\n<l>yogāntarāyān maunena hiṃsāṃ kāmādy-anīhayā ||</l>\n</lg>\n\n<lg>\n<l>kṛpayā bhūtajaṃ duḥkhaṃ daivaṃ jahyāt samādhinā |</l>\n<l>ātmajaṃ yoga-vīryeṇa nidrāṃ sattva-niṣevayā ||</l>\n</lg>\n\n<p>rajas tamaś ca sattvena sattvaṃ copaśamena ca |\n<l>etat sarvaṃ gurau bhaktyā puruṣo hy añjasā jayet || [BhP 7.15.22-25] iti |</l></p>\n\n<p>uttaratra vāmana-kalpe brahma-vākyam -\nyo mantraḥ sa guruḥ sākṣād yo guruḥ sa hariḥ svayam |\ngurur yasya bhavet tuṣṭas tasya tuṣṭo hariḥ svayam || iti |</p>\n\n<p>anyatra -\nharau ruṣṭe gurus trātā gurau ruṣṭe na kaścana |\ntasmāt sarva-prayatnena gurum eva prasādayet || iti |</p>\n\n<p>ataeva sevā-mātraṃ tu nityam eva | yathā cānyatra parameśvara-vākyam -</p>\n\n<p>prathamaṃ tu guruḥ pūjyaḥ tataś caiva mamārcanam |\nkurvan siddhim avāpnoti hy anyathā niṣphalaṃ bhavet || iti |</p>\n\n<lg>\n<l>ataeva nārada-pañcarātre -</l>\n<l>vaiṣṇavaṃ jñāna-vaktāraṃ yo vidyād viṣṇuvad gurum |</l>\n<l>pūjayed vāṅ-manaḥ-kāyaiḥ sa śāstrajñaḥ sa vaiṣṇavaḥ ||</l>\n</lg>\n\n<p>śloka-pādasya vaktāpi yaḥ pūjyaḥ sa sadaiva hi |\nkiṃ punar bhagavad-viṣṇoḥ svarūpaṃ vitanoti yaḥ || ity ādi |</p>\n\n<p>pādme devahūti-stutau -\nbhaktir yathā harau me'sti tadvan niṣṭhā gurau yadi |\nmamāsti tena satyena svaṃ darśayatu hariḥ || iti |</p>\n\n<p>tasmād anyad-bhagavaj-janam api nāpekṣate | yathoktam āgame puraścaraṇa-\nphala-prasaṅge -</p>\n\n<p>yathā siddha-rasa-sparśāt tāmraṃ bhavati kāñcanam |\nsannidhānād guror evaṃ śiṣyo viṣṇumayo bhavet || iti |</p>\n\n<lg>\n<l>tad etad āha -</l>\n<l>nāham ijyā-prajātibhyāṃ tapasopaśamena vā |</l>\n<l>tuṣyeyaṃ sarva-bhūtātmā guru-śuśrūṣayā yathā || [BhP 10.80.34]</l>\n</lg>\n\n<p>ṭīkā ca -- jñāna-pradād guror adhikaḥ sevyo nāstīty uktam | ataeva tad-\nbhajanād adhiko dharmaś ca nāstīty āha nāham iti | ijyā gṛhastha-dharmaḥ |\nprajātiḥ prakṛṣṭaṃ janma upanayanaṃ tena brahmacāri-dharma upalakṣyate\ntābhyām | tathā tapasā vanastha-dharmeṇa | upaśamena yati-dharmeṇa vā |\nahaṃ parameśvaras tathā na tuṣyeya yathā sarva-bhūtātmāpi guru-\nśuśrūṣayā | ity eṣā |</p>\n\n<p>atra jñānaṃ brahma-niṣṭhaṃ bhagavan-niṣṭhaṃ ceti dvividham | tatra pūrvatra\ntathaiva vyākhyā | uktaṃ tv evam -- (page 122) ijyā pūjā | prajāti vaiṣṇava-\ndīkṣā | tapaḥ samādhiḥ | upaśamo bhagavan-niṣṭheti ||</p>\n\n<p>|| 10.80 || śrī-bhagavān śrīdāma-vipram || 237 ||</p>\n\n<p>[238]</p>\n\n<p>śrī-gurv-ājñayā tat-sevanāvirodhena cānyeṣām api vaiṣṇavānāṃ sevanaṃ\nśreyaḥ | anyathā doṣaḥ syāt | yathā śrī-nāradoktau -</p>\n\n<p>gurau sannihite yas tu pūjayed anyam agrataḥ |\nsa durgatim avāpnoti pūjanaṃ tasya niṣphalam || iti |</p>\n\n<p>yaḥ prathamaṃ śābde pare ca niṣṇātaṃ [BhP 11.3.21] ity ādy ukta-lakṣaṇaṃ\nguruṃ nāśritavān tādṛśa-guroś ca matsarādito mahābhāgavata-satkārādāv\nanumatiṃ na labhate sa prathamata eva tyakta-śāstro na vicāryate | ubhaya-\nsaṅkaṭa-pāto hi tasmin bhavaty eva |</p>\n\n<p>evam-ādikābhiprāyeṇaiva -</p>\n\n<p>yo vakti nyāya-rahitam anyāyena śṛṇoti yaḥ |\ntāv ubhau narakaṃ ghoraṃ vrajataḥ kālam akṣayam || iti nārada-pañcarātre |</p>\n\n<p>ata eva dūrata evārādhyas tādṛśo guruḥ | vaiṣṇava-vidveṣī cet parityājya eva |</p>\n\n<p>guror apy avaliptasya kāryākāryam ajānataḥ |\n<l>utpathapratipannasya kāryaṃ bhavati śāsanam || [Mbh 5.178.24] iti smaraṇāt |</l></p>\n\n<p>tasya vaiṣṇava-bhāva-rāhityeṇāvaiṣṇavatayā avaiṣṇavopadiṣṭenety ādi-\nvacana-viṣayatvāc ca | yathokta-lakṣaṇasya guror avidyamānāyāṃ tu tasyaiva\nmahā-bhāgavatasyaikasya nitya-sevanaṃ parama-śreyaḥ | sa ca śrī-guruvat\nsamavāsanaḥ svasmin kṛpālu-cittaś ca grāhyaḥ |</p>\n\n<lg>\n<l>yasya yat-saṅgatiḥ puṃso maṇivat syāt sa tad-guṇaḥ |</l>\n<l>sva-kularddhyai tato dhīmān sva-yūthāny eva saṃśrayet ||</l>\n</lg>\n\n<p>iti śrī-hari-bhakti-sudhodaya-dṛṣṭyā kṛpāṃ vinā tasmin cittāratyā ca | atha\nsarvasyaiva bhāgavata-cihna-dhāri-mātrasya tu yathā-yogyaṃ sevā-vidhānam |</p>\n\n<p>tatra mahā-bhāgavata-sevā dvividhaḥ - prasaṅga-rūpā paricaryā-rūpā ca |\ntatra prasaṅga-rūpā yathā -</p>\n\n<lg>\n<l>no rodhayati māṃ yogo na sāṅkhyaṃ dharma eva ca |</l>\n<l>na svādhyāyas tapas tyāgo neṣṭā-pūrtaṃ na dakṣiṇā ||</l>\n</lg>\n\n<lg>\n<l>vratāni yajñaś chandāṃsi tīrthāni niyamā yamāḥ |</l>\n<l>yathāvarundhe sat-saṅgaḥ sarva-saṅgāpaho hi mām || [BhP 11.12.1-2]</l>\n</lg>\n\n<p>pūrvādhyāye -</p>\n\n<lg>\n<l>iṣṭā-pūrtena mām evaṃ yo yajeta samāhitaḥ |</l>\n<l>labhate mayi sad-bhaktiṃ mat-smṛtiḥ sādhu-sevayā || [BhP 11.11.47]</l>\n</lg>\n\n<p>ity anena sādhu-sevayā bhakti-niṣṭhā-janane sādhanānantara-sevy\napekṣatvam ivoktam |</p>\n\n<p>atreṣṭa-śabdena saptama-skandhokta-rītyāgnihotra-darśa-paurṇamāsa-\ncāturmāsyayāgapaśu-yāga-vaiśvadeva-bali-haraṇāny ucyante [BhP 7.15.48-49] |\npūrta-śabdena surāla-yārāma-kūpa-vāpī-taḍāga-prapā | satrāṇy ucyante [BhP\n7.15.49]</p>\n\n<p>atra tu iṣṭaṃ haviṣāgnau yajeta mām [BhP 11.11.42] (page 123) | ity ādau\nagnihotrādy upalakṣitaṃ pūrtam udyānopavanākrīḍety ādy upalakṣitaṃ\njñeyam | evaṃ pūrvokta-prakāreṇeṣṭā-pūrtena yo māṃ yajeta sa mat-smṛtis\ntatra sādhu-sevayā satāṃ prasaṅgena sa-bhaktim | antaraṅgabhakti-niṣṭhāṃ\nprāpnotīty arthaḥ | tatrāgni-hotrādīnāṃ bhaktau praveśo'gny-antaryāmi-\nrūpa-bhagavad-adhiṣṭhānatvenāgnyādi-santarpaṇāt | kūpārāmādīnāṃ ca tat-\nparicaryārthaṃ kriyamāṇatvāt tatra praveśaḥ | tad evaṃ sat-saṅgasya\nsarvāpekṣatvam uktam | punaś ca tatra ca tasya svātantryeṇa yatheṣṭa-phala-\ndātṛtvaṃ sarvāpekṣayā parama-sāmarthyaṃ ca vaktuṃ parama-guhyam\nupadiṣṭam |</p>\n\n<p>athaitat paramaṃ guhyaṃ śṛṇvato yadu-nandana |\n<l>su-gopyam api vakṣyāmi tvaṃ me bhṛtyaḥ suhṛt sakhā || [BhP 11.11.49] iti |</l></p>\n\n<p>etādṛśa-mahimatvenānūktatvāt tad etat parama-guhyatvam āha na\nrodhyatīti | tyāgaḥ sannyāsaḥ | dakṣiṇā dāna-mātram | yajño deva-pūjā |\nchandāṃsi rahasya-mantrāḥ | yathā satsaṅgo mām avarundhe vaśīkarotīti\ntathā yogo na vaśīkaroti na ca sāṅkhyam ity ādiko'nvayaḥ | tatas te'pi kiñcid\nvaśīkurvantīty artha-labdher bhagavat-parā eva jñeyā na ca sādhāraṇāḥ |\nataeva ca vratāny ekādaśyādīnīti ṭīkā-kārāḥ | na caitāvataiṣāṃ nityānāṃ\nvaiṣṇava-vratānām akartavyatvaṃ prāptam ekasya phalātiśaya-sāmarthya-\npraśaṃsayetarasya nityatva-nirākaraṇāyogāt | yathā karmādhikāriṇaḥ --</p>\n\n<lg>\n<l>na hy agni-mukhato'yaṃ vai bhagavān sarva-yajña-bhuk |</l>\n<l>ijyeta haviṣā rājan yathā vipra-mukhe hutaiḥ || [BhP 7.14.17]</l>\n</lg>\n\n<p>iti śrutvāpi pūrvoktam agnihotrādinā yajeta iti vidhiṃ na parityaktuṃ\nśaknuvanti tadvat bhakty-adhikāriṇaś ca yathā mad-bhakta-pūjābhyadhikā\n[BhP 11.19.29] ity śrutvāpi dīkṣānantaraṃ nityatayā prāptāṃ bhagavat-pūjāṃ\ntyaktuṃ na śaknuvanti tadvad iti | ata eva -</p>\n\n<p>ṣaḍbhir māsopavāsais tu yat phalaṃ parikīrtitam |\nviṣṇor naivedya-sikthena tat phalaṃ bhuñjatāṃ kalau || ity api na bādhakam |</p>\n\n<p>ekādaśy-ādau hi nityatve'py ānuṣaṅgikam eva mahāphalakatvaṃ tatra tatra\nmatam | ataeva nityatva-rakṣaṇārtham api tādṛśaṃ vaiṣṇavaṃ vratam avaśyam\neva kartavyam ity āgatam | nitya-vaiṣṇava-vratatvādikaṃ caikādaśyāder\narcana-prasaṅgaṃ kiñcid darśayiṣyāmaḥ | ataeva pūrvādhyāye ṭīkākārair api\nājñāyaiva guṇān doṣān [BhP 11.11.32] ity atra biddhaikādaśī-kṛṣṇaikādaśy-\nupavāsānupavāsānivedya-śrāddhādayo ye bhakti-viruddhā dharmās tān\nsantyajya ity artha ity uktam | prathame ca śrī-bhīṣma-yudhiṣṭhira-saṃvāde\nbhagavad-dharmān [BhP 1.9.24] ity atra hari-toṣaṇād dvādaśy-ādi-niyama-\n<l>rūpān ity vyākhyātam | vratāni cere hari-toṣaṇāni [BhP 3.1.19] ity atra tṛtīya</l>\nekādaśyādīnīti | ataeva bhagavan-mahā-prasādaika-vratasya śrīmad-\nambarīṣasya sac-chiromaṇe`r ācāra-darśanāya tad eva niścīyata iti |</p>\n\n<p>atha prastutam anusarāmaḥ | vaśīkaraṇam atra dvividham - mukhyaṃ gauṇaṃ\nca | tatra mukhyena prema labhyate | (page 124)</p>\n\n<p>astv evam aṅga bhagavān bhajatāṃ mukundo\nmuktiṃ dadāti karhicit sma na bhakti-yogam [BhP 5.6.18] iti nyāyena |</p>\n\n<p>ataeva gauṇenānyat phalam | atra mukhyaṃ śrī-gopyādau | gauṇaṃ bāṇādau |\nuttaratra vaśīkaraṇatvaṃ phala-dānonmukhīkaraṇatayopacaryate | tad etad\nvaśīkaraṇe dṛṣṭāntam āha --</p>\n\n<lg>\n<l>sat-saṅgena hi daiteyā yātudhānā mṛgāḥ khagāḥ |</l>\n<l>gandharvāpsaraso nāgāḥ siddhāś cāraṇa-guhyakāḥ ||</l>\n</lg>\n\n<lg>\n<l>vidyādharā manuṣyeṣu vaiśyāḥ śūdrāḥ striyo'ntyajāḥ |</l>\n<l>rajas-tamaḥ-prakṛtaya tasmiṃs tasmin yuge yuge ||</l>\n</lg>\n\n<lg>\n<l>bahavo mat-padaṃ prāptās tvāṣṭra-kāyādhavādayaḥ |</l>\n<l>vṛṣa-parvā balir bāṇo mayaś cātha vibhīṣaṇaḥ ||</l>\n</lg>\n\n<lg>\n<l>sugrīvo hanumān ṛkṣo gajo gṛdhro vaṇik-pathaḥ |</l>\n<l>vyādhaḥ kubjā vraje gopyo yajña-patnyas tathāpare || [BhP 11.12.3-6]</l>\n</lg>\n\n<p>daiteyās tad-upalakṣitāsura-dānavāś ca | yātudhānā rākṣasāḥ | taj-jātiṣu\ndig-darśanaṃ tvāṣṭrety ādi | tvāṣṭrā vṛtrāsuraḥ | vṛtāsurasya sat-saṅgaḥ\nprāg-janmani śrī-nāradāṅgirasoḥ saṅgaḥ śrī-saṅkarṣaṇa-saṅgaś ca\nprasiddhaḥ |</p>\n\n<p>kāyādhavaḥ kayādhu-putraḥ prahlādaḥ | asya garbhe śrī-nārada-saṅgaḥ |\nādi-śabda-gṛhītān pūrvokta-jāti-krameṇa katicid gaṇayati vṛṣeti | vṛṣa-parvā\ndānavaḥ | ayaṃ hi jāta-mātra-mātṛ-parityakto muni-pālitā viṣṇu-bhakto\nbabhūveti purāṇāntara-prasiddhiḥ |</p>\n\n<p>baleḥ śrī-prahlāda-saṅgaḥ śrī-vāmana-saṅgaś ca | tad-anantaram eva bhakty-\nudbodha-darśanāt | bāṇasya bali-maheśa-bhagavat-saṅgaḥ | asya bhuja-\nkartanānantaraṃ jñāta-viṣṇu-mahimno mahā-bhāgavata-maheśa-prāptir eva\nsva-prāptir ity ucyate | mayo dānavaḥ | asya sabhā-nirmāṇādau pāṇḍava-\nsaṅgo bhagavat-saṅgaś ca | ante tat-prāptis tu jñeyā | vibhīṣaṇo yātudhānaḥ |\nasya hanūma-saṅgo bhagavat-saṅgaś ca |</p>\n\n<p>sugrīvādyā gajāntā mṛgāḥ | tatra ṛkṣo jāmbavān | asya bhagavat-saṅgaḥ |\ngajo gajendraḥ | asya pūrva-janmani sat-saṅga unneyaḥ | uttara-janmānte\nbhagavat-saṅgaś ca | gṛdhro jaṭāyu-nāmā khagaḥ | asya śrī-garuḍa-\ndaśarathādi-saṅgaḥ | śrī-sītā-darśanaṃ śrī-bhagavad-darśanaṃ ca |</p>\n\n<p>gandharvādīs tv anati-prasiddhatvenānudāhṛtya manuṣyeṣu vaiśyādīn\nudāharati | vaṇik-pathas tulādhāraḥ | asya bhārate jājali-muni-gandharva-\nprasaṅge prokta-mahimnaḥ sat-saṅgo'nveṣaṇīyaḥ |</p>\n\n<p>vyādho dharma-vyādhaḥ śūdro'ntyajo'pi | atra ādivārāhe katheyam - kvacit\nprācīna-kali-yuge vasu-nāmnā vaiṣṇavena rājñā prāg-janmani mṛga-\nbhrāntyā nihato brāhmaṇo brahma-rākṣasatāṃ prāptas tasya rājñaḥ\nprāpañcika-viṣṇu-loka-gamana-samaye tac-charīraṃ praviṣṭaḥ | punaś ca\ntasya tad-bhogānte rājatāṃ prāptasya dehāt tat-kartṛka-brahma-\npārākhyastava-pāṭha-tejasā nirgatas tat-kṛta-dharma-vyādha-saṃjño\nhiṃsātiśaya-vimukhaḥ paryavasāne dṛṣṭa-nīlādri-nāthas taṃ ca stutavān |\nprāpta-tad-āliṅganas tat-sāyujyam avāpeti |</p>\n\n<p>kubjāyā bhagavat-saṅgaḥ pūrva-janmani ca nārada-saṅga iti māthura-hari-\nvaṃśa-prasiddham | gopyo'tra sādhāraṇyaḥ śrī-kṛṣṇa-vraje tadānīṃ\nvivāhādinā samāgatāḥ | āsāṃ tan-nitya-preyasī-vṛnda-saṅgaḥ śrī-kṛṣṇa-\ndarśanādi-rūpo bhagavat-saṅgaś ca | yajña-patnīnāṃ śrī-kṛṣṇa-guṇa-\nkathaka-loka-saṅgas tat-saṅgaś ca | apare daiteyādayo'ney ca |</p>\n\n<p>[240]</p>\n\n<p>teṣāṃ sat-saṅga-vyatirikta-sādhanābhāvam āha --</p>\n\n<lg>\n<l>te nādhīta-śruti-gaṇā nopāsita-mahattamāḥ |</l>\n<l>avratātapta-tapaso mat-saṅgān mām upāgatāḥ || [BhP 11.12.7] (page 125)</l>\n</lg>\n\n<p>nādhītāḥ śruti-gaṇāḥ yaiḥ | tad-arthaṃ ca nopāsitā mahattamā yaiḥ | kiṃ ca\nakṛta-vratā akṛta-tapaskāś ca | pūrvavad adhyayanādikaṃ bhagavat-prīṇanam\neva grāhyam | atraikeṣāṃ vṛtrādīnāṃ prāg-janmādau sādhanānantaraṃ yat\ntad api sat-saṅgānuṣaṅga-siddham ity abhipretya sat-saṅgasyaiva tat tat\nphalam uktam | dharma-vyādhādīnāṃ tu kevalasyaiva tasyeti jñeyam |</p>\n\n<p>sat-saṅga-śabdenātra mama saṅgo madīyādīnāṃ ca saṅga ity abhidhāpyate |\nubhayatāpi mat-sambandhitvādity abhiprāyeṇa | tatra svasyāpi sattvāt sat-\nsaṅgo'py antrabhāvitaḥ | yat tu purā bhāgavata-saṅgenaiva bhagavat-kṛpā\nbhavatīty uktaṃ tat tu tat-sāmmukhya-janmany eva | atra tu sa eva bhāgavata-\nsaṅgaḥ sādhana-viśeṣatvenocyata iti na doṣaḥ | yadi vātra kutracit\nsāmmukhya-janma-kāraṇam api bhagavat-saṅgo bhavet tadāpy evam\nācakṣmahe | sac-chabdārtham avatāra-saṅgī-kṛtya yat kadācit sarvatra kṛpāṃ\nvitanoti bhagavān tac ca sat-sambandhenaivety ato nābhyupagama-hānir iti |</p>\n\n<p>[241]</p>\n\n<p>atha mukhyaṃ vaśīkaraṇam asambhāvita-sādhanāntareṇa sat-saṅga-mātreṇa\nśrī-gopy-ādīnāṃ darśayati --</p>\n\n<lg>\n<l>kevalena hi bhāvena gopyo gāvo nagā mṛgāḥ |</l>\n<l>ye'nye mūṭha-dhiyo nāgāḥ siddhā mām īyur añjasā || [BhP 11.12.8]</l>\n</lg>\n\n<p>bhāvena prakaraṇa-prāpta-mat-saṅgamātra-janmanā prītyā | bhāvo'tra\nvaśīkāra-mukhyatve cihnam | vaśe kurvanti māṃ bhaktyā sat-striyaḥ sat-patiṃ\nyathā [BhP 9.4.48] ity ādeḥ | bhaktyāham ekayā grāhyaḥ [BhP 11.14.20] ity\nādeś ca | gāvo'pi gopīvad āgantukya eva jñeyāḥ | nagā yamalārjunādayaḥ |\nmṛgā api pūrvavat | nāgāḥ kāliyādayaḥ | yamalārjuna-kāliyayoḥ prāptis\ntadānīntana-tat-kṣaṇika-bhagavat-prāpty-āvaśyambhāvi-nitya-prāptim\napekṣyoktā | siddhāḥ pūrvavad dvividhāt sat-saṅgāt | sa tu teṣāṃ bhāvo\n<l>yogādibhir aprāpya eveti | yathāvarundhe [BhP 11.12.2] ity atra yathā-</l>\nśabdārthasya parākāṣṭhā |</p>\n\n<p>[242]</p>\n\n<p>tām eva vyanakti -</p>\n\n<lg>\n<l>yaṃ na yogena sāṅkhyena dāna-vrata-tapo-'dhvaraiḥ |</l>\n<l>vyākhyā-svādhyāya-sannyāsaiḥ prāpnuyād yatnavān api || [BhP 11.12.9]</l>\n</lg>\n\n<p>yaṃ bhāvam | atrāpi yogādayo bhagavat-parā eva | yogādibhir yatnavān apīty\nanena tat-prāpty-arthaṃ prayujyamānatvāvagamāt | eṣv api śrī-gopīnāṃ\nparamakāṣṭhā-prāptiṃ darśayitum - asyaitat paramaṃ guhyaṃ śṛṇvato\nyadunandana ity etat-pūrvokta-parama-guhyatvasya [BhP 11.11.48] parama-\nkāṣṭhāṃ darśayituṃ rāmeṇa sārdhaṃ [BhP 11.12.9]ity-ādi-prakaraṇam\nanusandheyam |</p>\n\n<p>|| 11.12 || śrī-bhagavān || 238-242 ||</p>\n\n<p>[243]</p>\n\n<p>eṣa ca sat-saṅgo jñānaṃ vināpi kṛto'rthada eva syād ity āha -</p>\n\n<lg>\n<l>saṅgo yaḥ saṃsṛter hetur asatsu vihito'dhiyā |</l>\n<l>sa eva sādhuṣu kṛto niḥsaṅgatvāya kalpate || [BhP 3.23.55]</l>\n</lg>\n\n<p>adhiyā ajñānena | yat tu pūrvaṃ śrī-nāradādau munyantara-sādhāraṇa-\ndṛṣṭir ninditā tad ihāsnigdhe jñāna-lava-durvidagdhe ca jñeyam |</p>\n\n<p>|| 3.23 || śrī-devahūtiḥ || 243 ||</p>\n\n<p>[244]</p>\n\n<p>tad evaṃ mahā-bhāgavata-prasaṅga-phalam uktam | tat-paricaryā-phalam āha\n</p>\n</div>\n<div>\n\n<lg>\n<l>yat-sevayā bhagavataḥ kūṭa-sthasya madhu-dviṣaḥ |</l>\n<l>rati-rāso bhavet tīvraḥ pādayor vyasanārdanaḥ || [BhP 3.7.19] (page 126)</l>\n</lg>\n\n<p>yeṣāṃ yuṣmākaṃ mahā-bhāgavatānāṃ sevayā paricaryayā kūṭasthasya\nnityasya bhagavataḥ pādayo rati-rāsaḥ premotsavo bhavet | tīvra iti viśeṣaṇaṃ\nprasaṅga-mātrāt paricaryāyāṃ viśiṣṭaṃ phalaṃ dyotayati | ānuṣaṅgikaṃ\nphalam āha vyasanārdana iti | vyasanaṃ saṃsāraḥ | yata evoktaṃ mad-bhakta-\npūjābhyadhikā [BhP 11.19.19] iti | mama pūjāto'py abhi sarvato-bhāvenādhikā\nadhika-mat-prīti-akarīty arthaḥ |</p>\n\n<p>evaṃ pādmottara-khaṇḍe --\nārādhanānāṃ sarveṣāṃ viṣṇor ārādhanaṃ param |\n<l>tasmāt parataraṃ devi tadīyānāṃ samarcanam || [PadmaP 6.253.176] iti |</l></p>\n\n<p>|| 3.7 || viduraḥ śrī-maitreyam || 244 ||</p>\n\n<p>[245]</p>\n\n<p>vyatirekeṇāha -\n<lg>\n<l>yasyātma-buddhiḥ kuṇape tri-dhātuke</l>\n<l>sva-dhīḥ kalatrādiṣu bhauma ijya-dhīḥ |</l>\n<l>yat-tīrtha-buddhiḥ salile na karhicij</l>\n<l>janeṣv abhijñeṣu sa eva go-kharaḥ || [BhP 10.84.13]</l>\n</lg></p>\n\n<p>jaḍatvāt kuṇape svayaṃ mṛta-tulye śarīre | cid-yoge'pi tribhir vāta-pittādibhir\ndūṣita ity arthaḥ | bhaume devatā-pratimādau | yat yasya | abhijñeṣu\ntattvavitsu tā buddhayo na santi | tatrātma-buddhiḥ parama-prītyāspadatvam |\nsa eva gokharo go-nikṛṣṭa ucyate | yad vā sindhu-sauvīra-prasiddho vanya-\ngardabha-jāti-viśeṣo mlecca-jāti-viśeṣo vā sa na tv anyaḥ prasiddhaḥ |\nvivekitvābhimānitāyāṃ satyām apy avivekitvāt tato'pi nikṛṣṭatvaṃ tasyeti |\nbhauma ijya-dhīr iti sādhāraṇa-devatā-viṣayakam eva pūrvaṃ\n<l>tathaivopakrāntatvāt | arcāyām eva haraye [BhP 11.2.45] ity ādi-virodhāc ca |</l>\ntad evaṃ yathā taror mūla-niṣecanena [BhP 4.31.12] ity ādi-vākyam atra\nnāvatāryitavam ||</p>\n\n<p>|| 10.84 || bhagavān muni-vṛndam || 245 ||</p>\n\n<p>[246]</p>\n\n<p>atha mahābhāgavata-sevā-siddha-lakṣaṇam -</p>\n\n<lg>\n<l>te na smaranty atitarāṃ priyam īśa martyaṃ</l>\n<l>ye cānv adaḥ suta-suhṛd-gṛha-vitta-dārāḥ |</l>\n<l>ye tv abja-nābha bhavadīya-padāravinda-</l>\n<l>saugandhya-lubdha-hṛdayeṣu kṛta-prasaṅgāḥ || [BhP 4.9.12]</l>\n</lg>\n\n<p>parama-priyam api martyaṃ vapuḥ | ye cādo vapur anulakṣīkṛtya sutādayo\nvartante tān api na smaranti | ke ta ity apekṣāyām āha - ye tv iti |</p>\n\n<p>|| 4.9 || dhruvaḥ śrī-dhruva-priyam || 246 ||</p>\n\n<p>[247]</p>\n\n<p>vaiṣṇava-mātrāṇāṃ ca yathāyogyam ārādhanaṃ yathā itihāsa-samuccaye -</p>\n\n<p>tasmād viṣṇu-prasādāya vaiṣṇavān paritoṣayet |\nprasāda-sumukho viṣṇus tenaiva syān na saṃśayaḥ || iti |</p>\n\n<lg>\n<l>tatra -</l>\n<l>sarvatrāskhalitādeśaḥ sapta-dvīpaika-daṇḍa-dhṛk |</l>\n<l>anyatra brāhmaṇa-kulād anyatrācyuta-gotrataḥ || [BhP 4.21.12]</l>\n</lg>\n\n<p>iti śrī-pṛthu-caritānusāreṇa yat kiñcij jātāv apy uttamatvam eva mantavyam |</p>\n\n<lg>\n<l>yasya yal lakṣaṇaṃ proktaṃ puṃso varṇābhivyañjakam |</l>\n<l>yad anyatrāpi dṛśyeta tat tenaiva vinirdiśet || [BhP 7.11.35]</l>\n</lg>\n\n<p>(page 127) iti nāradokti-dṛṣṭāntena vā | yathoktaṃ pādma-māgha-māhātmye\n</p>\n</div>\n<div>\n\n<lg>\n<l>śvapākam iva nekṣeta loke vipram avaiṣṇavam |</l>\n<l>vaiṣṇavo varṇa-bāhyo'pi punāti bhuvana-trayam ||</l>\n</lg>\n\n<lg>\n<l>na śūdrā bhagavad-bhaktās te tu bhāgavatā narāḥ |</l>\n<l>sarva-varṇeṣu te śūdrā ye na bhaktā janārdane ||</l>\n</lg>\n\n<lg>\n<l>itihāsa-samuccaye -</l>\n<l>smṛtaḥ sambhāṣito vāpi pūjito vā dvijottama |</l>\n<l>punāti bhagavad-bhaktaś cāṇḍālo'pi yadṛcchayā ||</l>\n</lg>\n\n<p>anyathā doṣa-śravaṇaṃ ca tatraiva -\nśūdraṃ vā bhagavad-bhaktaṃ niṣādaṃ śvapacaṃ tathā |\nvīkṣate jāti-sāmānyāt sa yāti narakaṃ dhruvam || iti |</p>\n\n<p>bhakti-vaiśiṣṭyena tu vaiśiṣṭyam api dṛśyate | yathā gāruḍe-\n<lg>\n<l>mad-bhakta-jana-vātsalyaṃ pūjāyāṃ cānumodanam |</l>\n<l>mat-kathā-śravaṇe prītiḥ svara-netrādi-vikriyā ||</l>\n</lg></p>\n\n<lg>\n<l>viṣṇoś ca kāraṇaṃ nṛtyaṃ tad-arthe dambha-varjanam |</l>\n<l>svayam abhyarcanaṃ caiva yo viṣṇuṃ nopajīvati ||</l>\n</lg>\n\n<p>bhaktir aṣṭa-vidhā hy eṣā yasmin mlecche'pi vartate |\nsa viprendro muni-śreṣṭhaḥ sa jñānī sa ca paṇḍitaḥ |\ntasmai deyaṃ tato grāhyaṃ sa ca pūjyo yathā hariḥ || iti |</p>\n\n<p>ata evāha bhagavān -\nna me bhaktaś catur-vedī mad-bhaktaḥ śvapacaḥ priyaḥ |\ntasmai deyaṃ tato grāhyaṃ sa ca pūjyo yathā hy aham || iti |</p>\n\n<p>ataeva bhakti-mahimnā satā durvāsasāpi śrīmad-ambarīṣasya tatraiva\nvandanāc ca pāda-grahaṇam apy ācaritam | kintu ambarīṣasyānabhīṣṭam\neva tad iti tatraiva vyaktatvāt śrī-bhagavatā śrīmad-uddhavādibhiś ca\nbrāhmaṇa-mātrasya vandanāc ca itara-vaiṣṇavais tu tat sarvathā na\nmantavyam |</p>\n\n<lg>\n<l>vipraṃ kṛtāgasam api naiva druhyata māmakāḥ |</l>\n<l>ghnantaṃ bahu śapantaṃ vā namas-kuruta nityaśaḥ || [BhP 10.64.41]</l>\n</lg>\n\n<p>iti bhagavad-ādeśa-bhaṅga-prasaṅgāc ca | śvapākam iva nekṣeta ity ādikaṃ\ntu tad-darśanāsakti-niṣedha-paratvena samādheyam | dṛśyate yudhiṣṭhira-\ndraupady-ādīnām aśvatthāmni tathā vyavahāraḥ | vaiṣṇava-pūjakais tu\n<l>vaiṣṇavānām ācāro'pi na vicāraṇīyaḥ | api cet sudurācāraḥ [Gītā 9.30] ity</l>\nādeḥ | yathoktaṃ gāruḍe -</p>\n\n<p>viṣṇu-bhakti-samāyukto mithyācāro'py anāśramī |\npunāti sakalān lokān sahasrāṃśur ivoditaḥ || iti |</p>\n\n<p>tad etad udāhṛtam eva - aho bata śvapaco'to garīyān yaj jihvāgre vartate\nnāma tubhyam [BhP 3.33.7] ity ādau | atra śvapaca-śabdo yaugikārtha-\npuraskāreṇaiva vartate | tato durjātitvena durācāratvenāpi nāvamantavyas\ntad-bhakta-janaḥ | svavamantṛtve tu sutarām | ataevoktaṃ gāruḍe -</p>\n\n<p>rukṣākṣaraṃ tu śṛṇvan vai tathā bhāgavateritam |\npraṇāma-parvaṃ taṃ kṣāntyā yo vaded vaiṣṇavo his saḥ || iti | (page 128)\ntad evaṃ mahad-ādi-sevā darśitā | asyāś ca śravaṇāditaḥ pūrvatvaṃ mahat-\nsevāṃ dvāram āhur vimuktes tamo-dvāraṃ yoṣitāṃ saṅgi-saṅgam [BhP 5.5.2]\nity ukteḥ tebhyo mahadbhyas tv anyad api kim api parama-maṅgalāyanaṃ\njāyate | yathā --</p>\n\n<lg>\n<l>teṣu nityaṃ mahā-bhāga mahā-bhāgeṣu mat-kathāḥ |</l>\n<l>sambhavanti hi tā n.ṇāṃ juṣatāṃ prapunanty agham ||</l>\n</lg>\n\n<lg>\n<l>tā ye śṛṇvanti gāyanti hy anumodanti cādṛtāḥ |</l>\n<l>mat-parāḥ śraddadhānāś ca bhaktiṃ vindanti te mayi ||</l>\n</lg>\n\n<lg>\n<l>bhaktiṃ labdhavataḥ sādhoḥ kim anyad avaśiṣyate |</l>\n<l>mayy ananta-guṇe brahmaṇy ānandānubhavātmani ||</l>\n</lg>\n\n<lg>\n<l>yathopaśrayamāṇasya bhagavantaṃ vibhāvasum |</l>\n<l>śītaṃ bhayaṃ tamo'pyeti sādhūn saṃsevatas tathā || [BhP 11.26.28-31]</l>\n</lg>\n\n<p>teṣu santo'napekṣā mac-cittāḥ [BhP 11.26.27] ity-ādy-ukta-lakṣaṇeṣu | bhaktiṃ\nprema | ataevoktaṃ śrī-rudreṇa --</p>\n\n<p>kṣaṇārdhenāpi tulaye na svargaṃ nāpunar-bhavam |\n<l>bhagavat-saṅgi-saṅgasya martyānāṃ kim utāśiṣaḥ || [BhP 4.24.57] iti |</l></p>\n\n<p>śrī-śaunakenāpi tulayāma lavenāpi na svargam ity ādi pūrvavat |\ntatānuṣaṅgikaṃ phalaṃ sa-dṛṣṭāntam āha yatheti | vibhāvasum agnim |\nupāsya-buddhyā śrayamānasya homādy-arthaṃ jvālayata ity arthaḥ | tasya\ntathā śītādikam apaiti | bhayaṃ duṣṭa-jīvādi-kṛtam | tathā sādhūn\nsevamānasya karmādi-jāḍyam | āgāmi saṃsāra-bhayaṃ tan-mūlam ajñānaṃ\nca naśyatīty arthaḥ |</p>\n\n<p>|| 11.26 || śrī-bhagavān || 247 ||</p>\n\n<p>[248]</p>\n\n<p>atha krama-prāptaṃ śravaṇam | tac ca nāma-rūpa-guṇa-līlāmaya-śabdānāṃ\nśrotra-sparśaḥ | tatra nāma-śravaṇaṃ yathā -</p>\n\n<lg>\n<l>na hi bhagavann aghaṭitam idaṃ</l>\n<l>tvad-darśanān nṛṇām akhila-pāpa-kṣayaḥ |</l>\n<l>yan-nāma sakṛc chravaṇāt</l>\n<l>pukkaśo'pi vimucyate saṃsārāt || [BhP 6.16.44]</l>\n</lg>\n\n<p>tādṛśasyāpi sakṛc-chravaṇe'pi mukti-phala-prāpter uttamasya tac-chravaṇe tu\nparama-bhaktir eva phalam ity abhipretam |</p>\n\n<p>|| 6.16 || citraketuḥ śrī-saṅkarṣaṇam || 248 ||</p>\n\n<p>[249]</p>\n\n<p>atha rūpa-śravaṇam -</p>\n\n<lg>\n<l>ye tu tvadīya-caraṇāmbuja-kośa-gandhaṃ</l>\n<l>jighranti karṇa-vivaraiḥ śruti-vāta-nītam |</l>\n<l>bhaktyā gṛhīta-caraṇaḥ parayā ca teṣāṃ</l>\n<l>nāpaiṣi nātha hṛdayāmburuhāt sva-puṃsām || [BhP 3.9.5]</l>\n</lg>\n\n<p>tu-śabdo yo nādṛto naraka-bhāgbhir asat-prasaṅgaiḥ [BhP 3.9.4] iti pūrvokta-\nninditānāṃ bhagavad-rūpānādaravatāṃ pratiyogy-artha-nirdeśe nirdiṣṭaḥ |\nanena ye'tra etad-virodhino bhavanti ta eva (page 129) pūrvoktā asat-prasaṅgā\niti gamyate | caraṇa-mātra-nirdeśo bhakty-atiśayena | gandhaṃ varṇākārādi-\nmādhuryaṃ karṇa-vivarair jighranti nāsā-vivaraiḥ paramāmodam iva tair\nāsvādayantīty arthaḥ | śrutir vedas tad-anugāmi-śabdāntaraṃ ca saiva vātas\ntena prāpitam | tataḥ parayā ca bhaktyā prema-lakṣaṇayā gṛhīta-caraṇas tvaṃ\nnāpayātuṃ śaknoṣi |</p>\n\n<p>|| 3.9 || brahmā śrī-garbhodaśāyinam || 249 ||</p>\n\n<p>[250]</p>\n\n<p>atha guṇa-śravaṇam --</p>\n\n<lg>\n<l>kathā imās te kathitā mahīyasāṃ</l>\n<l>vitāya lokeṣu yaśaḥ pareyuṣām |</l>\n<l>vijñāna-vairāgya-vivakṣayā vibho</l>\n<l>vaco-vibhūtīr na tu pāramārthyam ||</l>\n</lg>\n\n<lg>\n<l>yat tūttamaḥ-śloka-guṇānuvādaḥ</l>\n<l>saṅgīyate'bhīkṣṇam amaṅgala-ghnaḥ |</l>\n<l>tam eva nityaṃ śṛṇuyād abhīkṣṇaṃ</l>\n<l>kṛṣṇe'malāṃ bhaktim abhīpsamānaḥ || [BhP 12.3.14-15]</l>\n</lg>\n\n<p>ṭīkā ca - rāja-vaṃśānukīrtanasya tātparyam āha kathā imā iti | vijñānaṃ\nviṣayāsāratā-jñānam | tato vairāgyam | tayor vivakṣayā | pareyuṣāṃ mṛtānāṃ\nvaco-vibhūtīr vāg-vilāsa-mātra-rūpī̀aḥ | pāramārthyaṃ paramārtha-yuktaṃ\nkathanaṃ na bhavatīty artha | kas tarhi puruṣāṇām upādeyaḥ paramārthas\ntam āha yas tv iti | nityaṃ pratyaham | tatrā̆ā̆apy abhīkṣṇam ity eṣā |</p>\n\n<p>atra yata kvacic chrī-rāma-lakṣmaṇādayo'pi teṣāṃ rājñāṃ madhye\nvairāgyārthaa chatri-nyāyena paṭhyante tan nirasyate | ato yadyapi nigama-\nkalpa-taror ity ādy-anusāreṇa sarvasyaiva prasaṅgasya rasa-rūpatvaṃ tathāpi\nkvacit sākṣād-bhakti-maya-śāntādi-rasa-rūpatvaṃ kvacit tad-upakaraṇa-\nśāntādi-rasa-rūpatvaṃ ca samarthanīyam | asti hi tatra tatra bhakti-raseṣv api\ntāratamyam iti | guṇāḥ kāruṇyādayaḥ | tad-guṇa-kīrtiḥ svabhāva evāsāv iti\nśrī-gītāsv api dṛṣṭam - sthāne hṛṣīkeśa tava prakīrtyā jagat prahṛṣyaty\nanurajyate ca [Gītā 11.36] ity ādau |</p>\n\n<lg>\n<l>atra mahābhāgavatānām api bhagavata iva guṇa-śravaṇaṃ matam --</l>\n<l>tat kathyatāṃ mahā-bhāga yadi kṛṣṇa-kathāśrayam |</l>\n<l>athavāsya padāmbhoja- makaranda-lihāṃ satām || [BhP 1.16.6]</l>\n</lg>\n\n<p>iti śaunakokteḥ | yadyapy atra guṇa-śabdena rūpa-līlayor api sauṣṭhavaṃ\ngṛhyate tathāpi tat-prādhānya-nirdeśāt pṛthag-grahaṇam | evam uttaratrāpi\njñeyam | bhaktiṃ premāṇam | amalāṃ kaivalyādīcchā-rahitām |</p>\n\n<p>|| 12.3 || śrī-śukaḥ || 250 ||</p>\n\n<p>[251]</p>\n\n<p>kiṃ ca --</p>\n\n<lg>\n<l>yatrottamaśloka-guṇānuvādaḥ</l>\n<l>prastūyate grāmya-kathā-vighātaḥ |</l>\n<l>niṣevyamāṇo'nudinaṃ mumukṣor</l>\n<l>matiṃ satīṃ yacchati vāsudeve || [BhP 5.12.13]</l>\n</lg>\n\n<p>mumukṣor api kiṃ punar bhakti-mātrecchoḥ | satīṃ mumukṣādy-anya-\nkāmanā-rahitām | tad anyā tu vyabhicāriṇīti bhāvaḥ |</p>\n\n<p>|| 3.9 || śrī-brāhmaṇo rahūgaṇam || 251 || (page 130)</p>\n\n<p>[252]</p>\n\n<p>vyatirekeṇa ca -</p>\n\n<lg>\n<l>nivṛtta-tarṣair upagīyamānād</l>\n<l>bhavauṣadhāc chrotra-mano-'bhirāmāt |</l>\n<l>ka uttamaśloka-guṇānuvādāt</l>\n<l>pumān virajyeta vinā paśughnāt || [BhP 10.1.4]</l>\n</lg>\n\n<p>nivṛtty-ādi-viśeṣaṇa-trayeṇa mukta-mumukṣu-viṣayi-janānāṃ grahaṇam |\npaśughno vyādhaḥ | tasya hi -</p>\n\n<p>rāja-putra ciraṃ jīva\nmā jīva muni-putraka |\njīva vā mara vā sādho\nvyādho mā jīva mā mara || iti nyāyena viṣaya-sukhe'pi tātparyaṃ nāsti |</p>\n\n<p>na ca tad-abhijñatvam asti viśeṣatas tu kathā-rasa-jñāne | parama-mūḍhatvāt\nsāmarthyaṃ nāsty eva | yad vā daitya-svabhāvasya yasya nindā-mātra-\ntātparyaṃ sa eva hiṃsakatvena paśyaghna-śabdenocyate | paśughno vyādhaḥ |\nso'pi mṛgādīnāṃ saundaryādika-guṇam agaṇayann eva hiṃsā-mātra-tatpara\niti | tato rasa-grahaṇābhāvād yuktam uktaṃ vinā paśughnād iti | ubhayathāpi\ntad-bahirmukhebhyo gāli-pradāna eva tātparyam | yathā tṛtīye śrī-\nmaitreyasya --</p>\n\n<p>ko nāma loke puruṣārtha-sāravit\npurā-kathānāṃ bhagavat-kathā-sudhām |\nāpīya karṇāñjalibhir bhavāpahām\n<l>aho virajyeta vinā naretaram || [BhP 3.13.51] iti |</l></p>\n\n<p>|| 10.1 || śrī-rājā śrī-śukam || 252 ||</p>\n\n<p>[253]\natha līlā-śravaṇam --</p>\n\n<lg>\n<l>jñānaṃ yad āpratinivṛtta-guṇormi-cakram</l>\n<l>ātma-prasāda uta yatra guṇeṣv asaṅgaḥ |</l>\n<l>kaivalya-sammata-pathas tv atha bhakti-yogaḥ</l>\n<l>ko nirvṛto hari-kathāsu ratiṃ na kuryāt || [BhP 2.3.12]</l>\n</lg>\n\n<p>yat yāsu kathāsu jñānaṃ bhavati | kīdṛśaṃ ? ā sarvataḥ pratinivṛttaṃ uparataṃ\nguṇormīāṃ rāgādīnāṃ cakraṃ samūho yasmāt | yato yatra yāsu kathāsu tad-\ndhetur ātma-prasādaś ca tat-prasāda-hetur viṣayānāsaktiś ca | kiṃ bahunā ?\ntat-phalaṃ yat kaivalyaṃ tad api | brahma-bhūtaḥ prasannātmā ity ādy-\nuktānusāreṇa | sammataḥ panthāḥ prāpti-dvāraṃ yatra sa premākhyo bhakti-\nyogo'pi | yāsa śruta-mātrāsu tat-tad-anapekṣyaiva bhavati tāsu hari-kathāsu\ntac-cariteṣu kaṃ śravaṇa-sukhena nirvṛtaḥ san anyatrānirvṛto vā ratiṃ rāgaṃ\nna kuryāt |</p>\n\n<p>|| 2.3 || śrī-śukaḥ || 253 ||</p>\n\n<p>[254]</p>\n\n<p>kiṃ bahunā, etad-artham evāsya mahā-purāṇāvirbhāva iti bhavatānudita-\nprāyaṃ yaśo bhagavato'malam [BhP 1.5.8] ity ādau samādhinānusmara tad-\nviceṣṭitam [BhP 1.5.16] ity ādau ca varṇitam |</p>\n\n<p>sā ca līlā dvividhā - sṛṣṭy-ādi-rūpā līlāvatāra-vinoda-rūpā ca | tayor uttarā\ntu praśastatarety āśayenāha -</p>\n\n<lg>\n<l>prādhānyato yān ṛṣa āmananti</l>\n<l>līlāvatārān puruṣasya bhūmnaḥ |</l>\n<l>āpīyatāṃ karṇa-kaṣāya-śoṣān</l>\n<l>anukramiṣye ta imān supeśān || [BhP 2.6.46]</l>\n</lg>\n\n<p>yadyapi pūrvam ādyo'vatāraḥ puruṣaḥ parasya [BhP 2.6.40] ity ādi-granthena\npuruṣaṃ kālādi- (page 131) tac-chaktiṃ mana ādi-tat-kāryaṃ brahmādi-tad-\nguṇāvatārān dakṣādi-tat-tad-vibhūtīṃś coktavān asmi, tena ca sṛṣṭy-ādi-\nlīlāḥ, tathāpi yān he ṛṣe puruṣasya bhūmno līlāvatārān prādhānyena\nāmananti tān eva imān mama hṛdayādhirūḍhān karṇakaṣāya-śoṣān tad-\nitara-śravaṇa-rāga-hantṝn kiṃ ca supeśām | parama-manoharān\nanukramiṣye | tad-anukrameṇa ā samyak pīyatām |</p>\n\n<p>|| 2.6 || śrī-brahmā nāradena || 254||</p>\n\n<p>[255]</p>\n\n<p>evaṃ duravagamātma-tattva-nigamāya [BhP 10.87.17] ity ādau veda-stutāv api\n<l>tac-chlāghā draṣṭavyā | ataeva prathame bhāvayaty eṣaḥ [BhP 1.2.33] ity</l>\nādau, līlāvatārānurata [BhP 1.2.33] iti tad-viśeṣaṇaṃ dattam | tathā ca śrī-\nbhagavad-gītāsu -</p>\n\n<p>janma karma ca me divyam evaṃ yo vetti tattvataḥ |\n<l>tyaktvā dehaṃ punarjanma naiti mām eti so'rjuna || [Gītā 4.9] iti |</l></p>\n\n<p>eṣā khalu martya-śarīram api pārṣada-bhāvena jita-mṛtyakaṃ vidadhāti | yad\nāha -</p>\n\n<lg>\n<l>sādhu vīra tvayā pṛṣṭam avatāra-kathāṃ hareḥ |</l>\n<l>yat tvaṃ pṛcchasi martyānāṃ mṛtyu-pāśa-viśātanīm ||</l>\n</lg>\n\n<lg>\n<l>yayottānapadaḥ putro muninā gītayārbhakaḥ |</l>\n<l>mṛtyoḥ kṛtvaiva mūrdhny aṅghrim āruroha hareḥ padam || [BhP 3.14.5-6]</l>\n</lg>\n\n<p>muninā śrī-nāradena | atas tena bhagavad-avatāra-kathāpi taṃ prati\nśrāvitāstīti gamyate | tena śarīreṇaiva mṛtyu-jayaḥ pārṣadatvaṃ coktam --</p>\n\n<p>parītyābhyarcya dhiṣṇyāgryaṃ pārṣadāv abhivandya ca |\n<l>iyeṣa tad adhiṣṭhātuṃ bibhrad rūpaṃ hiraṇmayam || [BhP 4.12.29] iti |</l></p>\n\n<p>|| 3.14 || śrī-maitreyaḥ || 255 ||</p>\n\n<p>[256]</p>\n\n<p>tad evaṃ nāmādi-śravaṇam uktam atra tat-parikara-śravaṇam api jñeyam -</p>\n\n<p>śrutasya puṃsāṃ sucira-śramasya\nnanv añjasā sūribhir īḍito'rthaḥ |\ntat-tad-guṇānuśravaṇaṃ mukunda-\n<l>pādāravindaṃ hṛdayeṣu yeṣām || [BhP 3.13.4] ity ādau |</l></p>\n\n<p>tatra yadyapy ekatareṇāpi vyutkrameṇāpi siddhir bhavaty eva tathāpi\nprathamaṃ nāmnaḥ śravaṇam antaḥkaraṇa-śuddhy-artham apekṣyam |\nśuddhe cāntaḥkaraṇe rūpa-śravaṇena tad-udaya-yogyatā bhavati | samyag-\nudite ca rūpe guṇānāṃ sphuraṇaṃ sampadyate | tatas teṣu nāma-rūpa-guṇeṣu\ntat-parikareṣu ca samyak sphuriteṣv eva līlānāṃ sphuraṇaṃ suṣṭhu bhavatīty\nabhipretya sādhana-kramo likhitaḥ | evaṃ kīrtana-smaraṇayor jñeyam |</p>\n\n<p>idaṃ ca śravaṇaṃ śrīman-mahan-mukharitaṃ cen mahā-māhātmyaṃ jāta-\nrucīnāṃ parama-sukhadaṃ ca | tac ca dvividhaṃ - mahad-āvirbhāvitaṃ mahat-\nkīrtyamānaṃ ceti | tatra śrī-bhāgavatam upalakṣya pūrvaṃ yathā --</p>\n\n<lg>\n<l>idaṃ bhāgavataṃ nāma purāṇaṃ brahma-sammitam |</l>\n<l>uttama-śloka-caritaṃ cakāra bhagavān ṛṣiḥ || [BhP 1.3.40]</l>\n</lg>\n\n<p>atra tan-māhātmya-sūcanārtham eva tat-kartṛkatva-vacanam |</p>\n\n<p>|| 1.3 || śrī-sūtaḥ || 256 ||</p>\n\n<p>[257]</p>\n\n<p>yathā vā nigama-kalpa-taror galitaṃ phalaṃ śuka-mukhād amṛta-drava-\nsaṃyutam [BhP 1.1.3] (page 132) ity ādau | atra śrī-śuka-mukhād amṛta-\ndrava-saṃyutatvena parama-sukhadatvam uktam | etad-upalakṣaṇatvena śrī-\nlīlā-śukādyārbhāvita-karṇāmṛtādi-granthā api kroḍīkartavyāḥ |</p>\n\n<p>atha mahat-kīrtyamānaṃ yathā --</p>\n\n<lg>\n<l>sa uttamaśloka mahan-mukha-cyuto</l>\n<l>bhavat-padāmbhoja-sudhā kaṇānilaḥ |</l>\n<l>smṛtiṃ punar vismṛta-tattva-vartmanāṃ</l>\n<l>kuyogināṃ no vitaraty alaṃ varaiḥ || [BhP 4.20.25]</l>\n</lg>\n\n<p>na kāmaye nātha tad api [BhP 4.20.21] ity ādi pūrvoktānusārāt sva-\nsukhātiśayena kaivalya-sukha-tiraskārī mahatāṃ mukhād vigalito bhavat-\npādāmbhoja-mādhurya-leśasyāpi sambandhī śabdātmako'nilo | vismṛta-\nparama-tattvātmaka-tvadīya-jñānānām asmākaṃ tvadīyāṃ smṛtim api yac\nceti | tsmāt tathāvidhasya tasya parama-sādhya-sādhanātmakatvād alam\nanyair varair ity arthaḥ |</p>\n\n<p>|| 4.20 || pṛthuḥ śrī-viṣṇum || 257 ||</p>\n\n<p>[258-259 ]</p>\n\n<p>tad eva mahā-māhātmyaṃ mahā-sukha-pradatvaṃ coktam | tad etad ubhayam\napy atrāha dvābhyām -</p>\n\n<lg>\n<l>tasmin mahan-mukharitā madhubhic-</l>\n<l>caritra-pīyūṣa-śeṣa-saritaḥ paritaḥ sravanti |</l>\n<l>tā ye pibanty avitṛṣo nṛpa gāḍha-karṇais</l>\n<l>tān na spṛśanty aśana-tṛḍ-bhaya-śoka-mohāḥ || [BhP 4.29.40]</l>\n</lg>\n\n<p>asmin sādhu-saṅge | mahadbhir mukharitāḥ kīrtitāḥ | śeṣaḥ sāraḥ |\navitṛṣo'laṃ-buddhi-śūnyāḥ | gāḍhatvaṃ sāvadhānatvam | aśanaṃ kṣut |</p>\n\n<lg>\n<l>etair upadruto nityaṃ jīva-lokaḥ svabhāvajaiḥ |</l>\n<l>na karoti harer nūnaṃ kathāmṛta-nidhau ratim || [BhP 4.29.41]</l>\n</lg>\n\n<lg>\n<l>yair etair aśanādibhir upadrutaiḥ san kathāmṛta-nidhau ratiṃ na karoti tān</l>\n<l>etān mahat-kīrtyamānāni bhagavad-yaśāṃsi sva-māhātmyena dūrīkṛtya sva-</l>\n<l>sukham anubhāvayantīti padya-dvaya-yojanārthaḥ ||</l>\n</lg>\n\n<p>|| 3.29 || śrī-nāradaḥ prācīnabarhiṣam || 258-259 ||</p>\n\n<p>[260]</p>\n\n<p>tatrāpi śravaṇe śrī-bhāgavata-śravaṇaṃ tu parama-śreṣṭham | tasya tādṛśa-\nprabhāvamaya-śabdātmakatvāt parama-rasamayatvāc ca | tatra pūrvasmād\nyathā -</p>\n\n<p>śrīmad-bhāgavate mahā-muni-kṛte kiṃ vā parair īśvaraḥ\n<l>sadyo hṛdy avarudhyate'tra kṛtibhiḥ śuśrūṣubhis tat-kṣaṇāt || [BhP 1.1.2] iti |</l></p>\n\n<p>mahāmuniḥ sarva-mahan-mahanīya-caraṇa-paṅkajaḥ śrī-bhagavān | atra kiṃ\nvā parair ity ādinā śabda-svābhāvika-māhātmyaṃ darśitam |</p>\n\n<p>|| 1.1 || śrī-vyāsaḥ || 260 ||</p>\n\n<p>[261]</p>\n\n<p>uttarasmād yathā -</p>\n\n<lg>\n<l>sarva-vedānta-sāraṃ hi śrī-bhāgavatam iṣyate |</l>\n<l>tad-rasāmṛta-tṛptasya nānyatra syād ratiḥ kvacit || [BhP 12.13.12]</l>\n</lg>\n\n<p>tad-rasa evāmṛtaṃ tena tṛptasya |</p>\n\n<p>|| 12.13 || śrī-sūtaḥ || 261 ||</p>\n\n<p>[262]</p>\n\n<p>atraiva vivecanīyam - śrī-bhagavan-nāmādeḥ śravaṇaṃ tāvat paramaṃ\nśreyaḥ | tatrāpi mahad-āvirbhāvit prabandhādeḥ | tatra mahat-kīrtyamānasya\ntato'pi śrī-bhāgavatasya | tatrāpi ca mahat-kīrtyamānasyeti | atra\nmūrtyābhimatayātmanaḥ itivat nijābhīsṭa-nāmādi-śravaṇaṃ tu muhur\n<l>āvartayitavyam | (page 133) tatrāpi savāsana-mahānubhava-mukhāt sarvasya</l>\nśrī-kṛṣṇa-nāmādi-śravaṇaṃ tu parama-bhāgyād eva sampadyate tasya pūrṇa-\nbhagavattvād iti | evaṃ kīrtanādiṣv apy anusandheyam | tatra yat svayaṃ\nsamprati kīrtyate tad api śrī-śukadevādi mahat kīrtita-caratvenānusandhāya\nkīrtanīyam iti |</p>\n\n<p>tad eva śravaṇaṃ darśitam | asya ca kīrtanāditaḥ pūrvatvaṃ tad vinā tat-tad-\najñānāt | viśeṣataś ca yadi sākṣād eva mahat-kṛtasya śravaṇa-bhāgyaṃ na\nsampadyate tadaivaṃ svayaṃ pṛthak-kīrtanīyam iti tat-prādhānyāt | ataevoktaṃ\ntad-vāg-visargo janatāgha-viplavaḥ [BhP 1.5.11, 12.12.52] ity ādau |\nṭīkākṛdbhiḥ yad yāni nāmāni vaktari sati śṛṇvanti śrotari sati gṛṇanti\nanyadā tu svayam eva gāyanti iti |</p>\n\n<p>athātaḥ kīrtanam | tatra pūrvavan nāmādikramo jñeyaḥ | nāmno yathā -</p>\n\n<lg>\n<l>sarveṣām apy aghavatām idam eva suniṣkṛtam |</l>\n<l>nāma-vyāharaṇaṃ viṣṇor yatas tad-viṣayā matiḥ || [BhP 6.2.10]</l>\n</lg>\n\n<p>ṭīkā ca - suniṣkṛtaṃ śreṣṭhaṃ prāyaścittam idam eva | tatra hetuḥ - yato\nnāma-vyāharaṇāt tad-viṣayā nāmoccāraka-puruṣa-viṣayā madīyo'yaṃ mayā\nsarvato rakṣaṇīya iti viṣṇor matir bhavati ity eṣā |</p>\n\n<p>ataḥ svābhāvika-tadīyāveśa-hetutvena tadīya-svarūpa-bhūtatvāt parama-\nbhāgavatānāṃ tad-eka-deśa-śravaṇam api prītikaram | yathā pādmottara-\nkhaṇḍe śrī-rāmāṣṭottara-śata-nāma-stotre śrī-śiva-vākyam -</p>\n\n<p>rakārādīni nāmāni śṛṇvato devi jāyate |\n<l>prītir me manaso nityaṃ rāma-nāma-viśaṅkayā || [PadmaP 6.254.21*] iti |</l></p>\n\n<p>tad evaṃ sati pāpa-kṣaya-mātra-phalaṃ kiyad iti bhāvaḥ |</p>\n\n<p>|| 6.2 || śrī-viṣṇudūtā yama-dūtān || 262 ||</p>\n\n<p>[263]</p>\n\n<p>phalaṃ tv idam eva, yad āha --</p>\n\n<lg>\n<l>evaṃ-vrataḥ sva-priya-nāma-kīrtyā</l>\n<l>jātānurāgo druta-citta uccaiḥ |</l>\n<l>hasaty atho roditi rauti gāyaty</l>\n<l>unmāda-van nṛtyati loka-bāhyaḥ || [BhP 11.2.40]</l>\n</lg>\n\n<p>evaṃ śṛṇvan subhadrāṇi rathāṅgapāṇeḥ [BhP 11.2.38] ity-ādy-ukta-prakāraṃ\nvrataṃ vṛttaṃ yasya tathābhūto'pi sva-priyāṇi svābhīṣṭāni yāni nāmāni teṣāṃ\nkīrtanena jātānurāgas tata eva citta-dravād druta-cittaḥ | tatrocita-bhāva-\nvaicitrībhir hasatīty ādi | atra tṛtīyāśrutyā nāma-kīrtanasyaiva\nsādhakatvamatvaṃ labdham | tad evaṃ vrata ity atrāpi śabdo'py adhyāhṛtaḥ |\nataeva bhaktiḥ pareśānubhavo viraktiḥ [BhP 11.2.40] ity ādy-uttara-padye\nṭīkā-cūrṇikā - nanv iyam ārūḍha-yoginām api bahu-janmabhir durlabhā\ngatiḥ kathaṃ nāma-kīrtana-mātreṇaikāsmin janmani bhaved ity āśaṅkya sa-\ndṛṣṭāntam āha bhaktir iti ity eṣā |</p>\n\n<p>ittham utthāpitaṃ ca śrī-bhagavan-nāma-kaumudyāṃ sahasra-nāma-bhāṣye\nca purāṇāntara-vacanam -</p>\n\n<p>naktaṃ divā ca gata-bhīr jita-nidra eko\nnirviṇṇa īkṣita-patho mita-bhuk praśāntaḥ |\nyady acyute bhagavati sa mano na sajjen\nnāmāni tad-rati-karāṇi paṭhed vilajjaḥ || iti |</p>\n\n<p>atra gata-bhītyādayo guṇā nāmaika-tatparatā-sampādanārthā na tu\n<l>kīrtanāṅga-bhūtā | bhakti- (page 134) mātrasya nirapekṣatvaṃ tasya tu</l>\nsutarāṃ tādṛśatvam iti | yathā viṣṇudharma-sarva-pātakātipātaka-\nmahāpātaka-kāri-dvitīya-kṣatra-bandhūpākhyāne brāhmaṇa uvāca -</p>\n\n<lg>\n<l>yady etad akhilaṃ kartuṃ na śaknoṣi bravīmi te |</l>\n<l>svalpam ananyan mayoktaṃ bho kariṣyati bhavān yadi ||</l>\n</lg>\n\n<lg>\n<l>kṣatra-bandhur uvāca -</l>\n<l>aśakyam uktaṃ bhavatā cañcalatvād dhi cetasaḥ |</l>\n<l>vāk-śarīra-viniṣpādyaṃ yac chakyaṃ tad udīraya ||</l>\n</lg>\n\n<p>brāhmaṇa uvāca -\nuttiṣṭhatā prasvapatā prasthitena gamiṣyatā |\ngovindeti sadā vācyaṃ kṣut-tṛṭ-praskhalitādiṣu || iti |</p>\n\n<p>|| 11.3 || śrī-kavir videham || 263 ||</p>\n\n<p>[264]\nanyatra ca -</p>\n\n<lg>\n<l>na niṣkṛtair uditair brahma-vādibhis</l>\n<l>tathā viśuddhyaty aghavān vratādibhiḥ |</l>\n<l>yathā harer nāma-padair udāhṛtais</l>\n<l>tad uttamaśloka-guṇopalambhakam || [BhP 6.2.11]</l>\n</lg>\n\n<p>[265]</p>\n\n<p>ataeva prathama-skandhānta-sthitānāṃ rājñaḥ śreyo-vividiṣā-vākyānām\nanantaraṃ dvitīya-skandhārambhe sarvottamam uttaraṃ vaktum --</p>\n\n<lg>\n<l>idaṃ bhāgavataṃ nāma purāṇaṃ brahma-sammitam |</l>\n<l>adhītavān dvāparādau pitur dvaipāyanād aham ||</l>\n</lg>\n\n<lg>\n<l>pariniṣṭhito'pi nairguṇya uttama-śloka-līlayā |</l>\n<l>gṛhīta-cetā rājarṣe ākhyānaṃ yad adhītavān ||</l>\n</lg>\n\n<lg>\n<l>tad ahaṃ te'bhidhāsyāmi mahā-pauruṣiko bhavān |</l>\n<l>yasya śraddadhatām āśu syān mukunde matiḥ satī || [BhP 2.1.8-10]</l>\n</lg>\n\n<p>iti śrī-bhāgavatasya parama-mahimānam uktvā tad-anantaraṃ śrī-\nbhāgavatam upakramamāṇa eva tasya nānāṅgavataḥ śrī-bhagavad-\nunmukhatayā tan-nāma-kīrtanam evopadiśati | tatrāpi sarveṣām eva parama-\nsādhanatvena parama-sādhyatvena copadiśati --</p>\n\n<lg>\n<l>etan nirvidyamānānām icchatām akuto-bhayam |</l>\n<l>yogināṃ nṛpa nirṇītaṃ harer nāmānukīrtanam || [BhP 2.1.11]</l>\n</lg>\n\n<p>ṭīkā ca - sādhakānāṃ siddhānāṃ ca nātaḥ param anyac-chreyo'stīty āha etad\niti | icchatāṃ kāmināṃ tat-tat-phala-sādhanam etad eva | nirvidyamānānāṃ\nmumukṣūṇāṃ mokṣa-sādhanam etad eva | yogināṃ jñānināṃ phalaṃ caitad\neva nirṇītam | nātra pramāṇaṃ vaktavyam ity arthaḥ | ity eṣā |</p>\n\n<p>nāma-kīrtanaṃ cedam uccair eva praśastam - nāmāny anantasya hata-trapaḥ\npaṭhan [BhP 1.5.11] ity ādau |</p>\n\n<p>atha pādmoktā daśāpy aparādhāḥ parityājyāḥ | yathā sanat-kumāra-vākyam\n</p>\n</div>\n<div>\n\n<lg>\n<l>sarvāparādha-kṛd api mucyate hari-saṃśrayāt |</l>\n<l>harer apy aparādhān yaḥ kuryād dvipada-pāṃsavaḥ ||</l>\n</lg>\n\n<p>nāmāśrayaḥ kadācit syāt taraty eva sa nāmataḥ |\nnāmno'pi sarva-suhṛdo hy aparādhāt pataty adhaḥ || iti |</p>\n\n<p>aparādhāś caite --\n<lg>\n<l>satāṃ nindā nāmnaḥ paramam aparādhaṃ vitanute</l>\n<l>yataḥ khyātiṃ yātaṃ katham u sahate tad-vigarhām |</l>\n<l>śivasya śrī-viṣṇor ya iha guṇa-nāmādi-sakalaṃ</l>\n<l>dhiyā bhinnaṃ paśyet sa khalu hari-nāmāhita-karaḥ ||</l>\n</lg></p>\n\n<p>(page 135)\n<lg>\n<l>guror avajñā śruti-śāstra-nindanam</l>\n<l>tathārtha-vādo hari-nāmni kalpanam |</l>\n<l>nāmno balād yasya hi pāpa-buddhir</l>\n<l>na vidyate tasya yamair hi śuddhiḥ ||</l>\n</lg></p>\n\n<lg>\n<l>dharma-vrata-tyāga-hutādi-sarva-</l>\n<l>śubha-kriyā-sāmyam api pramādaḥ |</l>\n<l>aśraddadhāne vimukhe'py aśṛṇvati</l>\n<l>yaś copadeśaḥ śiva-nāmāparādhaḥ ||</l>\n</lg>\n\n<p>śrutvāpi nāma-māhātmye\nyaḥ prīti-rahito'dhamaḥ |\nahaṃ-mamādi-paramo\nnāmni so'py aparādha-kṛt || iti |</p>\n\n<p>atra sarvāparādha-kṛd api ityādau śrī-viṣṇu-yāmala-vākyam apy\nanusandheyam -</p>\n\n<p>mama nāmāni loke'smin śraddhayā yas tu kīrtayet |\ntasyāparādha-koṭīs tu kṣamāmy eva na saṃśayaḥ || iti |</p>\n\n<p>satāṃ nindā ity anena hiṃsādīnāṃ vacanāgocaratvaṃ darśitam | nindādayas\ntu yathā skānde śrī-mārkaṇḍeya-bhagīratha-saṃvāde -</p>\n\n<lg>\n<l>nindāṃ kurvanti ye mūḍhā vaiṣṇavānāṃ mahātmanām |</l>\n<l>patanti pitṛbhiḥ sārdhaṃ mahāraurava-saṃjñite ||</l>\n</lg>\n\n<p>hanti nindanti vai dveṣṭi vaiṣṇavān nābhinandati |\nkrudhyate yāti no harṣaṃ darśane patanāni ṣaṭ || iti |\ntan-nindā-śravaṇe'pi doṣa uktaḥ -\nnindāṃ bhagavataḥ śṛṇvan tat-parasya janasya vā |\n<l>tato nāpaiti yaḥ so'pi yāty adhaḥ sukṛtāc cyutaḥ || [BhP 10.76.26] iti |</l></p>\n\n<p>tato'pagamaś cāsamarthasyaiva | samarthena tu nindaka-jihvā chettavyā |\ntatrāpy asamarthana-svaprāṇa-parityāgo'pi kartavyaḥ | yathoktaṃ devyā -</p>\n\n<p>karṇau pidhāya nirayād yad akalpa īśe\ndharmāvitary asṛṇibhir nṛbhir asyamāne |\nchindyāt prasahya ruśatīm asatīṃ prabhuś cej\n<l>jihvām asūn api tato visṛjet sa dharmaḥ || [BhP 4.4.17] iti |</l></p>\n\n<p>śivasya śrī-viṣṇor ity atraivam anusandheyam | śrūyate'pi -</p>\n\n<p>yad yad vibhūtimat sattvaṃ śrīmad ūrjitam eva vā |\n<l>tat tad evāvagaccha tvaṃ mama tejo'ṃśasaṃbhavam || [Gītā 10.41] iti |</l></p>\n\n<p>brahmā bhavo'ham api yasya kalāḥ kalāyāḥ [BhP 10.68.26] iti |</p>\n\n<p>yat-pāda-niḥsṛta-sarit-pravarodakena\ntīrthena mūrdhnādhikṛtena śivaḥ śivo'bhūt [BhP 3.28.22] iti |</p>\n\n<lg>\n<l>sṛjāmi tan-niyukto'haṃ haro harati tad-vaśaḥ |</l>\n<l>viśvaṃ puruṣa-rūpeṇa paripāti triśakti-dhṛk || [BhP 2.6.30]</l>\n</lg>\n\n<lg>\n<l>tathā mādhva-bhāṣya-darśitāni vacanāni brahmāṇḍe -</l>\n<l>rujaṃ drāvayate yasmād rudras tasmāj janārdanaḥ |</l>\n<l>īśanād eva ceśāno mahā-devo mahattvataḥ ||</l>\n</lg>\n\n<lg>\n<l>pibanti ye narā nākaṃ muktāḥ saṃsāra-sāgarāt |</l>\n<l>tad-ādhāro yato viṣṇuḥ pinākīti tataḥ smṛtaḥ ||</l>\n</lg>\n\n<lg>\n<l>śivaḥ sukhātmakatvena sarva-sarodhanād dharaḥ |</l>\n<l>kṛtyātmakam imaṃ dehaṃ yato vaste pravartayan ||</l>\n</lg>\n\n<lg>\n<l>kṛttivāsās tato devo viriñciś ca virecanāt |</l>\n<l>bṛṃhaṇād brahma-nāmāsau aiśvaryād indra ucyate ||</l>\n</lg>\n\n<p>evaṃ nānā-vidhaiḥ śabdair eka eva trivikramaḥ |\nvedeṣu ca purāṇeṣu gīyate puruṣottamaḥ || iti |</p>\n\n<p>vāmane -\nna tu nārāyaṇādīnāṃ nāmnām anyatra saṃśayaḥ |\nanya-nāmnāṃ gatir viṣṇur eka eva prakīrtitaḥ || iti |</p>\n\n<p>skānde -\nṛte nārāyaṇādīni nāmāni puruṣottamaḥ |\nadād anyatra bhagavān rājevarte svakaṃ puram || iti |</p>\n\n<p>brāhme -\ncaturmukhaḥ śatānando brahmaṇaḥ padmabhūr iti|\nugro bhasmadharo nagnaḥ kapālīti śivasya ca |\nviśeṣ-nāmāni dadau svakīyāny api keśavaḥ || iti |</p>\n\n<p>tad evaṃ śrī-viṣṇoḥ sarvātmakatvena prasiddhatvāt tasmāt sakāśāt śivasya\nguṇa-nāmādikaṃ bhinnaṃ śakty-antara-siddham iti yo dhiyāpi paśyed ity\narthaḥ | dvayor abheda-tātparyeṇa ṣaṣṭhy-antatve sati śrī-viṣṇoś cety\napekṣya ca-śabdaḥ kriyeta | tat-prādhānya-vivakṣayaiva śrī-śabdaś ca tatraiva\ndattaḥ | ataeva śiva-nāmāparādha iti śiva-śabdena mukhyatayā śrī-viṣṇur\neva pratipādita ity abhipretam | sahasra-nāmādau ca shtāṇu-śivādi-śabdās\ntathaiva |</p>\n\n<p>atha śruti-śāstra-nindanam - yathā pāṣaṇḍa-mārgeṇa dattātreya-rṣabha-\ndevopāsakānāṃ pāṣaṇḍinām |</p>\n\n<p>tathārtha-vādaḥ stuti-mātram idam iti mananam | kalpanaṃ tan-māhātmya-\ngauṇatākaraṇāya gaty-antara-cintanam | yathoktaṃ kaurme vyāsa-gītāyāṃ -</p>\n\n<p>deva-drohād guru-drohaḥ koṭi-koṭi-guṇādhikaḥ |\njñānāpavādo nāstikyaṃ tasmāt koṭi-guṇādhikam || iti |</p>\n\n<p>yat tu śruta-nām-māhātmyasyāpy ajāmilasya so'haṃ vyaktaṃ patiṣyāmi\nnarake bhṛśa-dāruṇe [BhP 6.2.27] ity etad vākyaṃ tat khalu sva-daurātmya-\nmātra-dṛṣṭyā | nāma-māhātmya-dṛṣṭyā tv agre vakṣyate tathāpi me\ndurbhagasya [BhP 6.2.30] ity ādi dvayam |</p>\n\n<p>nāmno balād iti | yadyaḸ bhaven nāmno balenāpi kṛtasya pāpasya tena\nnāmnā kṣayaḥ | tathāpi yena nāmno balena parama-puruṣārtha-svarūpaṃ sac-\ncid-ānanda-sāndraṃ sākṣāc-chrī-bhagavac-caraṇāravindaṃ sādhayituṃ\npravṛttas tenaiva parama-ghṛṇāspadaṃ pāpa-viṣayaṃ sādhayatīti parama-\ndaurātmyam | tataḥ kadarthayaty eva taṃ tan nāma ceti tat-pāpa-koṭi-\nmahattamasyāparādhasyāpāto bāḍham eva | tato yamair bahubhir yama-\nniyamādibhiḥ kṛta-prāyaścittasya krameṇa pātpādhikārair anekair api daṇḍa-\ndharair vā kṛta-daṇḍasya tasya śuddhy-abhāvo yukta eva | nāmāparādha-\nyuktānām ity ādi vakṣyamāṇānusāreṇa punar api satata-nāma-kīrtana-\nmātrasya tatra prāyaścittatvāt | sarvāparādha-kṛd api ity ādy ukty-anusāreṇa\nnāmāparādha-yuktasya bhagavad-bhaktimato'py adhaḥpāta-lakṣaṇa-bhoga-\nniyamāc ca | tata indrasyāśvamedhākhya-bhagavad-yajana-balena vṛtra-hatyā-\npravṛttis tu lokopadrava-śāntiṃ tadīyāsura-bhāva-khaṇḍanaṃ cecchūām\n<l>ṛṣīṇām aṅgīkṛtatvān na doṣa iti mantavyam | (p137)</l></p>\n\n<p>atha dharma-vrata-tyāgeti dharmādibhiḥ sāmya-mananam api pramādaḥ |\naparādho bhavatīty arthaḥ | ata eva ca -</p>\n\n<lg>\n<l>vedākṣarāṇi yāvanti paṭhitāni dvijātibhiḥ |</l>\n<l>tāvanti hari-nāmāni kīrtitāni na saṃśayaḥ ||</l>\n</lg>\n\n<p>ity atideśenāpi nāmna eva māhātmyam āyāti | uktaṃ hi madhura-madhuram\netan maṅgalaṃ maṅgalānāṃ sakala-nigama-vallī-sat-phalaṃ cit-svarūpam iti |</p>\n\n<lg>\n<l>tathā śrī-viṣṇu-dharme -</l>\n<l>ṛg-vedo hi yajur-vedaḥ sāma-vedo'py atharvaṇaḥ |</l>\n<l>adhītās tena yenoktaṃ harir ity akṣara-dvayam ||</l>\n</lg>\n\n<lg>\n<l>skānde pārvaty-uktau -</l>\n<l>mā ṛco mā yajus tāta mā sāma paṭha kiñcana |</l>\n<l>govindeti harer nāma geyaṃ gāyasva nityaśaḥ ||</l>\n</lg>\n\n<p>pādme śrī-rāmāṣṭottara-śata-nāma-stotre -\nviṣṇor ekaika-nāmaiva sarva-vedādhikaṃ matam [PadmaP 6.254.27] iti |</p>\n\n<p>atha aśraddadhāne ity ādinopadeṣṭur aparādhaṃ darśayitvopadeśasyāha -\nśrutveti | yataḥ ahaṃ-mamādi-paramaḥ ahantā-mamatādy-eka-tātparyeṇa\ntasminn anādaravān ity arthaḥ | nāmaikaṃ yasya vāci smaraṇa-patha-gatam\nity ādau deha-draviṇādi-nimittaka-pāṣaṇḍa-śabdenan ca daśāparādhā\nlakṣyante pāṣaṇḍa-mayatvāt teṣām | tathā tad-vidhānām evāparādhāntaram\nuktaṃ pādma-vaiśākha-māhātmye -</p>\n\n<p>avamanya ca ye yānti bhagavat-kīrtanaṃ narāḥ |\n<l>te yānti narakaṃ ghoraṃ tena pāpena karmaṇā || [PadmaP 5.96.63] iti |</l></p>\n\n<p>eṣāṃ cāparādhānām ananya-prāyaścittatvam evoktaṃ tatraiva -\nnāmāparādha-yuktānāṃ nāmāny eva haranty agham |\naviśrānta-prayuktāni tāny evārtha-karāṇi ca || iti |</p>\n\n<p>atra sta-prabhṛtiṣv aparādhe tu tat-santoṣārtham eva santata-nāma-\nkīrtanādikaṃ samucitam | ambarīṣa-caritādau tad-eka-\nkṣamyatvenāparādhānāṃ darśanāt | uktaṃ ca nāma-kaumudyām -- mahad-\naparādhasya bhoga eva nivartakaḥ tad-anugraho vā iti | tasmād agaty-\nantarābhāvāt sādhūktaṃ etan-nirvidyamānānām [BhP 2.1.11] iti |</p>\n\n<p>|| 2.1 || śrī-śukaḥ || 265 ||</p>\n\n<p>[266]</p>\n\n<p>evaṃ śrī-nāradenoktaṃ bṛhan-nāradīye -\nmahimnām api yan-nāmnaḥ pāraṃ gantum anīśvaraḥ |\nmanavo'pi munīndrāś ca kathaṃ taṃ kṣuṇṇa-dhīr bhaje || iti |</p>\n\n<p>atha śrī-rūpa-kīrtanam | pratyākraṣṭuṃ nayanam abalā ity ādau -\n<l>yac chrīr vācāṃ janayati ratiṃ kīrtyamānā kavīnām || [BhP 11.30.3] iti |</l></p>\n\n<p>yasya śrī-kṛṣṇa-rūpasya śobhā-sampattiḥ kīrtyamānā satī kavīnāṃ tat-\nkīrtakānāṃ vācāṃ tat-kīrtaneṣv eva rāgaṃ janayati | athoktaṃ śrī-\ncatuḥsanena kāmaṃ bhavaḥ savṛjinair nirayeṣu nastāt [BhP 3.15.49] ity ādau |\nvācaś ca nas tulasivad yadi te'ṅghri-śobhāḥ iti |</p>\n\n<p>|| 11.30 || rājā śrī-śukam || 266 ||</p>\n\n<p>[267]</p>\n\n<p>atha guṇa-kīrtanam --</p>\n\n<p>idaṃ hi puṃsas tapasaḥ śrutasya vā\nsviṣṭasya sūktasya ca buddhi-dattayoḥ |\navicyuto'rthaḥ kavibhir nirūpito\nyad uttamaḥśloka-guṇānuvarṇanam || 267 || [BhP 1.5.22]</p>\n\n<p>(p138) śrutaṃ vedādhyayanam | sviṣṭaṃ yāgādi | sūktaṃ mantrādi-jayaḥ |\nbuddha`aśāstrīya-bodhaḥ | dattaṃ dānam | eteṣāṃ bhagavad-arpitānāṃ satām\nevāvicyuto'rthaḥ nityaṃ phalam | kiṃ tat ? uttamaḥślokasya guṇānukīrtanaṃ\nyat | jātāyām api guṇānuvarṇana-sādhyāyāṃ parama-puruṣārtha-rūpāyāṃ\nratau guṇānuvarṇanasya pratyuta nitya-nityollāsād avicyutatvam uktam |\ntasmād avicyutatvena ratim evāsya phalaṃ sūcayati |</p>\n\n<p>|| 1.5 || śrī-nāradaḥ śrī-vyāsam || 267 ||</p>\n\n<p>[268]</p>\n\n<p>atha līlā-kīrtanam -</p>\n\n<lg>\n<l>śṛṇvataḥ śraddhayā nityaṃ gṛṇataś ca sva-ceṣṭitam |</l>\n<l>kālena nāti-dīrghena bhagavān viśate hṛdi || [BhP 2.8.3]</l>\n</lg>\n\n<p>nātidīrghena svalpenaiva | viśate sphurati |</p>\n\n<p>|| 2.8 || śrī-parīkṣit || 268 ||</p>\n\n<p>[269]</p>\n\n<p>tathā -</p>\n\n<p>mṛṣā giras tā hy asatīr asat-kathā\nna kathyate yad bhagavān adhokṣajaḥ |\ntad eva satyaṃ tad u haiva maṅgalaṃ\n<l>tad eva puṇyaṃ bhagavad-guṇodayam || [BhP 12.12.49] ity ādi |</l></p>\n\n<p>yad uttamaḥśloka-yaśo'nugīyate [BhP 12.12.50]</p>\n\n<p>asatīr asatyaḥ | asatāṃ bhagavatas tad-bhaktebhyaś cānyeṣāṃ kathā yāsu tāḥ |\nyad yāsu gīrṣu na kathyate | uttamaḥślokasya yaśo'nugīyaa iti tu yat tat\ntadīya-līlāmayānugānam eva | satyam ity ādi | kathaṃ satyatvaṃ maṅgalatvaṃ\nca | tatrāha bhagavad-guṇānām udayo gāyaka-hṛdi sphūrtir yasmāt tat |\ntadīya-rati-pradam ity arthaḥ | skānde -\n<lg>\n<l>yatra yatra mahīpāla vaiṣṇavī vartate kathā |</l>\n<l>tatra tatra harir yāti gaur yathā suta-vatsalā ||</l>\n</lg></p>\n\n<p>viṣṇudharme skānde ca bhagavad-uktau -\nmat-kathā-vācakaṃ nityaṃ mat-kathā-śravaṇe ratam |\nmat-kathā-prīti-manasaṃ nāhaṃ tyakṣyāmi taṃnaram || iti |</p>\n\n<p>atra cānugīyata ity anena sukaṇṭhatā ced gānam eva kartavyaṃ tac ca\npraśastam ity āyātam | evaṃ nāmādīnām api | uktaṃ ca -</p>\n\n<p>gītāni nāmāni tad-arthakāni\ngāyan vilajjo vicared asaṅgaḥ |\nevaṃ-vrataḥ sva-priya-nāma-kīrtyā\n<l>jātānurāgo druta-citta uccaiḥ || [BhP 12.2.37] iti |</l></p>\n\n<p>anyatra ca -\nyānīha viśva-vilayodbhava-vṛtti-hetuḥ\nkarmāṇy ananya-viṣayāṇi hariś cakāra |\nyas tv aṅga gāyati śṛṇoty anumodate vā\n<l>bhaktir bhaved bhagavati hy apavarga-mārge || [BhP 10.69.29] iti |</l></p>\n\n<p>gāna-śakty-abhāve svasmād utkṛṣṭatarasya prāptau vā tac chṛṇoti | tadā\nśakty-abhāve tad anumodate'pīty arthaḥ | śrī-viṣṇu-dharme śrī-viṣṇūktau -</p>\n\n<p>rāgeṇākṛṣyate ceto gāndharvābhimukhaṃ yadi |\nmayi buddhiṃ samāsthāya gāyethā mama sat-kathāḥ || iti |</p>\n\n<lg>\n<l>pādme ca kārttika-māhātmye śrī-bhagavad-uktau -</l>\n<l>nāhaṃ vasāmi vaikuṇṭhe yogināṃ hṛdaye na ca |</l>\n<l>mad-bhaktā yatra gāyanti tatra tiṣṭhāmi nārada ||</l>\n</lg>\n\n<p>teṣāṃ pūjādikaṃ gandha-dhūpādyaiḥ kriyate naraiḥ |\ntena prītiṃ parāṃ yāmi na tathā mama pūjanāt || iti |</p>\n\n<p>te ca prāṇi-mātrāṇām eva paramopakartāraḥ kim uta sveṣām | yathoktaṃ\nnārasiṃhe śrī-prahlādena - (page 139)</p>\n\n<p>te santaḥ sarva-bhūtānāṃ nirupādhika-bāndhavāḥ |\nye nṛsiṃha bhavan-nāma gāyanty uccair mudānvitāḥ || iti |</p>\n\n<p>atra ca bahubhir militvā kīrtanaṃ saṅkīrtanam ity ucyate | tt tu camatkāra-\nviśeṣa-poṣāt pūrvato'py adhikam iti jñeyam | astra ca nāma-saṅkīrtane\nyathopadiṣṭaṃ kali-yuga-pāvanāvatāreṇa śrī-bhagavatā -</p>\n\n<p>tṛṇād api sunīcena taror api sahiṣṇunā |\n<l>amāninā mānadena kīrtanīyaḥ sadā hariḥ || [Padyāvalī 32] iti |</l></p>\n\n<p>|| 12.12 || śrī-sūtaḥ || 269 ||</p>\n\n<p>[270}</p>\n\n<p>iyaṃ ca kīrtanākhyā bhaktir bhagavato dravya-jāti-guṇa-kriyābhir dīna-\njanaika-viṣayāpāra-karuṇāmayīti śruti-purāṇādi-viśrutiḥ | kalau ca dīnatvaṃ\nyathā brahma-vaivarte -</p>\n\n<p>ataḥ kalau tapo-yoga-vidyā-yājñādikāḥ kriyāḥ |\nsāṅgāḥ bhavanti na kṛtāḥ kuśalair api dehibhiḥ || iti |</p>\n\n<p>ataeva kalau svabhāvata evātidīneṣu lokeṣv āvirbhūya tān anāyāsenaiva tat-\ntad-yuga-gata-mahāsādhnānāṃ sarvam eva phalaṃ dadānā sā kṛtārthayati |\nataeva tayaiva kalau bhagavato viśeṣataś ca santoṣo bhavati |</p>\n\n<lg>\n<l>tathā caivottamaṃ loke tapaḥ śrī-hari-kīrtanam |</l>\n<l>kalau yuge viśeṣeṇa viṣṇu-prītyai samācaret ||</l>\n</lg>\n\n<p>iti skānda-cāturmāsya-māhātmya-vacanānusāreṇa | tad evam āha -</p>\n\n<lg>\n<l>kṛte yad dhyāyato viṣṇuṃ tretāyāṃ yajato makhaiḥ |</l>\n<l>dvāpare paricaryāyāṃ kalau tad dhari-kīrtanāt || [BhP 12.3.52]</l>\n</lg>\n\n<p>yad yat kṛtādiṣu tena tena sādhanena syāt tat sarvaṃ kalau hari-kīrtanād\n<l>bhavatīti | anyatra ca [ViP 6.2.17] -</l></p>\n\n<p>dhyāyan kṛte yajan yajñais tretāyāṃ dvāpare'rcayan |\nyad āpnoti tad āpnoti kalau saṅkīrtya keśavam || iti |</p>\n\n<p>||12.3|| śrī-śukaḥ || 270 ||</p>\n\n<p>[271]</p>\n\n<lg>\n<l>ataeva -</l>\n<l>kaliṃ sabhājayanty āryā guṇa-jñāḥ sāra-bhāginaḥ |</l>\n<l>yatra saṅkīrtanenaiva sarva-svārtho'bhilabhyate || [BhP 11.5.36]</l>\n</lg>\n\n<p>guṇa-jñāḥ kīrtana-pracāra-rūpaṃ tad-guṇaṃ jānantaḥ | ataeva tad-doṣa-\ngrahaṇāt sāra-bhāginaḥ sāra-mātra-grahaṇāḥ kaliṃ sabhājayanti | guṇam eva\ndarśayati yatra pracāritena saṅkīrtanenaiva sādhanāntara-nirapekṣeṇa tenety\narthaḥ | sarvo dhyānādibhiḥ kṛtādiṣu sādhana-sahasraiḥ sādhyaḥ |\n[272]</p>\n\n<p>kīrtanasyaiva mahimānam āha -</p>\n\n<lg>\n<l>na hy ataḥ paramo lābho dehināṃ bhrāmyatām iha |</l>\n<l>yato vindeta paramāṃ śāntiṃ naśyati saṃsṛtiḥ || [BhP 11.5.37]</l>\n</lg>\n\n<p>ataḥ kīrtanāt | yato yasmāt kīrtanāt | paramāṃ śāntiṃ śamo man-niṣṭhatā\nbuddhiḥ iti bhagavad-vākyānusāreṇa dhyānādibhir apy asādhyāṃ\n<l>sarvotkṛṣṭāṃ bhagavan-niṣṭhāṃ prāpnoti | anuṣaṅgeṇa (page 140) saṃsāraś</l>\nca naśyati | ata eva dhyāna-niṣṭhā api kṛtādi-prajā etādṛśīṃ bhagavan-\nniṣṭhāṃ na prāptavatyaḥ | mahā-bhāgavatā nityaṃ kalau kurvanti kīrtanam\niti skāndādy-anusāreṇa kṛtādiṣu prajā rājan kalāv icchanti sambhavam\ntādṛśa-niṣṭhā-kāraṇaṃ kīrtana-māhātmyaṃ ca | dīnaika-kṛpātiśaya-śālinā\nbhagavatā tadānīṃ tat-tat-sāmarthyāvasare yasmāt na prakāśitaṃ tasmāt\ndhyānādi-samarthās tāḥ prajā jihvauṣṭha-spandana-mātrasya\nnātisādhanatvaṃ bhaved iti matvā tan na śraddhitavatyaś ca |</p>\n\n<p>[273]</p>\n\n<p>tataḥ kali-prajānāṃ parama-bhagavan-niṣṭhatāṃ śrutvā tad-arthaṃ kalāv eva\nkevalaṃ nija-janma prārthayanta ity āha -</p>\n\n<lg>\n<l>kṛtādiṣu prajā rājan kalāv icchanti sambhavam |</l>\n<l>kalau khalu bhaviṣyanti nārāyaṇa-parāyaṇāḥ || [BhP 11.5.35]</l>\n</lg>\n\n<p>tat-parāyaṇatvam atra tadīya-premātiśayavattvam | etad eva paramāṃ śāntim\nity anena kārya-dvārā vyañjitaṃ muktānām api siddhānāṃ nārāyaṇa-\nparāyaṇaḥ sudurlabhaḥ praśāntātmā [BhP 6.14.5] ity atra yadvat |</p>\n\n<p>atra kali-saṅgena kīrtanasya guṇotkarṣa iti na vaktavyaṃ bhakti-mātre kāla-\ndeśa-niyamasya niṣiddhatvāt | viśeṣato nāmopalakṣya ca viṣṇu-dharme ca\ncakrāyudhasya nāmāni sadā sarvatra kīrtayet iti | skānda eva ca -</p>\n\n<p>na deśa-kālāvasthātma-śuddhy-ādikam apekṣate |\nkintu svatantram evaidaṃ tan nāma kāmita-kāmadam || iti |</p>\n\n<p>viṣṇu-dharme ca -\nkalau kṛta-yugaṃ tasya kalis tasya kṛte yuge |\nyasya cetasi govindo hṛdaye yasya nācyuta || iti |</p>\n\n<p>na ca kalāv anya-sādhana-samarthatvād eva tenālpenāpi mahat phalaṃ bhavati\nna tu tasya garīyastveneti mantavyam |</p>\n\n<lg>\n<l>yasmin nyasta-matir na yāti narakaṃ svargo'pi yac-cintane</l>\n<l>vighno yatra niveśitātma-manasāṃ brāhmo'pi loko'lpakaḥ |</l>\n<l>muktiṃ cetasi yaḥ sthito'mala-dhiyāṃ puṃsāṃ dadāty avyayaḥ</l>\n<l>kiṃ citraṃ yad aghaṃ prayāti vilayaṃ tatrācyute kīrtite || [ViP 6.8.57}</l>\n</lg>\n\n<p>iti samādhi-paryantād api smaraṇāt kaumutyena kīrtanasyaiva garīyastvaṃ\n<l>śrī-viṣṇu-purāṇe darśitam | ataevoktam etan-nirvidyamānānāṃ [BhP 2.1.11]</l>\nity ādi | tathā ca -</p>\n\n<p>aghacchit-smaraṇaṃ viṣṇor\nbahv-āyāsena sādhyate |\noṣṭha-spandana-mātreṇa\nkīrtanaṃ tu tato varam || iti vaiṣṇava-cintāmaṇau |</p>\n\n<p>yena janma-śataiḥ pūrvaṃ vāsudevaḥ samarcitaḥ |\ntan-mukhe hari-nāmāni sadā tiṣṭhanti bhārata || ity anyatra |</p>\n\n<p>sarvāparādha-kṛd api ity ādi-nāmāparādha-bhajana-stotre ca | tasmāt\nsarvatraiva yuge śrīmat-kīrtanasya samānam eva sāmarthyam | kalau ca śrī-\nbhagavatā kṛpayā tad grāhyata ity apekṣayaiva tatra ta-praśaṃseti sthitam |</p>\n\n<p>ataeva yadyapi anya-bhaktiḥ kalau kartavyā tadā tat-saṃyogenaivety uktam --\nyajñaiḥ saṅkīrtana-(page 141) prāyair yajanti hi su-medhasaḥ [BhP 11.5.29] iti |</p>\n\n<p>atra ca svatantram eva nāma-kīrtanam atyanta-praśastam -\nharer nāma harer nāma harer nāmaiva kevalam |\nkalau nāsty eva nāsty eva nāsty eva gatir anyathā || ity ādau |</p>\n\n<p>tasmāt sādhūktaṃ kaliṃ sabhājayanty āryāḥ [BhP 11.5.3] ity ādi-trayam ||</p>\n\n<p>||11.5|| śrī-karabhājano nimim || 271-273 ||</p>\n\n<p>[274]</p>\n\n<p>tad evaṃ kalau nāma-kīrtana-pracāra-prabhāveṇaiva parama-bhagavat-\nparāyaṇatva-siddhir darśitā | tatra pāṣaṇḍa-praveśena nāmāparādhino ye\nteṣāṃ tu tad-bahirmukhatvam eva syād iti vyatirekeṇa tad draḍhayati -</p>\n\n<lg>\n<l>kalau na rājan jagatāṃ paraṃ guruṃ</l>\n<l>tri-loka-nāthānata-pāda-paṅkajam |</l>\n<l>prāyeṇa martyā bhagavantam acyutaṃ</l>\n<l>yakṣyanti pāṣaṇḍa-vibhinna-cetasaḥ ||</l>\n</lg>\n\n<lg>\n<l>yan-nāmadheyaṃ mriyamāṇa āturaḥ</l>\n<l>patan skhalan vā vivaśo gṛṇan pumān |</l>\n<l>vimukta-karmārgala uttamāṃ gatiṃ</l>\n<l>prāpnoti yakṣyanti na taṃ kalau janāḥ || [BhP 12.3.37-38]</l>\n</lg>\n\n<p>spaṣṭam ||</p>\n\n<p>|| 12.3 || śrī-śukaḥ || 274 ||</p>\n\n<p>[275]</p>\n\n<p>tad evaṃ kīrtanaṃ vyākhyātam | tatrāsmin kīrtane nija-dainya-nijābhīṣṭa-\nvijñapti-stava-pāṭhāv apy antarbhāvyau | tathā tatra śrī-bhāgavata-sthita-\nnāmādi-kīrtanaṃ tu pūrvavad anyadīyā nāmādi-kīrtanād adhikaṃ jñeyam |\nkalau tu praśastaṃ tat |</p>\n\n<p>kṛṣṇe svadhāmopagate dharma-jñānādibhiḥ saha |\n<l>kalau naṣṭa-dṛśām eṣa purāṇārko'dhunoditaḥ || [BhP 1.3.42] iti |</l></p>\n\n<p>atha śaraṇāpatty-ādibhiḥ śuddhāntaḥ-karaṇaś cet etan-nirvidhyamānānām\nicchatām akutobhayam [BhP 2.1.11] ity ādy-uktatvān nāma-\nkīrtanāparityāgena smaraṇaṃ kuryāt | tac ca manasānusandhānam | yad eva\nnāmādi-sambandhitvena bahu-vidhaṃ bhavati | tatra smaraṇa-sāmānyam -</p>\n\n<lg>\n<l>etāvān yoga ādiṣṭo mac-chiṣyaiḥ sanakādibhiḥ |</l>\n<l>sarvatomana ākṛṣya mayy addhāveśyate yathā || [BhP 11.13.14]</l>\n</lg>\n\n<p>yathā yathāvat mayy āveśyata ity etāvān ity arthaḥ | tathā ca skānde\nbrahmoktau - āloḍya sarva-śāstrāṇi vicārya ca punaḥ punaḥ ityādi ||</p>\n\n<p>|| 11.13 || śrī-bhagavān || 275 ||</p>\n\n<p>[276]</p>\n\n<p>tatra nāma-smaraṇam -</p>\n\n<lg>\n<l>harer nāma paraṃ japyaṃ dhyeyaṃ geyaṃ nirantaram |</l>\n<l>kīrtanīyaṃ ca bahudhā nirvṛtīr bahudheycchatā ||</l>\n</lg>\n\n<p>iti jābāli-saṃhitādy-anusāreṇa jñeyam | nāma-smaraṇaṃ tu śuddhāntaḥ-\nkaraṇatām apekṣate | tat kīrtanāc cāvaram iti mūle tu nodāraraṇa-spaṣṭatā |\nrūpa-smaraṇam āha -</p>\n\n<lg>\n<l>avismṛtiḥ kṛṣṇa-padāravindayoḥ</l>\n<l>kṣiṇoty abhadrāṇi ca śaṃ tanoti |</l>\n<l>sattvasya śuddhiṃ paramātma-bhaktiṃ</l>\n<l>jñānaṃ ca vijñāna-virāga-yuktam || [BhP 12.12.50]</l>\n</lg>\n\n<p>(page 142) paramātmani śrī-kṛṣṇe prema-lakṣaṇāṃ bhaktim iti mukhyaṃ\nphalam anyāni tv ānuṣaṅgikāṇi |</p>\n\n<p>|| 12.12 || śrī-sūtaḥ || 276 ||</p>\n\n<p>[277]</p>\n\n<lg>\n<l>kiṃ ca -</l>\n<l>smarataḥ pāda-kamalam ātmānam api yacchati |</l>\n<l>kiṃ nv artha-kāmān bhajato nāty-abhīṣṭān jagad-guruḥ || [BhP 10.80.11]</l>\n</lg>\n\n<p>smarataḥ smarate | sākṣāt prādurbhūya ātmānaṃ smartur vaśīkarotīty\narthaḥ | arthakāmān iti bahuvacanaṃ mokṣam apy antarbhāvayait liṅga-\nsamavāya-nyāyena | yasmād evaṃ tan-māhātmyaṃ tasmād eva gāruḍe'pīdam\nuktam |</p>\n\n<p>ekasminn apy atikrānte muhūrte dhyāna-varjite |\ndasyubhir muṣitenaiva yuktam ākrandituṃ bhṛśam || iti |</p>\n\n<p>|| 10.80 || śrīdāma-vipra-bhāryā tam || 277 ||</p>\n\n<p>[278]</p>\n\n<p>atha pūrvavat krama-sopāna-rītyā sukha-labhyaṃ guṇa-parikara-sevā-līlā-\nsmaraṇaṃ cānusandheyam | tad idaṃ smaraṇaṃ pañca-vidham | yat kiñcid\nanusandhānaṃ smaraṇam | sarvataś cittam ākṛṣya sāmānyākāreṇa mano-\ndhāraṇaṃ dhāraṇā | viśeṣato rūpādi-vicintanaṃ dhyānam | amṛta-dhārāvad\navicchinnaṃ tad dhruvānusmṛtiḥ | dhyeya-mātra-sphuraṇaṃ samādhir iti |</p>\n\n<p>tatra smaraṇam -\nyena kenāpy upāyena\nsmṛto nārāyaṇo'vyayaḥ |\napi pātaka-yuktasya\n<l>prasannaḥ syān na saṃśayaḥ || [NārP 1.1.77] iti bṛhan-nāradīyādau |</l></p>\n\n<p>dhāraṇā -\nviṣayān dhyāyataś cittaṃ viṣayeṣu visajjate |\n<l>mām anusmarataś cittaṃ mayy eva pravilīyate || [BhP 11.14.27] ity ādau |</l></p>\n\n<p>dhyānam --\nbhagavac-caraṇa-dvandva-dhyānaṃ nirdvandvam īritam |\npāpino'pi prasaṅgena vihitaṃ suhitaṃ param || iti nārasiṃhādau |</p>\n\n<p>tatra nirdvandavaṃ śītoṣṇādimaya-duḥkha-paramparātītam | īritaṃ śāstra-\nvihitam | tac ca pāpino'pi prasaṅgenāpi param utkṛṣṭaṃ suhitaṃ vihitaṃ\ntatraivety arthaḥ |</p>\n\n<p>dhruvānusmṛtiś ca mad-guṇa-smṛti-mātreṇa [BhP 3.29.10] ity ādau\ntribhuvana-vibhava-hetave'py akuṇṭha-smṛtiḥ [BhP 11.2.51] ity ādau ca | eṣaiva\nśrī-rāmānuja-bhagavat-pādaiḥ prathama-sūtre darśitāsti |</p>\n\n<lg>\n<l>samādhim āha -</l>\n<l>tayor āgamanaṃ sākṣād īśayor jagad-ātmanoḥ |</l>\n<l>na veda ruddha-dhī-vṛttir ātmānaṃ viśvam eva ca || [BhP 12.10.9]</l>\n</lg>\n\n<p>tayo rudra-tat-patnyoḥ | bhagavad-aṃśa-tac-chaktitvāt jagad-ātmanoḥ tat-\npravartakayor api | tatra hetuḥ ruddha-dhī-vṛttir bhagavad-āviṣṭa-cittaḥ\nbhaktiṃ parāṃ bhagavati labdhavān [BhP 12.10.6] iti pūrvokteḥ | tasmād\nasamprajñāta-nāmno brahma-samādhito bhinna evāsau |</p>\n\n<p>|| 12.10 || śrī-sūtaḥ || 278 ||</p>\n\n<p>[279]</p>\n\n<p>kvacil līlādi-yukte ca tasminn ananyā sphūrtiḥ samādhiḥ syāt | yathāha -</p>\n\n<p>urukramasyākhila-bandha-muktaye\n<l>samādhinānusmara tad-viceṣṭitam || [BhP 1.5.13] (page 143)</l></p>\n\n<p>iti spaṣṭam | etad-rūpo dāsādi-bhaktānām | pūrvaṃ tu prāyaḥ śānta-\nbhaktānām | sva-sukha-nibhṛta-cetās tad-vyudastānya-bhāvo'py ajita-rucira-\nlīlākṛṣṭa-sāraḥ [BhP 12.12.69] ity ādy-uktibhyaḥ |</p>\n\n<p>|| 1.5 || śrī-nārado vyāsam || 279 ||</p>\n\n<p>[280]</p>\n\n<p>atha ruciḥ śaktiś ca cet tad-aparityāgena pāda-sevā ca kartavyā | sevā\nsmaraṇa-siddhy-arthaṃ ca sā kaiścit kriyate | tathā ca viṣṇu-rahasye\nparameśvara-vākyam --</p>\n\n<p>na me dhyāna-ratāḥ samyag yoginaḥ parituṣṭaye |\ntathā bhaktiś ca devarṣe kriyā-yoga-ratā yathā |\nkriyākrameṇa yogo'pi dhyāninaḥ sampravartate || iti |</p>\n\n<p>yogo'tra samādhiḥ | pāda-sevāyāṃ pāda-śabdo bhaktyaiva nirdiṣṭaḥ | tataḥ\nsevāyāḥ sādaratvaṃ vidhīyate | sevā ca kāla-deśādy-ucitā paricaryādi-\nparyāyā | sā yathā -</p>\n\n<lg>\n<l>yat-pāda-sevābhirucis tapasvinām</l>\n<l>aśeṣa-janmopacitaṃ malaṃ dhiyaḥ |</l>\n<l>sadyaḥ kṣiṇoty anvaham edhatī satī</l>\n<l>yathā padāṅguṣṭha-viniḥsṛtā sarit || [BhP 4.21.31]</l>\n</lg>\n\n<p>tapasvināṃ saṃsāra-taptānām alaṃ tat-tad-vāsanām | tat-pādasyaivaiṣa\nmahimeti dṛṣṭāntenāha yatheti |</p>\n\n<p>|| 4.21 || pṛthuḥ śrī-viṣṇum || 280 ||</p>\n\n<p>[281]</p>\n\n<p>tathā -\n<lg>\n<l>na kāmaye'nyaṃ tava pāda-sevanād</l>\n<l>akiñcana-prārthyatamād varaṃ vibho |</l>\n<l>ārādhya kas tvāṃ hy apavarga-daṃ hare</l>\n<l>vṛṇīta āryo varam ātma-bandhanam || [BhP 10.51.55]</l>\n</lg></p>\n\n<p>akiñcanā mokṣa-paryanta-kāmanā-rahitāḥ | tatra hetuḥ tvām ārādhya kas\ntvām apavargadaṃ santaṃ apavargadatayāvirbhavantaṃ vṛṇīta samāśrayetety\narthaḥ | varam ity avyayam īṣat priye | varam ātmano bandhanam eva vṛṇīta |\nanantaraṃ cāsya tasmād visṛjyāśiṣaḥ [BhP 10.51.56] ity ādi-vākye nirañjanam\nity ādi |</p>\n\n<p>atra sevya-pādatvenaiva prāptasya tasya puruṣottamasya sac-cid-ānandatvam\nevābhipretam |\n|| 10.51 || mucukundaḥ śrī-bhagavantam || 282 ||</p>\n\n<p>[283]</p>\n\n<p>atra pāda-sevāyāṃ śrī-mūrti-darśana-sparśa-parikramānuvrajana-bhagavan-\nmandira-gaṅgā-puruṣottama-dvārakā-mathurādi-tadīya-tīrtha-snāna-\ngamanādayo'py antarbhāvyāḥ | tat-parikara-prāyatvāt | yāvaj-jīvaṃ tan-\nmandirādi-nivāsas tu śaraṇāpattāv antarbhavati | gaṅgādīnāṃ tat-stha-prāṇi-\nvṛndānāṃ ca parama-bhāgavatatvam eveti | pakṣe tu tat-sevādikaṃ mahat-\nsevādāv eva paryavasyati | tato gaṅgādiṣv api bhakti-nidānatvaṃ bhavet |\nataeva -</p>\n\n<lg>\n<l>śuśrūṣoḥ śraddadhānasya vāsudeva-kathā-ruciḥ |</l>\n<l>syān mahat-sevayā viprāḥ puṇya-tīrtha-niṣevaṇāt || [BhP 1.2.16] (page 144)</l>\n</lg>\n\n<p>ity atra puṇya-tīrtha-śabdoktasya gaṅgādeḥ pṛthak-kāraṇatvaṃ vyākhyeyam |\nyathā tṛtīye -- yat-pāda-niḥsṛta-sarit-pravarodakena tīrthena mūrdhny\nadhikṛtena śivaḥ śivo'bhūt [BhP 3.28.22] iti | śivatvaṃ nāma hy atra parama-\nsukha-prāptir iti ṭīkā-kṛn-matam | tādṛśa-sukhatvaṃ ca bhaktāv eva\nparyavasitam | tata ūrdhvaṃ sukhāntarābhāvāt | brāhme puruṣottamam\nuddiśya -</p>\n\n<lg>\n<l>aho kṣetrasya māhātmyaṃ samantād daśa-yojanam |</l>\n<l>diviṣṭhā yatra paśyanti sarvān eva caturbhujān ||</l>\n</lg>\n\n<lg>\n<l>skānde -</l>\n<l>saṃvatsaraṃ vā ṣaṇ-māsān māsaṃ māsārdham eva vā |</l>\n<l>dvārakā-vāsinaḥ sarva-narā nāryaś caturbhujāḥ ||</l>\n</lg>\n\n<lg>\n<l>pādma-pātāla-khaṇḍe -</l>\n<l>aho madhupurī dhanyā vaikuṇṭhāc ca garīyasī |</l>\n<l>dinam ekaṃ nivāsena harau bhaktiḥ prajāyate ||</l>\n</lg>\n\n<p>ādi-vārāhe tām uddiśya janma-bhūmiḥ priyā mama iti | eṣu ca svopāsanā-\nsthānam adhikaṃ sevyam | śrī-kṛṣṇasya pūrṇa-bhagavattvāt tat-sthānaṃ tu\nsarveṣām eva pūrṇa-puruṣārthadaṃ bhavet | ataeva ādivārāhe -</p>\n\n<p>mathurāṃ ca parityajya yo'nyatra kurute ratim |\nmūḍho bhramati saṃsāre mohito mama māyayā || iti |</p>\n\n<p>tad evaṃ tulasī-sevā ca sat-sevāyām antarbhāvyā parama-bhagavat-priyatvāt\ntasyāḥ | yathā agastya-saṃhitāyāṃ gāruḍa-saṃhitāyāṃ ca -</p>\n\n<p>viṣṇos trailokya-nāthasya rāmasya janakātmajā |\npriyā tathaiva tulasī sarva-lokaika-pāvanī || iti |</p>\n\n<lg>\n<l>skānde -</l>\n<l>ratiṃ badhnāti nānyatra tulasī-kānanaṃ vinā |</l>\n<l>deva-devo jagat-svāmī kali-kāle viśeṣataḥ ||</l>\n</lg>\n\n<lg>\n<l>nirīkṣitā narair yais tu tulasī-vana-vāṭikā |</l>\n<l>ropitā yais tu vidhinā samprāptaṃ paramaṃ padam ||</l>\n</lg>\n\n<p>skānda eva tulasī-stave - tulasī-nāma-mātreṇa prīṇāty asura-darpa-hā iti |\ntad evaṃ pāda-sevā vyākhyātā | prasaṅga-saṅgatyā gaṅgādi-sevā ca |</p>\n\n<p>tac cāgamoktāvāhanādi-kramakam | tan-mārge śraddhā ced āśrita-mantra-\ngurus taṃ viśeṣataḥ pṛcchet | tathodāhṛtam - labdhvānugraha ācāryāt tena\nsandarśitāgamaḥ [BhP 11.3.48] ity ādinā |</p>\n\n<p>yadyapi śrī-bhāgavata-mate pañcarātrādivad arcana-mārgasyāvaśyakatvaṃ\nnāsti, tad vināpi śaraṇāpatty-ādīnām ekatareṇāpi puruṣārtha-siddher\nabhihitatvāt, tathāpi śrī-nāradādi-vartmānusaradbhiḥ śrī-bhagavatā saha\nsambandha-viśeṣaṃ dīkṣā-vidhānena śrī-guru-caraṇa-sampāditaṃ\ncikīrṣadbhiḥ kṛtāyāṃ dīkṣāyām arcanam avaśyaṃ kriyetaiva |</p>\n\n<lg>\n<l>divyaṃ jñānaṃ yato dadyāt kuryāt pāpasya saṅkṣayam |</l>\n<l>tasmād dīkṣeti sā proktā deśikais tattva-kovidaiḥ ||</l>\n</lg>\n\n<lg>\n<l>ato guruṃ praṇamyaivaṃ sarvasvaṃ vinivedya ca |</l>\n<l>gṛhṇīyād vaiṣṇavaṃ mantraṃ dīkṣā-pūrvaṃ vidhānataḥ || [HBV 2.9-10] (page</l>\n</lg>\n<p>145) ity āgamāt |</p>\n\n<p>divyaṃ jñānaṃ hy atra śrīmati mantre bhagavat-svarūpa-jñānaṃ, tena\nbhagavatā sambandha-viśeṣa-jñānaṃ ca | yathā pādmottara-khaṇḍādāv\naṣṭākṣarādikam adhikṛtya vivṛtam asti ye tu sampattimanto gṛhasthās teṣāṃ\ntv arcana-mārga eva mukhyaḥ | yathoktaṃ śrī-vāsudevaṃ prati munibhiḥ -</p>\n\n<p>ayaṃ svasty-ayanaḥ panthā dvi-jāter gṛha-medhinaḥ |\n<l>yac chraddhayāpta-vittena śuklenejyeta pūruṣaḥ || [BhP 10.84.37] iti |</l></p>\n\n<p>tad akṛtvā hi niṣkiñcanavat kevala-smaraṇādi-niṣṭhatve vitta-śāṭhya-\nvipratipattiḥ syāt | para-dvārā tat-sampādanaṃ vyavahāra-\nniṣṭhatvasyālasatvasya vā pratipādakam | tato'śraddhāmayatvād dhinam eva\ntat | tataś ca yo'māyayā satatayānuvṛttyā ity ādy-upadeśād bhraśyet |</p>\n\n<p>kiṃ ca gṛhasthānāṃ paricaryā-mārge dravya-sādhyatayārcana-mārgād\naviśeṣeṇa prāpte'py arcana-mārgasyaiva prādhānyam atyanta-vidhi-\nsāpekṣatvāt teṣām | tathā gārhasthya-dharmasya devatā-yāgasya śākhā-\npallavādi-seka-sthānīyasya mūla-seka-rūpaṃ tad-arcanam ity api tad-akaraṇe\nmahān doṣaḥ | ataḥ skānde śrī-prahlāda-vākyam -</p>\n\n<p>keśavārcā gṛhe yasya na tiṣṭhati mahīpate |\ntasyānnaṃ naiva bhoktavyam abhakṣyeṇa samaṃ smṛtam || iti |</p>\n\n<p>dīkṣitānāṃ tu sarveṣāṃ tad-akaraṇe naraka-pātaḥ śrūyate | yathā viṣṇu-\ndharmottare -</p>\n\n<p>eka-kālaṃ dvi-kālaṃ vā tri-kālaṃ pūjayed dharim |\napūjya-bhojanaṃ kurvan narakāṇi vrajen naraḥ || ity ādi |</p>\n\n<p>aśaktam ayogyaṃ prati ca āgneye -\npūjitaṃ pūjyamānaṃ vā yaḥ paśyed bhaktimato harim |\nśraddhayā modayed yas tu so'pi yoga-phalaṃ labhet || iti |</p>\n\n<p>yogo'tra pañcarātrādy-uktaḥ kriyā-yogaḥ | kvacid atra mānasa-pūjā ca\nvihitāsti | tathā ca pādmottara-khaṇḍe - sādhāraṇaṃ hi sarveṣāṃ mānasejyā\nnṝṇāṃ priyā iti |</p>\n\n<p>kiṃ cāsminn arcana-mārge'vaśyaṃ vidhir apekṣaṇīyaḥ | tataḥ pūrvaṃ dīkṣā\nkartavyā | atha śāstrīyaṃ vidhānaṃ ca śikṣaṇīyam |</p>\n\n<lg>\n<l>dīkṣā yathāgame --</l>\n<l>dvijānām anupetānāṃ sva-karmādhyayanādiṣu |</l>\n<l>yathādhikāro nāstīha syāc copanayanād anu ||</l>\n</lg>\n\n<p>tathātrādīkṣitānāṃ tu mantra-devārcanādiṣu |\n<l>nādhikāro'sty ataḥ kuryād ātmānaṃ śiva-saṃstutam || [HBV 2.3-4] iti |</l></p>\n\n<p>śāstrīya-vidhānaṃ ca yathā viṣṇu-rahasye -\navijñāya vidhānoktaṃ hari-pūjā-vidhi-kriyām |\nkurvan bhaktyā samāpnoti śata-bhāgaṃ vidhānataḥ || iti |</p>\n\n<p>bhaktyā paramādareṇaiva śata-bhāgavaṃ prāpnoti | anyathā tāv antam api\nnety arthaḥ | vidhau tu vaiṣṇava-sampradāyānusāra eva pramāṇam | yato\nviṣṇu-rahasye -</p>\n\n<lg>\n<l>arcayanti sadā viṣṇuṃ mano-vāk-kāya-karmabhiḥ |</l>\n<l>teṣāṃ hi vacanaṃ grāhyaṃ te hi viṣṇu-samā matāḥ ||</l>\n</lg>\n\n<lg>\n<l>kaurme -</l>\n<l>saṃspṛṣṭvā vaiṣṇavān viprān viṣṇu-śāstra-viśāradān |</l>\n<l>cīrṇa-vratān sadācārān tad uktaṃ yatnataś caret || (page 146)</l>\n</lg>\n\n<p>vaiṣṇava-tantre -\nyeṣāṃ gurau ca japye ca viṣṇau ca paramātmani |\nnāsti bhaktiḥ sadā teṣāṃ vacanaṃ parivarjayet || iti |</p>\n\n<p>tathāha evaṃ sadā ity ādau tan-niṣṭha-viprābhihitaḥ śaśāsa ha [BhP 3.4.18]\niti | ambarīṣa iti prakaraṇa-labdham ||</p>\n\n<p>|| 9.4 || śrī-śukaḥ || 286 ||</p>\n\n<p>[287]</p>\n\n<p>nanu bhagavan-nāmātmakā eva mantrāḥ | tatra viśeṣeṇa namaḥ-śabdādy-\nalaṃkṛtāḥ śrībhagavatā śrīmad-ṛṣibhiś cāhita-śakti-viśeṣāḥ śrībhagavatā\nsamam ātma-sambandha-viśeṣa-pratipādakāś ca | tatra kevalāni śrībhagavan-\nnāmāny api nirapekṣāṇy eva parama-puruṣārtha-phala-paryanta-dāna-\nsamarthāni | tato mantreṣu nāmato'py adhika-sāmarthye labdhe kathaṃ\ndīkṣādy-apekṣā | ucyate | yadyapi svarūpato nāsti tathāpi prāyaḥ svabhāvato\ndehādi-sambandhena kadartha-śīlānāṃ vikṣipta-cittānāṃ janānāṃ tat-tat-\nsaṃkocīkaraṇāya śrīmad-ṛṣi-prabhṛtibhir atrārcana-mārge kvacit kvacit kācit\nkācin maryādā sthāpitāsti | tatas tad-ullaṅghane śāstraṃ prāyaścittam\nudbhāvayati |</p>\n\n<p>tata ubhayam api nāsamañjasam iti tatra tat-tad-apekṣā nāsti | yathā śrī-\nrāmacandram uddiśya rāmārcana-candrikāyāṃ -</p>\n\n<lg>\n<l>vaiṣṇaveṣv api mantreṣu rāma-mantrāḥ phalādhikāḥ |</l>\n<l>gāṇapaty-ādi-mantrebhyaḥ koṭi-koṭi-guṇādhikāḥ ||</l>\n</lg>\n\n<p>vinaiva dīkṣāṃ viprendra puraścaryāṃ vinaiva hi |\nvinaiva nyāsa-vidhinā japa-mātreṇa siddhidāḥ || iti |</p>\n\n<p>evaṃ sādhyatvādi-parīkṣānapekṣā ca kvacit śrūyate | yathoktaṃ mantra-deva-\nprakāśikāyām -</p>\n\n<p>saura-mantrāś ca ye'pi syur vaiṣṇavā nārasiṃhakāḥ |\nsādhya-siddha-susiddhāri-vicāra-parivarjitāḥ || iti |</p>\n\n<p>tantrāntare -\nnṛsiṃhārka-varāhāṇāṃ prasāda-pravaṇasya ca |\nvaidikasya ca mantrasya siddhādīn naiva śodhayet || iti |</p>\n\n<lg>\n<l>sanat-kumāra-saṃhitāyām -</l>\n<l>sādhyaḥ siddhaḥ susiddhaś ca ariś caiva ca nārada |</l>\n<l>gopāleṣu na boddhavyaḥ sva-prakāśo yataḥ smṛtaḥ ||</l>\n</lg>\n\n<p>anyatra -\nsarveṣu varṇeṣu tathāśrameṣu\nnārīṣu nānāhvaya-janmabheṣu |\ndātā phalānām abhivāñchitānāṃ\nprāg eva gopālaka-mantra eṣaḥ || ity ādi |</p>\n\n<lg>\n<l>maryādā yathā brahma-yāmale -</l>\n<l>śruti-smṛti-purāṇādi-pa carātra-vidhiṃ vinā |</l>\n<l>aikāntikī harer bhaktir utpātāyaiva kalpate ||</l>\n</lg>\n\n<lg>\n<l>ittham abhipretaṃ śrī-pṛthivyā caturthe -</l>\n<l>asmin loke'thavāmuṣmin munibhis tattva-darśibhiḥ |</l>\n<l>dṛṣṭā yogāḥ prayuktāś ca puṃsāṃ śreyaḥ-prasiddhaye ||</l>\n</lg>\n\n<lg>\n<l>tān ātiṣṭhati yaḥ samyag upāyān pūrva-darśitān |</l>\n<l>avaraḥ śraddhayopeta upeyān vindate'ñjasā ||</l>\n</lg>\n\n<lg>\n<l>tān anādṛtya yo'vidvān arthān ārabhate svayam |</l>\n<l>tasya vyabhicaranty arthā ārabdhāś ca punaḥ punaḥ || [BhP 4.18.3-5]</l>\n</lg>\n<p>ataevoktaṃ pādme śrī-nārāyaṇa-nārada-saṃvāde - (page 147)\nmad-bhakto yo mad-arcāṃ ca karoti vidhivad ṛṣe |\ntasyāntarāyāḥ svapne'pi na bhavanty abhayo hi saḥ || iti |</p>\n\n<p>tad etad-arcanaṃ dvividhaṃ kevalaṃ karma-miśraṃ ca | tayoḥ pūrvaṃ\nnirapekṣāṇāṃ śraddhāvatāṃ darśitam āvirhotreṇa ya āśu hṛdaya-granthim\nity ādau | uktaṃ ca śrī-nāradena -</p>\n\n<p>yadā yasyānugṛhṇāti bhagavān atma-bhāvitaḥ |\n<l>na jahāti matiṃ loke vede ca pariniṣṭhitām || [BhP 4.29.47] iti |</l></p>\n\n<p>atra śrīmad-agastya-saṃhitā ca --\nyathā vidhi-niṣedhau ca muktaṃ naivopasarpataḥ |\ntathā na spṛśato rāmopāsakaṃ vidhi-pūrvakam || iti |</p>\n\n<p>uttaraṃ vyavahāra-ceṣṭātiśayavattāyādṛcchika-bhakty-\nanuṣṭhānavatādilakṣaṇa-lakṣita-śraddhānāṃ tathā tad-vaiparītya-lakṣita-\nśraddhānām ai pratiṣṭhitānāṃ bhakti-vārtānabhijña-buddhiṣu sādhāraṇa-\nvaidika-karmānuṣṭhāna-lopo'pi mābhūd iti loka-saṅgraha-parāṇāṃ\ngṛhasthānāṃ darśitam | yathā na hy anto'nanta-pārasya [BhP 11.27.6] ity ādau</p>\n</div>\n<div>\n<lg>\n<l>sandhyopāstyādi-karmāṇi vedenācoditāni me |</l>\n<l>pūjāṃ taiḥ kalpayet samyak-saṅkalpaḥ karma-pāvanīm || [BhP 11.27.11] ity</l>\n</lg>\n<p>ādi |</p>\n\n<p>spaṣṭam |</p>\n\n<p>|| 11.27 || śrī-bhagavān || 284 ||</p>\n\n<p>[285]</p>\n\n<p>śrī-nārada-pañcarātre caivam eva śrī-nārāyaṇa-vākyaṃ śrāddha-\nkathanārambhe -</p>\n\n<lg>\n<l>nācared yas tu siddho'pi laukikaṃ dharmam agrataḥ |</l>\n<l>upaplavāc ca dharmasya glānir bhavati nāradaḥ ||</l>\n</lg>\n\n<p>vivekajñair ataḥ sarvair lokācāro yathā-sthitaḥ |\nādeha-pātād yatnena rakṣaṇīyaḥ prayatnataḥ || iti |</p>\n\n<p>eteṣāṃ ca dvividhā karma-vyavasthā śrī-nārada-pañcarātrādau antaryāmi-\nśrī-bhagavad-dṛṣṭyaiva sarvārādhānaṃ vihitaṃ viṣṇu-yāmalādau tu -</p>\n\n<lg>\n<l>viṣṇu-pādodakenaiva pitṝṇāṃ tarpaṇa-kriyā |</l>\n<l>viṣṇor niveditānnena yaṣṭavyaṃ devatāntaram || ity ādi-prakāreṇa vihitam</l>\n</lg>\n<p>iti |</p>\n\n<p>ye tu tatra śrī-bhagavat-pīṭhāvaraṇa-pūjāyāṃ gaṇeśa-durgādyā vartante te\nhi viṣvaksenādivad bhagavato nitya-vaikuṇṭha-sevakāḥ | tataś ca te gaṇeśa-\ndurgādyā, ye pare māyā-śaktyātmakā gaṇeśa-durgādyās te tu na bhavanti |\nna yatra māyā kim utāpare hareḥ [BhP 2.9.10] iti dvitīyokteḥ | tato bhagavat-\nsvarūpa-bhūta-śaktyātmakā eva te | yata eva ca śrī-kṛṣṇa-svarūpa-bhūta-\nśakti-vṛtti-viśeṣasyādhiṣṭhātṛtvaṃ śrūti-tantrādiṣv ādiṣv api dṛśyate | yathā\nnārada-pañcarātre śruti-vidyā-saṃvāde -</p>\n\n<lg>\n<l>bhaktir bhajana-sampattir bhajate prakṛtiḥ priyam |</l>\n<l>jñāyate'tyanta-duḥkhena seyaṃ prakṛtir ātmanaḥ ||</l>\n</lg>\n\n<p>durgeti gīyate sadbhir akhaṇḍa-rasa-vallabhā || iti |</p>\n\n<p>ataeva śrī-bhagavad-abhedenoktaṃ gautamīya-kalpe - yaḥ kṛṣṇaḥ saiva durgā\nsyād yā durgā kṛṣṇa eva saḥ iti | tvam eva parameśāni asyādhiṣṭhātṛ-devatā\nity ādikaṃ tu virāṭ-puruṣa-mahā-puruṣayor iva (page 148) keṣāṃcid\nabhedopāsanā-vivakṣayaivoktam | sā hi māyāṃśa-rūpā tad-adhīne\nprākṛte'smin loke mantra-rakṣā-lakṣaṇa-sevārthaṃ niyuktā cic-chaktyātmaka-\ndurgāyā dāsīyate na tu sevādhiṣṭhātrī | māyātīta-vaikuṇṭhāvaraṇa-\nkathane pādmottara-khaṇḍe --</p>\n\n<lg>\n<l>satyācyutānanta-durgā-viṣvaksena-gajānanāḥ |</l>\n<l>śaṅkha-padma-nidhī lokāś caturthāvaraṇaṃ śubham ||</l>\n</lg>\n\n<lg>\n<l>aindra-pāvaka-yāmyāni nairṛtaṃ vāruṇaṃ tathā |</l>\n<l>vāyavyaṃ saumyam aiśānaṃ saptamaṃ munibhiḥ smṛtam ||</l>\n</lg>\n\n<lg>\n<l>sādhyā marud-gaṇāś caiva viśvedevās tathaiva ca |</l>\n<l>nityāḥ sarve pare dhāmni ye cānye ca divaukasaḥ ||</l>\n</lg>\n\n<p>te vai prākṛta-loke'sminn anityās tridaśeśvarāḥ |\n<l>te ha nākaṃ mahimānaḥ sacanta iti vai śrutiḥ || [PadmaP 6.228.60, 64-66] iti |</l></p>\n\n<p>kiṃ ca bhagavat-svarūpā eva te | yathoktaṃ trailokya-sammohana-tantre\naṣṭādaśākṣara-ṣaḍ-aṅgādi-devatābheda-kathanārambhe -</p>\n\n<p>sarvatra deva-devo'sau gopa-veśa-dharo hariḥ |\nkevalaṃ rūpa-bhedena nāma-bhedaḥ prakīrtitaḥ || iti |</p>\n\n<p>ato nāma-mātra-sādhāraṇyenānanya-bhaktair na bhetavyam | kintu bhagavato\nnitya-vaikuṇṭha-sevakatvād viṣvaksenādivat sat-kāryā eva te | yasyātma-\nbuddhiḥ kuṇape tri-dhātuke [BhP 10.84.8] ity ādau, arcayitvā tu govindaṃ\ntadīyān nārcayet tu yaḥ [PadmaP 6.253.177] ity ādi-pādmottara-khaṇḍa-\nvacanena tad-asatkāre doṣa-śravaṇāt | atas tān evoddhiśyāha --</p>\n\n<lg>\n<l>durgāṃ vināyakaṃ vyāsaṃ viṣvaksenaṃ gurūn surān |</l>\n<l>sve sve sthāne tv abhimukhān pūjayet prokṣaṇādibhiḥ || [BhP 11.27.29]</l>\n</lg>\n\n<lg>\n<l>pādmottara-khaṇḍa eva ca -</l>\n<l>tasmād avaidikānāṃ ca devānām arcanaṃ tyajet |</l>\n<l>svatantra-pūjanaṃ yatra vaidikānām api tyajet ||</l>\n</lg>\n\n<lg>\n<l>arcayitvā jagad-vandyaṃ devaṃ nārāyaṇaṃ harim |</l>\n<l>tad-āvaraṇa-saṃsthānaṃ devasya parito'rcayet ||</l>\n</lg>\n\n<lg>\n<l>harer bhuktāvaśeṣeṇa baliṃ tebhyo viniḥkṣipet |</l>\n<l>homaṃ caiva prakurvīta tac-cheṣeṇaiva vaiṣṇavaḥ || [PadmaP 6.253.103-6] ity</l>\n</lg>\n<p>ādi |</p>\n\n<p>|| 11.27 || śrī-bhagavān || 285 ||</p>\n\n<p>[286]</p>\n\n<p>bhūtādi-pūjā tu tat-pūjāṅgatve vihitāpi na kartavyā | tad-āvaraṇa-\ndevatātvābhāvāt | niṣiddhaṃ ca tatraiva -</p>\n\n<p>yakṣāṇāṃ ca piśācānāṃ madya-māṃsa-bhujāṃ tathā |\n<l>divaukasāṃ tu bhajanaṃ surāpāna-samaṃ smṛtam || [PadmaP 6.253.95] iti |</l></p>\n\n<p>ataevāvaśyaka-pūjyānām anyeṣāṃ tat-svīkṛtair api madyādibhiḥ pūjā\nniṣiddhā | yathā saṅkarṣaṇādīnām |</p>\n\n<p>atha pīṭha-pūjāyāṃ ye'py adharmādyā vartante guṇa-trayaṃ ca | tāni tu\npādmottara-khaṇḍe spaṣṭāny api na santi | tathā svāyambhuvāgame'pi |\ntasmān nādaraṇīyāni | kecit tu nārada-pañcarātra-dṛṣṭyā tāny anyathaiva\nvyācakṣate | yathoktaṃ tatraiva - adharmādy-ādya-catuṣkaṃ tu aśreyasi\nniyojanam iti adhārmikādiṣu tat-tad-antaryāmi-śaktir adharmādyam ity\narthaḥ | tathā pīṭha-pūjāyāṃ bhagavad-dhāme śrī-guru-pādukā-pūjanam\nevaṃ saṅgacchate | yathā ya eva bhagavān atra vyaṣṭi-rūpatayā\nbhaktāvatāratvena śrī-guru-rūpo vartate, sa eva tatra samaṣṭi-rūpatayā sva-\nvāma-pradeśe sākṣād-avatāratvenāpi tad-rūpo vartata iti |</p>\n\n<p>tathā -- (page 149) ye cātra śrī-rāmādy-upāsanāyāṃ aindra-dvividādaya\nāvaraṇa-devatās te tu tadīya-nitya-dhāma-gatā nityāḥ śuddhāś ca jñeyāḥ |\nyathākrūrāghamarṣaṇe tena śrī-prahlādādayo dṛṣṭāḥ | ya eva śrī-prahlādaḥ\npṛthvī-dohane'pi vatso'bhūt, tadānīṃ taj-janmābhāvāt | cākṣuṣa-manvantara\neva hiraṇya-kaśipor jātatvāt |</p>\n\n<p>anye tu sva-sva-dhāmni nitya-prākaṭyasyaiva śrī-rāmādeḥ prapañca-\nprākāṭyāvasaraṃ prāpya tat-sāhāyyārthaṃ nitya-pārṣadam aindra-dvividādi-\nśaktyāveśino jīvāḥ sugrīvādi-bhāgavata-dveṣi-bāli-prabhṛti=sambandhād\nuttara-kāle bhagavad-vidveṣi-narakāsurādi-saṅgāc ca duṣṭa-bhāvā\nbhavantīty avadheyam | prapañca-loka-miśratvenaiva prākaṭya-sambhavāt |</p>\n\n<p>atha śrī-kṛṣṇa-gokulopāsanāyām api yat śrī-rukmiṇy-ādīnām āvaraṇatvaṃ\ntat tu tac-chakti-viśeṣa-rūpāṇāṃ tāsāṃ vimalādīnām ivāntardhāna-\ngatatvenaiva | na tu tat-tal-līlā-gata-prākaṭyeneti jñeyam | ataeva dhyāne tā\nnoktāḥ | kecit tu rukmiṇy-ādi-nāmāni śrī-rādhādi-nāmāntaratvenaiva\nmanyante | yathā te śaṅkha-cakra-gadā-mudrādi-dhāraṇaṃ śrī-kṛṣṇa-caraṇa-\ncihnatvenaiva svīkurvanti, yathā ca dvārāntaḥ-pārśvayor gaṅgā-yamunayoḥ\npūjyamānayor gaṅgā śrī-govardhane prasiddhā mānasa-gaṅgeti manyante |\ntathā ca viṣvaksenādayo bhadrasenādaya iti | śrī-kṛṣṇa-pīṭha-pūjāyāṃ\nśvetadvīpa-kṣīra-samudra-pūjā ca golokākhyasya tad-dhāmno'pi\nśvetadvīpeti-nāmatvāt | kāmadhenu-koṭi-niḥsṛta-dugdha-para-viśeṣasya ca\ntatra sthitatvāt | yathoktaṃ brahma-saṃhitāyāṃ tad-varṇanānte --</p>\n\n<p>sa yatra kṣīrābdhiḥ sravati surabhībhyaś ca su-mahān\nnimeṣārdhākhyo vā vrajati na hi yatrāpi samayaḥ |\nbhaje śvetadvīpaṃ tam aham iha golokam iti yaṃ\nvidantas te santaḥ kṣiti-virala-cārāḥ katipaye || iti |</p>\n\n<p>evam anyatrāpi jñeyam | tathā soma-sūryāgni-maṇḍalāny aprākṛtāny\natiśaitya-tāpa-guṇa-parityāgenaiva vartante | tatra sarva-kalyāṇa-guṇa-\nvastūnām evābhidhānāya prākṛta-niṣedhāt | yathā nṛsiṃha-tāpanyām - tad\nvā etat paramaṃ dhāma mantra-rājādhyāpakasya yatra na duḥkhādi yatra na\nsūryas tapati yatra na vāyur vāti yatra na candramā bhāti yatra na nakṣatrāṇi\nbhānti yatra nāgnir dahati yatra na mṛtyuḥ praviśati yatra na doṣaḥ |\n[NṛsiṃhaTāp 5.9] ity ādi |</p>\n\n<p>tad evaṃ karma-miśratvādi-nirasana-prasaṅga-saṅgatyā tat-parikarā\nvyākhyātāḥ |</p>\n\n<p>atha teṣāṃ śuddha-bhaktānāṃ bhūta-śuddhy-ādikaṃ yathāmati vyākhyāyate |\ntatra bhūta-śuddhir nijābhilaṣita-bhagavat-sevaupayika-tat-pārṣada-deha-\nbhāvanā-paryantaiva tat-sevaika-puruṣārthibhiḥ kāryā nijanukulyat | evaṃ\nyatra yatrātmano nijābhīṣṭa-devatā-rūpatvena cintanaṃ vidhīyate tatra\ntatraiva pārṣadatve grahaṇaṃ bhāvyam | ahaṅgrahopāsanāyāḥ śuddha-\nbhaktair dviṣṭatvāt | aikyaṃ ca tatra sādhāraṇya-prāyam eva | tadīya-cic-\n<l>chakti-vṛtti-viśuddha-sattvāṃśa-vigrahatvāt pārṣadānām | (page 150)</l></p>\n\n<p>atha keśavādi-nyāsādīnāṃ yatrādhamāṅga-viṣayatvaṃ tatra tan-mūrtiṃ\ndhyātvā tat-tan-mantrāṃś ca japtvaiva tat-tad-aṅga-sparśa-mātraṃ kuryāt |\nna tu tat-tan-mantra-devatās tatra tatra nyastā dhyāyet | bhaktānāṃ tad-\nanaucityāt |</p>\n\n<p>atha mukhyaṃ dhyānaṃ śrī-bhagavad-dhāma-gatam eva | hṛdaya-kamala-\ngataṃ tu yogi-matam | smared vṛndāvane ramye ity ādy-uktatvāt | ataeva\nmānasa-pūjā ca tatraiva cintanīyā | kāma-gāyatrī-dhyānaṃ ca yat sūrya-\nmaṇḍale śrūyate tatraiva cintyam | goloka eva nivasaty akhilātma-bhūtaḥ ity\natraiva-kārāt | tatra śrī-vṛndāvana-nāthaḥ sākṣān na tiṣṭhati kintu\ntejomaya-pratimākāreṇaiveti |</p>\n\n<p>atha bahir upacārair antaḥ-pūjāyāṃ veṇv-ādi-pūjā tad-aṅga-jyotir-\nvilīnāṅgasya svasyāṅge tāni bhāvyanta iti pūrva-hetor eva | tathā mānasādi-\npūjāyāṃ bhūta-pūrva-tat-parikara-līlā-saṃvalitatvam api na kalpanāmayaṃ\nkintu yathārtham eva | yatas tasya prākaṭya-samaye līlās tat-parikarāś ca ye\nprādurbabhūvus tādṛśāś cāprakaṭam api nityaṃ tadīye dhāmni saṅkhyātītā\neva vartante | asurās tu na tatra cetanā kintu mantramaya-tat-pratimā-nibhā\n<l>jñeyāḥ | evaṃ vihāraiḥ [BhP 10.14.57] ity ādau, nilāyanaiḥ setu-bandhair</l>\nmarkaṭa-plavanādibhiḥ [BhP 10.14.57] itivat tat-tal-līlānāṃ nānā-prakāśaiḥ\nkautukenānukriyamāṇatvād bhagavat-sandarbhādau hi tathā sa-nyāyaṃ\ndarśitāsti |</p>\n\n<p>atha mānasa-pūjā-māhātmyaṃ yathā nārada-pañcarātre śrī-nārāyaṇa-\nvākyam - ayaṃ yo mānaso yogo jarā-vyādhi-bhayāpahaḥ ity ādau -</p>\n\n<p>yaś caitat parayā bhaktyā sakṛt kuryān mahāmate |\nkramoditena vidhinā tasya tuṣyāmy ahaṃ mune || iti |</p>\n\n<p>eṣā kvacit svatantrāpi bhavati | manomayyāṃ mūrter aṣṭamatayā\nsvātantryeṇa vidhānāt - arcādau hṛdaye vāpi yathopalabdhopacārakaiḥ [BhP\n11.3.51] ity āvirhotra-vacanena vā-śabdāt |</p>\n\n<p>atha pūjā-sthānāni vicāryante | tāni ca vividhāni | tatra śālagrāmādikaṃ tat-\ntad-bhagavad-ākārādhiṣṭhānam iti cintyam | ākāra-vailakṣaṇyāt |\nśālagrāma-śilā yatra tatra sannihito hariḥ ity ādy-ukteḥ | tatra ca\nsveṣṭākārasyaiva bhagavato'dhiṣṭhānaṃ suṣṭhu siddhi-karam | tasminn\n<l>evāyatnatas tadīya-prākaṭyāt | mūrtyābhimatayātmanaḥ [BhP 11.3.49] ity</l>\nukteḥ | śrī-kṛṣṇādīnāṃ tu mathurādi-kṣetraṃ mahādhiṣṭhānam | mathurā\nbhagavān yatra nityaṃ sannihito hariḥ [BhP 1.10.28] ity-ādy-ukteḥ | tathā tat-\ntan-mantra-dhyeya-vaibhavatvena mathurā-vṛndāvanādīnāṃ śrī-gopāla-\ntāpanyādau prakhyātatvāt | mathurādi-kṣetrāṇy evānyatrādhiṣṭhāne\ndhyānena prakāśya teṣu bhagavāṃś cintyate |</p>\n\n<p>atha śrīmat-pratimāyāṃ tu tad-ākāraka-rūpatayaiva cintayanti ākāraikyāt |\nśilā-buddhiḥ (page 151) kṛtā kiṃ vā pratimāyāṃ harer mayā iti bhāvanāntare\ndoṣa-śravaṇāc ca | evam eva śrī-bhagavatā calācaleti dvividhā pratiṣṭhā\njīva-mandiram [BhP 11.27.13] ity uktam | pratiṣṭhā pratimā jīvasya jīvayituḥ\nparamātmano mama mandiraṃ mad-aṅga-pratyaṅgair ekākāratāspadam ity\narthaḥ | yad vā pratiṣṭhā-lakṣaṇena karmaṇā pūrvoktā pratimā mama tad-\nāspadaṃ bhavatīty arthaḥ | tathā ca śrī-hayaśīrṣa-pañcarātre śrī-mūrti-\npratiṣṭhā-prasaṅge viṣṇo sannihito bhava iti sānnidhya-karaṇa-mantra-\nviśeṣānantaraṃ mantrāntaram --</p>\n\n<p>yac ca te paramaṃ tattvaṃ yac ca jñāna-mayaṃ vapuḥ |\ntat sarvam ekato līnam asmin dehe vibudhyatām || iti |</p>\n\n<p>athavā jīva-mandiraṃ sarva-jīvānāṃ paramāśrayaḥ sākṣād bhagavān eva\npratiṣṭhety arthaḥ | paramopāsakāś ca sākṣāt parameśvaratvenaiva tāṃ\npaśyanti | bheda-sphūrter bhakti-vicchedakatvāt tathaiva hy ucitam | ittham\nevoktaṃ bhagavatā -</p>\n\n<lg>\n<l>vastropavītābharaṇa- patra-srag-gandha-lepanaiḥ |</l>\n<l>alaṅkurvīta sa-prema mad-bhakto māṃ yathocitam || [BhP 11.27.28]</l>\n</lg>\n\n<p>ity atra mām iti sa-premeti ca | ataeva viṣṇudharme tām adhikṛtya ambarīṣaṃ\nprati śrī-viṣṇu-vākyam -</p>\n\n<lg>\n<l>tasyāṃ cittaṃ samāveśya tyaja cānyān vyāpāśrayān |</l>\n<l>pūjitā saiva te bhaktyā dhyātā caivopakāriṇī ||</l>\n</lg>\n\n<p>gacchaṃs tiṣṭhan svapan bhuñjaṃs tām evāgre ca pṛṣṭhataḥ |\nupary-adhas tathā pārśve citnayaṃs tām athātmanaḥ || ity ādi |</p>\n\n<lg>\n<l>ataeva tat-pūjāyām āvāhanādikam itthaṃ vyākhyātam āgame -</l>\n<l>āvāhanaṃ cādareṇa sammukhīkaraṇaṃ prabhoḥ |</l>\n<l>bhaktyā niveśanaṃ tasya saṃsthāpanam udāhṛtam ||</l>\n</lg>\n\n<lg>\n<l>tavāsmīti tadīyatva-darśanaṃ sannidhāpanam |</l>\n<l>kriyā-samāpti-paryanta-sthāpanaṃ sannibodhanam ||</l>\n</lg>\n\n<p>sakalīkaraṇaṃ proktaṃ tat-sarvāṅga-prakāśanam || iti |</p>\n\n<p>atra śūdrādi-pūjitārcā-pūjā-niṣedha-vacanam avaiṣṇava-śūdrādi-param eva -</p>\n\n<p>na śūdrā bhagavad-bhaktās te tu bhāgavatā narāḥ |\nsarva-varṇeṣu te śūdrā ye na bhaktā janārdane || ity ukteḥ |</p>\n\n<p>atha saptame pātram [BhP 7.14.28] ity ādau śrī-nāradoktau adhiṣṭhāna-\nvicāre śrīmad-arcāto'pi yaḥ pūruṣa-mātrātiśayas tatrāpi jñāninaḥ, sa ca\nkaivalya-kāmo bhakty-āśrayaḥ, tasmin prakaraṇe jñāna-niṣṭhāya deyāni\n[BhP 7.25.1] ity upasaṃhāre jñānina eva dāna-pātratvena parmotkarṣokteḥ |\nanyatra tu na me bhaktaś caturvedī, nāyaṃ sukhāpo bhagavān ity ādau,\nmuktānām api siddhānām [BhP 6.14.4] ity ādau ca bhaktasyaiva tato'py\nutkarṣaḥ | kim uta tad-upāsyāyāḥ śrīmad-arcāyāḥ | ataeva tām uddiśyoktaṃ\n- nānuvrajati yo mohāt [BhP 6.14.4] ity ādi | tathāpi pātram ity ādīnām\nartho'pi krameṇa darśyate - (page 152)</p>\n\n<lg>\n<l>pātraṃ tv atra niruktaṃ vai kavibhiḥ pātra-vittamaiḥ |</l>\n<l>harir evaika urvīśa yan-mayaṃ vai carācaram ||</l>\n</lg>\n\n<lg>\n<l>devarṣy-arhatsu vai satsu tatra brahmātmajādiṣu |</l>\n<l>rājan yad agra-pūjāyāṃ mataḥ pātratayācyutaḥ || [BhP 7.14.34-35]</l>\n</lg>\n\n<p>[287]</p>\n\n<p>tatra rājasūye -- jīva-rāśibhir ākīrṇa [BhP 7.14.36] ity ādi |</p>\n\n<p>[288]</p>\n\n<p>sarveṣām jīvānām ātmanaś ca tarpaṇa-rūpā saiva bhavatīty arthaḥ -- purāṇy\nanena [BhP 7.14.37] ity ādi |</p>\n\n<p>[289]</p>\n\n<p>jīvena jīvayitvā jīvāntaryāmi-rūpeṇety arthaḥ -- teṣv eva bhagavān [BhP\n7.14.38] ity ādi | tasmāt tāratamya-vartanāt puruṣaḥ prāyo manuṣyaḥ pātram |\ntatra jñānādikaṃ viśiṣṭam iti bhagavad-vartanasyātiśayāt | tatrāpi ātmā\nyāvān yathā jñānādi-parimāṇādikas tathāsau pātram ity arthaḥ |</p>\n\n<p>[290]</p>\n\n<p>evaṃ sthite'pi kālenopāsaka-doṣotpattau satyāṃ bheda-dṛṣṭyā viśiṣṭam\nadhiṣṭhānāntaraṃ prakāśitam ity āha -</p>\n\n<lg>\n<l>dṛṣṭvā teṣāṃ mitho nṛṇām avajñānātmatāṃ nṛpa |</l>\n<l>tretādiṣu harer arcā kriyāyai kavibhiḥ kṛtā || [BhP 7.14.38]</l>\n</lg>\n\n<p>mitho'vajñānam asammānaṃs tasminn ātmā buddhir yeṣāṃ bhāvaṃ dṛṣṭvā\nkriyāyai pūjādy-artham arcā kṛtā tat-paricaryā-mārga-darśanāya sā\nprakāśitety arthaḥ | etena tādṛśa-doṣa-yukteṣv api kārya-sādhakatvāt\nśrīmad-arcāyā ādhikyam eva vyañjitam | pratimā svalpa-buddhīnām ity atra\nca alpa-buddhīnām apīty arthaḥ | nṛsiṃha-purānādau\nbrahmāmbarīṣādīnām api tat-pūjā-śravaṇāt |</p>\n\n<p>[291]</p>\n\n<p>tato'rcāyāṃ [BhP 7.14.40] | tata evaṃ prabhāvāt | kecid ity adhiṣṭhāna-\nvaiśiṣṭyena pūrvato'py uttama-sādhana-tat-parā ity arthaḥ | nanv avajñāvad\ndveṣe'pi siddhiḥ syād ity āśaṅkyātiprasaṅga-vāraṇecchayā prastuta-puruṣa-\nrūpādhiṣṭhānādara-rakṣecchayā ca taṃ vārayati upāstāpi iti |</p>\n\n<p>[292]</p>\n\n<p>atha puruṣeṣu pūrvokta-viśeṣaṃ jāty-ādinā vivṛṇoti -- puruṣeṣv api [BhP\n7.14.41] iti | yo dhatte taṃ supātraṃ viduḥ |</p>\n\n<p>[293]</p>\n\n<p>pūrvoktaṃ brāhmaṇa-rūpaṃ pātram eva stauti -- nanv asya [BhP 7.14.42] ity\nādinā | jagad-ātmano jagati loka-saṅgraha-dharmādhi-pravartanena tan-\nniyantur ity arthaḥ | daivataṃ pūjyatvena darśitam |</p>\n\n<p>|| 7.14 || śrī-nārado yudhiṣṭhiram || 286-293 ||</p>\n\n<p>[294]</p>\n\n<p>atha tad-anantarādhyāyasyādāv eva teṣu sarvotkṛṣṭam āha dvābhyām --\nkarma-niṣṭhāḥ [BhP 7.15.1] ity ādi |</p>\n\n<p>anena yathātra mumukṣu-prabhṛtīnāṃ jñāni-pūjaiva mukhyā, puruṣāntara-\npūjā tu tad-abhāva eva tathā prema-bhakti-kāmānāṃ prema-bhakta-pūjā\n<l>jñeyā | tataḥ prema-bhaktānām api yac cittasya paramāśraya-rūpaṃ (page 153)</l>\ntad abhivyakteḥ sutarām evārcāyā ādhikyam api | evaṃ tad-āśraya-rūpasya\nvilakṣaṇa-prakāśa-sthānatvād eva śrī-viṣṇor vyāpakatve'pi śālagrāmādiṣu\nnirdhāraṇam | tac ca puruṣavan nāntaryāmi-dṛṣṭy-apekṣam | kintu\nsvabhāva-nirdeśa-param eva | tan-nivāsa-kṣetrādīnāṃ mahā-\ntīrthatvāpādanādinā kīkaṭādīnām api kṛtārtahtva-kathanāt | tathā ca\n<lg>\n<l>skānde -</l>\n<l>śālagrāma-śilā yatra tat-tīrthaṃ yojana-trayam |</l>\n<l>tatra dānaṃ japo homaḥ sarvaṃ koṭi-guṇaṃ bhavet ||</l>\n</lg></p>\n\n<p>pādme -\nśālagrāma-samīpe tu krośa-mātraṃ samantataḥ |\nkīkaṭe'pi mṛto yāti vaikuṇṭha-bhuvanaṃ naraḥ || iti |</p>\n\n<p>tasmād arcāyā ādhikyam eva hi sthitam |</p>\n\n<p>|| 7.15 || śrī-nārado yudhiṣṭhiram || 294 ||</p>\n\n<p>[295]</p>\n\n<p>athādhiṣṭhānantarāṇi caivam | yathā -</p>\n\n<lg>\n<l>sūryo'gnir brāhmaṇā gāvo vaiṣṇavaḥ khaṃ maruj jalam |</l>\n<l>bhūr ātmā sarva-bhūtāni bhadra pūjā-padāni me ||</l>\n</lg>\n\n<lg>\n<l>sūrye tu vidyayā trayyā haviṣāgnau yajeta mām |</l>\n<l>ātithyena tu viprāgrye goṣv aṅga yavasādinā ||</l>\n</lg>\n\n<lg>\n<l>vaiṣṇave bandhu-sat-kṛtyā hṛdi khe dhyāna-niṣṭhayā |</l>\n<l>vāyau mukhya-dhiyā toye dravyais toya-puraḥ-saraiḥ ||</l>\n</lg>\n\n<lg>\n<l>sthaṇḍile mantra-hṛdayair bhogair ātmānam ātmani |</l>\n<l>kṣetra-jñaṃ sarva-bhūteṣu samatvena yajeta mām ||</l>\n</lg>\n\n<lg>\n<l>dhiṣṇyeṣv ity eṣu mad-rūpaṃ śaṅkha-cakra-gadāmbujaiḥ |</l>\n<l>yuktaṃ catur-bhujaṃ śāntaṃ dhyāyann arcet samāhitaḥ || [BhP 11.11.42-46]</l>\n</lg>\n\n<p>ṭīkā ca - idānīm ekādaśa pūjādhiṣṭhānāny āha sūrya iti | he bhadra !\nadhiṣṭhāna-bhedena pūjā-sādhana-bhedam āha sūrya iti tribhiḥ | trayyā\nvidyayā sūktair upasthānādinā | aṅga he uddhava ! mukhya-dhiyā prāṇa-\ndṛṣṭyā | toye toyādibhir dravyais tarpaṇādinā | sthaṇḍile bhuvi | mantra-\nhṛdayai rahasya-mantra-nyāsaiḥ | sarvādhiṣṭhāneṣu dhyeyam āha dhiṣṇeṣv\neteṣv iti | iti anena prakāreṇa eṣa dhisṇyeṣu | ity eṣā |</p>\n\n<p>atra sarvatra caturbhujasyaivānusandhāne saty api dvidhā gatiḥ |\nekādhiṣṭhāna-paricaryaivādhiṣṭhātur upāsanā-lakṣaṇā | mandira-\nlepanādinā tad-adhiṣṭhātṛ-pratiṣṭhāyā iva | yathā vaiṣṇave bandhu-sat-\nkṛtyā goṣv aṅga yavasādinety ādi | yato bandhu-satkāro vaiṣṇava-viṣayaka\n<l>īśvare tu prabhu-bhāva upadiśyate | īśvare tad-adhīneṣu [BhP 11.2.44] ity</l>\nādau | tathā go-sampradānakam eva yavasādi-bhojana-dānaṃ yujyate | na tu\nśrī-caturbhuja-sama-pradānakam abhakṣyatvāt |</p>\n\n<lg>\n<l>yad yad iṣṭatamaṃ loke yac cāti-priyam ātmanaḥ |</l>\n<l>tat tan nivedayen mahyaṃ tad ānantyāya kalpate || [BhP 11.11.41]</l>\n</lg>\n\n<p>iti tatra ca pūrvam uktam | anyā tu sākṣād adhiṣṭhātur upāsanā-lakṣaṇā |\nyathā hṛdi khe dhyāna-niṣṭhayā toye dravyais toya-puraskṛtair ity ādi |\natrāgny-ādau tad-antaryāmi-rūpasyaiva cintanaṃ kāryam |</p>\n\n<p>na jātu nija-prema-sevā-viśeṣāśraya-svābhīṣṭa-rūpa-viśeṣasya | sa tu\nsarvathā parama-sukumāratvādi-buddhi-janitayā prītyaiva sevanīyaḥ |\nyathoktaṃ śrī-bhagavataiva - vastropavītābharaṇaiḥ [BhP 11.27.29] (page 154)\nity ādi | teṣāṃ yathā-bhakti-rītyā parameśvarasyāpi tathā-bhāvaḥ śrūyate |\nyathā nāradīye -</p>\n\n<lg>\n<l>bhakti-grāhyo hṛṣīkeśo na dhanair dharaṇī-dhara |</l>\n<l>bhaktyā saṃpūjito viṣṇuḥ pradadāti manoratham ||</l>\n</lg>\n\n<p>tasmād viprāḥ sadā bhaktiḥ kartavyā cakra-pāṇinaḥ |\n<l>janenāpi jagannāthaḥ pūjitaḥ kleśahā bhavet || [NārP 2.3.3-4] iti |</l></p>\n\n<p>atra dṛṣṭānta upajīvyaḥ | vaiparītye doṣaś ca | yathā grīṣme jalasya pūjā\npraśastā varṣāsu ninditā | yad uktaṃ gāruḍe -</p>\n\n<lg>\n<l>śuci-śukra-gate kāle ye'rcayiṣyanti keśavam |</l>\n<l>jalasthaṃ vividhaiḥ puṣpair mucyante yama-tāḍanāt ||</l>\n</lg>\n\n<p>dhanāgame prakurvanti jalasthaṃ vai janārdanam |\nye janā nṛpati-śreṣṭha teṣāṃ vai narakaṃ dhruvam || iti |</p>\n\n<p>evam anyatrāpi paricaryā-vidhau tad-deśa-kāla-sukhadāni śataśo vihitāni |\ntad-viparītāni niṣiddhāni ca | viṣṇu-yāmale - viṣṇoḥ sarva-rtu-caryām iti |\nataevoktaṃ yad yad iṣṭatamo loke [BhP 11.11.40] ity ādi | tatra tatreṣṭa-\nmantra-dhyāna-sthalaṃ ca sarvartu-mukha-maya-manohara-rūpa-rasa-gandha-\nsparśa-śabda-mayatvenaiva dhyātuṃ vihitam asti | anyathā tat-tad-āgrahasya\nvaiyarthyaṃ syāt | tasmād agny-ādau tat-tad-antaryāmi-rūpa eva bhāvya iti\nsthitam |</p>\n\n<p>|| 11.11 || śrī-bhagavān || 295 ||</p>\n\n<p>[296-297]</p>\n\n<p>atha naivedyārpaṇa-prasaṅge yaḥ krama-dīpikā-darśito niruddha-\nnāmātmako mantras tasya sthāne śrī-kṛṣṇaikāntika-bhaktās tu tan-mūla-\nmantram evecchanti | tathā yac ca tan-mukha-jyotir-anugatatvena dhyātuṃ\nvidhīyate, tat tu bhojana-samaye tan-mukha-prasādam eva manyante |\nbhojanaṃ tu yathā loka-siddham eva nara-līlātvāt śrī-kṛṣṇasya |</p>\n\n<p>atha jape mantrārthasya nānātve'pi puruṣārthānukūla evāsau cintyaḥ | yathā\nśrīmad-aṣṭākṣarādāv ātmanivedana-lakṣaṇa-caturthyādya-bhāvavati mantre\ntad-anusandhānenaeti | evam anye'pi pūjā-vidhayo yathāyathaṃ yojanīyāḥ |</p>\n\n<p>śuddha-bhakti-siddhy-arthaṃ sarvāsāṃ bhaktīnām eva śuddhatvāśuddhatva-\nrūpeṇa dvividho hi bhedaḥ sammata iti | tad etad-arcanaṃ phalenāha -</p>\n\n<lg>\n<l>evaṃ kriyā-yoga-pathaiḥ pumān vaidika-tāntrikaiḥ |</l>\n<l>arcann ubhayataḥ siddhiṃ matto vindaty abhīpsitām || [BhP 11.27.49]</l>\n</lg>\n\n<p>ubhayata ihāmutra ca | yathā --</p>\n\n<lg>\n<l>mām eva nairapekṣyeṇa bhakti-yogena vindati |</l>\n<l>bhakti-yogaṃ sa labhata evaṃ yaḥ pūjayeta mām || [BhP 11.27.53]</l>\n</lg>\n\n<p>nairapekṣyeṇa nirupādhinā bhakti-yogena premṇā | sa ca bhakti-yoga evaṃ\npūjāyāḥ syād ity āha bhaktīti |</p>\n\n<p>|| 11.27 || śrī-bhagavān || 296-297 ||</p>\n\n<p>[298]</p>\n\n<p>yāni cātra vaiṣṇava-cihnāna nirmālya-dhāraṇa-caraṇāmṛta-pānādīny aṅgāni\nteṣāṃ ca pṛthak pṛthak māhātmya-vṛndaṃ śāstra-sahasreṣv anusandheyam |</p>\n\n<p>athārcanādhikāri-nirṇayaḥ |</p>\n\n<lg>\n<l>etad vai sarva-varṇānām āśramāṇāṃ ca sammatam |</l>\n<l>śreyasām uttamaṃ manye strī-śūdrāṇāṃ ca māna-da || [BhP 11.27.4] (page</l>\n</lg>\n<p>155)</p>\n\n<p>sarva-varṇānāṃ traivarṇikānām | tathā ca smṛty-artha-sāre pādme ca\nvaiśākha-māhātmye -</p>\n\n<lg>\n<l>āgamoktena mārgeṇa strī-śūdrair api pūjanam |</l>\n<l>kartavyaṃ śraddhayā viṣṇoś cintayitvā patiṃ hṛdi ||</l>\n</lg>\n\n<lg>\n<l>śūdrāṇāṃ caiva bhavati nāmnā vai devatārcanam |</l>\n<l>sarve'py āgama-mārgeṇa kuryur vedānukāriṇā ||</l>\n</lg>\n\n<p>strīṇām apy adhikāro'sti viṣṇor ārādhanādiṣu |\n<l>pati-priya-ratānāṃ ca śrutir eṣā sanātanī || [PadmaP 6.84.48, 52-4] iti |</l></p>\n\n<lg>\n<l>viṣṇu-dharme[*ENDNOTE #5] -</l>\n<l>devatāyāṃ ca mantre ca tathā mantra-prade gurau |</l>\n<l>bhaktir aṣṭa-vidhā yasya tasya kṛṣṇaḥ prasīdati ||</l>\n</lg>\n\n<lg>\n<l>tad-bhakta-jana-vātsalyaṃ pūjāyāṃ cānumodanam |</l>\n<l>sumanā arcayen nityaṃ tad-arthe dambha-varjanam ||</l>\n</lg>\n\n<lg>\n<l>tat-kathā-śravaṇe rāgas tad-arthe cāṅga-vikriyā |</l>\n<l>tad-anusmaraṇaṃ nityaṃ yas tan-nāmopajīvati ||</l>\n</lg>\n\n<p>bhaktir aṣṭa-vidhā hy eṣā yasmin mlecche'pi vartate |\nsa muniḥ satya-vādī ca kīrtimān sa bhaven naraḥ || iti |</p>\n\n<p>kiṃ ca tattva-sāgare -\nyathā kāñcanatāṃ yāti kāṃsyaṃ rasa-vidhānataḥ |\ntathā dīkṣā-vidhānena dvijatvaṃ jāyate nṝṇām || iti |</p>\n\n<p>atha kṛte śuklaś catur-bāhuḥ [BhP 11.5.19] ity ādinā yuga-bhede yaś\ncopāsanāyām āvirbhāva-bheda ucyate, sa ca prāyika eva | tebhyaś\ncaturbhyo'nyeṣām upāsanā śāstrād eva | anyathetaropāsanāyāḥ\nkālāsamāveśaḥ syāt | śrūyante ca sarvatra yuge sarvopāsakāḥ | tasmāt sarvair\napi sarvadāpi yathecchaṃ sarva evāvirbhāvāḥ pūjyā iti sthtiam | ata etad vai\nsarva-varṇānāṃ [BhP 11.27.4] ity ādikaṃ sarva-sammatam eva ||</p>\n\n<p>|| 11.27 || uddhavaḥ śrī-bhagavantam || 298 ||</p>\n\n<p>[299]</p>\n\n<p>tad etad-arcanaṃ vyākhyātam | asyāṅgāni cāgamādau jñeyāni | tathā śrī-\nkṛṣṇa-janmāṣṭamī-kārttika-vrataikādaśī-māgha-snānādikam atraivāntara-\nbhāvyam | tatra janmāṣṭamī yathā viṣṇu-rahasye brahma-nārada-saṃvāde -</p>\n\n<p>tuṣṭy-arthaṃ devakī-sūnor jayantī-sambhavaṃ vratam |\nkartavyaṃ vittā-śāṭhyena bhaktyā bhakta-janair api |\nakurvan yāti nirayaṃ yāvad indrāś caturdaśa || iti |</p>\n\n<p>tathā -\nkṛṣṇa-janmāṣṭamīṃ tyaktvā yo'nyad vratam upāsate |\nnāpnoti sukṛtaṃ kiñcid dṛṣṭaṃ śrutam athāpi vā || iti |</p>\n\n<p>vittā-śāṭhyaṃ coktam aṣṭame -\ndharmāya yaśase'rthāya kāmāya sva-janāya ca |\n<l>pañcadhā vibhajan vittam ihāmutra ca modate || [BhP 8.19.37] iti |</l></p>\n\n<p>atha kārttiko yathā skānde ekataḥ sarva-tīrthāni ity ādikam uktvā -\nekataḥ kārttiko vatsa sarvadā keśava-priyaḥ |\nyat kiñcit kriyate puṇyaṃ viṣṇum uddiśya kārttike |\ntad-akṣayaṃ bhavet sarvaṃ satyoktaṃ tava nārada || iti |</p>\n\n<p>avratena kṣiped yas tu māsaṃ dāmodara-priyam |\ntiryag yonim avāpnoti sarva-dharma-bahiṣkṛtaḥ || iti |</p>\n\n<p>athaikādaśī - tatra tāvad asyā avaiṣṇave'pi nityatvam | tatra sāmānyataḥ\nviṣṇu-dharme - vaiṣṇavo vātha sauro vā kuryād ekādaśī-vratam iti |</p>\n\n<p>saura-purāṇe -\nvaiṣṇavo vātha śaivo vā sauro' (page 156) py etat samācaret iti | viśeṣataś ca\nnārada-pañcarātre dīkṣānantarāvaśya-kṛtya-kathane samayāś ca\npravakṣyāmi ity ādau |</p>\n\n<p>ekādaśyāṃ na bhuñjīta pakṣayor ubhayor api |\njāgaraṃ niśi kurvīta viśeṣāc cārcayed vibhum || iti |</p>\n\n<p>viṣṇu-yāmale'pi tat-kathane dig | biddhaikādaśī-vratam -\n<lg>\n<l>śuklākṛṣṇāvibhedaś cāsad-vyāpāro vrate tathā |</l>\n<l>śaktau phalādi-bhuktiś ca śrāddhaṃ caikādaśī-dine ||</l>\n</lg></p>\n\n<p>dvādaśyāṃ ca divā-svāpas tulasyāvacayas tathā ||</p>\n\n<p>tatra viṣṇor divā snānam api niṣiddhatvenoktam | pādmottara-khaṇḍe ca\nvaiṣṇava-dharma-kathane dvādaśī-vrata-niṣṭhatā iti | tathā skānde kāśī-\nkhaṇḍe sauparṇa-dvārakā-māhātmye cacandra-śarmaṇo bhagavad-dharma-\npratijñā -</p>\n\n<lg>\n<l>adya-prabhṛti kartavyaṃ yan mayā kṛṣṇa tac chṛṇu |</l>\n<l>ekādaśyāṃ na bhoktavyaṃ kartavyo jāgaraḥ sadā ||</l>\n</lg>\n\n<lg>\n<l>mahā-bhaktyātra kartavyaṃ pratyahaṃ pūjanaṃ tava |</l>\n<l>palārdhenāpi biddhaṃ tu moktavyaṃ vāsaraṃ tava ||</l>\n</lg>\n\n<p>tvat-prītyāṣṭau mayā kāryā dvādaśyāṃ vrata-saṃyutāḥ || ity ādikāḥ |</p>\n\n<p>ata uktam āgneye ekādaśyāṃ na bhoktavyaṃ tad vrataṃ vaiṣṇavaṃ mahat | iti |</p>\n\n<lg>\n<l>gautamīye -</l>\n<l>vaiṣṇavo yadi bhuñjīta ekādaśyāṃ pramādataḥ |</l>\n<l>viṣṇv-arcanaṃ vṛthā tasya narakaṃ ghoram āpnuyāt ||</l>\n</lg>\n\n<p>matsya-bhaviṣya-purāṇayoḥ -\nekādaśyāṃ nirāhāro yo bhuṅkte dvādaśī-dine |\nśuklā vā yadi vā kṛṣṇā tad vrataṃ vaiṣṇavaṃ mahat || iti |</p>\n\n<p>skānde -\nmātṛhā pitṛhā caiva bhrātṛhā guruhā tathā |\nekādaśyāṃ tu yo bhuṅkte viṣṇu-loka-cyuto bhavet || iti |</p>\n\n<p>atra vaiṣṇavānāṃ nirāhāratvaṃ nāma mahā-prasādānna-parityāga eva |\nteṣām anya-bhojanasya nityam eva niṣiddhatvāt | yathoktaṃ nārada-\npañcarātre -</p>\n\n<p>prasādānnaṃ sadā grāhyam ekādaśyāṃ na nārada |\nramādi-sarva-bhaktānām itareṣāṃ ca kā kathā || iti |</p>\n\n<lg>\n<l>brahmāṇḍa-purāṇe -</l>\n<l>patraṃ puṣpaṃ phalaṃ toyam anna-pānādyam auṣadham |</l>\n<l>anivedya ca bhuñjīta yad āhārāya kalpitam ||</l>\n</lg>\n\n<p>anivedyaṃ tu bhuñjānaḥ prāyaścittī bhaven naraḥ |\ntasmāt sarvaṃ nivedyaiva viṣṇor bhuñjīta sarvadā || iti |</p>\n\n<lg>\n<l>jāgarasyāpi nityatvaṃ yathā skānde umā-maheśvara-saṃvāde -</l>\n<l>samprāpte vāsare viṣṇor ye na kurvanti jāgaram |</l>\n<l>bhraśyate sukṛtaṃ teṣāṃ vaiṣṇavānāṃ ca nindayā ||</l>\n</lg>\n\n<p>matir na jāyate yasya dvādaśyāṃ jāgaraṃ prati |\nna hi tasyādhikāro'sti pūjane keśavasya hi || iti |</p>\n\n<lg>\n<l>tadvat tasya viṣṇu-prītidatvaṃ ca śrūyate pādmottara-khaṇḍe - (page 157)</l>\n<l>śṛṇu devi pravakṣyāmi dvādaśyāś ca vidhānakam |</l>\n<l>tasyāḥ smaraṇa-mātreṇa santuṣṭaḥ syāj janārdanaḥ || [PadmaP 6.234.3]</l>\n</lg>\n\n<p>bhaviṣye -\nekādaśī mahā-puṇyā sarva-pāpa-vināśinī |\nbhaktes tu dīpanī viṣṇoḥ paramārtha-gati-pradā || iti |</p>\n\n<p>ataeva śrīmad-ambarīṣādīnāṃ bhakty-eka-niṣṭhānāṃ mahā-prasāda-bhujāṃ\ntad-vrataṃ darśayatā śrī-bhāgavatenāpi tad-antaraṅga-vaiṣṇava-dharmatvena\nsammatam iti dik | pādme kārttika-māhātmye ca brāhmaṇa-kanyāyāḥ\nkārttika-vrataikādaśī-vrata-prabhāvāt śrīmat-satyabhāmākhya-bhagavat-\nprayasī-pada-prāptir api śrūyate | kiṃ bahunā | atha māghaḥ sauparṇe -</p>\n\n<p>durlabho māgha-māsas tu vaiṣṇavānām ati-priyaḥ |\ndevatānām ṛṣīṇāṃ ca munīnāṃ sura-nāyaka |\nviśeṣeṇa śacīnātha māghavasyātivallabhaḥ || iti |</p>\n\n<p>skānde brahma-nārada-saṃvāde -\nsarva-pāpa-vināśāya kṛṣṇa-santoṣaṇāya ca |\nmāgha-snānaṃ sadā kāryaṃ varṣe varṣe ca nārada || iti |</p>\n\n<p>bhaviṣyottare -\nekaviṃśa-gaṇaiḥ sārdhaṃ bhogān tyaktvā yathepsitam |\nmāgha-māsy uṣasi snātvā viṣṇu-lokaṃ sa gacchati || iti |\nevaṃ śrī-rāma-navamī-vaiśākha-vratādayaś cātra jñeyāḥ | etat sarvam api\nsad-ācāra-kathana-dvārā vidhatte - gāṃ paryaṭan [BhP 3.1.18] ity ādau\nvratāni cere hara-toṣaṇāni iti ||</p>\n\n<p>vratāni ekādaśyādīnīti | vidura iti prakaraṇa-labdham |</p>\n\n<p>|| 3.1 || śrī-śukaḥ || 299 ||</p>\n\n<p>[300]</p>\n\n<p>evaṃ tādṛśa-vrateṣv api tat-tad-upāsakānāṃ sva-sveṣṭa-daivata-vrataṃ suṣṭhv\neva vidheyam ity āgatam | tathāsmin pāda-sevārcana-mārge yānair vā\npādukair vāpi gamanaṃ bhagavad-gṛhe ity ādinā āgamoktā ye dvātriṃśad-\naparādhās tathā rājann abhakṣaṇaṃ caivam ity ādinā tad-uktā ye cānye\nbahavas te sarve -</p>\n\n<p>mamārcanāparādhā ye kīrtyante vasudhe mayā |\nvaiṣṇavena sadā te tu varjanīyāḥ prayatnataḥ || iti vārāhānusāreṇa |</p>\n\n<p>parityājyā ity āśayenāha --</p>\n\n<lg>\n<l>śraddhayopāhṛtaṃ preṣṭhaṃ bhaktena mama vāry api |</l>\n<l>bhūry apy abhaktopahṛtaṃ na me toṣāya kalpate || [BhP 11.27.18]</l>\n</lg>\n<p>śraddhā-bhakti-śabdābhyām atrādara eva vidhīyate | aparādhās tu\nsarve'nādarātmakā eva | prabhutvavamānataś ca ājñāvamānataś ca | tasmād\naparādha-nidānam atrānādara eva parityājya ity arthaḥ |</p>\n\n<p>|| 11.27 || śrī-bhagavān || 300 ||</p>\n\n<p>[301]</p>\n\n<p>mahatām anādaras tu sarva-nāśaka ity āha -</p>\n\n<lg>\n<l>na bhajati kumanīṣiṇāṃ sa ijyāṃ</l>\n<l>harir adhanātma-dhana-priyo rasa-jñaḥ |</l>\n<l>śruta-dhana-kula-karmaṇāṃ madair ye</l>\n<l>vidadhati pāpam akiñcaneṣu satsu || [BhP 4.31.21] (page 158)</l>\n</lg>\n\n<p>adhanāś ca te ātma-dhanāś ca te priyā yasya saḥ | rasajño bhakti-rasiko\nhariḥ | ke kumanīṣiṇa ity apekṣāyām āha - śruteti | pāpam aparādham ||</p>\n\n<p>|| 4.31 || śrī-nāradaḥ pracetasaḥ || 301 ||</p>\n\n<p>[302]</p>\n\n<p>kiṃ ca -</p>\n\n<lg>\n<l>na vikriyā viśva-suhṛt-sakhasya</l>\n<l>sāmyena vītābhimates tavāpi |</l>\n<l>mahad-vimānāt sva-kṛtād dhi mādṛṅ</l>\n<l>naṅkṣyaty adūrād api śūlapāṇiḥ || [BhP 5.10.25]</l>\n</lg>\n\n<p>spaṣṭam || 5.10 || rahūganaḥ śrī-bharatam || 302 ||</p>\n\n<p>[303]</p>\n\n<p>atha tathāpi prāmādike bhagavad-aparādhe punar bhagavat-prasādanāni\nkartavyāni | yathā skānde avantī-khaṇḍe śrī-vyāsoktau -</p>\n\n<p>ahany ahani yo martyo gītādhyāyaṃ paṭhet tu vai |\ndvātriṃśad-aparādhāṃs tu kṣamate tasya keśavaḥ || iti |</p>\n\n<p>tatraiva dvārakā-māhātmye -\nsahasra-nāma-māhātmyaṃ yaḥ paṭhec chṛṇuyād api |\naparādha-sahasreṇa na sa lipyet kadācana || iti |</p>\n\n<p>tatraiva revā-khaṇḍe -\ndvādaśyāṃ jāgare viṣṇor yaḥ paṭhet tulasī-stavam |\ndvātriṃśad-aparādhāni kṣamate tasya keśavaḥ || iti |</p>\n\n<p>tatraivānyatra -\ntulasyā ropaṇaṃ kāryaṃ śrāvaṇeṣu viśeṣataḥ |\naparādha-sahasrāṇi kṣamate puruṣottamaḥ || iti |</p>\n\n<p>tatra vānyatra kārttika-māhātmye -\ntulasyā kurute yas tu śāgrāma-śilārcanam |\ndvātriṃśad-aparādhāṃś ca kṣamate tasya keśavaḥ || iti |</p>\n\n<p>anyatra -\nyaḥ karoti hareḥ pūjāṃ kṛṣṇa-śatrāṅkito naraḥ |\naparādha-sahasrāṇi nityaṃ harati keśavaḥ || iti |</p>\n\n<lg>\n<l>ādi-vārāhe -</l>\n<l>saṃvatsarasya madhye tu tīrthe śaukarake mama |</l>\n<l>kṛtopavāsaḥ snānena gaṅgāyāṃ śuddhim āpnuyāt ||</l>\n</lg>\n\n<lg>\n<l>mathurāyāṃ tathāpy evaṃ sāparādhaḥ śuci bhavet |</l>\n<l>anayos tīrthayor ekaṃ yaḥ seveta sukṛtī naraḥ ||</l>\n</lg>\n\n<p>sahasra-janma-janitān aparādhān jahāti saḥ || iti |</p>\n\n<p>śaukarake śūkara-kṣetrākhye | mahad-aparādhas tu cāṭukārādinā vā tat-\nprīty-artha-kṛtena nirantara=dīrgha-kālīna-bhagavan-nāma-kīrtanena vā taṃ\nprasādya kṣamāpanīya ity avocāmaiva | tat-prasādaṃ vinā tad-asiddheḥ |\nataevoktaṃ śrī-śivaṃ dakṣeṇa -</p>\n\n<p>yo'sau mayāvidita-tattva-dṛśā sabhāyāṃ\nkṣipto durukti-viśikhair vigaṇayya tan mām |\narvāk patantam arhattama-nindayāpād\n<l>dṛṣṭyārdrayā sa bhagavān sva-kṛtena tuṣyet || [BhP 4.7.15] iti |</l></p>\n\n<p>evam uttaratrāpi jñeyam |</p>\n\n<p>atha vandanam | tac ca yadyapy arcanāṅgatvenāpi vartate tathāpi kīrtana-\nsmaraṇavat svātantryeṇādīty abhipretya pṛthag vidhīyate | evam anyatrāpi\njñeyam | vandanasya pṛthag-vidhānaṃ cānanta-guṇaiśvarya-śravaṇāt tad-\nguṇānusandhāna-pāda-sevādau vidhṛta-dainyānāṃ namaskāra-mātre\nkṛtādhyavasāyānām arthe | sa eva namaskāras tasyārcanatvenāpy atidiṣṭaḥ |\nyathā nārasiṃhe - (page 159)</p>\n\n<p>namaskāraḥ smṛto yajñaḥ sarva-yajñeṣu cottamaḥ |\nnamaskāreṇa cakena sāṣṭāṅgena hariṃ vrajet || iti |</p>\n\n<p>tad etad-vandanaṃ yathā -</p>\n\n<lg>\n<l>tat te'nukampāṃ su-samīkṣamāṇo</l>\n<l>bhuñjāna evātma-kṛtaṃ vipākam |</l>\n<l>hṛd-vāg-vapurbhir vidadhan namas te</l>\n<l>jīveta yo mukti-pade sa dāya-bhāk || [BhP 10.14.8]</l>\n</lg>\n\n<p>yasmād guṇātmanas te'pi guṇān vimātum [BhP 10.14.7] ity ādinā tādṛśatvam\nucyate tat tasmāt | namo namaskāram | mukti-pade navama-padārthasya\nmukter apy āśraye paripūrṇa-daśama-padārthe | yad vā muktir iha pañcama-\nstha-gadyānusāreṇa premaiva tat-pade tad-viṣaye paripūrṇa-bhagaval-lakṣaṇe\ntvayi dāya-bhāg bhavati | bhrātṛ-vaṇṭana iva tvaṃ tasya dāyatvena vartasa ity\narthaḥ | mukti-mātraṃ tu sakṛn namaskāreṇaivāsannaṃ syāt | yathā viṣṇu-\ndharme -</p>\n\n<p>durga-saṃsāra-kāntāram apāram abhidhāvatām |\nekaḥ kṛṣṇe namaskāro mukti-tīrasya deśikaḥ || iti |</p>\n\n<p>tat te ity atra susamīkṣamāṇaḥ iti ṭīkā | yad vā pratikṣaṇaṃ nirupādhi-\nkṛpayaiva prabhuṇā tathā tathā kriyamāṇām anukampāṃ suṣṭhu-rūpām\nīkṣamāṇas tatrānandībhavan tāṃ samyak paśyan vibhāvayan tathā hṛdā yad\nvā vācā yad vā vapuṣā namo vidadhaj jana ity ādi vyākhyā jñeyā |\nnamaskāre'py aparādhāś caite parihartavyāḥ viṣṇu-smṛty-ādi-dṛṣṭyā | ye\nkhalu eka-hasta-kṛtatva-vastrāvṛta-dehatva-bhagavad-agra-pṛṣṭha-vāma-\nbhāgātyanta-nikaṭa-garbha-mandira-gatatvādi-mayāḥ |</p>\n\n<p>|| 10.14 || śrī-brahmā bhagavantam || 303 ||</p>\n\n<p>[304]</p>\n\n<p>atha dāsyam | tac ca śrī-viṣṇor dāsaṃ-manyatvam |</p>\n\n<p>janmāntara-sahasreṣu yasya syān matir īdṛśī |\ndāso'haṃ vāsudevasya sarvān lokān samuddharet || ity ukta-lakṣaṇam |</p>\n\n<p>astu tāvad-bhajana-prayāsaḥ kevala-tādṛśatvābhimānenāpi siddhir bhavatīty\nabhipretyaivottaratra nirdeśaś ca tasya | yathoktaṃ janmāntara- ity etat-\npadyasyaivānte kiṃ punas tad-gata-prāṇāḥ puruṣāḥ saṃyatendriyāḥ iti | śrī-\nprahlāda-stutau tat te'rhattama [BhP 7.9.49] ity ādi-padye tu nama-stuti-sarva-\nkarmārpaṇa-paricaryā-caraṇa-smṛti-kathā-śravaṇātmakaṃ dāsyaṃ ṭīkāyāṃ\nsammatam | śrīmad-uddhava-vākye ca -</p>\n\n<p>tvayopabhukta-srag-gandha- vāso-'laṅkāra-carcitāḥ |\n<l>ucchiṣṭa-bhojino dāsās tava māyāṃ jayema hi || [BhP 11.6.46] iti |</l></p>\n\n<p>tatra tatra ca kārya-dvāraiva nirdiṣṭam | udāharaṇaṃ tu - sa vai manaḥ\nkṛṣṇa-padāravindayoḥ [BhP 9.4.15] ity ādau | kāmaṃ ca dāsye na tu kāma-\nkāmyayā [BhP 9.4.17] bhogecchayā taṃ cakāra iti vāsanāntara-vyavacchedaḥ ||</p>\n\n<p>|| 9.4 || śrī-śukaḥ || 304 ||</p>\n\n<p>[305]</p>\n\n<p>tad etad-dāsya-sambandhenaiva sarvam api bhajanaṃ mahattaraṃ bhavatīty\n<lg>\n<l>āha -</l>\n<l>yan-nāma-śruti-mātreṇa pumān bhavati nirmalaḥ |</l>\n<l>tasya tīrtha-padaḥ kiṃ vā dāsānām avaśiṣyate || [BhP 9.5.16]</l>\n</lg></p>\n\n<p>yasya bhagavato nāma-śravaṇa-mātreṇa yathā kathañcit tac-chravaṇena kiṃ\n<l>punaḥ samyak tat-tad-bhajanenety arthaḥ | (page 160) tarhi dāso'smīty</l>\n<lg>\n<l>abhimānena samyag eva bhajatāṃ sarvatra sādhane sādhye ca kim avaśiṣyate |</l>\n<l>tad-adhikam anyat kim api nāstīty arthaḥ ||</l>\n</lg></p>\n\n<p>|| 9.5 || durvāsā śrīmad-ambarīṣam || 305 ||</p>\n\n<p>[306]</p>\n\n<p>atha sakhyam | tac ca hitāśaṃsana-mayaṃ bandhu-bhāva-lakṣaṇam | yan-\nmitraṃ paramānandam [BhP 10.14.30] ity atra tathaiva mitra-pada-nyāsāt |\nyathā rāmārcana-candrikāyām -</p>\n\n<p>paricaryā-parāḥ kecit prāsādādiṣu śerate |\nmanuṣyam iva taṃ draṣṭuṃ vyavahartuṃ ca bandhuvat || iti |</p>\n\n<p>asya cottaratra pāṭhaḥ prema-viśrambhavad bhāvanāmayatvena dāsyād apy\nuttamatvāpekṣayā | kiṃ ca parameśvare'pi yat sakhyaṃ śāstre vidhīyate tan\nnāścaryam | na devo devam arcayet iti tad-bhāvasyāpi vidhāna-śravaṇāt |\nkintu tad-bhāvas tat-sevāviruddha iti śuddha-bhaktair upekṣyate | sakhyaṃ tu\nparama-sevānukūlam ity upādīyata iti | tad etat sākṣād bhajanātmakaṃ\ndāsyaṃ sakhyaṃ ca ṭīkāyām api darśitam asti -</p>\n\n<p>tasyaiva me sauhṛda-sakhya-maitrī-\n<l>dāsyaṃ punar janmani janmani syāt | [BhP 10.81.29] ity atra śrīdāma-vipra-</l>\nvākye |</p>\n\n<p>yathā śrī-kṛṣṇasya bhakta-vātsalyaṃ dṛṣṭvā tad-bhaktiṃ prārthayate tasyeti |\nsauhṛdaṃ prema ca sakhyaṃ hitāśaṃsanaṃ ca maitrī upakāritvaṃ ca dāsyaṃ\nsevakatvaṃ ca | tat-samāhāra eka-vacanam | tasya sambandhi me mama syāt,\nna tu vibhūtir ity etat | tatra nava-vidhāyāṃ sādhyatvāt premā\nnāntarbhāvyate | maitrī tu sakhya evāntarbhāvyeti dāsya-sakhye dve eva\ngṛhīte | atra ca tābhyāṃ karmārpaṇa-viśvāsau na vyākhyātau sāksād-\nbhaktitvābhāvāt | karmārpaṇasya phalaṃ bhaktir viśvāsaś ca bhakty-\nabhiniveśa-hetur itīha pūrvam uktam | tac ca bhagavad-viṣaya-hitāśaṃsana-\nmayaṃ sakhyam | bhagavat-kṛta-hitāśaṃsanasya nityatvāt, tena saha tasya nitya-\nsahavāsāc ca | bhajana-viśeṣeṇāpi viśiṣṭaṃ sampādayituṃ nātiduṣkaraṃ syād\nity āha -</p>\n\n<lg>\n<l>ko'ti-prayāso'sura-bālakā harer</l>\n<l>upāsane sve hṛdi chidravat sataḥ |</l>\n<l>svasyātmanaḥ sakhyur aśeṣa-dehināṃ</l>\n<l>sāmānyataḥ kiṃ viṣayopapādanaiḥ || [BhP 7.7.38]</l>\n</lg>\n\n<p>chidravad ākāśavad aliptatvena sadā vartamānasya | nātiprayāse hetuḥ -\nsarveṣāṃ dehināṃ ya ātmā śuddhaṃ svarūpaṃ tasya | sāmānyataḥ sarvatra\nnirviśeṣatayaiva sakhā | yathāvasaraṃ bahir-antaḥkaraṇa-viṣayādi-lakṣaṇa-\nmāyikyā nija-premādi-lakṣaṇā-māyikyāś ca sampatter dānena hitāśaṃsī yas\ntasya hareḥ | tasmād āropitānāṃ naśvarāṇāṃ viṣayāṇāṃ jāyāpatyādīnām\nupārjanaiḥ kim iti |</p>\n\n<p>|| 7.7 || śrī-prahlādo'sura-bālakān || 306 ||</p>\n\n<p>[307]</p>\n\n<p>tad yathā -</p>\n\n<lg>\n<l>mayi nirbaddha-hṛdayāḥ sādhavaḥ sama-darśanāḥ |</l>\n<l>vaśe kurvanti māṃ bhaktyā sat-striyaḥ sat-patiṃ yathā || [BhP 9.4.66]</l>\n</lg>\n\n<p>atra dṛṣṭāntenāṃśataḥ sakhyātmakā bhaktir lakṣyate |</p>\n\n<p>|| 9.4 || śrī-vaikuṇṭho durvāsasam || 307 ||</p>\n\n<p>[308]</p>\n\n<p>evaṃ ca -</p>\n\n<lg>\n<l>śāntāḥ sama-dṛśaḥ śuddhāḥ sarva-bhūtānurañjanāḥ |</l>\n<l>yānty añjasācyuta-padam acyuta-priya-bāndhavāḥ || [BhP 4.12.37] (page 161)</l>\n</lg>\n\n<p>acyuta eva priya-bāndhavo yeṣām | acyutasya padaṃ tat-sanāthaṃ lokam |\nacyuta-śabdāvṛttyā phalasya kenāpy aṃśena vyabhicāritvaṃ neti dṛśyate ||</p>\n\n<p>|| 4.12 || śrī-maitreyaḥ || 308 ||</p>\n\n<p>[309]</p>\n\n<p>atha ātma-nivedanam | tac ca dehādi-śuddhātma-paryantasya sarvato-bhāvena\ntasminn evārpaṇam | tat-kāryaṃ cātmārtha-ceṣṭā-śūnyatvaṃ tan-nyastātma-\nsādhana-sādhyatvaṃ tad-arthaika-ceṣṭāmayatvaṃ ca | idaṃ hy ātmārpaṇaṃ go-\nvikrayavata vikrītasya gor vartanārthaṃ virkītavatā ceṣṭā na kriyate | tasya\nca śreyaḥ-sādhakas tat-krītavān eva syāt | sa ca gaus tasyaiva karma kuryāt |\nna punar vikrītavato'pīti | idam evātmārpaṇaṃ śrī-rukmiṇī-vākye -</p>\n\n<p>tan me bhavān khalu vṛtaḥ patir aṅga jāyām\n<l>ātmārpitaś ca bhavato'tra vibho vidhehi | [BhP 10.52.39] iti |</l></p>\n\n<p>atha kecid dehārpaṇam evātmārpaṇam iti manyante | yathā bhakti-viveke -</p>\n\n<p>cintāṃ kuryān na rakṣāyai vikrītasya yathā paśoḥ |\ntathārpayan harau dehaṃ viramed asya rakṣaṇāt || iti |\nkecic chuddha-kṣetrajñārpaṇam eva | yathā śrīmad-ālabandāru-stotre -</p>\n\n<p>vapur-ādiṣu yo'pi ko'pi vā\nguṇato'māni yathā-tathā-vidhaḥ |\ntad ayaṃ tava pāda-padmayor\n<l>aham adyaiva mayā samarpitaḥ || [Stotra-ratnam 49] iti |</l></p>\n\n<p>kecic ca dakṣiṇa-hastādikam apy arpayantas tena tat-karma-mātraṃ kurvate,\nna tu dehādikarmety adyāpi dṛśyate | tad etat sarvātmakaṃ sakāryam ātma-\nnivedanaṃ yathā --</p>\n\n<p>sa vai manaḥ kṛṣṇa-padāravindayor\n<lg>\n<l>vacāṃsi vaikuṇṭha-guṇānuvarṇane</l>\n<l>karau harer mandira-mārjanādiṣu</l>\n<l>śrutiṃ cakārācyuta-sat-kathodaye ||</l>\n</lg></p>\n\n<lg>\n<l>mukunda-liṅgālaya-darśane dṛśau</l>\n<l>tad-bhṛtya-gātra-sparśe'ṅga-saṅgamam |</l>\n<l>ghrāṇaṃ ca tat-pāda-saroja-saurabhe</l>\n<l>śrīmat-tulasyā rasanāṃ tad-arpite ||</l>\n</lg>\n\n<lg>\n<l>pādau hareḥ kṣetra-padānusarpaṇe</l>\n<l>śiro hṛṣīkeśa-padābhivandane |</l>\n<l>kāmaṃ ca dāsye na tu kāma-kāmyayā</l>\n<l>yathottamaśloka-janāśrayā ratiḥ || [BhP 9.4.18-20]</l>\n</lg>\n\n<p>cakāra arpayāmāsa | kṛṣṇa-padāravindayor ity ādikam upalakṣaṇaṃ tat-\nsevādīnām | liṅgaṃ śrī-mūrtiḥ | ālayas tad-bhaktas tan-mandirādiḥ | śrīmat-\ntulasyās tat-pāda-saroja-sambandhi yat saurabhaṃ tasmin | tad-arpite mahā-\nprasādān nādau | kāmaṃ saṅkalpaṃ ca dāsye nimitte kathaṃ cakāra | yathā\nyena prakāreṇa uttamaḥ-śloka-janāśrayā ratiḥ sā bhaved iti | atra sarvathā\ntatraiva saṅkhyātātma-nikṣepaḥ kṛta iti vaiśiṣṭyāpattyā\nsmaraṇādimayopāsanasyaivātmārpaṇatvam | evam evoktam --śraddhāmṛta-\nkathāyāṃ me śaśvan mad-anukīrtanam [BhP 11.19.19] ity ārabhya evaṃ\ndharme manuṣyāṇāṃ [BhP 11.19.22] iti | yathā smaraṇa-kīrtana-pāda-sevana-\nmayam upāsanam eva āgamokta-vidhimayatva-vaiśiṣṭyāpattyārcanam ity\nabhidhīyate | tato nāviviktatvam | snāna-paridhānādi-kriyā cāsya bhagavat-\nsevā-yogyatvāyaiveti tatrāpi nātmārpaṇa-bhakti-hānir ity anusandheyam |\n(page 162)</p>\n\n<p>etad ātmārpaṇaṃ śrī-balāv api sphuṭaṃ dṛśyate | udāhṛtaṃ cedam\nātmārpaṇaṃ dharmārtha-kāmaḥ [BhP 7.6.24] ity ādinā śrī-prahlāda-mate |\nmartyo yadā tyakta-samasta-karmā niveditātmā [BhP 11.29.32] ity ādinā śrī-\nbhagavan-mate'pi |</p>\n\n<p>tad etad ātma-nivedanaṃ bhāvaṃ vinā bhāva-vaiśiṣṭyena ca dṛśyate | pūrvaṃ\nyathā martyo yadā ity ādi | uttaraṃ yathaikādaśa eva dāsyenātma-nivedanam\n[BhP 11.11.35] iti | yathā ca rukmiṇī-vākye mātmārpitaś ca bhavataḥ [BhP\n10.52.1] iti |</p>\n\n<p>|| 9.4 || śrī-śukaḥ || 309 ||</p>\n\n<p>[310]</p>\n\n<p>tad evaṃ vaidhī bhaktir darśitā | asyāś coktānām aṅgānām anuktānāṃ ca\nkutracit kasyāpy aṅgasyāny atra tu tad-itarasya yan-mahimādhikyaṃ varṇyate |\ntat-tac-chraddhā-bhedena tat-tat-prabhāvollāsāpekṣayeti na paraspara-\nviruddhatvam | adhikāra-bhedena hy auṣadhādīnām api tādṛśatvaṃ dṛśyate |</p>\n\n<p>atha rāgānugā | tatra viṣayiṇaḥ svābhāviko viṣaya-saṃsargecchātiśayamayaḥ\npremā rāgaḥ | yathā cakṣur-ādīnāṃ saundaryādau | tādṛśa evātra bhaktasya\nśrī-bhagavaty api rāga ity ucyate | sa rāgo viśeṣaṇa-bhedena bahudhā dṛśyate\n-- yeṣām ahaṃ priya ātmā sutaś ca sakhā guruḥ suhṛdo daivam iṣṭam [BhP\n3.25.35] ity ādau | tatra priyo yathā tadīya-preyasīnām | ātmā para-brahma-\nrūpaḥ śrī-sanakādīnām | sutaḥ śrī-vrajeśvarādīnām | sakhā śrī-\nśrīdāmādīnām | guruḥ śrī-pradyumnādīnām | kasyāpi bhrātā kasyāpi\nmātuleyaḥ kasyāpi vaivāhika ity-ādi-rūpaḥ sa eka eva teṣu bahu-prakāratvena\nsuhṛdaḥ sambandhinām | daivam iṣṭaṃ tadīya-sevakānāṃ śrī-dāruka-\nprabhṛtīnām iti prasiddham |</p>\n\n<p>atra śrīmatyāṃ mohinyāṃ yaḥ khalu rudrasya bhāvo jātaḥ sa tu nāṅgīkṛtaḥ,\nanuktatvāt | tasya māyā-mohitatayaiva tādṛśa-bhāvābhyupagamāc ca |</p>\n\n<p>tad evaṃ tat-tad-abhimāna-lakṣaṇa-bhāva-viśeṣaṇena svābhāvika-rāgasya\nvaiśiṣṭye sati tat-tad-rāga-prayuktā śravaṇa-kīrtana-smaraṇa-pāda-sevana-\nvandanātma-nivedana-prāyā bhaktis teṣāṃ rāgātmikā bhaktir ity ucyate |\ntasyāś ca sādhyāyāṃ rāga-lakṣaṇāyāṃ bhakti-gaṅgāyāṃ taraṅga-rūpatvāt\nsādhyatvam eveti na tu sādhana-prakaraṇe'smin praveśaḥ |</p>\n\n<p>ato rāgānuga kathyate | yasya pūrvoktaṃ rāga-viśeṣe rucir eva jātāsti na tu\nrāga-viśeṣa eva svayaṃ, tasya tādṛśa-rāga-sudhākara-karābhāsa-samullasita-\nhṛdaya-sphaṭika-maṇeḥ śāstrādi-śrutāsu tādṛśyā rāgātmikāyā bhakteḥ\nparipāṭīṣv api rucir jāyate | tatas tadīyaṃ rāgaṃ rucy-anugacchantī sā\nrāgānugā tasyaiva pravartate | eṣaivāvihiteti keṣāñcit saṃjñā | ruci-mātra-\npravṛttyā vidhi-prayuktatvenāpravṛttatvāt | na ca vaktavyaṃ vidhy-\nanadhīnasya na sambhavati bhaktir iti |</p>\n\n<p>prāyeṇa munayo rājan nivṛttā vidhi-ṣedhataḥ |\n<l>nairguṇya-sthā ramante sma guṇānukathane hareḥ || [BhP 2.1.7] iti śrūyate |</l></p>\n\n<p>tato vidhi-mārga-bhaktir vidhi-sāpekṣeti sā durbalā | iyaṃ tu svatantraiva\npravartate iti prabalā ca jñeyā | ataevāsyā janma-lakṣaṇaṃ bhakti-\nvyatirekeṇānya-trānabhirucim upalakṣya -</p>\n\n<p>sā śraddadhānasya vivardhamānā\nviraktim anyatra karoti puṃsaḥ |\nhareḥ padānusmṛti-nirvṛtasya\nsamasta-duḥkhāpyayam āśu dhatte || [BhP 3.5.13] iti | (page 163)</p>\n\n<p>sā pūrvoktā kathā gṛhītā matis tad-rucir ity arthaḥ | vidhi-nirapekṣatvād eva\npūrvābhyāṃ dāsya-sakhyābhyām etadīyayos tayor bhedaś ca jñeyaḥ | evam\nevoktaṃ tan manye'dhītam uttamam iti | ataeva vidhy-ukta-kramo'pi nāsyām\natyādṛtaḥ | kintu rāgātmikāśruta-krama eva |</p>\n\n<p>tatra rāgātmikāyāṃ rucir yathā -</p>\n\n<lg>\n<l>suhṛt preṣṭhatamo nātha ātmā cāyaṃ śarīriṇām |</l>\n<l>taṃ vikrīyātmanaivāhaṃ rame'nena yathā ramā || [BhP 11.8.35]</l>\n</lg>\n\n<p>atra svābhāvika-sauhṛdyādi-dharmais tasminn eva svābhāvaika-patitvaṃ\nsthāpayitvā parasyaupādhika-patitvam ity abhipretam | anyatra patyāv ekatvaṃ\nsā gatā yasmāc caru-mantrāhuti-vratā iti chāndogya-pariśiṣṭānusāreṇa\nkṛtrimam evātmatvam | tasmin paramātmani tu svabhāvata evety ātma-\nśabdasyāpy abhiprāyaḥ | idaṃ yadyapi tasmin patitvam anāhāryam evāsti\ntathāpi ātmanaiva mūla-bhūtenaiva taṃ viśeṣataḥ krītvā yathānyāpi kanyā\nvivāhātmakena svātma-samarpaṇena kañcit patitvenopādatte |\ntathābhāvenāśrityānena paramam anāhara-rūpeṇa tena saha rame ramā\nlakṣmīr yathā |</p>\n\n<p>[311]</p>\n\n<p>tad evaṃ tasyāḥ piṅgalāyā rāge sva-rucir dyotitā | rāgānugāyāṃ pravṛttir\napīdṛśī |</p>\n\n<lg>\n<l>santuṣṭā śraddadhaty etad yathā-lābhena jīvatī |</l>\n<l>viharāmy amunaivāham ātmanā ramaṇena vai || [BhP 11.8.40]</l>\n</lg>\n\n<p>amuneti bhāva-garbha-ramaṇena saha | ātmanā manasaiva tāvad viharāmi |\nruci-pradhānasya mārgasyāsya manaḥ-pradhānatvam | tat preyasī-\nrūpeṇāsiddhāyās tādṛśa-bhajane prāyo manasaiva yuktatvāt | anena śrīmat-\npratimādau tādṛśīnām apy auddhatyaṃ parihṛtam | evaṃ pitṛtvādi-bhāveṣv\napy anusandheyam ||</p>\n\n<p>|| 11.8 || śrī-piṅgalā || 311 ||</p>\n\n<p>[312-314]</p>\n\n<p>evaṃ preyasītvābhimāna-mayī darśitā | eṣā brahma-vaivarte kāma-kalāyām\napi dṛṣṭā | sevakatvādyābhimānamayyāṃ ruci-bhaktiś cānyatra jñeyā | tasmā\namūs tanu-bhṛtām [BhP 7.9.24] ity ādau upanaya māṃ nija-bhṛtya-pārśvam\niti śrī-prahlāda-vacanam | yathā śrī-nārada-pañcarātre -</p>\n\n<p>kadā gambhīrayā vācā śriyā yukto jagat-pate |\ncāmara-vyagra-hastaṃ mām evaṃ kurv iti vakṣyasi || iti |</p>\n\n<lg>\n<l>yathā skānde sanatkumāra-prokta-saṃhitāyāṃ prābhākara-rājopākhyāne -</l>\n<l>aputro'pi sa vai naicchat putraṃ karmānucintayan |</l>\n<l>vāsudevaṃ jagannāthaṃ sarvātmānaṃ sanātanam ||</l>\n</lg>\n\n<lg>\n<l>aśeṣopaniṣad-vedyaṃ putrīkṛtya vidhānataḥ |</l>\n<l>abhiṣecayituṃ rājā svarāja upacakrame ||</l>\n</lg>\n\n<p>na putram abhyarthitavān sākṣād bhūtāj janārdanāt |\nagre bhagavad-varaś ca ahaṃ te bhavitā putraḥ || ity ādi |</p>\n\n<p>ataevoktaṃ śrī-nārāyaṇa-vyūha-stavaḥ -\npati-putra-suhṛd-bhrātṛ-pitṛvan maitravad dharim |\nye dhyāyanti sadodyuktās tebhyo'pīha namo namaḥ || iti |</p>\n\n<p>atra paty-ādivad iti dhyeyasya pitṛvad iti dhyātur viśeṣaṇaṃ jñeyam | tathā\nmātṛvad iti vatipratyayena prasiddha-tan-mātṛ-janābheda-bhāvanā\nnaivāṅgīkriyate | kintu tad-anugata-bhāvanaiva | evaṃ pitṛ-bhāvādāv api\njñeyam | anyathā bhagavaty ahaṅgrahopāsanāvat teṣv api doṣaḥ syāt | tathā\n(page 164) dhyāyantīti pūrvoktaṃ manaḥ-pradhānatvam evorīkṛtam | api-\nśabdena tat-tad-rāga-siddhānāṃ kaimutyam ākṣipyate |</p>\n\n<p>nanu, codanā-lakṣaṇo'rtho dharmaḥ [Pūrva-mīmāṃsā 1.1.2] ity anena pūrva-\nmīmāṃsāyāṃ vidhinaivāpūrvaṃ jāyata iti śrūyate | tathā śruti-smṛti-\npurāṇādi-pañcarātra-vidhiṃ vinā ity ādinā yāmale śruty-ādy-ekatarokta-\nkrama-niyamaṃ vinā doṣaḥ śrūyate | tathā -</p>\n\n<p>śruti-smṛtī mamaivājñe yas te ullaṅghya vartate |\nājñā-cchedī mama dveṣī mad-bhakto'pi na vaiṣṇavaḥ || iti |</p>\n\n<p>atra śruty-ādy-uktāvaśyaka-kriyā-niṣedhayor ullaṅghanaṃ vaiṣṇavatva-\nvyāghātakaṃ śrūyate | kathaṃ tarhi vidhi-nirapekṣayā tayā siddhiḥ | ucyate -\nśrī-bhagavan-nāma-guṇādiṣu vastu-śakteḥ siddhatvān na dharmavad bhakteś\ncodanā-sāpekṣatvam | ato jñānādikaṃ vināpi phala-lābho bahutra śruto'sti |\ncodanā tu yasya svataḥ-pravṛttir nāsti tad-viṣayaiva | tathā kramā-vidhiś ca\ntad-viṣayaḥ | tasminn eva nānā-vikṣepavati rucy-abhāvena rāgātmika-bhakti-\n<l>śailīm anabhijānāti | satyām api dhāvan nimīlya vā netre [BhP 11.2.35] ity</l>\nādi-nyāyena yathā kathañcid anuṣṭhānataḥ siddhau suṣṭhu vartma-\npraveśāya kramaśaś cittābhiniveśāya ca maryādā-rūpaḥ sa nirmīyate |\nanyathā santata-tad-bhakty-unmukhatā-karatādṛśa-rucy-abhāvān\nmaryādānabhipatteś cādhyātmikādibhir utpātair vihanyate ca sa iti | na tu\nsvayaṃ pravṛttimaty api maryādā-nirmāṇam | tasya rucyaiva bhagavan-\nmanorama-rāgātmikā-krama-viśeṣābhiniveśāt | tad uktaṃ svayam eva -\njñātvājñātvātha ye vai mām [BhP 11.11.33] ity ādinā |</p>\n\n<p>rāgātmika-bhaktimatāṃ durabhisandhitāpy anukaraṇa-mātreṇa tādṛśatva-\nprāptiḥ śrūyate | yathā dhātrītvānukaraṇena pūtanāyāḥ | tad uktam - sad-\nveśād iva pūtanāpi sakulā [BhP 10.14.35] iti | kim uta tadīya-rucimadbhis\ntādṛśa-nirantara-samyag-bhakty-anuṣṭhānena | tad uktam -\n<lg>\n<l>pūtanā loka-bāla-ghnī rākṣasī rudhirāśanā |</l>\n<l>jighāṃsayāpi haraye stanaṃ dattvāpa sad-gatim ||</l>\n</lg></p>\n\n<p>kiṃ punaḥ śraddhayā bhaktyā kṛṣṇāya paramātmane |\n<l>yacchan priyatamaṃ kiṃ nu raktās tan-mātaro yathā || [BhP 10.6.26-27] iti |</l></p>\n\n<p>ata uktaṃ - na mayy ekānta-bhaktānāṃ guṇa-doṣodbhavā guṇāḥ [BhP 10.20.4]\niti | ekāntitvaṃ khalu bhakti-niṣṭhā | sā rucyaiva vā śāstra-vidhy-ādareṇaiva\nvā jāyate | tato rucer viralatvād uttarābhāvenāpi yad aikāntikītvaṃ tat-\ntasyaikāntika-mānino dambha-mātram ity arthaḥ | tatas tad-anadyaiva nindā\nśruti-smṛti-purāṇa ity ādinā, na tu ruci-bhāve'pi tan-nindā yuktā pūtanā ity\nādeḥ | tathā coktaṃ pādmottara-khaṇḍe -</p>\n\n<p>svātantryāt kriyate karma na ca vedoditaṃ mahat |\nvinaiva bhagavat-prītyā te vai pāṣaṇḍinaḥ smṛtāḥ || iti |</p>\n\n<p>prītir atra tādṛśa-ruciḥ | tad evam atra śātrānādarasyaiva nindā | na tu tad-\najñānasya dhāvan nimīlya vai ity ādeḥ | gautamīya-tantre tv idam apy uktam\n- (page 165)</p>\n\n<lg>\n<l>na japo nārcanaṃ naiva dhyānaṃ nāpi vidhi-kramaḥ |</l>\n<l>kevalaṃ santataṃ kṛṣṇa-caraṇāmbhoja-bhāvinām ||</l>\n</lg>\n\n<p>ajāta-tādṛśa-rucinā tu sad-viśeṣādara-mātrādṛtā rāgānugāpi vaidhī-\nsaṃvalitaivānuṣṭheyā | tathā loka-saṃgrahārthaṃ pratiṣṭhitena jāta-tādṛśa-\nrucinā ca | atra miśratve ca yathā-yogyaṃ rāgānugayaikīkṛtyaiva vaidhī\nkartavyā | kecid aṣṭādaśākṣara-dhyānaṃ go-dohana-samaya-vaṃśī-vādya-\nsamākṛṣṭa-tat-tat-sarvamayatvena bhāvayanti | yathā caike tādṛśam upāsanaṃ\nsākṣād vraja-jana-viśeṣāyaiva mahyaṃ śrī-guru-caraṇair mad-abhīṣṭa-\nviśeṣa-siddhy-artham upadiṣṭaṃ bhāvayāmi | sākṣāt tu śrī-vrajendra-\nnandanaṃ sevyamāna evāsā iti bhāvayanti |</p>\n\n<p>atha śruti-smṛtī mamaivājñe ity-ādi-nindita-mātra-svāvaśyaka-kriyā-\nniṣedhayor ullaṅghanaṃ dvividham | tau hi dharma-śāstroktau bhakti-\nśāstroktau cetai | bhagavad-bhakti-viśvāsena dauḥśīlyena vā\npūrvayorakaraṇa-karaṇa-pratyāsattau na vaiṣṇava-bhāvād bhraṃśaḥ | devarṣi-\nbhūtāpta-nṝṇāṃ [BhP 11.5.37] ity ādy-ukteḥ, api cet sudurācāraḥ [Gītā 9.30]\nity-ādy-ukteś ca | tādṛśa-rucimati tu tayaiva rucyā dviṣṭatvād\napunarbhavādy-ānandasyāpi vāñchā nāsti kim uta parama-ghṛṇāspadasya |\natas tatra svata eva na pravṛttiḥ | pramādādinā kadācij jātaṃ ced vikarma tat-\nkṣaṇād eva naśyaty api | uktaṃ ca-vikarma yac cotpatitaṃ kathaṃcid dhunoti\nsarvaṃ hṛdi sanniviṣṭaḥ [BhP 11.5.38] iti |</p>\n\n<p>atha vaiṣṇava-śāstroktau | tau tarhi viṣṇu-santoṣaika-prayojanāv eva\nbhavataḥ | tayoś ca tādṛśatve śrute sati tadīya-rāga-rucimataḥ svata eva\npravṛtty-apravṛttau syātām | tat-santoṣaika-jīvanatvāt prīti-jāteḥ | ataeva na\ntatra svānugamyamāna-rāgātmaka-siddha-bhakta-viśeṣeṇa kṛtatvākṛtatvayor\nanusandhānaṃ cāpekṣyaṃ syāt | kintu tat-kṛtatve sati viśeṣaṇāgraho bhavatīty\neva viśeṣaḥ |\natra kvacic chāstrokta-krama-vidhy-apekṣā ca rāga-rucyaiva pravartiteti\nrāgānugāntaḥpāta eva | ye ca śrī-gokulādi-virāji-rāgātmikānugās tat-parās\nte tu śrī-kṛṣṇa-kṣema-tat-saṃsargāntarāyābhāvādi-kāmyātmaka-tad-\nabhiprāya-rītyaiva viaṣṇava-laukika-dharmānuṣṭhānaṃ kurvanti | ataeva\nrāgānugāyāṃ rucer eva sad-dharma-pravartakatvāt śruti-smṛtī mamaivājñe\nity etad-vākyasya na tad-vartma-bhakti-viṣayatvam | kintu bāhya-śāstra-\nnirmita-buddha-rṣabha-dattātreyādi-bhajana-vartma-viṣayatvam eva |\ntathoktam -</p>\n\n<lg>\n<l>veda-dharma-viruddhātmā yadi deva prapūjayet |</l>\n<l>sa yāti narakaṃ ghoraṃ yāvad āhūta-samplavam ||</l>\n</lg>\n\n<p>iti rāgānugāyāṃ vidhy-apravartitāyām api na veda-bāhyatvam | veda-vaidika-\nprasiddhaiva sā tatra tatra rucitvāt | vedeṣu buddhādīnāṃ tu varṇanaṃ veda-\nbāhyaṃ viruddhatvenaiva yathā --</p>\n\n<p>tataḥ kalau sampravṛtte sammohāya sura-dviṣām |\n<l>buddho nāmnāñjana-sutaḥ kīkaṭeṣu bhaviṣyati || [BhP 1.3.24] ity ādi |</l></p>\n\n<p>tasmād bhavaty eva rāgānugā samīcīnā | tathā vaidhīto'py atiśayavatī ca |\nmaryādā-vacanaṃ hy āveśārtham eveti darśitam | sa punar āveśo yathā ruci-\nviśeṣa-lakṣaṇa-mānasa-bhāvena syān na tathā (page 166) vidhi-preraṇayā |\nsvārasika-mano-dharmatvāt tasya | tatra cāstāṃ tāvad-anukūla-bhāvaḥ |\nparama-niṣiddhena pratikūla-bhāvenāpy āveśo jhaṭiti syāt | tad-āveśa-\nsāmarthyena pratikūla-doṣa-hāniḥ syāt | sarvānartha-nivṛttiś ca syād iti\nbhāva-mārgasya balavattve dṛṣṭānto'pi dṛśyate | tatra yady anukūla-bhāvaḥ\nsyāt tadā paramaikānti-sādhya evāptau |</p>\n\n<p>atha bhāva-mārga-sāmānyasya balavattvaṃ prakaraṇam utthāpyate | śrī-\nyudhiṣṭhira uvāca --</p>\n\n<lg>\n<l>aho aty-adbhutaṃ hy etad durlabhaikāntinām api |</l>\n<l>vāsudeve pare tattve prāptiś caidyasya vidviṣaḥ || [BhP 7.1.15]</l>\n</lg>\n\n<p>ekāntināṃ parama-jñāninām api yatas tasya sā na sambhavati |</p>\n\n<lg>\n<l>etad veditum icchāmaḥ sarva eva vayaṃ mune |</l>\n<l>bhagavan-nindayā veno dvijais tamasi pātitaḥ || [BhP 7.1.16]</l>\n</lg>\n\n<p>tamasi narake | bahu-narakādi-bhogānantaram eva pṛthu-janma-\nprabhāvodayena tasya sad-gati-śravaṇāt | eṣaḥ --</p>\n\n<p>damaghoṣa-sutaḥ pāpa ārabhya kala-bhāṣaṇāt |\n<l>sampraty amarṣī govinde dantavakraś ca durmatiḥ || [BhP 7.1.17] ity ādi |</l></p>\n\n<p>spaṣṭaṃ |</p>\n\n<p>|| 7.1 || yudhiṣṭhiro nāradam || 312-314 ||</p>\n\n<p>[315-320]</p>\n\n<p>tatrottaram śrī-nārada uvāca - aho bhagavan-nindakasya naraka-pātena\nbhāvyam iti vadatas tava ko'bhiprāyaḥ ? bhagavat-pīḍā-karatvād vā tad-\nabhāve'pi surāpānādivan niṣiddha-nindā-śravaṇād vā | tatra tāvad\nvimūḍhair janair nindādikaṃ prākṛtān tama ādei-guṇān uddhiśyaiva\npravartate | tataḥ prakṛti-paryantāśrayasya tat-kṛta-nindāder aprākṛta-guṇa-\nvigrahādau tasmin pravṛttir nāsty eva | na ca jīvavat prakṛti-paryante vastu-\njāte bhagavad-abhimāno'sti | tataś ca tena tasya pīḍāpi nāsty eva | tad etad\nāha sārdhais tribhiḥ --</p>\n\n<lg>\n<l>nindana-stava-satkāra- nyakkārārthaṃ kalevaram |</l>\n<l>pradhāna-parayo rājann avivekena kalpitam || [BhP 7.1.22]</l>\n</lg>\n\n<p>nindanaṃ doṣa-kīrtanam | nyak-kāras tiraskāraḥ | nindana-stuty-ādi-\njñānārthaṃ pradhāna-puruṣayor avivekena jīvānāṃ kalevaraṃ kalpitaṃ\nracitam | tataś ca -</p>\n\n<lg>\n<l>hiṃsā tad-abhimānena daṇḍa-pāruṣyayor yathā |</l>\n<l>vaiṣamyam iha bhūtānāṃ mamāham iti pārthiva ||</l>\n</lg>\n\n<lg>\n<l>yan-nibaddho'bhimāno'yaṃ tad-vadhāt prāṇināṃ vadhaḥ |</l>\n<l>tathā na yasya kaivalyād abhimāno'khilātmanaḥ ||</l>\n</lg>\n\n<l>parasya dama-kartur hi hiṃsā kenāsya kalpyate || [BhP 7.1.23-25]</l>\n\n<p>iha prākṛte loke | yathā tat-kalevarābhimānena bhūtānāṃ mamāham iti\nvaiṣamyaṃ bhavati, yathā tat-kṛtābhyāṃ daṇḍa-pāruṣyābhyāṃ tāḍana-\nnindābhyāṃ nimitta-bhūtābhyāṃ hiṃsā ca bhavati, yathā yasmin\nnibaddho'bhimānas tasya dehasya vadhāt prāṇināṃ vadhaś ca bhavati, yathā\nyasyābhimāno nāstīty arthaḥ | asya parameśvarasya hiṃsā kena hetunā\nkalpyate | api tu na kenāpīty arthaḥ | tathābhimābhāve hetuḥ kaivalyāt |\ndehendriyāsuhīnānāṃ vaikuṇṭha-pura-vāsinām [BhP 7.1.35] iti kaimutyādi-\nprāpta-śuddhatvāt | tādṛśa-nindādy-agamya-śuddha-sac-cidānanda-\n<l>vigrahāditvād ity arthaḥ | tasya tad-agamyatvaṃ ca (page 167) nāhaṃ prakāśaḥ</l>\nsarvasya yoga-māyā-samāvṛtaḥ [Gītā 7.25] iti śrī-bhagavad-gītātaḥ |</p>\n\n<p>tādṛśa-vailakṣaṇyena hetuḥ akhilānām ātmabhūtasya | tatra hetuḥ parasya\nprakṛti-vaibhava-saṅga-rahitasya | hiṃsāyā aviṣayatve hetv-antaraṃ damakatuḥ\nparamāśaryānanta-śaktitvāt sarveṣām eva śikṣā-kartur iti | tad evaṃ yasmād\nbhagavato nindādi-kṛtam vaiṣamyaṃ nāsti tasmād yena kenāpy upāyena sakṛd\nyad-aṅga-pratimānta-rāhitā [BhP 10.12.39] ity ādivat tad-ābhāsam api\ndhyāyatas tad-āveśāt tatra vaireṇāpi dhyāyatas tad-āveśenaiva nindādi-kṛta-\npāpasyāpi nāśāt tat-sāyujyādikaṃ yuktam ity āśayenāha tasmād ity ādibhiḥ |\ntathā hi -</p>\n\n<lg>\n<l>tasmād vairānubandhena nirvaireṇa bhayena vā |</l>\n<l>snehāt kāmena vā yuñjyāt kathañcin nekṣate pṛthak || [BhP 7.1.26]</l>\n</lg>\n\n<p>yuñjyād iti sneha-kāmādīnāṃ vidhātum aśakyatvāt sambhāvanāyām eva\nliṅ | vairānubandhādīnām ekatareṇāpi yuñjyād dhyāyec cet tadā bhagavataḥ\npṛthag nekṣate tad-āviṣṭo bhavatīty arthaḥ | vairānubandho vaira-\nbhāvāvicchedaḥ | nirvairo vairābhāva-mātram audāsīnyam ucyate | tena\nkāmādi-rāhityam apy āyāti | vairādi-bhāva-rāhityam ity arthaḥ | tena vā\nvairād-bhāva-rāhityena yuñjyāt | vihitatva-mātra-buddhyā dhyāyeta |\ndhyānopalakṣitaṃ bhakti-yogaṃ kuryād ity arthaḥ | snehaḥ kāmātiraktaḥ\nparasparam akṛtrimaḥ prema-viśeṣaḥ | sa tu sādhake tad-abhirucir eva | tad\nevaṃ sarveṣāṃ tad-āveśa eva phalam iti sthite jhaṭiti tad-āvaśa-siddhaye teṣu\nbhāva-maya-mārgeṣu ninditenāpi vaireṇa vidhi-mayyā bhakter na sāmyam\nity āha --</p>\n\n<lg>\n<l>yathā vairānubandhena martyas tan-mayatām iyāt |</l>\n<l>na tathā bhakti-yogena iti me niścitā matiḥ || [BhP 7.1.27]</l>\n</lg>\n\n<p>vairānubandheneti bhayasyāpy upalakṣaṇam | yathā-śaighryeṇa tan-mayatāṃ\ntad-āviṣṭatā bhakti-yogena vihitatva-mātra-buddhyā kriyamāṇena tu na\ntathā | āstāṃ tādṛśa-vastu-śakti-yuktasya teṣu prakāśamānasya bhagavato\nbhagavad-vigrahābhāsasya vā vārtā | prākṛte'pi tad-bhāva-mātrasya\nbhāvyāveśa-phalaṃ mahad dṛśyata iti sa-dṛṣṭāntaṃ tad eva pratipādayati -</p>\n\n<lg>\n<l>kīṭaḥ peśaskṛtā ruddhaḥ kuḍyāyāṃ tam anusmaran |</l>\n<l>saṃrambha-bhaya-yogena vindate tat-svarūpatām ||</l>\n</lg>\n\n<lg>\n<l>evaṃ kṛṣṇe bhagavati māyā-manuja īśvare |</l>\n<l>vaireṇa pūta-pāpmānas tam āpur anucintayā || [BhP 7.1.28-29]</l>\n</lg>\n\n<p>saṃrambho dveṣo bhayaṃ ca tābhyāṃ yogas tad-āveśas tena | tat-svarūpatāṃ\ntasya svam ātmīya-rūpam ākṛtir yatra tat tām tat sārūpyam ity arthaḥ | evam\niti eva apīyarthaḥ | narākṛti-para-brahmatvād māyayaiva prākṛta-manujatayā\npratīyamāne |</p>\n\n<p>nanu kīṭasya preśaskṛd-dveṣe pāpaṃ na bhavati | tatra tu tat syād ity\nāśaṅkyāha - vaireṇa yānucintā tad-āveśas tayaiva pūta-pāpmānas tad-\ndhyānāveśasya tādṛk-śaktitvād iti bhāvaḥ |</p>\n\n<p>na ca śāstra-vihitenaiva bhagavad-dharmeṇa siddhiḥ syān na ca tad-vihitena\n<l>kāmādineti vācyam | (page 168)</l></p>\n\n<lg>\n<l>kāmād dveṣād bhayāt snehād yathā bhaktyeśvare manaḥ |</l>\n<l>āveśya tad-aghaṃ hitvā bahavas tad-gatiṃ gatāḥ || [BhP 7.1.29]</l>\n</lg>\n\n<p>yathā vihitayā bhaktya īśvare mana āviśya tad-gatiṃ gacchanti\ntathiavāvihitenāpi kāmādinā bahavo gatā ity arthaḥ | tad-aghaṃ teṣu\nkāmādiṣu madhye yad-dveṣa-bhayayor aghaṃ bhavati tad dhitvaiva |\nbhayasyāpi dveṣa-saṃvalitatvād aghotpādakatvaṃ jñeyam |</p>\n\n<p>atra kecit kāmam apy aghaṃ manyante | tatredaṃ vicāryate bhagavati kevalaṃ\nkāma eva kevala-pāpāvahaḥ kiṃ vā pati-bhāva-yuktaḥ | athavā upapati-\nbhāva-yukta iti | sa eva kevala iti cet sa kiṃ dveṣādi-gaṇapatitvāt tadvat\nsvarūpeṇaiva vā | parama-śuddhe bhagavati yad-adhara-pānādikaṃ yac ca\nkāmukādy-āropaṇaṃ tenātikrameṇa vā pāpa-śravaṇena vā | nādyena --</p>\n\n<lg>\n<l>uktaṃ purastād etat te caidyaḥ siddhiṃ yathā gataḥ |</l>\n<l>dviṣann api hṛṣīkeśaṃ kim utādhokṣaja-priyāḥ || [BhP 10.29.13]</l>\n</lg>\n\n<p>ity atra dveṣāder nyakkṛtatvāt tasya tu stutatvāt | ataś ca priyā iti snehavat\nkāmasyāpi prītyātmakatvena tadvad eva na doṣaḥ | tādṛśīnāṃ kāmo hi\npremaika-rūpaḥ | yat te sujāta-caraṇāmburuhaṃ staneṣu bhītāḥ śanaiḥ priya\ndadhīmahi karkaśeṣu [BhP 10.31.19] ity ādāv atikramyāpi sva-sukhaṃ\ntadānukūlya eva tātparya-darśanāt sairindhryās tu bhāvo riraṃsā-prāyatvena\nśrī-gopikānām iva kevala-tat-tātparyābhāvāt tad-apekṣayaiva nindyate na tu\n<l>svarūpataḥ | sānaṅga-tapta-kucayoḥ [BhP 10.48.6] ity ādau ananta-caraṇena</l>\nrujo mṛjanti iti parirabhya kāntam ānanda-mūrtim iti kārya-dvārā tat-\n<l>stutaiḥ | tatrāpi sahoṣyatām iha preṣṭha [BhP 10.48.8] ity atra prīty-</l>\nabhivyaktaś ca |</p>\n\n<lg>\n<l>ataeva -</l>\n<l>saivaṃ kaivalya-nāthaṃ taṃ prāpya duṣprāpyam īśvaram |</l>\n<l>aṅga-rāgārpaṇenāho durbhagedam ayācata || [BhP 10.48.8]</l>\n</lg>\n<lg>\n<l>durārādhyaṃ samārādhya viṣṇuṃ sarveśvareśvaram |</l>\n<l>yo vṛṇīte mano-grāhyam asattvāt kumanīṣy asau || [BhP 10.48.11]</l>\n</lg>\n\n<p>iti caivaṃ yojayanti | kaivalyam ekāntitvam | tena yo nāthaḥ sevanīyas tam |\npurā tādṛśa-trivakratvādi-lakṣaṇa-daurbhāgyavaty api | aho āścaryam aṅga-\nrāgārpaṇa-lakṣaṇena bhagavad-dharmāṃśena kāraṇena sampratīdaṃ\nsahoṣyatām iha preṣṭha dināni katicin mayā ramasva [BhP 10.48.8] ity ādi-\nlakṣaṇaṃ saubhāgyam ayācata iti | ataḥ -</p>\n\n<lg>\n<l>kim anena kṛtaṃ puṇyam avadhūtena bhikṣuṇā |</l>\n<l>śriyā hīnena loke'smin garhitenādhamena ca || [BhP 10.80.25]</l>\n</lg>\n\n<p>iti śrīdāma-vipram uddiśya purajana-vacanavad eva tathoktiḥ | nanu kāmukī\nsā kim iti ślāghyate | tatrāha durārādhyam iti | yo mano-grāhyaṃ prākṛtam\neva viṣayaṃ vṛṇīte kāmayata asāv eva kumanīṣī | sā tu bhagavantakeva\n<l>kāmayata iti parama-sumanīṣiṇyeveti bhāvaḥ | tad evaṃ tasya (page 169)</l>\nkāmasya dveṣādi-gaṇāntaḥpātitvaṃ parihṛtya tena pāpāvahatvaṃ parihṛtam |</p>\n\n<p>atha kāmukatvādy-āropaṇādy-adhara-pānādi-rūpas tatra vyavahāro'pi\nnātikrama-hetuḥ | yato lokavat tu līlā-kaivalyam iti nyāyena līlā tatra\nsvabhāvata eva siddhā | atra ca śrī-bhūr-līlādībhis tasya tādṛśa-līlāyāḥ śrī-\nvaikuṇṭhādiṣu nitya-siddhatvena svatantra-līlā-vinodasya tasyābhiruci-\ntattvenaivāvagamyate | tathā tat-preyasī-janānām api tat-svarūpa-śakti-\nvigrahatvena param-śuddha-rūpatvāt tato nyānatābhāvāc ca tad-adhara-\npānādikam api nānurūpaṃ pūrva-yuktyā tad-abhirucitam eva ca | na ca\nprākṛta-vāmā-janena doṣaḥ prasañjanīyaḥ | tad-yogyaṃ tādṛśaṃ bhāvaṃ\nsvarūpa-śakti-vigrahatvaṃ ca prāpyaiva tad-icchayaiva tat-prāpteḥ |</p>\n\n<p>atha pāpa-śravaṇena ca na pāpāvaho'sau kāmaḥ | tad-aśravaṇād eva | atataḥ\npati-bhāva-yukte ca tatra sutarāṃ na doṣaḥ, pratyuta stutiḥ śrūyate |</p>\n\n<p>yāḥ samparyacaran premṇā pāda-saṃvāhanādibhiḥ |\n<l>jagad-guruṃ bhartṛ-buddhyā tāsāṃ kiṃ varṇyate tapaḥ || [BhP 10.9.27] iti |</l>\nmahānubhāva-munīnām api tad-bhāvaḥ śrūyate | yathā śrī-mādhvācārya-\ndhṛtaṃ kaurma-vacanam -</p>\n\n<p>agni-putrā mahātmānas tapasā strītvam āpire |\nbhartāraṃ ca jagad-yoniṃ vāsudevam ajaṃ vibhum || iti |</p>\n\n<p>ataeva vanditaṃ pati-putra-suhṛd-bhrātṛ ity ādinā |</p>\n\n<p>athopapati-bhāvena na ca pāpāvaho'sau yat paty-apatya-suhṛdām anuvṛttir\naṅga [BhP 10.29.19] ity ādinā tābhir evottaritatvāt | gopīnāṃ tat-patīnāṃ ca\n[BhP 10.33.35] ity ādinā śrī-śuka-vacanena ca |</p>\n\n<p>na pāraye'haṃ niravadya-saṃyujāṃ\nsva-sādhu-kṛtyaṃ vibudhāyuṣāpi vaḥ [BhP 10.32.22]</p>\n\n<p>ity atra niravadya-saṃyujām ity anena svayaṃ śrī-bhagavatā ca | tādṛśānām\nanyeṣām api tad-bhāvo dṛśyate | yathā pādmottara-khaṇḍa-vacanam -</p>\n\n<lg>\n<l>purā maharṣayaḥ sarve daṇḍakāraṇya-vāsinaḥ |</l>\n<l>dṛṣṭvā rāmaṃ hariṃ tatra bhoktum aicchat suvigraham ||</l>\n</lg>\n\n<p>te sarve strītvam āpannāḥ samudbhūtās tu gokule |\n<l>hariṃ samprāpya kāmena tato muktā bhavārṇavāt || [PadmaP 6.245.164] iti |</l></p>\n\n<p>ataḥ puruṣeṣv api strī-bhāvenodbhavād bhagavad-viṣayatvān na prākṛta-\nkāma-devodbhāvitaḥ prākṛtaḥ kāmo'sau kintu sākṣān manmatha-manmathaḥ\n[BhP 10.32.2] iti śravaṇāt | āgamādau tasya kāmatvenopāsanāc ca\nbhagavataivodbhāvito'prākṛta evāsau kāma iti jñeyam | śrīmad-\nuddhavādīnāṃ parama-bhaktānām api ca tac-chlāghā śrūyate - etāḥ paraṃ\ntanu-bhṛto bhuvi gopa-vadhvaḥ [BhP 10.47.51] ity ādau | kiṃ bahunā śrutīnām\napi tad-bhāvo bṛhad-vāmane prasiddhaḥ | yatas tatra śrutayo'pi nitya- (page\n170) siddha-gopikā-bhāvābhilāṣiṇyas tad-rūpeṇaiva tad-gaṇāntaḥpātinyo\nbabhūvur iti prasiddhiḥ | etat prasiddhi-sūcakam evaitad ukta tābhir eva --</p>\n\n<p>nibhṛta-marun-mano-'kṣa-dṛṭha-yoga-yujo hṛdi yan\nmunaya upāsate tad arayo'pi yayuḥ smaraṇāt |\nstriya uragendra-bhoga-bhuja-daṇḍa-viṣakta-dhiyo\n<l>vayam api te samāḥ sama-dṛśo'ṅghri-saroja-sudhāḥ || [BhP 10.87.23] iti |</l></p>\n\n<p>vispaṣṭaś cāyam arthaḥ | yad brahmākhyaṃ tattvaṃ śāstra-dṛṣṭyā prayāsa-\nbāhulyena munaya upāsate tad arayo'pi yasya smaraṇāt tad-upāsanaṃ vinaiva\nyayuḥ | tathā striyaḥ śrī-gopa-subhruvas te tava śrī-nandanandana-rūpasya\nurugendra-dehat-tulyau yau bhuja-daṇḍau tava viṣakta-dhiyaḥ satyas\ntavaivāṅghri-saroja-sudhās tadīya-sparśa-viśeṣa-jāti-prema-mādhuryāṇi\nyayuḥ | vayaṃ śrutayo'pi samadṛśas tat-tulya-bhāvāḥ satyaḥ samās tādṛśa-\ngopikātva-prāptyā tat-sāmyam āptās tā evāṅghri-rajo-sudhāṃ yātavatya ity\narthaḥ |</p>\n\n<p>artha-vaśād vibhakti-pariṇāmaḥ |aṅghrīti sādaroktiḥ | atra tad arayo'pi yayuḥ\nsmaraṇād ity anena bhāva-mārgasya jhaṭity artha-sādhanatvaṃ darśitam |\nsama-dṛśa ity anena rāgānugāyā eva tatra sādhakatamatvaṃ vyañjitam |\nanyathā sarva-sādhana-sādhya-viduṣyaḥ śrutayo'nyatraiva pravarteran | tathā\nsmaraṇa-para-yugma-dvaye'smin sva-sva-yugme prathamasya mukhyatvaṃ\ndvitīyasya gauṇatvaṃ darśitam | ubhayatrāpy api-śabda-sāhityenottaratra\npāṭhād ekārthatā-prāpteḥ | ataḥ striya iti nityāḥ śrī-gopikā eva tā jñeyāḥ |\ntathaiva śrutibhir iti śrī-kṛṣṇa-nitya-dhāmni tā dṛṣṭā iti bṛhad-vāmana eva\nprasiddham | tad evaṃ sādhu vyākhyātam kāmād dveṣāt ity ādau tad-aghaṃ\nhitvā ity atra teṣu madhye dveṣa-bhayayor yad-agham ity ādi |</p>\n\n<p>[321]</p>\n\n<p>atha bahavas tad-gatiṃ gatā ity atra nidarśayam āha --</p>\n\n<lg>\n<l>gopyaḥ kāmād bhayāt kaṃso dveṣāc caidyādayo nṛpāḥ |</l>\n<l>sambandhād vṛṣṇayaḥ snehād yūyaṃ bhaktyā vayaṃ vibho || [BhP 7.10.30]</l>\n</lg>\n\n<p>gopya iti sādhaka-carīṇāṃ gopī-viśeṣāṇāṃ pūrvāvasthām evāvalambyocyate |\nvayam iti yathā śrī-nāradasya hi pryujyamāne mayi tāṃ śuddhāṃ bhāgavatīṃ\ntanum [BhP 1.6.28] ity-ādy-ukta-rītyā pārṣada-dehatve siddhe tena svayaṃ\nvayam iti pūrvāvasthām avalambyocyate | tatraiva vaidhī bhaktiḥ | adhunā\nlabdha-rāgasya tasya na mayy ekānta-bhaktānāṃ guṇa-doṣodbhavā guṇāḥ\n[BhP 11.20.36] iti nyāyena vidhy-anadhīnā rāgātmikaiva virājata iti | ataeva\ntad-gatiṃ gatāḥ iti teṣāṃ phala-prāpter apy atītatva-nirdeśaḥ | atra tā gopya\nivādhunkyaś ca tad-guṇādi-śravaṇenaiva tad-bhāvā bhaveyuḥ | yathoktam --</p>\n\n<p>śruta-mātro'pi yaḥ strīṇāṃ prasahyākarṣate manaḥ |\n<l>uru-gāyoru-gīto vā paśyantīnāṃ ca kiṃ punaḥ || [BhP 10.90.17] iti |</l></p>\n\n<p>athavā pārṣada-carasyāpi caidyasyāgantukopadravābhāsa-nāśa-darśanenaiva\nsādhakatva-nirdeśaḥ | sambandhād yaḥ sneho rāgas tasmād vṛṣṇayo yūyaṃ\nca ity ekam | tasmād vairānubandhena ity ādau kāmāt ity ādau\ncoktasyaivārthasyo-dāharaṇa-vākye'smin tad-aikārtyākaśyamatvāt |\npañcānām (page 171) iti vakṣyamāṇānurodhāt | ubhayatrāpi sambandha-\nsnehayor dvayor api vidyamānatvāc ca sambandha-grahaṇaṃ rāgasyaiva\nviśeṣatva-jñāpanārtham | gopīvad atrāpi sādhaka-carā vṛṣṇi-viśeṣāḥ\npāṇḍava-sambandhi-viśeṣāś ca pūrvāvasthām avalambya sādhakatvena\nnirdiṣṭāḥ | ataḥ sambandhaja-snehe'pi tad-abhiruci-mātraṃ jñeyam | bhaktyā\nvihitayā | asyā eva pratilabdhatvena bhāva-mārgaṃ nirdeṣṭum\nupakrāntatvāt |</p>\n\n<p>[322]</p>\n\n<p>yadi dveṣeṇāpi siddhis tarhi veṇaḥ kim iti narake pātita ity āśaṅkyāha --\nkatamo'pi na venaḥ syāt pañcānāṃ puruṣaṃ prati [BhP 7.1.31]</p>\n\n<p>puruṣaṃ bhagavantaṃ prati lakṣyīkṛtya pañcānāṃ vairānubandhādīnāṃ\nmadhye veṇaḥ katamo'pi na syāt | tasya taṃ prati prāsaṅgika-nindā-\nmātrātmakaṃ vairaṃ na tu vairānubandhaḥ | tatas tīvra-dhyānābhāvāt\npāpam eva tatra pratiphalitam iti bhāvaḥ | tato'sura-tulya-svabhāvair api\ntasmin sva-mokṣārthaṃ vaira-bhāvānuṣṭhāna-sāhasaṃ na kartavyam ity\n<l>abhipretam | ataeva ye vai bhagavatā proktāḥ [BhP 11.2.32] ity āder apy</l>\nativyāptir vyāhanyate anabhipretatvenā-proktatvāt |</p>\n\n<p>[323]</p>\n\n<p>yasmād evaṃ -</p>\n\n<l>tasmāt kenāpy upāyena manaḥ kṛṣṇe niveśayet || [BhP 7.1.31] iti |</l>\n\n<p>atrāpi pūrvavan niveśayed iti sammati-mātraṃ na vidhiḥ | kenāpi teṣv apy\nupāyeṣu yuktatamenaikenety arthaḥ | ajp uas tadṛca-bahu-prayatna-sādhya-\nvaidhī-bhakti-mārgeṇa cirāt sādhyate sa evācirād bhāva-viśeṣa-mātreṇa tatra\nca dveṣādināpi | tasmād evaṃbhūte parama-sad-guṇa-svabhāve tasmin\ndūre'stu pāmara-jana-bhāvyasya vairasya vārtā ko vādhama audāsyam\navalambya prītim api na kuryād iti rāgānugāyām eva tac ca yuktatamatvam\naṅgīkṛtaṃ bhavati |</p>\n\n<p>|| 7.1 || śrī-nāradaḥ yudhiṣṭhiram || 312-323 ||</p>\n\n<p>[324]</p>\n\n<p>tad evaṃ bhāva-mārga-sāmānyasyaiva balavattve'pi kaimutyena rāgānugāyām\nevābhidheyatvam āha -</p>\n\n<lg>\n<l>vaireṇa yaṃ nṛpatayaḥ śiśupāla-pauṇḍra-</l>\n<l>śālvādayo gati-vilāsa-vilokanādyaiḥ |</l>\n<l>dhyāyanta ākṛta-dhiyaḥ śayanāsanādau</l>\n<l>tat-sāmyam āpur anurakta-dhiyāṃ punaḥ kim || [BhP 11.5.48]</l>\n</lg>\n\n<p>ākṛti-dhiyas tat-tad-ākārā dhīr yeṣām | evam evoktaṃ gāruḍe -</p>\n\n<p>ajñāninaḥ sura-varaṃ samadhikṣipanto\nyaṃ pāpino'pi śiśupāla-suyodhanādyāḥ |\nmuktiṃ gatāḥ smaraṇa-mātra-vidhūta-pāpāḥ\nkaḥ saṃśayaḥ parama-bhakti-matāṃ janānām || iti |</p>\n\n<p>atp yathā vairānubandhena [BhP 7.1.26] ity atra vairānubandhasya sarvata\nādhikyaṃ na yojanīyam | yac ca -\nmayi saṃrambha-yogena nistīrya brahma-helanam |\n<l>pratyeṣyataṃ nikāśaṃ me kālenālpīyasā punaḥ || [BhP 3.16.30] iti |</l></p>\n\n<p>iti jaya-vijayau prati vaikuṇṭha-vacanam | tad api tad-aparādhābhāsa-\nbhogārtham eva saṃrambha-yogābhāsaṃ vidhatte tat-prāptes tayoḥ\nsvābhāvaika-siddhatvāt | yuddha-līlārtham eva tat-prapañcanāt |</p>\n\n<p>atra dveṣādāv api kecid bhaktitvaṃ manyante | tad asat | bhakti-sevādi-\nśabdānām ānukūlya eva (page 172) prasiddher vaire tad-virodhatvena tad-\nasiddheś ca | pādmottara-khaṇḍe ca bhakti-dveṣādīnāṃ ca bhedo'vagamyate -</p>\n\n<p>yogibhir dṛśyate bhaktyā nābhaktyā dṛśyate kvacit |\n<l>draṣṭuṃ na śakyo roṣāc ca matsarād vā janārdanaḥ | [PadmaP 6.238.83] ity</l>\natra ca |</p>\n\n<p>nanu manye'surān bhāgavatān [BhP 3.2.24] ity ādau śrīmad-uddhava-vākye\nteṣām api bhāgavatatvaṃ nirdiśyate | maivaṃ | yato manya ity\nanenotprekṣāvagamān na svayaṃ bhāgavatatvaṃ tatrāstīy evaṃ sidhyatīti | sā\ncotprekṣā tena tac-chokautkaṇṭhyavatā kevala-darśana-bhāgyāṃśenaiva\nracitā yuktaiva | yathā hanta vayam eva bahirmukhāḥ | yeṣām anti-samaye\ntan-mukha-candramaso darśana-sambhāvanāpi na vidyate | yebhyaś cāsurā\napi bhāgavatāḥ | ye khalu tadānīṃ tan-mukha-candramaso darśana-\nsaubhāgyaṃ prāpur iti | tasmān na dveṣādau kathañcid api bhaktitvam |</p>\n\n<p>|| 11.5 || śrī-nāradaḥ śrī-vasudevam || 324 ||</p>\n\n<p>[325]</p>\n\n<p>tad evaṃ rāgānugā sādhitā | sā ca śrī-kṛṣṇa eva mukhyā | gopyaḥ kāmāt\n[BhP 7.1.29] ity ādinā tasminn eva darśitatvāt | daityānām api dveṣeṇāpi\ntasminn evāveśa-lābha-darśanāt | siddhi-prāpteś ca | nānyatra tu kutrāpy\naṃśiny aṃśe vā | ataevoktam tasmāt kenāpy upāyena manaḥ kṛṣṇe niveśayet\nity ādi | atas tādṛśa-jhaṭity-āveśa-hetūpāsanā-lābhād eva svayam ekādaśe\nvaidhopāsanā svasmin noktā | kintv anyatra caturbhujākāra eva | tatra ca\nśuddhasya rāgasya śrī-gokula eva darśanāt tatra tu rāgānugā mukhyatamā\nyatra khalu svayaṃ bhagavān api teṣāṃ putrādi-bhāvenaiva vilasati | ye yathā\nmāṃ prapadyante [Gītā 4.11] ity ādeḥ | mallānām aśanir [BhP 10.43.14]\nityādeḥ | svecchāmayasya [BhP 10.14.2] ity asmāc ca | tataś ca bhakta-kartṛka-\nbhojana-pāna-snapana-bījanādi-lakṣaṇa-lālanecchāpi tasyākṛtrimaiva jāyate |\nsādhāraṇa-bhakti-sad-bhāvenaiva hi -</p>\n\n<p>patraṃ puṣpaṃ phalaṃtoyaṃ yo me bhaktyā prayacchati |\n<l>tad ahaṃ bhakty-upahṛtam aśnāmi prayatātmanaḥ || [BhP 10.81.3] ity uktam |</l></p>\n\n<p>śrī-śukadevena ca tad etad evākāṅkṣayā ślāghitam |</p>\n\n<p>pāda-saṃvāhanaṃ cakruḥ kecit tasya mahātmanaḥ |\n<l>apare hata-pāpmāno vyajanaiḥ samabījayat || [BhP 10.15.15] ity ādinā |</l></p>\n\n<p>nānena caiśvaryasya hāniḥ | tadānīm api tasyaiśvaryasyānyatra sphurad-\nrūpatvāt | bhaktecchāmayatvasya ceśitari praśaṃsanīya-svabhāvatvād eva |\nyathā śrī-vrajeśvarī-baddha eva yamalārjuna-mokṣaṃ kṛtavān\ntādṛśaiśvarye'pi tasmin śrī-vrajeśvarī-vaśyataiva śrī-śukadevena vanditā\nevaṃ sandarśitā hy aṅga [BhP 10.9.19] ity ādinā | tasmād ye cādyāpi tadīya-\nrāgānugā-parās teṣām api śrī-vrajendra-nandanatvādi-mātra-dharmair\nupāsanā yuktā | yathā śrī-govardhanoddharaṇa-labdha-vismayān śrī-gopān\npratyuktaṃ svayaṃ bhagavataiva viṣṇu-purāṇe --</p>\n\n<p>yadi vo'sti mayi prītiḥ ślāghyo'haṃ bhavatāṃ yadi |\ntad-ātma-bandhu-sadṛśī buddhir vaḥ kriyatāṃ mayi || [ViP 5.13.11] iti | (page\n173)</p>\n\n<p>tadārcā bandhu-sadṛśīṃ bāndhavāḥ kriyatāṃ mayi iti vā pāṭhaḥ | tathā -</p>\n\n<p>nāhaṃ devo na gandharvo na yakṣo na ca dānavaḥ |\n<l>ahaṃ vo bāndhavo jāto nātaś cintyam ato'nyathā || [ViP 5.13.12] iti |</l></p>\n\n<p>yuvāṃ māṃ putra-bhāvena vāsakṛt [BhP 10.3.36] ity atra tu śrī-\nvasudevādīnām aiśvarya-jñāna-pradhānatvād dvyatmikaiva bhagavad-\nanumatir jñeyā | prāg-janmany api tayos tapa-ādi-pradhānaiva bhaktir uktā |</p>\n\n<p>ataḥ śrī-vrajeśvaryāḥ punas tan-mukha-dṛṣṭa-vaibhavatvam aślāghitvā\nputra-sneha-mayīṃ māyādy-eka-paryāyāṃ tat-kṛpām eva bahu-manyamānas\ntādṛśa-bhāgyaṃ ca śrī-vrajeśvarasya ca bhāgyaṃ tādṛśa-bālya-\nlīlocchalyamāna-putra-bhāvena rājamāna-mati-ślāghitavān rājā nandaḥ kim\nakarod brahman [BhP 10.8.36] ity ādi-dvayena | śrī-munirājaś ca tādṛśa-tat-\npremaiva ślāghitavān - evaṃ sandarśitā hy aṅga hariṇā [BhP 10.9.29] ity\nādinā |</p>\n\n<p>tad evaṃ śrī-vasudeva-devakyāv upalakṣya śrī-nārado sādhakān prati\ndarśanāliṅganālāpaiḥ [BhP 11.5.43] ity ādinā yad upadiṣṭavān | tatra ṭīkā\nca - yathā putropalālanenaiva bhāgavata-dharma-sarvasva-niṣpatteḥ ity eṣā |</p>\n\n<p>tathā māpatya-buddhim akṛthāḥ kṛṣṇe sarveśvareśvare [BhP 11.5.45] iti | etad\napi tad-avirodhena ṭīkāyām evam avatāritam | yathā nanu, putra-snehaś cen\nmokṣa-hetus tarhi sarve'pi mucyeran tatrāha māpatya-buddhim iti ity etat |</p>\n\n<p>tasminn apatyatvaṃ prāpte'pi tasmiṃs tādṛśa-bhāvanā-vaśaṃ gate'pi asti\nsvābhāvikaṃ pāramaiśvaryam adhikam iti bhāvaḥ | yad vā pūrvavann\nārṣo'ḍāgamaḥ kintv a-kāro niṣedhe abhāve na hy ano na ity śabda-koṣāt |\ntato niṣedha-dvayād apatya-buddhim eva kuru ity arthaḥ |</p>\n\n<p>ataeva jñānājñānayor anādareṇa kevala-rāgānugāyā evānuṣṭhitiḥ praśastā |\njñātvājñātvātha ye vai mām [BhP 11.11.33] ity ādinā | tasmāt śrī-gokula eva\nrāgātmikāyāḥ śuddhatvāt tad-anugā bhaktir eva mukhyatamā iti sādv\nevoktam |</p>\n\n<p>tad evam anyatrāsambhavatayā rāgānugām ātma-dṛṣṭyā pūrṇa-bhagavattā-\ndṛṣṭyā ca śrī-kṛṣṇa-bhajanasya māhātmyaṃ mahad eva siddham | tatrāpi\ngokula-līlātmakasya | atha tad-bhajana-mātrasya māhātmyam upakramata eva\nyathā --</p>\n\n<p>munayaḥ sādhu pṛṣṭo'haṃ bhavadbhir loka-maṅgala |\n<l>yat kṛtaḥ kṛṣṇa-sampraśno yenātmā suprasīdati || [BhP 1.2.5] iti |</l></p>\n\n<p>tatraitad vaktavyaṃ pūrvaṃ manasaḥ prasāda-hetuḥ pṛṣṭaḥ | anena tu śrī-\nkṛṣṇa-praśna-mātrasya tad-dhetunoktā | na tu sa vai puṃsāṃ paro dharmaḥ\n[BhP 1.2.6] ity ādinā tadīyānantara-prakaraṇe yathā mahatā prayatnena\nkarmārpaṇam ārabhya bhakti-niṣṭhā-paryanta eva jāte prādurbhāvānantara-\nbhajanasya tad-dhetunoktā tatheti | ataevāvatārāntara-kathāyā api tad-\nabhiniveśa eva phalam ity āha --</p>\n\n<lg>\n<l>harer adbhuta-vīryasya kathā loka-sumaṅgalāḥ |</l>\n<l>kathayasva mahābhāga yathāham akhilātmani ||</l>\n</lg>\n\n<l>kṛṣṇe niveśya niḥsaṅgaṃ manas tyakṣye kalevaram | [BhP 2.8.3-4] iti |</l>\n\n<p>hares tad-avatāra-rūpasya | akhilātmani sarvāṃśini kṛṣṇe śrīmad-arjuna-\nsakhe ||</p>\n\n<p>|| 2.8 || rājā || 325 ||</p>\n\n<p>(page 174)</p>\n\n<p>[326]</p>\n\n<p>tathā śrīmad-uddhava-saṃvādānte ca yathā | tatra yadyapi pūrvādhyāya-\nsamāptau uktāyā jñāna-yoga-caryāyā bhakti-saha-bhāvenaiva svaphala-\njanakatvaṃ śrī-bhagavatoktaṃ tathāpi tāṃ jñāna-yoga-caryām aṃśato'py\nanaṅgīkurvatā paramaikāntinā śrīmad-uddhavena -</p>\n\n<lg>\n<l>su-dustarām imāṃ manye yoga-caryām anātmanaḥ |</l>\n<l>yathāñjasā pumān sidhyet tan me brūhy añjasācyuta ||</l>\n</lg>\n\n<p>prāyaśaḥ puṇḍarīkākṣa yuñjanto yogino manaḥ |\n<l>viṣīdanty asamādhānān mano-nigraha-karśitāḥ || [BhP 11.29.1-2] iti |</l></p>\n\n<p>atra sva-vākye tasyā duṣkaratvena prāyaḥ phala-paryavasāyitvābhāvena\ncoktatvāt | śuśrūṣyamāṇāyā bhaktes tu sukaratvenāvaśyaka-phala-\nparyavasāyitvena cābhipretatvāt | tad-bhaktir eva kartavyeti svābhiprāyo\ndarśitaḥ | tad evaṃ tāṃ jñāna-yoga-caryām anādṛtya bhaktim evāpi kurvāṇās\ntava śrī-kṛṣṇa-rūpasyaiva bhaktiṃ tādṛśās tu jñāna-yogādi-phalānādareṇaiva\nkurvantīti punar āha caturbhiḥ</p>\n\n<lg>\n<l>athāta ānanda-dughaṃ padāmbujaṃ</l>\n<l>haṃsāḥ śrayerann aravinda-locana |</l>\n<l>sukhaṃ nu viśveśvara yoga-karmabhis</l>\n<l>tvan-māyayāmī vihatā na māninaḥ || [BhP 11.29.3]</l>\n</lg>\n\n<p>yasmād evaṃ kecana viṣīdanti - athānta ata eva ye haṃsā sārāsāra-viveka-\ncaturāḥ te tu samastānanda-pūrakaṃ padāmbujam eva tu niśictaṃ sukhaṃ\nyathā syāt tathā śrayeran sevante | padāmbujasya sambandhi-padānuraktiḥ\nsākṣād dṛśyamāna-tvadīya-padāmbujābhivyañjanārthā | amī ca śuddha-\nbhaktā yoga-karmābhis tvan-māyayā ca vihatā kṛta-bhaktānuṣṭhānāntarāyā\nna bhavanti | yato na ca māninas te mānino'pi na bhavanti | puruṣārtha-\nsādhane bhagavato nirupādhi-dīna-jana-kṛpāyā eva sādhakatamatvaṃ\nmanyante na yogi-prabhṛtivat sva-prayatnasyety arthaḥ |</p>\n\n<p>[327]</p>\n\n<p>evambhūtasya bhaktasya jñāna-yogādīnāṃ yat phalaṃ tan-mātraṃ na kintv\nanyan mahad evety āha -</p>\n\n<lg>\n<l>kiṃ citram acyuta tavaitad aśeṣa-bandho</l>\n<l>dāseṣv ananya-śaraṇeṣu yad ātma-sāttvam |</l>\n<l>yo'rocayat saha mṛgaiḥ svayam īśvarāṇāṃ</l>\n<l>śrīmat-kirīṭa-taṭa-pīḍita-pāda-pīṭhaḥ || [BhP 11.29.4]</l>\n</lg>\n\n<p>aśeṣa-bandho dāseṣv ananya-śaraṇeṣu, yad vā aśeṣāṇām asura-paryantānāṃ\nyo bandhur mokṣādi-dānair nirupādhi-hita-kārī he tathābhūta tavaitat kiṃ\ncitraṃ yad-ananya-śaraṇeṣu jñāna-yoga-karmādy-anuṣṭhāna-vimukheṣu\ndāseṣu śuddha-bhakteṣu bali-prabhṛtiṣu ātma-sattvaṃ teṣāṃ ya ātmā tad-\n<l>adhīnatvam ity arthaḥ | tad uktam - na sādhayati māṃ yogaḥ [BhP 11.12.1] ity</l>\nādi | tasya tava tathā-bhūteṣu na jāti-guṇādy-apekṣā cety antaraṅga-līlāyām\napi dṛśyata ity āha yaḥ iti | saheti saha-bhāvaṃ sakhyam ity arthaḥ | mṛgair\nvṛndāvana-cāribhiḥ | svayaṃ tu kathambhūto'pi īśvarāṇām ity ādi-\nlakṣaṇo'pi | īśvarāḥ śrī-śiva-brahmādayaḥ | jñāna-yogādi-parama-phala-\nrūpāṇi yā muktis tāṃ daityebhyo dadāsi | pāṇḍavādi-sakhya-dautya-\nvīrāsanādi-sthitivad dāsānāṃ tu svayam adhīno bhavasi | ataevambhūtasya\nśrī-kṛṣṇasyaiva tava bhaktir mukhyeti bhāvaḥ |</p>\n\n<p>[328]</p>\n\n<p>phalitam āha --(page 175)</p>\n\n<lg>\n<l>taṃ tvākhilātma-dayiteśvaram āśritānāṃ</l>\n<l>sarvārtha-daṃ sva-kṛta-vid visṛjeta ko nu |</l>\n<l>ko vā bhajet kim api vismṛtaye'nu bhūtyai</l>\n<l>kiṃ vā bhaven na tava pāda-rajo-juṣāṃ naḥ || [BhP 11.29.5]</l>\n</lg>\n\n<p>tam evambhūtaṃ tvāṃ sva-kṛta-vit prasanna-vadanāmbhojaṃ padma-\ngarbhāruṇekṣaṇam [BhP 7.28.13] ity ādi-śrī-kapila-devopadeśataḥ sva-\nsaundaryādi-sphūrti-lakṣaṇaṃ svasmin kṛtaṃ tvadīyopakāraṃ yo vetti sa ko nu\nvisṛjet tac cāpi citta-baḍiśaṃ śanakair viyuṅkte [BhP 7.28.34] iti tad-\nupadiṣī̀oādhikāri-viśeṣavat parityajyate ? na ko'pīty arthaḥ | tasmād yas\ntyajati sa kṛtaghna eveti bhāvaḥ | kathambhūtaṃ tvām ? svarūpata\nevākhilānām ātmanā dayitaṃ prāṇa-koṭi-preṣṭham īśvaraṃ cety ādi | tathā\nnu vitarke, tvad-vyatiriktaṃ kim api devatāntaraṃ dharma-jñānādi-sādhanaṃ\nbhūtyai aiśvaryāya saṃsārasya vismṛtaye mokṣāya vā ko bhajeta | na ko'pīty\narthaḥ | asmākaṃ tu tat tat phalam api tva-bhakter evāntarbhūtam ity āha kiṃ\nceti | vāśabdena tatrāpy anādaraḥ sūcitaḥ | tad uktaṃ yat karmabhir yat tapasā\n[BhP 11.20.32] ity ādi |</p>\n\n<lg>\n<l>naivopayanty apacitiṃ kavayas taveśa</l>\n<l>brahmāyuṣāpi kṛtam ṛddha-mudaḥ smarantaḥ |</l>\n<l>yo'ntar bahis tanu-bhṛtām aśubhaṃ vidhunvann</l>\n<l>ācārya-caittya-vapuṣā sva-gatiṃ vyanakti || [BhP 11.29.6]</l>\n</lg>\n\n<p>he īśa ! kavayaḥ sarvajñāḥ brahma-tulyāyuṣo'pi tat-kāla-paryantaṃ\nbhajanto'pīty arthaḥ | tava kṛtam upakāram ṛddha-muda upacita-tvad-bhakti-\nparamānandāḥ santaḥ smaranto'pacitiṃ pratyupakāram ānṛṇyam iti yāvat |\ntāṃ na upayanti paśyanti | tasmān na visṛjed ity uktam | kṛtam āha - yo\nbhavān tanu-bhṛtāṃ tvat-kṛpā-bhājanatvena keṣāṃcit sakala-tanu-dhāriṇāṃ\nbahir ācārya-vapuṣā guru-rūpeṇa, antaś caittya-vapuṣā citta-sphurita-\ndhyeyākāreṇāśubhaṃ tvad-bhakti-pratiyogi sarvaṃ vidhunvan sva-gatiṃ\nsvānubhavaṃ vyanakti iti |</p>\n\n<p>|| 11.29 || śrīmad-uddhavaḥ || 326-329 ||</p>\n\n<p>[330]</p>\n\n<p>tathaiva sva-bhakter atiśayitvaṃ śrī-bhagavān api tad-anantaram uvāca | tatra\nca tādṛśān prati śuddhāṃ sva-bhaktiṃ hanta te kathayiṣyāmi [BhP 11.29.8] ity\nādi-caturbhir uktvāpy etādṛśān prati ca karuṇayā sva-bhajana-\npravartanārtham anyad-vicāritavān caturbhiḥ | yataḥ prāyaśo lokāḥ\nspardhādi-parāḥ kathañcid antarmukhatve'pi sarvāntaryāmi-rūpa-tvad-\nbhajana-mātra-jñānina ity ālocya kṛpayā teṣāṃ spardhādīn jhaṭiti\ndūrīkartuṃ svasminn evāntar-mukhī-kartuṃ ca viṣṭabhyāham idaṃ kṛtsnam\nekāṃśena sthito jagat [Gītā 10.42] ity ādy-ukta-tad-antaryāmi-rūpa-svāṃśasya\nbhajana-sthāne sva-bhajanam upadiṣṭavān | yathā --</p>\n\n<lg>\n<l>mām eva sarva-bhūteṣu bahir antar apāvṛtam |</l>\n<l>īkṣetātmani cātmānaṃ yathā kham amalāśayaḥ || [BhP 11.29.12]</l>\n</lg>\n\n<p>ṭīkā ca - antaraṅgāṃ bhaktim āha mām iti tribhiḥ | sarva-bhūteṣv ātmani\n<l>cātmānam īśvara-sthitaṃ mām eva īkṣeta ity eṣā | (page 176)</l></p>\n\n<p>kathambhūtam īśvaram ? bahir antaḥ pūrṇam ity arthaḥ | tat kutaḥ ?\napāvṛtam anāvaraṇam | tad api kutaḥ ? yathā kham anaṅgatvād vibhutvāc\ncety arthaḥ | atra mām eveti śrī-kṛṣṇa-rūpam evekṣata, na tu\nkevalāntaryāmi-rūpam ity abhiprāyeṇaivāntaraṅgāṃ bhaktim āheti\nvyākhyātam |</p>\n\n<p>[331]</p>\n\n<p>tataś ca -</p>\n\n<lg>\n<l>iti sarvāṇi bhūtāni mad-bhāvena mahā-dyute |</l>\n<l>sabhājayan manyamāno jñānaṃ kevalam āśritaḥ ||</l>\n</lg>\n\n<lg>\n<l>brāhmaṇe pukkase stene brahmaṇye'rke sphuliṅgake |</l>\n<l>akrūre krūrake caiva sama-dṛk paṇḍito mataḥ || [BhP 11.29.13-14]</l>\n</lg>\n\n<p>kevalaṃ jñānam antaryāmi-dṛṣṭim āśrito'pīti pūrvokta-prakāreṇa sarvāṇi\nbhūtāni mad-bhāvena teṣu mama śrī-kṛṣṇa-rūpasya yo bhāvo'stitvaṃ tad-\nviśiṣṭatayā manyamānaḥ sabhājayan paṇḍito mataḥ | mad-dṛṣṭyā\nbrāhmaṇādiṣu sama-dṛk samaṃ mām eva paśyatīti |</p>\n\n<p>[332]\ntataś ca nareṣv abhīkṣṇam [BhP 11.29.15] ity ādinā tādṛśa-svopāsanā-\nviśeṣasya jhaṭiti spardhādi-ksaya-lakṣaṇaṃ phalam uktvā visṛjya [BhP\n11.29.16] ityādinā tathā-dṛṣṭa-sādhanaṃ sarva-namaskāram upadiśya yāvat\n[BhP 11.29.17] ity ādinā tādṛśopāsanāyā avadhiṃ ca sarvatra svataḥ sva-\nsphūrtim uktvā sarvaṃ [BhP 11.29.18] ity ādinā --</p>\n\n<lg>\n<l>navyavad dhṛdaye yaj jño brahmaitad brahma-vādibhiḥ |</l>\n<l>na muhyanti na śocanti na hṛṣyanti yato gatāḥ || [BhP 4.30.20]</l>\n</lg>\n\n<p>iti pracetasaḥ prati śrī-bhagavad-vākye taṭ-ṭīkāyāṃ ca tasya bhagavataḥ\npratipada-navya-sphūrtir eva brahmetīti yad uktaṃ tad eva tat phalam ity\nuktvā, yad vā katham anyāvatārasya brahmatā bhavatīti gopāla-tāpanī-\nprasiddha-brahmety-abhidhāna-narākṛti-para-brahma-rūpa-sphūrtis tat-\nphalam ity uktvā tenaiva tādṛśopāsanāṃ sarvordhvam api praśaṃsati -</p>\n\n<lg>\n<l>ayaṃ hi sarva-kalpānāṃ sadhrīcīno mato mama |</l>\n<l>mad-bhāvaḥ sarva-bhūteṣu mano-vāk-kāya-vṛttibhiḥ || [BhP 11.29.19]</l>\n</lg>\n\n<p>sarva-kalpānāṃ sarvopāyānāṃ sadhrīcīnaḥ samīcīnaḥ | mad-bhāvo mama\nśrī-kṛṣṇa-rūpasya bhāvanā |</p>\n\n<p>[333]</p>\n\n<p>etac ca śrī-kṛṣṇa-bhajanasyāntaryāmi-bhajanād apy ādhikyaṃ śrī-\ngītopasaṃhārānusāreṇaivoktam --</p>\n\n<lg>\n<l>īśvaraḥ sarva-bhūtānāṃ hṛddeśe'rjuna tiṣṭhati |</l>\n<l>bhrāmayan sarvabhūtāni yantrārūḍhāni māyayā ||</l>\n</lg>\n\n<lg>\n<l>tam eva śaraṇaṃ gaccha sarvabhāvena bhārata |</l>\n<l>tatprasādāt parāṃ śāntiṃ sthānaṃ prāpsyasi śāśvatam ||</l>\n</lg>\n\n<lg>\n<l>iti te jñānam ākhyātaṃ guhyād guhyataraṃ mayā |</l>\n<l>vimṛśyaitad aśeṣeṇa yathecchasi tathā kuru ||</l>\n</lg>\n\n<lg>\n<l>page 177)</l>\n<l>sarva-guhyatamaṃ bhūyaḥ śṛṇu me paramaṃ vacaḥ |</l>\n<l>iṣṭo'si me dṛḍham iti tato vakṣyāmi te hitam ||</l>\n</lg>\n\n<lg>\n<l>man-manā bhava mad-bhakto mad-yājī māṃ namaskuru |</l>\n<l>mām evaiṣyasi satyaṃ te pratijāne priyo'si me ||</l>\n</lg>\n\n<p>sarva-dharmān parityajya mām ekaṃ śaraṇaṃ vraja |\n<l>ahaṃ tvā sarva-pāpebhyo mokṣayiṣyāmi mā śucaḥ || [Gītā 18.61-66] iti |</l></p>\n\n<p>atra ca guhyaṃ pūrvādhyāyoktaṃ jñānam | guyataram antaryāmi-jñānam |\nsarva-guhyatamaṃ tan-manastvādi-lakṣaṇaṃ tad-eka-śaraṇatva-lakṣaṇaṃ ca\ntad-upāsanam iti samānam | evaṃ śrī-gītāsv eva navamādhyāye'pi --</p>\n\n<lg>\n<l>idaṃ tu te guhyatamaṃ pravakṣyāmy anasūyave |</l>\n<l>jñānaṃ vijñāna-sahitaṃ yaj jñātvā mokṣyase'śubhāt || [Gītā 9.1]</l>\n</lg>\n\n<p>rāja-vidyā rāja-guhyam [Gītā 9.2] ity ādinā vakṣyamānārthaṃ praśasya śrī-\nkṛṣṇa-rūpa-sva-bhajana-śraddhā-hīnān nindaṃs tac-chraddhāvataḥ\npraśastavān svayam eva | yathā -</p>\n\n<lg>\n<l>avajānanti māṃ mūḍhā mānuṣīṃ tanum āśritam |</l>\n<l>paraṃ bhāvam ajānanto mama bhūta-maheśvaram ||</l>\n</lg>\n\n<lg>\n<l>moghāśā mogha-karmāṇo mogha-jñānā vicetasaḥ |</l>\n<l>rākṣasīm āsurīṃ caiva prakṛtiṃ mohinīṃ śritāḥ ||</l>\n</lg>\n\n<p>mahātmānas tu māṃ pārtha daivīṃ prakṛtim āśritāḥ |\n<l>bhajanty ananya-manaso jñātvā bhūtādim avyayam || [Gītā 9.11-13] iti |</l></p>\n\n<p>mām eva anādareṇa mānuṣīṃ tanum āśritaṃ jānantīty arthaḥ | tasmāt\nsarvāntaryāmi-bhajanād apy uttamatvena tad-anantaraṃ ca sarva-guhyatamam\nity atra sarva-grahaṇāt sarvata uttamatvena śrī-kṛṣṇa-bhajane siddhe tad-\navatārāntara-bhajanāt sutarām evottamatā sidhyati | atha tām eva\nkaimutyenāpy āha --</p>\n\n<lg>\n<l>yo yo mayi pare dharmaḥ kalpyate niṣphalāya cet |</l>\n<l>tad-āyāso nirarthaḥ syād bhayāder iva sattama || [BhP 11.29.21]</l>\n</lg>\n\n<p>mayi mad-arpitatvena kṛto yo you dharmo veda-vihitaḥ sa sa yadi niṣphalāya\nphalābhāvāya kalpyate phala-kāmanayā nārpyata ity arthaḥ | tadā tatra\ntatrāyāsaḥ śrāntir anirarthaḥ syād vyartho na bhavati | niṣphalāyeti viśeṣaṇaṃ\nphala-bhogādi-rūpa-tad-bhakty-antarāyābhāvenānirarthatātiśaya-tātparyam |\ntatrānirarthatve kaimutyena śrī-kṛṣṇa-lakṣaṇasya svasyāsādhāraṇa-\nbhajanīyatā-vyañjako dṛṣṭānto bhayāder iveti | yathā kaṃsādau mat-\nsambandha-mātreṇa bhayāder apy āyāso nirartho na bhavati mokṣa-\nsampādakatvād ity arthaḥ |</p>\n\n<p>[334]</p>\n\n<p>atha śrīmad-uddhavavat śrī-kṛṣṇaikānugatānāṃ sādhanatve sādhyatve ca\nsvayaṃ śrī-kṛṣṇa-rūpa eva paramopādeya ity āha -- (page 178)</p>\n\n<p>jñāne karmaṇi yoge ca vārtāyāṃ daṇḍa-dhāraṇe\n<l>yāvān artho nṛṇāṃ tāta tāvāṃs te'haṃ catur-vidhaḥ || [BhP 11.29.33]</l></p>\n\n<p>jñānādau yāvān dharmādi-lakṣaṇaś caturvidho'rthas tāvān sarvo'py aham\neva | tatra jñāne mokṣaḥ | karmaṇi dharmaḥ kāmaś ca | yoge nānā-vidha-\nsiddhi-lakṣaṇo laukiko vārtāyāṃ daṇḍa-dhāraṇe ca nānā-vidha-laukikaś\ncārtha iti caturvidhatvaṃ jñeyam |</p>\n\n<p>|| 11.29 || śrī-bhagavān || 330-334 ||</p>\n\n<p>[335]</p>\n\n<p>punar evam eva śrīmad-uddhavo'pi prārthitavān -</p>\n\n<p>namo'stu te mahā-yogin prapannam anuśādhi mām\n<l>yathā tvac-caraṇāmbhoje ratiḥ syād anapāyinī || [BhP 11.29.40]</l></p>\n\n<p>ṭīkā ca - evaṃ yadyapi tvayā bahu kṛtaṃ tathāpy etāvat prārthaya ity āha\nnamo'stv iti | anuśādhi anuśikṣaya | anuśāsanīyatvam evāha yatheti | muktāv\napy anapāyinī ity eṣā |</p>\n\n<p>|| 11.29 || śrīmān uddhavaḥ || 335 ||</p>\n\n<p>[336]</p>\n\n<p>ataevānyatrāy abhiprāyāya -</p>\n\n<lg>\n<l>yathā tvām aravindākṣa yādṛśaṃ vā yad-ātmakam |</l>\n<l>dhyāyen mumukṣur etan me dhyānaṃ tvaṃ vaktum arhasi || [BhP 11.14.31]</l>\n</lg>\n<p>ṭīkā ca - mumukṣus tvāṃ yathā dhyāyet tan me vakutm arhasi jijñāsoḥ\nkathanāya me | punar etat tvad-dāsyam eva puruṣārthaḥ | na tu dhyānena\n<l>kṛtyam astīti | tad uktam tvayopabhukta-srag-gandha [BhP 11.6.31] ity-ādi ity</l>\neṣā |</p>\n\n<p>|| 11.14 || śrīmān uddhavaḥ || 336 ||</p>\n\n<p>[337]</p>\n\n<p>tasya sarvāvatārāvatāriṣv aprakaṭitaṃ parama-śubha-svabhāvatvaṃ ca\nsmṛtvāha --</p>\n\n<lg>\n<l>aho bakī yaṃ stana-kāla-kūṭaṃ</l>\n<l>jighāṃsayāpāyayad apy asādhvī |</l>\n<l>lebhe gatiṃ dhātry-ucitāṃ tato'nyaṃ</l>\n<l>kaṃ vā dayāluṃ śaraṇaṃ vrajema || [BhP 3.2.23]</l>\n</lg>\n<p>dhātryā yā ucitā gatis tām eva ||</p>\n\n<p>|| 3.2 || sa eva || 337 ||</p>\n\n<p>[338]</p>\n\n<p>atha gokule'pi śrīmad-vraja-vadhū-sahita-rāsādi-līlātmakasya parama-\nvaiśiṣṭyam āha -</p>\n\n<lg>\n<l>vikrīḍitaṃ vraja-vadhūbhir idaṃ ca viṣṇoḥ</l>\n<l>śraddhānvito yaḥ śṛṇuyād atha varṇayed vā |</l>\n<l>bhaktiṃ parāṃ bhagavati parilabhya kāmaṃ</l>\n<l>hṛd-rogam āśv apahinoty acireṇa dhīraḥ || [BhP 10.33.39]</l>\n</lg>\n\n<p>ca-kārād anyac ca | atheti vātha | śṛṇuyād vā varṇayed vā | upalakṣaṇaṃ\ncaitad dhyānādeḥ | parāṃ yataḥ parā nānyā kutracid vidyate tādṛśīm | hṛd-\nrogaṃ kāmādikam api śīghram eva tyajati | atra sāmānyato'pi paramatva-\nsiddhes tatrāpi parama-śreṣṭha-śrī-rādhā-saṃvalita-līlā-maya-tad-bhajanaṃ\ntu paramatamam eveti svataḥ sidhyati | kintu rahasya-līlā tu pauruṣa-\nvikāravad indriyaiḥ pitṛ-putra-dāsa-bhāvaiś ca nopāsyā (page 179) svīya-\nbhāva-virodhāt | rahasyatvaṃ ca tasyāḥ kvacid alpāṃśena kvacit tu\nsarvāṃśeneti jñeyam |</p>\n\n<p>|| 10.33 || śrī-śukaḥ || 338 ||</p>\n\n<p>[339]</p>\n\n<p>tatra te bhakti-mārgāḥ darśitāḥ | atra ca śrī-guroḥ śrī-bhagavato vā prasāda-\nlabdhaṃ sādhana-sādhya-gataṃ svīya-sarvasva-bhūtaṃ yat kim api rahasyaṃ tat\ntu na kasmaicit prakāśanīyam | yathāha -</p>\n\n<lg>\n<l>naitat parasmā ākhyeyaṃ pṛṣṭayāpi kathañcana |</l>\n<l>sarvaṃ sampadyate devi deva-guhyaṃ susaṃvṛtam || [BhP 8.17.20]</l>\n</lg>\n\n<p>sampadyate phaladaṃ bhavati |</p>\n\n<p>|| 8.17 || śrī-viṣṇur aditim || 339 ||</p>\n\n<p>[340]</p>\n\n<p>tad evaṃ sādhanātmikā bhaktir darśitā | tatra siddhi-kramaś ca śrī-\nsūtopadeśārambhe śuśrūṣoḥ śraddadhānasya [BhP 1.2.16] ity ādinā darśitaḥ |\nyathā ca śrī-nārada-vākye ahaṃ purātīta-bhave'bhavam [BhP 1.5.23] ity\nādau | yathā ca śrī-kapila-deva-vākye satāṃ prasaṅgān mama vīrya-saṃvidaḥ\n[BhP 3.25.22] ity ādau | atra kaivalya-kāmāyāṃ bhaktyā pumān jāta-virāgaḥ\n[BhP 3.25.23] ity ādinā | śuddhāyāṃ naikātmatāṃ me spṛhayanti kecit [BhP\n3.25.31] ity ādinā kramo jñeyaḥ | tathā śuddhāyām eva śrī-prahlāda-kṛta-\ndaitya-bālānuśāsane guru-śuśrūṣayā [BhP 7.7.25] ity ādinā | tam evaṃ\nkramam eva saṅkṣipya sa-dṛṣṭāntam āha --</p>\n\n<lg>\n<l>bhaktiḥ pareśānubhavo viraktir</l>\n<l>anyatra caiṣa trika eka-kālaḥ |</l>\n<l>prapadyamānasya yathāśnataḥ syus</l>\n<l>tuṣṭiḥ puṣṭiḥ kṣud-apāyo'nu-ghāsam ||</l>\n</lg>\n\n<lg>\n<l>ity acyutāṅghriṃ bhajato'nuvṛttyā</l>\n<l>bhaktir viraktir bhagavat-prabodhaḥ |</l>\n<l>bhavanti vai bhāgavatasya rājaṃs</l>\n<l>tataḥ parāṃ śāntim upaiti sākṣāt || [BhP 11.2.42-43]</l>\n</lg>\n\n<p>ṭīkā ca - prapadyamānasya hariṃ bhajataḥ puṃso bhaktiḥ prema-lakṣaṇā\npareśānubhavaḥ premāspada-bhagavad-rūpa-sphūrtis tayā nirvṛtasya\ntato'nyatra gṛhādiṣu viraktir ity eṣā | trika eka-kālo bhajana-sama-kāla eva\nsyāt | yathāśnato bhuñjānasya tuṣṭiḥ sukhaṃ puṣṭir udara-bharaṇaṃ kṣn-\nnivṛttiś ca pratigrāsaṃ syuḥ | upalakṣaṇam etat pratisiktham api yathā syus\ntadvat | evam evaikasmin bhajane kiñcit premādi-trike jāyamāna anuvṛttyā\nbhajataḥ parama-premādi jāyate bahu-grāsa-bhojina iva parama-tuṣṭy-ādi |\ntataś ca bhagavat-prasādena kṛtārtho bhavatīty āha - ity acyutāṅghrim ity\neṣā |</p>\n\n<p>śāntiṃ kṛtārthatvam | sākṣād antar bahiś ca prakaṭita-parama-\npuruṣārthatvād avyavadhānenaivety arthaḥ | pūrva-padya-bhakty-ādīnāṃ\ntuṣṭy-ādayaḥ krameṇaiva dṛṣṭāntā jñeyāḥ | uttaratrāpy etat-krameṇa\nbhakti-tuṣṭyoḥ sukhaika-rūpatvāt puṣṭy-anubhavayor ātma-bharaṇaika-\nrūpatvāt | kṣud-apāya-viraktyoḥ śānty-eka-rūpatvāt | yadyapi\nbhuktavato'nne'pi vaitṛṣṇyaṃ jāyate bhagavad-anubhavinas tu viṣayāntara eveti\nvaidharmyam | tathāpi vastv-antara-vaitṛṣṇyāṃśa eva dṛṣṭānto gamyata iti ||</p>\n\n<p>|| 11.2 || śrī-kavir nimim || 340 ||</p>\n\n<p>tad etad vyākhyātam abhidheyam | atrānyo'pi viśeṣaḥ śāstra-mahājana-\ndṛṣṭy-anusandheyaḥ |</p>\n\n<p>(page 180)</p>\n\n<lg>\n<l>guruḥ śāstraṃ śraddhā rucir anugatiḥ siddhir iti me</l>\n<l>yad etat tat sarvaṃ caraṇa-kamalaṃ rājati yayoḥ |</l>\n<l>kṛpā-mādhvīkena snapita-nayanāmbhoja-yugalau</l>\n<l>sadā rādhā-kṛṣṇāv śaraṇa-gatī tau mama gatiḥ ||</l>\n</lg>\n\n<p>iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-\n<lg>\n<l>bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-</l>\n<l>śrī-rūpa-sanātanānuśāsana-bhāratī-garbhe śrī-bhāgavata-sandarbhe śrī-</l>\n<l>bhakti-sandarbho nāma pañcamaḥ sandarbhaḥ ||</l>\n</lg></p>\n\n<p>samāptaś cāyaṃ śrī-bhakti-sandarbhaḥ ||</p>\n\n<p>[*ENDNOTE #1] Not found.\n[*ENDNOTE #2] vāta-vāsanā ye munayo or ṛṣayaḥ |\n<lg>\n<l>[*ENDNOTE #3] Jīva's reading has aṅgirasa-śākhādhyāpakena. He also</l>\n<l>skips mention of the tāpanīyopaniṣad-adhyāpaka.</l>\n<l>[*ENDNOTE #4] avaiṣṇavopadiṣṭena mantreṇa na parā gatiḥ ||</l>\n</lg></p>\n\n<lg>\n<l>avaiṣṇavopadiṣṭaṃ cet pūrva-mantra-varaṃ dvayam |</l>\n<l>punaś ca vidhinā samyak vaiṣṇavād grāhayed guroḥ || [PadmaP 6.226.1-2]</l>\n</lg>\n<p>[*ENDNOTE #5] In HBV 11.615, these verses are attributed to the Gautamīya-\ntantraī</p>\n\n</div>\n<div type='saṃdarbha' n='6'>\n<p>śrī-prīti-sandarbhaḥ</p>\n\n<lg>\n<l>tau santoṣayatā santau śrīla-rūpa-sanātanau |</l>\n<l>dākṣiṇātyena bhaṭṭena pnuar etad vivicyate ||o||</l>\n</lg>\n\n<lg>\n<l>tasyādyaṃ granthanālekhaṃ krāntam utkrānta-khaṇḍitam |</l>\n<l>paryālocyātha paryāyaṃ kṛtvā likhati jīvakaḥ ||o||</l>\n</lg>\n\n<p>[1]</p>\n\n<p>atha prīti-sandarbho lekhyaḥ | iha khalu śāstra-pratipādyaṃ parama-tattvaṃ\nsandarbha-catuṣṭayena pūrvaṃ sambaddham | tad-upāsanā ca tad-anantara-\nsandarbheṇābhihitā | tat-krama-prāptatvena prayojanaṃ khalv adhunā\nvivicyate |</p>\n\n<p>puruṣa-prayojanaṃ tāvat sukha-prāptir duḥkha-nivṛttiś ca | śrī-bhagavat-\nprītau tu sukhatvaṃ duḥkha-nivartakatvaṃ cātyantikam iti | etad uktaṃ bhavati\nyat khalu parama-tattvaṃ śāstra-pratipādyatvena pūrvaṃ nirṇītaṃ, tad eva sad-\nananta-paramānandatvena siddham | śrutāv api saiṣānandasya mīmāṃsā\nbhavati ity ārabhya mānuṣānandataḥ prājātyānanda-paryantaṃ daśa-kṛtvaḥ\nśata-guṇitatayā krameṇa teṣām ānandotkarṣa-parimāṇaṃ pradarśya punaś\nca tato'pi śata-guṇatvena para-brahmānandaṃ pradarśyāpy aparitoṣāt yato\nvāco nivartante ity ādi ślokena tad-ānandasyānantyatvam eva sthāpitaṃ\nvilakṣaṇatvaṃ ca | ko hy evānyāt kaḥ prāṇyāt yad eṣa ākāśa ānando na syād\nity anena nānā-svarūpa-dharmato'pi tasya kevalānanda-svarūpatvam eva ca\ndarśitam | tathābhūta-mārtaṇḍādi-maṇḍalasya kevala-jyotiṣṭvavat |</p>\n\n<p>atha jīvaś ca tadīyo'pi taj-jñāna-saṃsargābhāva-yuktatvena tan-māyā-\nparābhūtaḥ sann ātma-svarūpa-jñāna-lopān māyā-kalpitopādhyāveśāc\ncānādi-saṃsāra-duḥkhena sambadhyata iti paramātma-sandarbhādāv eva\nnirūpitam asti | tata idaṃ labhyate parama-tattva-sākṣātkāra-lakṣaṇaṃ taj-\njñānam eva paramānanda-prāptiḥ | saiva parama-puruṣārtha iti |\nsvātmājñāna-nivṛttiḥ duḥkhātyanta-nivṛttiś ca nidāne tad-ajñāne gate sati\nsvata eva sampadyate | pūrvasyāḥ parama-tattva-svaprakāśatābhivyakti-\nlakṣaṇa-mātrātmakatvād uttarasyāś ca dhvaṃsābhāva-rūpatvād\nanaśvaratvam | uktaṃ ca pūrvasyāḥ parama-puruṣārthatvaṃ dharmasya hy\napavargasya ity ādinā [BhP 1.2.9],</p>\n\n<p>tac-chraddadhānā munayo jñāna-vairāgya-yuktayā |\n<l>paśyanty ātmani cātmānaṃ bhaktyā śruta-gṛhītayā || ity antena [BhP 1.2.12] |</l></p>\n\n<p>svataḥ sarva-duḥkha-nivṛttiś ca tatraivoktā - bhidyate hṛdaya-granthir [BhP\n1.2.13] ity ādinā | śrī-viṣṇu-purāṇe ca -</p>\n\n<p>nirastātiśayāhlāda-sukha-bhāvaika-lakṣaṇā |\n<l>bheṣajaṃ bhagavat-prāptir ekāntātyantikī matā || [ViP 6.5.59] iti |</l></p>\n\n<p>śrutau ca - ānandaṃ brahmaṇo vidvān na bibheti kutaścaneti [TaittU 2.4.1] |\neṣa eva ca mukti-śabdārthaḥ | saṃsāra-bandha-ccheda-pūrvakatvāt | yathoktaṃ\nśrī-sūtena -</p>\n\n<p>yadaivam etena viveka-hetinā\nmāyā-mayāhaṅkaraṇātma-bandhanam |\nchittvācyutātmānubhavo 'vatiṣṭhate\n<l>tam āhur ātyantikam aṅga samplavam || [BhP 12.4.34] iti |</l></p>\n\n<p>acyutākhye ātmani paramātmani anubhavo yasya tathābhūtaḥ san avatiṣṭhate\nyat tam ātyantikaṃ samplavaṃ muktim āhur ity arthaḥ |</p>\n\n<p>atha muktir hitvānyathā-rūpaṃ svarūpeṇa vyavasthitir ity [BhP 2.10.6] etad api\ntat-tulyārtham eva | yataḥ svarūpeṇa vyavasthitir nāma svarūpa-sākṣātkāra\nucyate | tad-avasthāna-mātrasya saṃsāra-daśāyām api sthitatvāt | anyathā-\nrūpatvasya ca tad-ajñāna-mātrārthatvena tad-dhānau taj-jñāna-paryavasānāt |\nsvarūpaṃ cātra mukhyaṃ paramātma-lakṣaṇam eva | raśmi-paramāṇūnāṃ\nsūrya iva sa eva hi jīvānāṃ paramo'ṃśi-svarūpaḥ | yathoktaṃ brahmāṇaṃ prati\nśrīmatā garbhodaśāyinā -</p>\n\n<p>yadā rahitam ātmānaṃ bhūtendriya-guṇāśayaiḥ |\n<l>svarūpeṇa mayopetaṃ paśyan svārājyam ṛcchati || [BhP 3.9.33] iti |</l></p>\n\n<p>upetaṃ yuktam ity evākliṣṭo'rthaḥ | jīva-svarūpasyaiva gauṇānandatvaṃ\n<l>darśitam | tasmāt priyatamaḥ svātmety uktvā [BhP 10.14.54] -</l></p>\n\n<lg>\n<l>kṛṣṇam enam avehi tvam ātmānam akhilātmanām |</l>\n<l>jagad-dhitāya so'py atra dehīvābhāti māyayā || ity anena [BhP 10.14.55],</l>\n</lg>\n\n<p>jīva-parayor abheda-vādas tu paramātma-sandarbhādau viśeṣato'pi\nparihṛto'sti | ataeva niradhārayac chrutiḥ raso vai saḥ rasaṃ hy evāyaṃ\nlabdhvānandī bhavati [Taitt 2.7.1] iti | atrāṃśenāṃśi-prāptiś ca dvidhā\nyojanīyā | tatrādyā brahma-prāptir māyā-vṛtty-avidyā-nāśānantaraṃ kevala-\ntat-svarūpa-śakti-lakṣaṇa-tad-vijñānāvirbhāva-mātram | sā ca sva-sthāna eva\nvā syāt | krameṇa sarva-loka-sarvāvaraṇātikramānantaraṃ vā syāt | upāsanā-\nviśeṣānusāreṇa | dvitīyā bhagavat-prāptiś ca tasya vibhor apy asarva-\nprakaṭasyatasminn evāvirbhāvena | vibhunāpi vaikuṇṭhe sarva-prakaṭena\ntenācintya-śaktinā sva-caraṇāravinda-sānnidhya-prāpaṇayā ca |</p>\n\n<p>tad evaṃ sthite, sā ca muktir utkrānta-daśāyāṃ jīva-daśāyām api bhavati |\nutkrāntasyopādhy-abhāve'pi tadīya-svaprakāśatā-lakṣaṇa-\ndharmāvyavadhānasyaitat-sākṣātkāra-rūpatvāt | jīvatas tat-sākṣātkāreṇa\nmāyā-kalpitasyānyathā-bhāvasya mithātvāvabhāsāt saiṣā muktir\nevātyantika-puruṣārthatayopadiśyate -</p>\n\n<lg>\n<l>tatrāpi mokṣa evārtha ātyantikatayeṣyate |</l>\n<l>traivargyo 'rtho yato nityaṃ kṛtānta-bhaya-saṃyutaḥ || [BhP 4.22.35]</l>\n</lg>\n\n<p>iti śrī-pṛthuṃ prati śrī-sanat-kumāreṇa | śrutiś ca - yenāhaṃ nāmṛtaḥ syāṃ\nkim ahaṃ tena kuryām [BAU 2.4.3] iti | tad evaṃ parama-tattva-\nsākṣātkārātmakasya tasya mokṣasya parama-puruṣārthatve sthite punar\nvivicyate | tac ca paramaṃ tattvaṃ dvidhāvirbhavati | aspaṣṭa-viśeṣatvena\nspaṣṭa-svarūpa-bhūta-viśeṣatvena ca | tatra brahmākhyāspaṣṭa-viśeṣa-para-\ntattva-sākṣātkārato'pi bhagavat-paramātmādy-ākhya-spaṣṭa-viśeṣa-tat-\nsākṣātkārasyotkarṣaṃ bhagavat-sandarbhe [87] -</p>\n\n<lg>\n<l>jijñāsitam adhītaṃ ca brahma yat tat sanātanam |</l>\n<l>tathāpi śocasy ātmānam akṛtārtha iva prabho || [BhP 1.5.4]</l>\n</lg>\n\n<p>ity ādi-prakaraṇa-praghaṭṭakena darśitavān asmi | atrāpi vacanāntaraṃ\ndarśayiṣyāmi | tasmāt paramātmatvādi-lakṣaṇa-nānāvastha-bhagavat-\nsākṣātkāra eva tatrāpi paramaḥ | tatra saty api nirupadhi-prīty-āspadatva-\nsvabhāvasya tasya svarūpa-dharmāntara-vṛnda-sākṣātkṛtau paramatve prīti-\nbhakty-ādi-saṃjñaṃ priyatva-lakṣaṇa-dharma-viśeṣa-sākṣātkāram eva\nparamatamatvena manyante | tayā prītyaivātyantika-duḥkha-nivṛttiś ca | yāṃ\nprītiṃ vinā tat-svarūpasya tad-dharmāntara-vṛndasya ca sāksātkāro na\nsampadyate | yatra sā tatrāvaśyam eva sampadyate | yāvaty eva prīti-sampattis\ntāvaty eva tat-sampattiḥ | sampadyamāne sampanne ca tasmin sādhikam\nāvirbhavati | tad etat sarvam api yuktam eva | parama-sukhaṃ khalu bhagavatas\ntad-guṇa-vṛndasya ca svarūpam | sukhaṃ ca nirupādhi-prīty-āspadam | tatas\ntad-anubhave prīter eva mukhyatvam iti | tasmāt puruṣeṇa saiva\nsarvadānveṣitavyeti puruṣa-prayojanatvaṃ tatraiva paramatamam iti sthitam |\nkrameṇodāhriyate |</p>\n\n<p>tatra saty apīty ādikam -</p>\n\n<p>sarvaṃ mad-bhakti-yogena mad-bhakto labhate 'ñjasā\n<l>svargāpavargaṃ mad-dhāma kathañcid yadi vāñchati || [BhP 11.20.33]</l></p>\n\n<p>ity ādi śrī-bhagavad-vākyādau | tayety ādikam |</p>\n\n<p>prītir na yāvan mayi vāsudeve\n<l>na mucyate deha-yogena tāvat | [BhP 5.5.6] iti śrī-ṛṣabhadeva-vākye |</l></p>\n\n<p>yām ity ādikaṃ -</p>\n\n<p>bhaktyāham ekayā grāhyaḥ\n<l>śraddhayātmā priyaḥ satām | [BhP 11.14.21] iti śrībhagavad-vākye |</l></p>\n\n<p>sampadyamāne ity ādikaṃ -\nmad-rūpam advayaṃ brahma madhyādyanta-vivarjitam |\nsva-prabhaṃ saccidānandaṃ bhaktyā jānāti cāvyayam || iti vāsudevopaniṣadi |</p>\n\n<p>yatretyādikaṃ -\nbhaktir evainaṃ nayati, bhaktir evainaṃ darśayati\nbhakti-vaśaḥ puruṣo bhaktir eva bhūyasī || iti māṭhara-śrutau |\nyāvatītyādikam -</p>\n\n<lg>\n<l>bhaktiḥ pareśānubhavo viraktir</l>\n<l>anyatra caiṣa trika eka-kālaḥ |</l>\n<l>prapadyamānasya yathāśnataḥ syus</l>\n<l>tuṣṭiḥ puṣṭiḥ kṣud-apāyo 'nu-ghāsam || kavi-yogeśvara-vākye [BhP 11.2.42]</l>\n</lg>\n\n<p>evaṃ tat tvam asi [ChU 6.8.7] ity-ādi-śāstram api tat-prema-param eva jñeyam |\ntvam evāmuka itivat | kiṃ ca loka-vyavahāro'pi tat-para eva dṛśyate | sarve hi\nprāṇinaḥ prīti-tātparyakā eva | tad-artham ātma-vyayāder api darśanāt |\nkintu yogya-viṣayam alabdhvā tais tatra tava sā parivarjyate | ataḥ sarvair eva\nyoga-tad-viṣaye'nveṣṭum iṣṭe sati śrī-bhagavaty eva tasyāḥ paryavasānaṃ\nsyād iti | tad evaṃ bhagavat-prīter eva parama-puruṣārthatve samarthite\nsādhūktaṃ ôatha prīti-sandarbho lekhyaö ity ādi |</p>\n\n<p>sa eṣa eva parama-puruṣārthaḥ krama-rītyā sarvopari darśayituṃ\nsaṃdṛbhyate | tatrokta-lakṣaṇasya mukti-sāmānyasya śāstra-prayojanatvam\nāha - sarva-vedāntety ādau kaivalyaika-prayojanam iti [BhP 12.13.12] | kevalaḥ\nśuddhaḥ tasya bhāvaḥ kaivalyam | tad ekam eva prayojanaṃ parama-\npuruṣārthatvena pratipādyaṃ yasya tad idaṃ śrī-bhāgavatam iti pūrva-\nślokasthenānvayaḥ | doṣa-mūlaṃ hi jīvasya parama-tattva-jñānābhāva evety\nuktam - bhayaṃ dvitīyābhiniveśataḥ syād ity ādau [BhP 12.2.37], īśād\napetasyety ādibhiḥ | atas taj-jñānam eva śuddhatvam iti kaivalya-śabdasyātra\npūrvavat tad-anubhava eva tāt-paryam |</p>\n\n<p>athavā kaivalya-śabdena paramasya svabhāva evocyate | yathā skānde -</p>\n\n<p>brahmeśānādibhir devair yat prāptuṃ naiva śakyate |\nsa yat svabhāvaḥ kaivalyaṃ sa bhavān kevalo hare || iti |</p>\n\n<p>kvacit svārthika-tad-dhitāntena kaivalya-śabdenāpi parama ucyate | yathā śrī-\ndattātreya-śikṣāyāṃ -</p>\n\n<p>parāvarāṇāṃ parama āste kaivalya-saṃjñitaḥ |\n<l>kevalānubhavānanda-sandoho nirupādhikaḥ || iti [BhP 11.9.18] |</l></p>\n\n<p>tathāpy ubhayathaiva tad-anubhava eva tāt-paryam | tat-svabhāvam eva vā |\ntam evānubhāvayitum idaṃ śāstraṃ pravṛttam ity arthaḥ |</p>\n\n<p>|| 12.13 || śrī-sūtaḥ || 1 ||</p>\n\n<p>[2]</p>\n\n<p>tathā cānyatra -</p>\n\n<lg>\n<l>etāvān eva manujair yoga-naipuṇya-buddhibhiḥ |</l>\n<l>svārthaḥ sarvātmanā jñeyo yat-parātmaika-darśanam || [BhP 6.16.63]</l>\n</lg>\n\n<p>ṭīkā ca - na cātaḥ paraḥ puruṣo'stītyāha etāvān iti | parasyātmana ekaṃ\ndarśanam iti yat etāvān evety eṣā | paramātmanaḥ kevalasya darśanam iti\nvā |</p>\n\n<p>|| 6.16 || śrī-śaṅkarṣaṇaś citreketum || 2 ||</p>\n\n<p>[3]</p>\n\n<p>saiṣā hi muktir utkrānta-daśāyāṃ dvidhā bhavati sadya eva ca, krama-rītyā\nca | tatra pūrvā | dvitīye sthiraṃ sukhaṃ cāsanam [BhP 2.2.15] ity ādi\nprakaraṇānte visṛjet paraṃ yata ity atra [BhP 2.2.21] | uttarā ca tad-anantaraṃ\nyadi prayāsyan nṛpa pārameṣṭyam ity ādau [BhP 2.2.22] tenātmanātmānam\nupaiti śāntam ity atra [BhP 2.2.31] | jīvad-daśāyām api sā tu tad-viśeṣaṣv\nagrato darśanīyā | tatra brahma-sākṣātkāra-lakṣaṇāṃ jīvan-muktim āha -</p>\n\n<lg>\n<l>yatreme sad-asad-rūpe pratiṣiddhe sva-saṃvidā |</l>\n<l>avidyayātmani kṛte iti tad-brahma-darśanam || [BhP 1.3.33]</l>\n</lg>\n\n<p>yatra yasmin darśane sthūla-sūkṣma-rūpe śarīre sva-saṃvidā jīvātmanaḥ\nsvarūpa-jñānena pratiṣiddhe bhavataḥ | kena prakāreṇa ? vastuta ātmani te\nna sta eva kintv avidyayaivātmani kṛte adhyaste iti etat prakāreṇety arthaḥ |\ntad brahma-darśanam iti yat-tador anvayaḥ | brahmaṇo darśanaṃ\nsākṣātkāraḥ | yatra sva-saṃvidety uktyā jīva-svarūpa-jñānam api tad-āśrayam\neva bhavati iti | tathā kevala-sva-saṃvidā te niṣiddhe na bhavata iti ca\njñāpitam | tataś ca jīvata evāvidyā-kalpita-māyā-kārya-sambandha-\nmithyātva-jñāpaka-jīva-svarūpa-sākṣātkāreṇa tādātmyāpanna-brahma-\nsākṣātkāro jīvan-mukti-viśeṣa ity arthaḥ ||</p>\n\n<p>||1.3|| śrī-sūtaḥ || 3 ||</p>\n\n<p>[4]</p>\n\n<p>īdṛśam eva tan-mukti-lakṣaṇaṃ śrī-kāpileye muktāśrayam (BhP 3.28.35-38)\nity ādi-catuṣṭaye darśitam | tatra hi pratinivṛtta-guṇa-pravāhaḥ san ātmānam\nparmātmānam īkṣata iti muktāśrayam ity ādau sva-svarūpa-bhūte mahimni\navasthito niṣṭhāṃ prāptaḥ sann upalabdha-parātma-kāṣṭha iti so'py etayety\nādau svarūpaṃ jīva-brahmaṇo yāthātmyaa-madhyagamad iti dehaṃ cety\nādau | evaṃ pratibuddha-vastur iti deho'pīty ādau ceti | tasmād asya\nprārabdha-karma-mātrāṇām anabhiniveśenaiva bhogaḥ | evam evoktaṃ tatra\nko mohaḥ kaḥ śoka ekatvam anupaśyata iti (Īśopaniṣad 7) |</p>\n\n<p>athāntimāṃ brahma-sākṣātkāra-lakṣaṇāṃ muktim āha -</p>\n\n<lg>\n<l>yady eṣoparatā devī māyā vaiśāradī matiḥ |</l>\n<l>sampanna eveti vidur mahimni sve mahīyate || (BhP 1.3.34)</l>\n</lg>\n\n<p>eṣā jīvan-mukti-daśāyāṃ sthitā viśāradena parameśvareṇa dattā devī\ndyotamānā matir vidyā tad-rūpā yā māyā svarūpa-śakti-vṛtti-bhūta-\nvidyāvirbhāva-dvāra-lakṣaṇā sattvamayī māyā-vṛttiḥ sā yadi uparatā nivṛttā\nbhavati | tadā vyavadhānābhāsasyāpi rāhityāt sampanno labdha-\nbrahmānanda-sampattir eveti vidur munayaḥ | tataś ca tat-sampatti-lābhāt sve\nmahimni svarūpa-sampattāv api mahīyate pūjyate | prakṛṣṭa-prakāśo\nbhavatīty arthaḥ ||</p>\n\n<p>|| 1.3 || śrī-sutaḥ || 4 ||</p>\n\n<p>[5]</p>\n\n<p>atra pūrve tattva-bhagavat-paramātma-sandarbheṣv evaṃ mūlyena śruty-\n<l>ādibhiś ca partipāditam | (page 6)</l></p>\n\n<p>jīvākhya-samaṣṭi-śakti-viśiṣṭasya parama-tattvasya khalv aṃśa eko jīvaḥ |\nsa ca tejo-maṇḍalasya bahiś cara-raśmi-paramāṇur iva parama-cid-eka-rasasya\ntasya bahiś cara-cit-paramāṇuḥ | tatra tasya vyāpakatvāt tad-eka-deśatvam eva\njīve syāt | nirākāratayā tad-ekadeśatvaṃ na viruddham | tathāpi\nbahiścaratvaṃ tad-āśrayitvāt | taj-jñānābhāvāt chāyayā raśmivat\nmāyayābhibhāvyatvāc ca bahiścaratvaṃ vyapadiśyate | raśmi-sthānīyatvaṃ ca\ntad-vyatirekād vyatirekitayā yas tadāśrayi-bhāvaḥ | yā ca pūrva-yuktyā\nbahiścaratve'py ekavastutva-śrutis tadādibhir gamyate | śaktitvaṃ ca tad-\nrūpatayaiva tadīya-līlopakaraṇatvāt | aṇutvaṃ ca śabdāt hari-candana-\nbinduvat tasya prabhāva-lakṣaṇa-guṇenaiva sarva-deha-vyāpteḥ | sarvaṃ caitat\nparamasyācintya-śaktimayatvād aviruddham iti pūrvaṃ dṛḍhīkṛtam asti śrutes\ntu śabda-mūlatvāt [Vs 2.1.17] iti nyāyena, ekadeśa-sthitasyāgner ity ādinā ca |\ntatra jīveśvarayor atyantābhede yugapad avidyāvidyāśratvāy-anupapattiś ca\npūrvaṃ vivṛtā | tattvam asi ity ādau lakṣaṇā tv atyantābhede tad-aṃśatve ca\nsamānaiva | parama-tattvasya niraṃśatva-śrutis tu dvidhā pravartate | tatra\nkevala-viśeṣya-lakṣaṇa-nirdeśa-parāyā mukhyaiva pravṛttiḥ | ānanda-\nmātratvāt tasya | ānandaika-rūpasya tasya svarūpa-śakti-viśiṣṭasya nirdeśa-\nparāyās tu prākṛtāṃśa-leśa-rāhitya-mātre tātparyād gauṇī pravṛttiḥ | sarva-\nśakti-viśiṣṭasya tasya tu sarvāṃśitvaṃ gītam eva |</p>\n\n<p>tad evaṃ tasya raśmi-paramāṇu-sthānīyāṃśatve siddhe tadvat sarvasyām api\ndaśāyāṃ kartṛtva-bhoktṛtvādi-svarūpa-dharmā api sidhyanti | tadvad eva ca\nparameśvara-śakty-anugraheṇaiva te kārya-kṣamā bhavanti tatra teṣāṃ\nprakṛti-vikāra-maya-kartṛtvādikaṃ tadīya-māyā-śakti-mayānugraheṇa |\nataeva tat-sambandhāt teṣāṃ saṃsāraḥ | svānubhava-brahmānubhava-\nbhagavad- (page 7) anubhava-kartṛtvādikaṃ tu tadīya-svarūpa-śakty-\nanugraheṇa | yatra tasya sarvam ātmaivābhūt tat kena kaṃ paśyed [BAU\n2.4.14] śrutiś ca | tat-svarūpa-śaktiṃ vinā tad-darśanāsāmārthyaṃ dyotayati\nyam evaiṣa vṛṇute tena labhya [KaṭhU 1.2.23] ity ādi-śruteḥ |</p>\n\n<p>ataeva svarūpa-śakti-sambandhān māyāntardhāne teṣāṃ saṃsāra-nāśaḥ |\nyeṣāṃ tu mate muktāv ānandānubhavo nāsti | teṣāṃ pumarthatā na\nsampadyate | sato'pi vastunaḥ sphuraṇābhāve nirarthakatvāat | na ca sukham\nahaṃ syām iti kasyacid icchā, kintu sukham ahan anubhavāmi ity eva | tataś\nca pravṛtty-abhāvāt tādṛśa-puruṣārtha-sādhana-preraṇāpi śāstre vyarthaiva\nsyāt | tan-mate kevalānanda-rūpasyājñāna-duḥkha-sambandhāsambhavāt tan-\nnivṛtti-rūpaś ca puruṣārtho na ghaṭate | vigītaṃ tv īdṛśa-puruṣārthatvaṃ\nprācīnabarhiṣaṃ prati śrī-nārada-vākye duḥkha-hāniḥ sukhāvāptiḥ śreyas\ntan neha ceṣyate [BhP 4.25.4] tasmād asty evānubhavaḥ | tathā ca śrutiḥ -\nrasaṃ hy evāyaṃ labdhvānandī bhavati iti | ātma-ratiḥ ātma-krīḍaḥ [ChāU\n7.25.2] ity ādiś ca |</p>\n\n<p>yathā viṣṇudharme -</p>\n\n<lg>\n<l>bhinne dṛtau yathā vāyur naivānyaḥ saha vāyunā |</l>\n<l>kṣīṇa-puṇyāgha-bandhas tu tathātmā brahmaṇā saha ||</l>\n</lg>\n\n<lg>\n<l>tataḥ samasta-kalyāṇa-samasta-sukha-sampadām |</l>\n<l>āhlādam anyam akalaṅkam avāpnoti śāśvatam ||</l>\n</lg>\n\n<lg>\n<l>brahma-svarūpasya tathā hy ātmano nityadaiva saḥ |</l>\n<l>vyutthānakāle rājendra āste hi atirohitaḥ ||</l>\n</lg>\n\n<lg>\n<l>ādarśasya malābhāvād vaimalyaṃ kāśate yathā |</l>\n<l>jñānāgni-dagdha-heyasya sa hlādo hy ātmanas tathā ||</l>\n</lg>\n\n<lg>\n<l>yathā heya-guṇa-dhvaṃsād avabodhādayo guṇāḥ |</l>\n<l>prakāśante na janyante nityā evātmano hi te ||</l>\n</lg>\n\n<lg>\n<l>jñānaṃ vairāgyam aiśvaryaṃ dharmaś ca manujeśvara |</l>\n<l>ātmano brahma-bhūtasya nityam eva catuṣṭayam ||</l>\n</lg>\n\n<p>etad advaitam ākhyātam eṣa eva tavoditaḥ |\nayaṃ viṣṇur idaṃ brahma tathaitat satyam uttamam || iti |</p>\n\n<p>atra jīva-brahmaṇor aṃśāṃitvāṃśenaiva vāyu-dṛṣṭāntaḥ | aṃśatve'pi\nbahiraṅgatvaṃ tv anyato jñeyam | ataḥ pṛthag-īśvare svarūpa-bhūtānubhave\nca sati tad-vaimukhyenānādinā labdha-cchidrayeśa-māyayā tad-anubhava-\nlopādeḥ sambhavāt kathañcit sāmmukhyena tad-anugrahān nivṛttiś cāsti |\nānandaṃ brahmaṇo vidvān [TaittU 2.4.1] ity ādi śruteḥ | na tasmāt prāṇā\nutkrāmanti atraiva samavalīyante brahmaiva san brahmāpy eti [BAU 4.4.6] ity\natrāpi |</p>\n\n<p>anyo brahma-bhāvas tathānyo brahmaṇy apyaya iti spaṣṭam | brahma-\nbhāvānantaraṃ tad-apyayasya punar abhidhānāt | apy eteḥ karmatayā brahma-\nnirdeśāc ca | tataś ca brahmaiva sann iti tat-sāmya-tat-tādātmyāpattyāv\n<l>abheda-nirdeśaḥ | evaṃ brahma veda brahmaiva bhavati [MuṇḍU 3.2.8] ity</l>\natrāpi vyākhyeyam |</p>\n\n<p>kvacid ekatva-śabdenāpi tathaivocyate | atra tat-sāmyaṃ yathoktam -\nnirañjanaṃ parama-sāmyam upaiti [MuṇḍU 3.2.3] ity ādi śrutau | idaṃ jñānam\nupāśritya mama sādharmyam āgatā (page 8) [Gītā 14.2] iti gītopaniṣatsu ca |</p>\n\n<p>ubhayaṃ coktaṃ spaṣṭam eva -</p>\n\n<lg>\n<l>yathodakaṃ śuddhe śuddham āsiktaṃ tādṛg eva bhavati |</l>\n<l>evaṃ muner vijānata ātmā bhavati gautama || [Kaṭh U 2.1.15]</l>\n</lg>\n\n<p>tatraiva-kāreṇa na tu tad eva bhavati na tu vā tad-asādharmyeṇa pṛthag\nupalabhyata iti dyotyate | skānde ca -</p>\n\n<lg>\n<l>udake tūdakaṃ siktaṃ miśram eva yathā bhavet |</l>\n<l>tad vai tad eva bhavati yato buddhiḥ pravartate ||</l>\n</lg>\n\n<p>evam evaṃ hi jīvo'pi tādātmyaṃ paramātmanā |\nprāpto'pi nāsau bhavati svātantryādi-viśeṣaṇāt || iti |</p>\n\n<p>bimba-pratibimba-nirdeśaś ca ambuda-grahaṇād [Vs. 3.2.19] ity ādi-sūtra-\ndvaye gauṇa eva yojitaḥ | evam evaiṣa saṃprasādo'smāc charīrāt samutthāya\nparaṃ jyotir upasaṃpadya svena rūpeṇābhiniṣpadyate [ChāU 8.12.3] ity atrāpi\ntathaiva bhedaḥ pratipāditaḥ | śrī-viṣṇu-purāṇe'pi vibheda-janake'jñāne\nnāśam [ViP 6.7.84] ity ādau devādi-bheda-nāśānantaraṃ brahmātmanor\nbhedaṃ na ko'py asantaṃ kariṣyati api tu santam eva kariṣyatīti vyākhyātam\neva |</p>\n\n<p>evam eva ṭīkā-kṛdbhiḥ sammataṃ śrī-gopānāṃ brahma-sampatty-anantaram\napi vaikuṇṭha-darśanam | tasmāt sādhu vyākhyātam yady eṣoparata ity ādi\n[BhP 1.3.34] tad evaṃ brahma-sampattir vyākhyātā |</p>\n\n<p>tatra śrī-viṣṇu-purāṇe paramārtha-nirṇaye rahūgaṇaṃ prati jaḍa-bharata-\nvākyaṃ yathā | tatra kevala-brahmānubhavasyaiva parmārthatvaṃ nirṇetuṃ\nyajñādy-apūrvasya tāvad aparamārthatvaṃ caturbhir uktam --</p>\n\n<lg>\n<l>ṛg-yajuḥ-sāma-niṣpādyaṃ yajña-karma-mataṃ tava |</l>\n<l>paramārtha-bhūtaṃ tatrāpi śrūyatāṃ gadato mam ||</l>\n</lg>\n\n<lg>\n<l>yat tu niṣpādyate kāryaṃ mṛdā kāraṇa-bhūtayā |</l>\n<l>tat-kāraṇānugamanāj jāyate nṛpa mṛn-mayam ||</l>\n</lg>\n\n<lg>\n<l>evaṃ vināśi-dravyaiḥ samid-ājya-kuśādibhiḥ |</l>\n<l>niṣpādyate kriyā yā tu sā bhavitrī vināśinī ||</l>\n</lg>\n\n<p>anāśī paramārthaś ca prājñair abhupagamyate |\n<l>tat tu nāśi na sandeho nāśi-dravyopapāditam || [ViP 2.14.21-24] iti |</l></p>\n\n<p>etad-dṛṣṭāntena pūjādimaya-bhakter api tādṛśatvaṃ nānumeyam |\napūrvavad-bhakter niṣpādyatvābhāvāt | guṇamayaṃ hi niṣpādyaṃ syāt\n<l>nāguṇamayam | kaivalyaṃ sāttvikaṃ jñānam [BhP 11.25.24] ity ārabhya</l>\nekādaśe śrī-bhagavataivāguṇamayatvam aṅgīkṛtam | ataḥ svarūpa-śakti-\nvṛtti-viśeṣatvena tasyāḥ bhagavat-prasāde sati svayam āvirbhāva eva na\n<l>janma | (page 9)</l></p>\n\n<p>sa cāvirbhāvo'nanta eva tadīya-phalānantya-śravaṇāt | tasmāt\nparmeśvarānāśrayatvaṃ tatropādhir bhaviṣyati | hiṃsāyāṃ pāpotpatty-\nanumitāv avihitatatvavat | jñāna-prakaraṇe cāsmin bhaktir na prastūyata iti\nsādhāraṇa-yajñādikam upādāyaiva pravṛttiś ceyam | tad evaṃ yajñādi-\nkarmāpūrvasya vināśitvād aparamārthatvam uktvā niṣkāma-karmaṇo'pi\nsāhdanatvenārthāntarasyaiva sādhyatvāt tādṛśatvam uktam ekena --</p>\n\n<p>tad evāphaladaṃ karma paramārtho matas tava |\n<l>mukti-sādhana-bhūtatvāt paramārtho na sādhanam || [ViP 2.14.25] iti |</l>\natra bhakteḥ sādhana-bhūtatve na tādṛśatvaṃ mantavyam | bhagavat-prema-\nvilāsa-rūpatayā siddhānām api tad-atyāga-śravaṇāt | tasmād idam api\npūrvavat jñeyam |</p>\n\n<p>nanu, śuddha-jīvātma-dhyānasya paramārthatvaṃ bhavet, mukti-daśāyām api\nsphūrty-aṅgīkāreṇa tad-rūpasya tasyānaśvaratvāt | tad-ācchādanād adhunā\nsaṃsāra iti tasyaiva sādhyatvāc ca | tatroktam ekena --</p>\n\n<p>dhyānaṃ ced ātmano bhūpa paramārthārtha-śabditam |\n<l>bheda-kāri-parebhyas tat paramārtho na bhedavān || [ViP 2.14.26] iti |</l></p>\n\n<p>yad-vijñānena sarva-vijñānaṃ bhavati tad eva brahma śrutau paramārthatvena\npratijñātam | sarva-vijñāna-mayatvaṃ ca tasya sarvātmatvāt | agni-vijñānaṃ hi\njvālā-visphuliṅgāder api vijñāpakaṃ bhavati | ekasya jīvasya tu tadīya-jīva-\nśakti-lakṣaṇāṃśa-paramāṇutvam ity atas tasya tat-sphuraṇasya ca bhedavato\nna paramārthatvam ity arthaḥ |</p>\n\n<p>nanu jīvātma-paramātmanor ekatra-sthiti-bhāvanayātyanta-saṃyoge\nprādurbhūte sati tasyāpi sarvātmanā syāt, tad-abhedāpatteḥ | sa ca yogo na\nvinaśvaraḥ | jñānānantara-siddhatvāt | tasmāt tayor yoga eva paramārtho\nbhavatu | tatroktam ekena --</p>\n\n<p>paramātmātmanor yogaḥ paramārtha itīṣyate |\n<l>mithyaitad anyad dravyaṃ hi naiti tad-dravyatāṃ yataḥ || [ViP 2.14.27] iti |</l></p>\n\n<p>etat paramārthatvaṃ mithyaiveṣyata ity arthaḥ | hi niścitam | yato yasmāt jīva-\nlakṣaṇam anyad dravyaṃ tad-dravyatāṃ paramātma-lakṣaṇa-dravyatāṃ na\nyāti | tasmāt mahā-tejaḥ praviṣṭa-svalpa-tejovad atyanta-saṃyogato'py\nabhedānupapattes tayor yogo'pi na paramārtha iti bhāvaḥ | athavātra yoga-\nśabdenaikatvam evocyate | tataś caitad ekatvam iti vyākhyeyam | śeṣaṃ\npūrvavat |</p>\n\n<p>tad evaṃ pūrva-pakṣān niṣidhya uttara-pakṣaṃ sthāpayitum upakrāntam\nekena --</p>\n\n<p>tasmāt śreyāṃsy aśeṣāṇi nṛpaitāni na saṃśayaḥ |\n<l>paramārthas tu bhūpālaa saṅkṣepāc chrūyatāṃ mama || [ViP 2.14.28] iti |</l></p>\n\n<p>śreyāṃsi paramārtha-sādhanāni | paramārtha-nirdeśas trayeṇoktaḥ --</p>\n\n<lg>\n<l>eko vyāpī samaḥ śuddho nirguṇaḥ prakṛteḥ paraḥ |</l>\n<l>janma-vṛddhyādi-rahita ātmā sarva-gato'vyayaḥ ||</l>\n</lg>\n\n<lg>\n<l>para-jñānayo'sadbhirnāma-jāty-ādibhir vibhuḥ |</l>\n<l>na yogavān na na yutko'bhūn naiva pārthiva yokṣyati ||</l>\n</lg>\n\n<p>tasyātma-para-deheṣu sato'py ekamayaṃ hi yat |\n<l>vijñānaṃ paramārtho'sau dvitano'tathya-darśinaḥ || [ViP 2.14.29-31] iti |</l></p>\n\n<p>ekaḥ | na tu jīvā ivāneke | jvālā-visphūliṅgeṣv agnir iva sva-śaktiṣu sva-\nkāryeṣu sarveṣu vyāpnotīti vyāpi | sarva-gata ity anena jīva iva nākhaṇḍe\ndehe prabhāvenaiva vyāpīti jñāpitam | jīva-jñānād api paraṃ yaj-jñānaṃ tan-\nmayaḥ tat-prakāśa-pradhānaḥ | asadbhir iti viśeṣaṇāt bhagavad-rūpe\nprakāśye'pi sadbhiḥ svarūpa-siddhair eva nāmādibhir yogavān bhavatīti\nvijñāpitam | tasyaivaṃ-lakṣaṇasya paramātma-rūpeṇātma-para-deheṣu\nātmanaḥ pareṣām api deheṣu tat-tad-upādhi-bhedena pṛthak pṛthag iva\nsato'pi ekaṃ tadīyaṃ sva-svarūpaṃ tan-mayaṃ tad-ātmakaṃ yad-vijñānaṃ tad-\nanubhavaḥ (page 10) asāv eva paramārthaḥ | anāśitvāt sādhyatvāt sarva-\nvijñānāntarbhāvavattvāc ceti bhāvaḥ | ye tu dvaitinaḥ tat-tad-upādhi-dṛṣṭyā\ntasyāpi bhedaṃ manyante | tad-vijñānena sarva-vijñānāntarbhāvaṃ ca na\nmanyante | te punar atathya-darśina eveti |</p>\n\n<p>tatropādhi-bhedair aṃśa-bhede'py abhedo dṛṣṭāntena sādhito dvābhyām -</p>\n\n<lg>\n<l>veṇu-randhra-vibhedena bhedaḥ ṣaḍ-jādi-saṃjñtaḥ |</l>\n<l>abheda-vyāpinī vāyos tathā tasya mahātmanaḥ ||</l>\n</lg>\n\n<p>ekatvaṃ rūpa-bhedaś ca bāhya-karma-pravṛttijaḥ |\n<l>devādibheda-madhyās te nāsty evācaraṇo hi saḥ || [ViP 2.14.32-33] iti |</l></p>\n\n<p>tathā tasyaikatvam ity anvayaḥ | rūpasya tat-tad-ākārasya bhedas tu bāhyasya\ntadīya-bahiraṅga-cid-aṃśasya jīvasya yā karma-pravṛttis tato jātaḥ | sa tu\nparamātmā devādi-bhedam antaryāmitayaivādhiṣṭhāyās te tat-tad-upādhi-\nsambandhābhāvāc ca nāsty evāvaraṇaṃ yasya tathā-bhūtaḥ sann iti | tasmāt\ntasya devādi-rūpatā tu sva-līlā-mayy eveti bhāvaḥ |</p>\n\n<lg>\n<l>atha śrī-bhagavat-sāksātkārasya muktitvam āha --</l>\n<l>tato vidūrāt parihṛtya daityā; daityeṣu saṅgaṃ viṣayātmakeṣu |</l>\n<l>upeta nārāyaṇam ādi-devaṃ; sa mukta-saṅgair iṣito 'pavargaḥ || [BhP 7.6.18]</l>\n</lg>\n\n<p>ṭīkā ca - yasmāt sa evāpavarga iṣṭaḥ ity eṣā | atra nārāyaṇasyāpavargatvaṃ\ntat-sākṣātkṛtāv eva paryavasyati | tasyā eva saṃsāra-dhvaṃsa-pūrvaka-\nparamānanda-prāpti-rūpatvāt tad-astitva-mātratve tādṛśatvābhāvāc ca ||</p>\n\n<p>|| 7.6 || śrī-prahlādaḥ || 5 ||</p>\n\n<p>[6]</p>\n\n<p>tathā -</p>\n\n<lg>\n<l>satyāśiṣo hi bhagavaṃs tava pāda-padmam</l>\n<l>āśīs tathānubhajataḥ puruṣārtha-mūrteḥ |</l>\n<l>apy evam arya bhagavān paripāti dīnān</l>\n<l>vāśreva vatsakam anugraha-kātaro 'smān || [BhP 4.9.17]</l>\n</lg>\n\n<p>ṭīkā ca - he bhagavan ! puruṣārthaḥ paramānandaḥ sa eva mūrtir yasya tasya\neva pāda-padmam | āśiṣo rājyādeḥ sakāśāt satyā āśīḥ paramārtha-phalam |\nhi niścitam | kasya, tathā tena prakāreṇa tvam eva puruṣārtha ity evaṃ\nniṣkāmatayā anubhajataḥ | yadyapy evaṃ tathāpi he arya he svāmin dīnān\nsakāmān apy asmān ity ādikā |</p>\n\n<p>|| 4.9 || dhruvaḥ śrī-dhruva-priyam || 6 ||</p>\n\n<p>[7]</p>\n\n<p>sa cātma-sākṣātkāro dvividhaḥ | antarāvirbhāva-lakṣaṇo bahir-āvirbhāva-\n<l>lakṣaṇaś ca | (page 11) yathā -</l></p>\n\n<p>pragāyataḥ sva-vīryāṇi tīrtha-pādaḥ priya-śravāḥ |\n<l>āhūta iva me śīghraṃ darśanaṃ yāti cetasi || [BhP 1.6.34] ity ādau |</l></p>\n\n<l>te'cakṣatākṣa-viṣayaṃ sva-samādhi-bhāgyam || [BhP 3.15.38] ity ādau ca |</l>\n\n<p>tatrāntaḥ-sākṣātkāre yogyatā śrī-rudra-gīte -</p>\n\n<lg>\n<l>na yasya cittaṃ bahir-artha-vibhramaṃ</l>\n<l>tamo-guhāyāṃ ca viśuddham āviśat |</l>\n<l>yad-bhakti-yogānugṛhītam añjasā</l>\n<l>munir vicaṣṭe nanu tatra te gatim || [BhP 4.24.59]</l>\n</lg>\n\n<p>tatra teṣāṃ pūrvoktānāṃ satāṃ bhakti-yogenānugṛhītaṃ viśuddhaṃ yasya\ncittaṃ bāhyeṣv artheṣu bhrāntaṃ na bhavati tamo-rūpāyāṃ guhāyāṃ ca na\nviśati sa munir ity ādikaṃ ca vyākhyeyam |</p>\n\n<p>bahiḥ-sākṣātkāre'pi vyatirekeṇa tathaiva nāradaṃ prati śrī-bhagavatoktam -</p>\n\n<p>hantāsmin janmani bhavān mā māṃ draṣṭum ihārhati |\n<l>avipakva-kaṣāyāṇāṃ durdarśo 'haṃ kuyoginām || [BhP 1.6.22] iti |</l></p>\n\n<p>na kevalaṃ śuddha-cittatvam eva yogyatā | kiṃ tarhi ? tad-bhakti-\nviśeṣāviṣkṛta-tad-icchāmaya-tadīya-sva-prakāśatā-śakti-prakāśa eva mūla-\nrūpā sā, yat-prakāśena tad api niḥśeṣaṃ sidhyati |</p>\n\n<p>yathā antaḥ-sākṣātkāre bhidyate hṛdaya-granthir [BhP 1.2.21] ity ādi | tathā\nbahiḥ-sākṣātkāre'pi śrī-saṅkarṣaṇaṃ prati citraketu-vākye, na hi bhagavan\nna ghaṭitam idaṃ tvad-darśanān nṝṇām akhila-pāpa-kṣayaḥ [BhP 1.16.44] iti |\nprahlādaṃ prati śrī-nṛsiṃha-vākye --</p>\n\n<p>sa tvaṃ śādhi sva-bhṛtyān naḥ kiṃ deva karavāma he |\n<l>etad-anto nṛṇāṃ kleśo yad bhavān akṣi-gocaraḥ || [BhP 10.86.49] iti |</l></p>\n\n<p>tad evaṃ tat-prakāśena niḥśeṣa-śuddha-cittatve siddhe puruṣa-karaṇāni\ntadīya-sva-prakāśatā -śakti-tādātmyāpannatayaiva tat-\nprakāśatābhimānavanti syuḥ | tatra bhakti-viśeṣa-sāpekṣatvam uktam tac-\nchraddadhānā munayaḥ [BhP 1.2.12] ity ādau | tad-icchāmayety ādy-\nudāharaṇaṃ ca brahma-bhagavator aviśeṣatayaiva dṛśyate | yathā satyavrataṃ\nprati śrī-matsya-deva-vākye -</p>\n\n<p>madīyaṃ mahimānaṃ ca paraṃ brahmeti śabditam |\n<l>vetsyasy anugṛhītaṃ me sampraśnair vivṛtaṃ hṛdi || [BhP 8.24.38] iti |</l>\n(page 12)</p>\n\n<p>tathaiva hi brahmāṇaṃ prati śrī-bhagavad-vākye - manīṣitānubhāvo'yaṃ\nmama lokāvalokanam [BhP 2.9.21] iti | śrī-nārāyaṇādhyātme -</p>\n\n<p>nityāvyakto'pi bhagavān īkṣyate nija-śaktitaḥ |\ntām ṛte puṇḍarīkākṣaṃ kaḥ paśyetāmitaṃ prabhum || iti |</p>\n\n<p>śrutau ca -- yam evaiṣa vṛṇute tena labhyas tasyaiṣa ātmā vivṛṇute tanuṃ\nsvām [KaṭhU 1.2.23] iti |</p>\n\n<p>tatas tat-karaṇa-śuddhy-apekṣāpi tac-chakti-pratiphalanārtham eva jñeyā |\nevam api bhaktyā taṃ dṛṣṭvāpi mucukundādau yā mṛgayāpāpādyasthitā\nśrī-bhagavatā kīrtitā, sā tu prema-vardhinyā jhaṭiti-bhagavad-aprāpti-\nśaṅkā-janmanas tad-utkaṇṭhāyā vardhanārthaṃ vibhīṣikayaiva kṛtā | yat tu\ntadīya-snigdhānāṃ śrī-yudhiṣṭhirādīnāṃ naraka-darśanaṃ tat khalu indra-\nmāyā-mayam eveti svargārohaṇa-parvaṇy eva vyaktam asti | viṣṇu-dharme\ntṛtīiya-janmani datta-tila-dhenor api viprasya prasaṅga-mātreṇa narakāṇām\napi svarga-tulya-rūpatā-prāpti-varṇanāt | śrī-bhāgavatena tu tad api\nnāṅgīkriyate | tad-anupākhyānāt pratyutāvyavahita-bhagavat-prāpti-\nvarṇanāc ca |</p>\n\n<p>atha yad-avatārādāv aśuddha-cittānām api tat-sākṣātkāraḥ śrūyate, tat khalu\ntad-ābhāsa eva jñeyaḥ | nāhaṃ prakāśaḥ sarvasya yoga-māyā-samāvṛtaḥ\n[Gītā 7.25] iti śrī-gītopaniṣadbhyaḥ |</p>\n\n<p>yogibhir dṛśyate bhaktyā\nnābhaktyā dṛśyate kvacit |\ndraṣṭuṃ na śakyo roṣāc ca\n<l>matsarād vā janārdanaḥ || [PadmaP 6.238.83] iti pādmottara-khaṇḍāc ca |</l></p>\n\n<p>adarśanaṃ cānavatāra-samaye vyāpakasyāpi darśanābhāvaḥ | avatāra-samaye\ntu paramānande'pi duḥkhadatvaṃ, manorame'pi bhīṣaṇatvam, sarva-suhṛdy\napi durhṛttvam ity ādiviparīta-darśanam eva | tad-aprakāśe yoga-māyā-\nprakāśe ca mūlaṃ kāraṇaṃ tad-bhaktāparādhādimaya-puruṣa-\ncittāsvācchyam | yat khalu tadānīntane tasya sārvatrika-prakāśe'pi\n<l>vajralepāyate | ataeva muktir hitvā [BhP 2.10.6] ity-ādi-lakṣaṇasyāvyāpter na</l>\ntasya sākṣātkārābhāsasya mukti-saṃjñatvam api | ataeva śrī-viṣṇu-purāṇe tac\nca rūpam [ViP 4.15.8] ity ādi-gadyena yadyapi śiśupālasya tad-darśanam\nuktam | tathāpi nirdoṣa-darśanaṃ tv antakāla eva uktam | ātma-vadhāya\nyāvad-bhagavad-dhasta-cakrāṃśu-mālojjvalam akṣaya-tejaḥ-svarūpaṃ brahma-\nbhūtam apagata-dveṣādi-doṣaṃ bhagavantam adrākṣīt [ViP 4.15.9] ity anena |</p>\n\n<p>etad-anto nṝṇāṃ kleśo yad bhavān akṣi-gocaraḥ [BhP 10.83.43] ity ādikaṃ ca\nnṛṣu ye svaccha-cittā ye ca tad-bhaktāparādhetara-doṣa-malina-cittās teṣāṃ\nkleśa-nāśasya tadātvāpekṣayā, ye tv anyādṛśās teṣāṃ tan-\nnāśasyonmukhatāpekṣayaiva - tebhyaḥ sva-vīkṣaṇa-vinaṣṭa-tamisra-\ndṛgbhyaḥ kṣemaṃ tirloka-gurur artha-dṛśaṃ ca yacchan [BhP 10.83.81] iti\nśravaṇāt, śrī-viṣṇu-purāṇādy-anusārāc ca |</p>\n\n<p>te cāsvaccha-cittā dvividhāḥ - bhagavad-bahirmukhā bhagavad-vidveṣiṇaś ca |\ntad-bahirmukhā dvividhāḥ - labdhe tad-darśane'pi viṣayādy-abhiniveśavantas\ntad-avajñātāraś ca | yathā tad-avatāra-samaye sādhāraṇa-deva-\nmanuṣyādayaḥ, yathā ca kṛṣṇaṃ martyam upāśritya [BhP 10.25.3] ity ādi\ndurvacaso mahendrādayaḥ | yata uktaṃ śrutibhiḥ -</p>\n\n<p>dadhati sakṛn manas tvayi ya ātmani nitya-sukhe\n<l>na punar upāsate puruṣa-sāra-harāvasathān | [BhP 10.87.35] iti |</l></p>\n\n<p>mahendraṃ prati śrī-bhagavatā ca -</p>\n\n<p>mām aiśvarya-śrī-madāndho daṇḍa-pāṇiṃ na paśyati |\n<l>taṃ bhraṃśayāmi sampadbhyo yasya cecchāmy anugraham || [BhP 10.27.16] iti |</l></p>\n\n<p>śrī-gopānāṃ tu viṣaya-sambandho na svārthaḥ | kintu tat-sevopayogārtha\n<l>eva | yathā (page 13) yad dhāmārtha-suhṛt-priyātma-tanaya-prāṇāśayās tvat-</l>\nkṛte [BhP 10.14.35] iti | kṛṣṇe 'rpitātma-suhṛd-artha-kalatra-kāmā [BhP\n10.16.10] iti | kṛṣṇaḥ kamala-patrākṣaḥ puṇya-śravaṇa-kīrtanaḥ [BhP 10.15.42]\niti ca |</p>\n\n<p>śrī-yādava-pāṇḍavānāṃ svārtha ivāpi tat-sambandhas tad-ābhāsa eva |\nyathoktam --</p>\n\n<p>śayyāsanāṭanālāpa- krīḍā-snānāśanādiṣu |\n<l>na viduḥ santam ātmānaṃ vṛṣṇayaḥ kṛṣṇa-cetasaḥ || [BhP 10.90.46] iti |</l></p>\n\n<p>kiṃ te kāmāḥ sura-spārhā mukunda-manaso dvijāḥ |\n<l>adhijahrur mudaṃ rājñaḥ kṣudhitasya yathetare || [BhP 1.12.6] iti |</l></p>\n\n<p>ataḥ, evaṃ gṛheṣu saktānāṃ pramattānāṃ tad-īhayā [BhP 1.13.17] ity ādikaṃ\njahal-lakṣaṇayā tad-upalakṣitān dhṛtarāṣṭrādīn apekṣyoktam |\nataevānantaraṃ viduras tad abhipretya [BhP 1.13.18] ity ādau | tena\ndhṛtarāṣṭrasyaiva śikṣā, na tu teṣām api |</p>\n\n<p>kvacic ca līlā-śaktir eva svayaṃ tal-līlā-mādhurya-poṣāya pratikūleṣv\nanukūleṣu cātmopakaraṇeṣu tādṛśa-śaktiṃ vinyasya tādṛśa-tat-priya-janānām\napi viṣayāveśādy-ābhāsaṃ sampādayati | yathā pūtanā-varṇane -- valgu-\nsmitāpāṅga-visarga-vīkṣitair mano harantīṃ vanitāṃ vrajaukasām [BhP\n10.16.6] iti | tad-ābhāsatva-vivakṣayā ca mano harantīṃ mano-harevācarantīm\niti śiṣṭam uktam | tad-datta-śaktitvaṃ ca tasyās tatraiva sūcitam -</p>\n\n<p>na yatra śravaṇādīni rakṣo-ghnāni sva-karmasu |\n<l>kurvanti sātvatāṃ bhartur yātudhānyaś ca tatra hi || [BhP 10.6.3] ity anena |</l></p>\n\n<p>tathaivedaṃ ghaṭate -\namaṃsatāmbhoja-kareṇa rūpiṇīṃ\n<l>gopyaḥ śriyaṃ draṣṭum ivāgatāṃ patim || [BhP 10.6.6] iti |</l></p>\n\n<p>śriyaṃ prākṛta-sampad-adhiṣṭhātrīṃ patiṃ yaṃ kañcit tad-ucita-prācīna-\n<l>puṇya-bhājam ity arthaḥ | pūrvavad eva tāṃ tīkṣṇa-cittām [BhP 10.6.9] ity</l>\nādau tat-prabhayā ca dharṣite nirīkṣyamāṇe jananī hy atiṣṭhatām [BhP\n10.6.9] ity uktam |</p>\n\n<p>evam eva kvacit tādṛśānām api māyābhibhavābhāso mantavyaḥ | yathā\nprāyo māyās tu me bhartur nānyā me'pi vimohinī [BhP 10.13.37] ity ādiṣu\nśrī-baladevādīnām | yathā daitya-janmani jaya-vijayayoḥ |</p>\n\n<p>atra pūrveṣāṃsvalpa eva tad-ābhāsaḥ | tayos tu samyag iti viśeṣaḥ, tat\npremādīnām anāvaraṇād āvaraṇāc ca | tatra tayor vaira-bhāva-prāptau\n<l>khalu muni-kṛtatvaṃ na syāt | mataṃ tu me [BhP 3.16.29] ity atra bhagavad-</l>\nicchāyās tat-kāraṇatvena sthāptitatvāt |</p>\n\n<p>nāpi sā tadīya-vaira-bhāvāya sampadyate svecchāmayasya ity ādibhyaḥ |\ntraivargikāyāsa-vighātam asmat-patir vidhatte puruṣasya śakra [BhP 10.14.2]\nity ādibhiḥ kaimutyāpātāc ca | yathā coktam - tathā na te mādhava tāvakāḥ\nkvacid bhraśyanti mārgāt tvayi baddha-sauhṛdāḥ [BhP 10.2.33] iti | na ca tayor\neva svāparādha-bhoga-śīghra-nistārārtham api tādṛśīcchā jātā iti vācyam |\ntādṛśaiḥ parama-bhaktaiḥ hi bhaktiṃ vinā sālokyādikam api nāṅgīkriyate |\ntat-sad-bhāve nirayo'py aṅgīkriyata iti (page 14) nātyantikaṃ vigaṇayanty api\n[BhP 3.15.48] ity ādeḥ | kāmaṃ bhavaḥ sva-vṛjinair nirayeṣu nas tād [BhP\n3.15.49] ity ādeś ca |</p>\n\n<p>ataevābhyām api tathaiva prārthitam -</p>\n\n<p>mā vo 'nutāpa-kalayā bhagavat-smṛti-ghno\nmoho bhaved iha tu nau vrajator adho 'dhaḥ [BhP 3.15.36] ity anena |</p>\n\n<p>na ca tayor vāstava-vaira-bhāve sati bhaktāntarāṇām api sukhaṃ syād iti\nvācyam | bhakti-svabhāva-bhakta-sauhṛda-virodhād eva | tasmāt tayor vaira-\nbhāvābhāsatva eva śrī-bhagavatas tayor anyeṣāṃ bhaktānām api rasodayaḥ\nsyād iti sthitam | tata evam arthāpatti-labdhaṃ sarva-bhakta-sukhada-śrī-\nbhagavad-abhimata-yuddha-kautukādi-sampādanārthaṃ\nvairabhāvātmakamāyikopādhiṃ svābhIkāṇimādi-siddhikena śuddha-\nsattvātmaka-sva-vigraheṇa praviśya sva-sānnidhyena centaīkṛtya ca vilīya\nsthitāyā api bhakti-vāsanāyāḥ prabhāveṇa tatrānāviṣṭāv eva tiṣṭhataḥ | ato\nvaira-bhāva-ja-smaraṇena vaira-bhāvo'pagata ity ubhayam api bāhyam | etad\nabhipretyaiva śrī-vaikuṇṭhenāpy uktam -- yātaṃ mā bhaiṣṭam astu śam\n[BhP 3.16.29] iti |</p>\n\n<p>tathā hi hiraṇyākṣa-yuddhe -- parānuṣaktaṃ [BhP 3.18.9] ity ādi-padye ṭīkā\nca -- pracaṇḍa-manyutvam adhikṣepādikaṃ cānukaraṇa-mātraṃ daitya-vākya-\nbhītānāṃ devānāṃ bhaya-nivṛttaye | vastutas tena tathānuktatvena kopādi-\n<l>hetv-abhāvād ity eṣā | karālā [BhP 3.19.8] iti padye ca iveti vastutaḥ</l>\nkrodhābhāvaḥ ity eṣā |</p>\n\n<p>tad evaṃ syamantakopākhyāna-mahā-kāla-puropakhyāna-\nmauṣalopākhyānādau śrī-baladevārjuna-nāradādīnāṃ krodhādy-āveśo'pi\ntad-ābhāsatva-leśenaiva saṅgamayitavyaḥ | tatra śrī-baladevārjunādīnāṃ śrī-\nbhagavan-matājñānena śrī-nāradādīnāṃ tu taj-jñāneneti vivekaḥ - kopitā\nmunayaḥ śepur bhagavan-mata-kovidāḥ [BhP 3.3.24] iti tṛtīye śrīmad-\nuddhava-vākyāt | tasmāt yeṣāṃ liṅgāntareṇa niṣṇāta eva sākṣātkāro\ngamyate, teṣām asvacchāntaḥkaraṇatvaṃ pratīyamānam api tad-ābhāsa eva |\nyeṣāṃ tu na gamyate viṣayāveśādikaṃ ca dṛśyate, teṣāṃ sākṣāt-kārābhāsa\neveti nirṇītam | tad evam asvaccha-citteṣu bahirmukhāḥ paśyanto'pi na\npaśyantīty uktam |</p>\n\n<p>tad-dveṣiṇaś ca dvividhāḥ | eke saundaryādikaṃ gṛhṇanti tathāpi tan-\nmādhuryāgrahaṇāt tatraivārucyā dviṣanti yathā kālayavanādayaḥ | anye tu\nvaikṛtyam eva pratiyanti tato dviṣanti ca yathā mallādayaḥ | tad evaṃ\npūrvottarayoś caturṣv api bhedeṣu sa-doṣa-jihvāḥ khaṇḍāśino dṛṣṭāntāḥ |\neke hi (page 15) pitta-vāta-ja-doṣavantas tad-āsvādaṃ na gṛhṇanti, kintu\nsarvādaram avadhāya nāvajānanti | anye tv abhimānino'vajānanty api |\nathāpare madhura-rasam idam iti gṛhṇanti kintu tiktāmlādi-rasa-priyās tam\neva rasaṃ dviṣanti | avare ca tiktatayaiva tad gṛhṇanti, dviṣanti ceti | sarveṣāṃ\ncaiṣāṃ nija-doṣa-savyavadhāna-khaṇḍa-grahaṇa-vat tad-ābhāsatvam | teṣāṃ\nbhagavat-svabhāvānubhavaś ca yukta eva jñāna-bhakti-śuddha-prīty-\nabhāvena sac-cid-ānandatva-pāramaiśvary-parama-mādhurya-lakṣaṇānāṃ tat-\nsvabhāvānāṃ grahītum aśakyatvāt | tad-agrahaṇe'pi kālāntare nistāraḥ\nkhaṇḍa-sevanavad eva jñeyaḥ | yathoktaṃ viṣṇu-purāṇe -- tatas tam\nevākrośeṣūccārayan [ViP 4.15.9] ity ādinā apagata-dveṣādi-doṣaṃ\nbhagavantam adrākṣīt [ViP 4.15.14] ity antena |</p>\n\n<p>tasmāt svaccha-cittānām eva sākṣātkāraḥ, sa eva ca mukti-saṃjña iti sthitam |\ntasya brahma-sākṣātkārād apy utkarṣas tu bhagavat-sandarbhe sanakādi-\nvaikuṇṭha-darśana-prastāve śrī-nārada-vyāsa-saṃvādādi-maya-brahma-\nbhagavat-tāratamya-prakaraṇe ca darśita eva | yatra tasyāravinda-nayanasya\n[BhP 3.15.43] ity ādikaṃ, jijñāsitam adhītaṃ ca [BhP 1.5.4] ity ādikaṃ ca vacana-\njātaṃ prabalatamam | tathaiva śrī-dhruvoktam - yā nirvṛtis tanu-bhṛtām [BhP\n4.9.10] ity ādi śrī-bhāgavata-vaktṛ-tātparyaṃ ca tatraiva sva-mukha-nibhṛta-\ncetās tad-vyudastānya-bhāvaḥ [BhP 12.12.69] ity ādinā darśitam | śrī-\ngītopaniṣatsu ca - brahma-bhūtaḥ prasannātmā [Gītā 18.54] ity ādinā ted\nevāṅgīkṛtam | ataeva śrī-prahlādasya bhagavat-sākṣātkāra-kṛta-\nsarvāvadhūnana-pūrvaka-brahma-sākṣātkārānantara-bhagavat-sākṣātkāra-\nviśeṣātmaka-nirvṛtiṃ parmābhīṣṭatvenāha --\nsa tat-kara-sparśa-dhutākhilāśubhaḥ\n<lg>\n<l>sapady abhivyakta-parātma-darśanaḥ</l>\n<l>tat-pāda-padmaṃ hṛdi nirvṛto dadhau</l>\n<l>hṛṣyat-tanuḥ klinna-hṛd-aśru-locanaḥ || [BhP 7.9.6]</l>\n</lg></p>\n\n<p>|| 7.9 || śrī-śukaḥ || 7 ||</p>\n\n<p>[8]</p>\n\n<p>īdṛśe'pi bhagavat-sākṣāt-kāre bahiḥ-sākṣātkārasyotkarṣam āha -</p>\n\n<lg>\n<l>gṛhītvājādayo yasya śrīmat-pādābja-darśanam |</l>\n<l>manasā yoga-pakvena sa bhavān me 'kṣi-gocaraḥ || [BhP 12.9.5]</l>\n</lg>\n\n<p>ṭīkā ca - yasya tava śrīmat-pādābja-darśanaṃ manasāpi gṛhītvā prāpya\nprākṛtā apy ajādayo bhavanti sa bhavān me'kṣi-gocaro jāto'sti kim ataḥ paraṃ\nvareṇety arthaḥ ity eṣā | atra yat-pāda-pāṃśur bahu-janma-kṛcchrataḥ [BhP\n10.12.12] ity ādikam apy anusandheyam | ataeva -</p>\n\n<lg>\n<l>pragāyataḥ sva-vīryāṇi tīrtha-pādaḥ priya-śravāḥ |</l>\n<l>āhūta iva me śīghraṃ darśanaṃ yāti cetasi || [BhP 1.6.34]</l>\n</lg>\n\n<p>ity evam-bhāvavān api -</p>\n\n<p>govinda-bhuja-guptāyāṃ dvāravatyāṃ kurūdvaha |\n<l>avātsīn nārado 'bhīkṣṇaṃkṛṣṇopāsana-lālasaḥ || [BhP 11.2.1] ity uktam |</l></p>\n\n<p>|| 12.9 || mārkaṇḍeyaḥ śrī-nārāyanarṣim || 8 ||</p>\n\n<p>[9]</p>\n\n<p>athaitasyāṃ bhagavat-sākṣātkāra-lakṣaṇāyāṃ muktau jīvad-avasthāyām āha\n</p>\n</div>\n<div>\n\n<p>(page 16)</p>\n\n<p>akiñcanasya dāntasya śāntasya sama-cetasaḥ\n<l>mayā santuṣṭa-manasaḥ sarvāḥ sukha-mayā diśaḥ || [BhP 11.14.13]</l></p>\n\n<p>bhagavantaṃ vinā kiñcanānyad upādeyatvena nāstīty akiñcanasya | tatra hetuḥ\nmeyeti | akiñcanatvenaiva hetunā viśeṣaṇa-trayaṃ dāntasyeti | anyatra\nheyopādeyatārohityāt sama-cetasaḥ | sarvatra tasyaiva sāksātkārāt sarvā ity\nuktam ||</p>\n\n<p>|| 11.14 || śrī-bhagavān || 9 ||</p>\n\n<p>{10]</p>\n\n<p>tatrotkrāntāvasthā ca śrī-prahlāda-stutau -</p>\n\n<p>uśattama te 'ṅghri-mūlaṃ prīto 'pavarga-śaraṇaṃ hvayase kadā nu [BhP 7.9.16]\nity ādau jñeyā | saivāntimā | muktiś ca pañcadhā - sālokya-sārṣṭi-sārūpya-\nsāmīpya-sāyujya-bhedena | tatra sālokyaṃ samāna-lokatvaṃ śrī-vaikuṇṭha-\nvāsaḥ | sārṣṭis tatraiva samānaiśvaryam api bhavatīti | sārūpyaṃ tatraiva\nsamāna-rūpatādi prāpyata iti | sāmīpyaṃ samīpa-gamanādhikāritvam |\nsāyujyaṃ keṣāṃcit bhagavac-chrī-vigraha eva praveśo bhavatīti | sālokyādi-\nśabdānāṃ mukty-ādi-śabda-sāmānādikaraṇyaṃ ca sālokyāditva-\nprādhānyena | tatra sālokya-sārṣṭi-sārūpya-mātre prāyo'ntaḥ-karaṇa-\nsākṣātkāraḥ | sāmīpye prāyo bahiḥ | sāyujye cāntara eva | tathāpi prakaṭa-\nsphūrti-lakṣaṇaṃ tat suṣuptivad anati-prakaṭa-sphūrti-lakṣaṇāt brahma-\nsāyujyād bhidyate | utkrānta-mukty-avasthāyām api viśeṣa-sphūrtiḥ śrutāv\neva sammatā --</p>\n\n<p>sa evādhastāt sa upariṣṭāt sa paścāt sa purastāt sa dakṣiṇataḥ sa uttarataḥ sa\nevedaṃ sarvam ity athāto'haṃkārādeśa evāham evādhastād aham upariṣṭād\nahaṃ paścād ahaṃ purastād ahaṃ dakṣiṇato'ham uttarato'ham evedaṃ sarvam\n<l>iti | [ChU 7.25.1] iti |</l></p>\n\n<p>eṣā ca pañcavidhāpi guṇātītaiva | nirguṇāyāṃ bhūma-vidyāyām eva -- sa\nekadhā bhavati tridhā bhavati [ChU 7.26.2] ity ādinā tad-vidhasya muktasya\nsvecchayā nānā-vidha-rūpa-prākaṭya-śravaṇāt na yatra māyā [BhP 2.9.10] ity\nādau vaikuṇṭhasya māyātītatva-śravaṇāt | atrāvṛtti-rāhityaṃ cāṅgīkṛtam -\n anāvṛttiḥ śabdād [Vs. 4.4.23] ity anena na sa punar āvartate [ChāU 8.15.1] iti\nśruteḥ | tathoktaṃ hiraṇya-kaśipūpadruta-devaiḥ -</p>\n\n<p>tasyai namo 'stu kāṣṭhāyai yatrātmā harir īśvaraḥ |\n<l>yad gatvā na nivartante śāntāḥ sannyāsino 'malāḥ || [BhP 7.4.22] iti |</l></p>\n\n<p>śrī-kapila-devena ca -\nna karhicin mat-parāḥ śānta-rūpe\n<l>naṅkṣyanti no me 'nimiṣo leḍhi hetiḥ || [BhP 3.25.39] iti |</l></p>\n\n<p>tathaiva -\nā-brahma-bhuvanāl lokāḥ punar āvartino 'rjuna |\n<l>mām upetya tu kaunteya punar janma na vidyate || [Gītā 8.16] iti |</l></p>\n\n<l>yad gatvā na nivartante tad dhāma paramaṃ mama | [Gītā 15.4] iti |</l>\n\n<l>tat-prasādāt parāṃ śāntiṃ sthānaṃ prāpsyasi śāśvatam | [Gītā 18.62] iti ca</l>\n<p>śrī-gītopaniṣadaś ca dṛśyāḥ |</p>\n\n<lg>\n<l>pādma-sṛṣṭi-khaṇḍe ca --</l>\n<l>ā-brahma-sadanād eva doṣāḥ santi mahīpate |</l>\n<l>ataeva hi necchanti svarga-prāptiṃ manīṣiṇaḥ ||</l>\n</lg>\n\n<lg>\n<l>ā-brahma-sadanād ūrdhvaṃ tad-viṣṇoḥ paramaṃ padam |</l>\n<l>śubhram sanātanaṃ jyotiḥ para-braheti tad viduḥ ||</l>\n</lg>\n\n<lg>\n<l>na tatra mūḍhā gacchanti puruṣā viṣayātmakāḥ |</l>\n<l>dambha-lobha-bhaya-droha-krodha-mohair abhidrutāḥ ||</l>\n</lg>\n\n<p>nirmamā nirahaṅkārā nirdvandvāḥ saṃyatendiryāḥ |\ndhyāna-yoga-ratāś caiva tatra gacchanti sādhavaḥ || iti |</p>\n\n<p>tatraiva subāhu-nṛpa-vākyam -\ndhyāna-yogena deveśaṃ yajiṣye kamalā-priyam |\nbhava-pralaya-nirmuktaṃ viṣṇu-lokaṃ vrajāmy aham || iti |</p>\n\n<p>(page 17)</p>\n\n<lg>\n<l>sālokyādīnām avicyutas tvaṃ darśayiṣyate ca -</l>\n<l>mat-sevayā pratītaṃ te sālokyādi-catuṣṭayam |</l>\n<l>necchanti sevayā pūrṇāḥ kuto'nyat kāla-viplutam || [BhP 9.5.67]</l>\n</lg>\n\n<p>ity ādiṣu tad-itaratraiva kāla-viplutatvāṅgīkārāt | tasmāt kvacid āvṛtti-\nśravaṇaṃ tu prapañcāntargata-tad-dhāmatvāpekṣayā kādācitka-tal-līlā-\nkautukāpekṣayā ca mantavyam | paścāt tu nitya-sālokyam eva, yathā\nbhaviṣyottare -</p>\n\n<lg>\n<l>evaṃ kaunteya kurute yo'raṇya-dvādaśīṃ naraḥ |</l>\n<l>sa dehānte vimāna-stha-divya-kanyā-samāvṛtaḥ ||</l>\n</lg>\n\n<p>yāti jñāti-samāyuktaḥ śvetadvīpaṃ hareḥ puram |\n<lg>\n<l>yatra lokā pīta-vastrā ity ādi |</l>\n<l>tiṣṭhanti visṇu-sānnidhye yāvad-āhūta-samplavam |</l>\n<l>tasmād etya mahā-vīryāḥ pṛthivyāṃ nṛpa pūjitāḥ |</l>\n<l>martya-loke kīrtimantaḥ sambhavanti narottamāḥ ||</l>\n</lg></p>\n\n<p>tato yānti paraṃ sthānaṃ mokṣa-mārgaṃ śivaṃ sukham |\nyatra gatvā na śocanti na saṃsāre bhramanti ca || iti |</p>\n\n<lg>\n<l>utkrānta-mukti-daśāyāṃ tu teṣāṃ bhagavat-tulyatvam evāha -</l>\n<l>vasanti yatra puruṣāḥ sarve vaikuṇṭha-mūrtayaḥ |</l>\n<l>ye 'nimitta-nimittena dharmeṇārādhayan harim || [BhP 3.15.14]</l>\n</lg>\n\n<p>nimittaṃ phalaṃ na tan-nimittaṃ pravartakaṃ yasmin tena niṣkāmenety arthaḥ |\ndharmeṇa bhāgavatākhyena | vaikuṇṭhasya bhagavato jyotir-aṃśa-bhūtā\nvaikuṇṭha-loka-śobhā-rūpā yā anantā mūrtayas tatra vartante | tāsām ekayā\nsaha muktasyaikasya mūrtiḥ bhagavatā kriyata iti vaikuṇṭhasya mūrtir iva\nmūrtir yeṣām ity uktam |</p>\n\n<p>|| 3.15 || śrī-brahmā devān || 10 ||</p>\n\n<p>[11]</p>\n\n<lg>\n<l>yathaivāha --</l>\n<l>prayujyamāne mayi tāṃ śuddhāṃ bhāgavatīṃ tanum |</l>\n<l>ārabdha-karma-nirvāṇo nyapatat pāñca-bhautikaḥ || [BhP 1.6.29]</l>\n</lg>\n\n<p>hitvāvadyam imaṃ lokaṃ gantā majjanatām asi [BhP 1.6.24] iti yā tanuḥ śrī-\nbhagavatā dātuṃ pratijñātā, tāṃ bhāgavatīṃ bhagavad-aṃśa-jyotir-aṃśa-rūpāṃ\nśuddhāṃ prakṛti-sparśa-śūnyāṃ tanuṃ prati śrī-bhagavataiva mayi\nprayujyamāne nīyamāne ārabdhaṃ yat karma tan-nirvāṇaṃ samāptaṃ yasya\nsa pāñcabhautiko nyapatad iti | prāktana-liṅga-śarīra-bhaṅgo'pi lakṣitaḥ |\ntādṛśa-bhagavan-niṣṭhe prārabdha-karma-paryantam eva tat-sthiteḥ | ittham\neva ṭīkā ca - anena pārṣada-tanūnām akarmārabdhatvaṃ śuddhatvaṃ\nnityatvam ity ādi sūcitaṃ bhavati ity eṣā |</p>\n\n<p>|| 1.6 || śrī-nāradaḥ śrī-vyāsam || 11 ||</p>\n\n<p>[12]</p>\n\n<p>etāṃ mūrtim uddiśyaivāha yaṃ dharma-kāmārtha [BhP 8.3.19] ity ādau rāty\napi deham avyayam iti | ṭīkā ca - deham apy avyayaṃ rāti ity eṣā |</p>\n\n<p>|| 8.6 || śrī-gajendraḥ || 12 ||</p>\n\n<p>(page 18)</p>\n\n<p>[13]</p>\n\n<p>tad etat tāṇḍināṃ śrutāv apy uktaṃ - aśva iva romāṇi vidhūya dhūtvā\nśarīram akṛtaṃ kṛtāmtā brahma-lokam abhisambhavāni [ChāU 8.13.1] iti |\nkvacit prākṛty api mūrtir acintyayā bhagavac-chaktyā tādṛśatvam āpadyate |\nyathoktaṃ śrī-dhruvam uddiśya bibhrad-rūpaṃ hiraṇmayam [BhP 4.12.29] iti |\ntad evaṃ rūpaṃ hiraṇmayaṃ bibhrad iti ṭīkā ca | tathā sārṣṭiś ca darśitā\nbhakti-sandarbhe | martyo yadā tyakta-samasta-karmā ity ādau mayātma-\nbhūyāya ca kalpate vai [BhP 12.29.35] ity anena |</p>\n\n<p>śrutiś cātra sa tatra paryeti jakṣan krīḍan ramamāṇa [ChāU 8.12.3] ity ādikā,\nāpnoti svārājyaṃ sarve'smai devā balim āharanti [TaittU 1.6.2, 1.5.3], tasya\nsarveṣu lokeṣu kāma-cāro bhavati [ChāU 7.25.2] ity ādikā, sarveśvaraḥ [BAU\n4.4.22] ity ādikā ca |</p>\n\n<p>kintu, jagad-vyāpāra-varjam [Vs 4.4.17] ity ādi-nyāyena sṛṣṭi-sthity-ādi-\nsāmarthyaṃ tasya na bhavati kuto vaikuṇṭhaiśvaryādikam | uktaṃ ca\nadṛṣṭvānyatamaṃ loke [BhP 10.3.41] ity ādi | tato bhāktam eva\nsamānaiśvaryam | ataevāṇimādi-prāptir apy aṃśenaiva jñeyā |\nśrī-bhagavat-prasāda-labdha-sampatteś cāvinaśvaratvam āha dvayenaiva --</p>\n\n<lg>\n<l>ye me sva-dharma-niratasya tapaḥ-samādhi-</l>\n<l>vidyātma-yoga-vijitā bhagavat-prasādāḥ |</l>\n<l>tān eva te mad-anusevanayāvaruddhān</l>\n<l>dṛṣṭiṃ prapaśya vitarāmy abhayān aśokān ||</l>\n</lg>\n\n<lg>\n<l>anye punar bhagavato bhruva udvijṛmbha-</l>\n<l>vibhraṃśitārtha-racanāḥ kim urukramasya |</l>\n<l>siddhāsi bhuṅkṣva vibhavān nija-dharma-dohān</l>\n<l>divyān narair duradhigān nṛpa-vikriyābhiḥ || [BhP 3.23.7-8]</l>\n</lg>\n\n<p>tapaś ca samādhiś ca vidyā ca upāsanā tāsu ya ātma-yogiś cittaikāgryam |\nanye punar-bhogāḥ kim urukrama-sambandhinaḥ | api tu nety arthaḥ | ataeva\nbhagavato dhruva ity ādi ||</p>\n\n<p>|| 3.23 || śrī-kardamo devahūtim || 13 ||</p>\n\n<p>[14]</p>\n\n<p>tad evaṃ sārūpyam api jñeyam | yathā -</p>\n\n<lg>\n<l>gajendro bhagavat-sparśād vimukto æjñāna-bandhanāt |</l>\n<l>prāpto bhagavato rūpaṃ pīta-vāsāś catur-bhujaḥ || [BhP 8.4.6]</l>\n</lg>\n\n<p>spaṣṭam |</p>\n\n<p>|| 8.4 || śrī-śukaḥ || 14 ||</p>\n\n<p>[15]</p>\n\n<p>sāmīpyam apy udāhṛtaṃ bhagavat-sandarbhe kardama-niryāṇa-varṇanayā |\nmano brahmaṇi yuñjāna [BhP 3.24.43] ity ārabhya madhye ca labdhātmā\nmukta-bandhana [BhP 3.24.55] ity uktvā sarvānte, bhagavad-bhakti-yogena\nprāpto bhāgavatī gatim [BhP 3.24.47] ity evam ukta-rītyā |</p>\n\n<p>atha sāyujyam aghāsurādi-dṛṣṭāntena sādhakānām api gamyam |\nsālokyādivat-svābhimatatvābhāvāt spaṣṭodāharaṇaṃ śrīmatā bhāgavatena\nna kṛtam iti | asya bhagaval-lakṣaṇānanda-nimagnatā-sphūrtir eva pradhānaṃ,\nkvacid icchayā tad-anugraheṇa tadīya-tac-chakti-leśa-prāptyaiva yathā-yuktaṃ\nbahis tad-dattāprākṛta-tad-bhogocchiṣṭa-leśam evānubhavatīty eke | tatra ca\nna tu tam eva sarvam eva cānubhavatīty abhyupagamyam | sarvathā tat-\nprāpter anabhyupagamatvāt |</p>\n\n<p>jagad-vyāpārādi-niṣedhena idam evoktaṃ yadainaṃ mukto na praviśati modate\nca kāmāṃś caivānubhavati [BAU] iti bṛhac-chrutau, brahmābhisampadya\nbrahmaṇā paśyati brahmaṇā śṛṇoti ity ādi-mādhya-dināyana-śrutau | ādatte\nhari-hastena ity ādikam api tac-chakti-leśa-prāpty-ādy-abhiprāyeṇaivoktam |\n(page 19)</p>\n\n<p>kvacid icchayā līlārthaṃ bahir api niṣkāmayati pārṣadatvena ca saṃyojayati |\nyathā śiśupāla-dantavakrau labdha-sāyujyāv api punaḥ pārṣadatām eva\nprāptau |</p>\n\n<p>vairānubandha-tīvreṇa\ndhyānenācyuta-sātmatām |\nnītau punar hareḥ pārśvaṃ\n<l>jagmatur viṣṇu-pārṣadau || [BhP 7.1.46] iti tāv uddiśya śrī-nārada-vākyāt |</l>\ntatraiṣāṃ sālokyādīnām anavacchinna-bhagavat-prāpti-rūpatayā tat-\nsākṣātkāra-viśeṣatvena brahma-kaivalyād ādhikyaṃ prācīna-vacanaiḥ\nsutarām eva siddham | ataeva krama-muktivat krama-bhagavat-prāptau\nbrahma-prāpty-anantara-bhāvitvam api kvacit śrūyate | yathā\nśrīmato'jāmilasya siddhi-prāptau --</p>\n\n<lg>\n<l>sa tasmin deva-sadana āsīno yogam āsthitaḥ |</l>\n<l>pratyāhṛtendriya-grāmo yuyoja mana ātmani ||</l>\n</lg>\n\n<lg>\n<l>tato guṇebhya ātmānaṃ viyujyātma-samādhinā |</l>\n<l>yuyuje bhagavad-dhāmni brahmaṇy anubhavātmani ||</l>\n</lg>\n\n<lg>\n<l>yarhy upārata-dhīs tasminn adrākṣīt puruṣān puraḥ |</l>\n<l>upalabhyopalabdhān prāg vavande śirasā dvijaḥ ||</l>\n</lg>\n\n<lg>\n<l>hitvā kalevaraṃ tīrthe gaṅgāyāṃ darśanād anu |</l>\n<l>sadyaḥ svarūpaṃ jagṛhe bhagavat-pārśva-vartinām ||</l>\n</lg>\n\n<lg>\n<l>sākaṃ vihāyasā vipro mahāpuruṣa-kiṅkaraiḥ |</l>\n<l>haimaṃ vimānam āruhya yayau yatra śriyaḥ patiḥ || [BhP 6.2.40-44]</l>\n</lg>\n\n<p>spaṣṭam | evaṃ sadyo bhagavat-prāptyāv apy ādhikyam avagatam |</p>\n\n<p>|| 6.2 || śrī-śukaḥ || 15 ||</p>\n\n<p>[16]</p>\n\n<p>sālokyādiṣu ca sāmīpyasyādhikyaṃ bahiḥ sākṣātkāramayatvāt tasyaiva hy\nādhikyaṃ darśitam | tad evaṃ muktir darśitā | tatra viṣṇu-dharmottare śrī-\nvajra-praśnaḥ -</p>\n\n<lg>\n<l>kalpānāṃ jīva-sāmye hi muktir naivopapadyate |</l>\n<l>kadācid api dharmajña tatra pṛcchāmi kāraṇam ||</l>\n</lg>\n\n<lg>\n<l>ekaikasmin nare muktiṃ kalpe kalpe gate dvija |</l>\n<l>abhaviṣyaj jagac chūnyaṃ kālasyāder bhāvataḥ ||</l>\n</lg>\n\n<lg>\n<l>atha śrī-mārkaṇḍeyasyottaram -</l>\n<l>jīvasyānyasya sargeṇa nare muktim upāgate |</l>\n<l>acintya-śaktir bhagavān jagat pūrayate sadā ||</l>\n</lg>\n\n<p>brahmaṇā saha mucyante brahma-lokam upāgatāḥ |\n<l>sṛjyante ca mahā-kalpe tad-vidhāś cāpare janān || [ViDhP 1.81.11-14] iti |</l></p>\n\n<p>atra kvacid api kalpe keṣāṃcid api jīvānām anudbuddha-karmatvena\nsuṣuptavat prakṛtāv api līnānām ananta-brahmāṇḍa-gatānām ivānantānām\nekastyopādhi-sṛṣṭyā brahmāṇḍa-praveśenaṃ sarga iti jñeyam | apūrva-sṛṣṭau\nsāditve kṛta-hānya-kṛtābhyāgamaḥ syāt |</p>\n\n<p>atha muktibhyo bhagavat-prīter ādhikyaṃ vivriyate | tatra yadyapi tat prītiṃ\nvinā tā pai na santy eva tathāpi keṣāñcit teṣāṃ svasya duḥkha-hānau\nsāmīpyādi-lakṣaṇa-sampattāv api tātparyaṃ, na tu śrī-bhagtavaty eveti teṣu\nnyūnatā | tatra kaivalyaika-prayojanam [BhP 12.13.12] iti yad uktam | tasya\ncārthasya tatraiva viśrāntiḥ | tathaiva sarva-vedānta ity ādi-prāktana-pāda-\ntrayasya viśrāntis tattva-bhagavat-sandarbhābhyāṃ śrī-bhagavaty eva darśitā |\ntatraiva tattva-padārthasya pūrṇatva-sthāpanāt |</p>\n\n<p>tathaitat-pūrvam api hari-līlā-kathā (page 20) vrātāmṛtānandita-sat-suram\n[BhP 12.13.11] iti grantha-svabhāva-varṇane tat-prīter eva mukhyatvaṃ\ndarśitam | hari-līlā-kathā-vrāta evāmṛtaṃ, santa ātmarāmā eva surā iti |\nitthaṃ satāṃ brahma-sukhānubhūtyā [BhP 10.12.11] iti prasiddheḥ |\npariniṣṭhito'pi nairguṇye [BhP 2.1.9] ity ādeś ca | ataḥ kaivalya-śabdaś ca tat-\ntad-anusāreṇa vyākhyātavyaḥ | tathā hi yadi tatra kevala-śabdena śuddhatvaṃ\nvaktavyaṃ tadā tat-prītyeka-tātparyā eva parama-śuddhā iti tasyām eva\ntātparyam | pūrvaṃ bhakti-sandarbhe'pi śuddha-śabdenaikānti-bhakta eva\npratipāditaḥ |</p>\n\n<p>tad uktam anyasya sa-doṣatva-kathanena | dharmaḥ projjhita-kaitavo'tra\nparamaḥ [BhP 1.1.2] ity atra | ṭīkā ca - pra-śabdena mokṣābhisandhir api\nnirastaḥ ity eṣā | atra bhāgavata-dharme mokṣābhisandhir api kaitavam | yadi\nca tatra kaivalya-śabdena bhagavān evoktas tat-svabhāvo vā, tathāpi\nprītimatām eva | kāmaṃ bhavaḥ sva-vṛjinair nirayeṣu nas tāc ceto'livad yadi\nnu te padayo rameta [BhP 6.15.49] iti nyāyena tad-ekānuśīlana-mātra-\ntātparyāt prītāv eva viśrāntiḥ |</p>\n\n<p>ataeva kaivalyān mokṣād apy ekaḥ śreṣṭho yo bhagavat-prīti-lakṣaṇo'rthas\ntat-prayojanam iti vyākhyāntaram | vastutas tūkta-nyāyena kaivalyādi-śabdāḥ\nśuddha-bhakti-vācakatā-pradhānā eva | tathaivāha gadyābhyām - yathā-\nvarṇa-vidhānam apavargaś cāpi bhavati [BhP 5.19.19] iti, yo 'sau bhagavati\nsarva-bhūtātmany anātmye 'nirukte 'nilayane paramātmani vāsudeve 'nanya-\nnimitta-bhakti-yoga-lakṣaṇo nānā-gati-nimittāvidyā-granthi-randhana-\ndvāreṇa yadā hi mahā-puruṣa-puruṣa-prasaṅgaḥ [BhP 5.19.20] iti ca |</p>\n\n<p>yasya varṇasya yad vidhānaṃ bhagavad-arpita-sva-svadharmānuṣṭhānaṃ, tad\nanukrameṇāpavargaś ca bhavati | tasyāpavargasya svarūpam āha dvitīyena\nyo'sau iti | ātmani bhavam ātmyaṃ rāgādi tad-rahite | sa hi bhakta-\nsukhārtham eva prayatate, na tu pṛthak sva-sukhārtham | yathā hi bhaktas tat-\nsukhārtham eveti | anirukte svarūpato guṇāś ca vācām agocare | anilayane\nnilayanam antardhānaṃ tad-rahite, sadaiva prakāśamāna ity arthaḥ | ananya-\nnimitto mokṣādy-upādhi-rahito yo bhakti-yogaḥ sa eva lakṣaṇaṃ svarūpaṃ\nyasya saḥ | tatropavarga-śabdasya pravṛttiṃ ghaṭayati | nānā-gatīnāṃ nimittaṃ\nyo'vidyā-granthis tasya randhanam | apavarjanaṃ chedanam iti yāvat tad-\ndvāreṇa yo'sāv apavarga ucyate ity arthaḥ | apavṛjyate yeneti niruktyā iti\nbhāvaḥ | pādmottara-khaṇḍe ca - viṣṇor anucaratvaṃ hi mokṣam āhur\nmanīṣiṇaḥ iti |</p>\n\n<p>tathā skānde revā-khaṇḍe -\nniścalā tvayi bhaktir yā saiva muktir janārdana |\nmuktā eva hi bhaktās te tava viṣṇo yato hareḥ || iti |</p>\n\n<p>śrī-rukmiṇī-sāntvane śrī-bhagavatāpy evam abhipretaṃ tāṃ prati - santi hy\nekānta-bhaktāyās tava [BhP 10.60.50] ity uktvā, māṃ prāpya māniny\napavarga-sampadaṃ vāñchanti ye sampada eva tat-patim [BhP 10.60.53] iti |\nataeva kaivalya-sammata-pathas tv atha bhakti-yogaḥ [BhP 2.3.12] ity atra\nṭīkā-kārair apy uktam - kaivalyam ity eva sammataḥ panthā yo bhakti-yogaḥ\niti | panthā bhagavat-prāpty-upāya-bhūto'pīty arthaḥ | sa khalu kadā syāt\ntatrāha yadā hīti ||</p>\n\n<p>|| 5.19 || śrī-śukaḥ || 16 ||</p>\n\n<p>[17]</p>\n\n<p>tad evam atra sargo visargaś ca [BhP 2.10.1] ity ādiṣu daśasv etan-mahā-\npurāṇa-pratipādyeṣu artheṣu mukti-śabdasya tatraiva viśrāntiḥ | poṣaṇe'pi\n<l>tad eva mukhyaṃ prayojanam | poṣaṇa- (page 21) śabdena hy anugraha</l>\nucyate | tasya ca parākāṣṭhā-prāptiḥ sva-prīti-dāna eva | tad uktaṃ muktiṃ\ndadāti karhicit sma na bhakti-yogam [BhP 5.6.18] iti | tathaivānyatrāpi śrī-\npṛthuṃ prati varaṃ ca mat-kañcana-mānavendra vṛṇīṣva [BhP 4.20.16] ity\nuktvā, yathā cared bālahitaṃ pitā svayaṃ tathā tvam evārhasi naḥ samīhitum\n[BhP 4.20.31] iti tad-vākyānantaraṃ, tam āha rājan mayi bhaktir astu te [BhP\n4.20.31] iti | bhaktiḥ prīti-lakṣaṇā |</p>\n\n<p>|| 4.20 || śrī-viṣṇuḥ || 17 ||</p>\n\n<p>[18]</p>\n\n<p>evam eva śrī-bhāgavata-grantha-śravaṇa-phalatvenāpi saiva parama-\npuruṣārthatayā nirṇītāsti tattva-sandarbhe saṅkṣepa-tātparye | śrī-vyāsa-\nsamādhinā śrī-śuka-hṛdayeṇa ca tathaiva nirṇayo vihitaḥ - yasyāṃ vai\nśrūyamāṇāyām [BhP 1.6.7] ity ādiṣu | sva-sukha-nibhṛta-cetāḥ [BhP 12.12.69]\n<l>ity ādau ca | pratijñā cedṛśy eva - dharmaḥ projjhitaḥ kaitavo'tra [BhP 1.1.2]</l>\nity ādau kiṃ vā parair īśvaraḥ sadyo hṛdy avarudhyate'tra kṛtibhiḥ\nśuśrūṣubhis tat-kṣaṇāt iti | ataeva catuḥślokyāṃ rahasya-śabdena saivoktā |\nsaiva ca tṛtīya-ślokārthatvena bhagavat-sandarbhe vispaṣṭīkṛtāsti |</p>\n\n<p>tad evaṃ śrīmat-prīter evāvapavargatvena parama-bhagavad-anugraha-\nmayatvaṃ śrī-bhāgavata-śravaṇa-phalatvaṃ puruṣārtheṣu tasyāḥ paramatva-\nsādhanāya darśitam | tathaiva śrī-nārada ākṣepa-dvāra śikṣitavāṃś ca tat-\nsaṃhitām āvirbhāvayiṣyantaṃ śrī-vyāsam | yathāha -</p>\n\n<lg>\n<l>yathā dharmādayaś cārthā muni-varyānukīrtitāḥ |</l>\n<l>na tathā vāsudevasya mahimā hy anuvarṇitaḥ || [BhP 1.5.9]</l>\n</lg>\n\n<p>ca-śabdo'py-arthe | mahimānuvarṇanam tat-prīty-udbodhanaṃ bhaved ity\nāśayenaivam uktam ||</p>\n\n<p>|| 1.5 || śrī-nāradaḥ || 18 ||</p>\n\n<p>[19]</p>\n\n<p>tathānyeṣām apavargāṇām api tayā tiraskṛtau mukta-kaṇṭhā eva śabdā\nudāhāryāḥ | sā ca tiraskṛtiḥ kvacit tat-svarūpeṇa kriyate | kvacit tat-parikara-\ndvārā ca | tatra tat-svarūpeṇa tiraskṛtim āha gadyena --</p>\n\n<p>yasyām eva kavaya ātmānam avirataṃ vividha-vṛjina-saṃsāra-\nparitāpopatapyamānam anusavanaṃ snāpayantas tayaiva parayā nirvṛtyā hy\napavargam ātyantikaṃ parama-puruṣārtham api svayam āsāditaṃ no\n<l>evādriyante bhagavadīyatvenaiva parisamāpta-sarvārthāḥ | [BhP 5.6.17] iti |</l></p>\n\n<p>yasyāṃ pūrva-gadyokta-lakṣaṇāyāṃ bhaktau muktādi-sampadāṃ bhakti-\nsampad-anucarītvāt parasmāpta-sarvārthatvam | tathoktaṃ śrī-nārada-\npañcarātre -</p>\n\n<p>hari-bhakti-mahā-devyāḥ sarvā mukty-ādi-siddhayaḥ |\nbhuktayaś cādbhutās tasyāś ceṭikāvad anuvratāḥ || iti |</p>\n\n<p>ataevānādaro'pi | yathoktaṃ śrī-vṛtraṃ prati mahendreṇa --\nyasya bhaktir bhagavati harau niḥśreyaseśvare |\n<l>vikrīḍato 'mṛtāmbhodhau kiṃ kṣudraiḥ khātakodakaiḥ || [BhP 6.12.22] iti |</l></p>\n\n<p>|| 6.12 || śrī-śukaḥ || 19 ||</p>\n\n<p>(page 22)\n[20]</p>\n\n<p>atha tat-parikareṣu tadīya-kārya-dvārā, yathā tatra tadīya-guṇa-\nkathānuśīlana-dvārā tām āhuḥ -</p>\n\n<lg>\n<l>duravagamātma-tattva-nigamāya tavātta-tanoś</l>\n<l>carita-mahāmṛtābdhi-parivarta-pariśramaṇāḥ |</l>\n<l>na parilaṣanti kecid apavargam apīśvara te</l>\n<l>caraṇa-saroja-haṃsa-kula-saṅga-visṛṣṭa-gṛhāḥ || [BhP 10.87.21]</l>\n</lg>\n\n<p>ātma-tattvaṃ tādṛśa-sac-cid-ānanda-mūrtitvādikaṃ nija-yāthātmyaṃ\nnigamo'nubhāvanā | ātta-tanoḥ prakaṭita-sva-mūrteḥ, parivarjanārthaḥ |\ncarita-mahāmṛtābdheḥ parvartenābhyāsena varjita-śramāḥ | caraṇa-saroja-\nhiṃsānāṃ śrī-śukadevādīnāṃ yāni kulāni śiṣyopaśiṣya-paramparāḥ | teṣāṃ\nsaṅgena visṛṣṭa-mātra-gṛhā api yady apavargaṃ na parilaṣanti, tadā caraṇa-\nsaroja-haṃsādayas tu kim utety arthaḥ ||</p>\n\n<p>|| 10.87 || śrutayaḥ || 20 ||</p>\n\n<p>[21]</p>\n\n<p>tadīya-pāda-sevā-tadīya-guṇa-kathā-dvārā mukti-viśeṣasya tiraskṛtir bhakti-\nsandarbhe darśitāsti śrī-kapila-deva-vākyena - naikātmatāṃ me spṛhayanti\nkecid [BhP 3.25.34] ity ādinā | ekātmatāṃ brahma-sāyujyaṃ bhagavat-sāyujyam\napi | evaṃ sevā-dvārā mukti-viśeṣāṇāṃ ca śrī-viṣṇu-vākyena mat-sevayā\npratītaṃ te [BhP 9.4.67] ity ādinā, śrī-kapildeva-vākyena sālokya-sārṣṭī [BhP\n3.29.13] ity ādinā |</p>\n\n<p>atha puruṣārthāntaravan-muktir api heyaiveti vaktuṃ tair api sādhyaṃ tasyās\ntiraskṛtir nirdiśyate | tatra bhakteḥ svarūpeṇa mukti-sāmānyasya tiraskṛtir\n<l>udāhṛtaivāsti bhakti-sandarbhādau | na kiñcit sādhavo dhīrāḥ [BhP 11.20.34]</l>\nity ādinā |</p>\n\n<p>naivecchaty āśiṣaḥ kvāpi brahmarṣir mokṣam apy uta |\n<l>bhaktiṃ parāṃ bhagavati labdhavān puruṣe 'vyaye || [BhP 12.10.6] iti cānyatra |</l></p>\n\n<p>atha kārya-dvāreṣu tatrāpatata-mahā-sukha-duḥkhāntara-tiraskāri-tad-āsakti-\ndvārā tām āha --</p>\n\n<lg>\n<l>nārāyaṇa-parāḥ sarve na kutaścana bibhyati |</l>\n<l>svargāpavarga-narakeṣv api tulyārtha-darśinaḥ || [BhP 6.17.18]</l>\n</lg>\n\n<p>svargādīnāṃ tulya-heyatvāt teṣu tulya-bhagavad-eka-puruṣārthatvāc ca tulya-\ndarśinaḥ ||</p>\n\n<p>|| 6.17 || śrī-rudro devīm || 21 ||</p>\n\n<p>[22]</p>\n\n<p>tadīya-pāda-sevāparamotkaṇṭhā-dvārā tām āha-</p>\n\n<lg>\n<l>ko nv īśa te pāda-saroja-bhājāṃ</l>\n<l>sudurlabho 'rtheṣu caturṣv apīha |</l>\n<l>tathāpi nāhaṃ pravṛṇomi bhūman</l>\n<l>bhavat-padāmbhoja-niṣevaṇotsukaḥ || [BhP 3.4.15]</l>\n</lg>\n\n<p>he īśa ||</p>\n\n<p>|| 3.4 || uddhavaḥ śrī-bhagavantam || 22 ||</p>\n\n<p>[23]</p>\n\n<p>sarvātmārpaṇa-kāri-bhajanīya-viṣayakābhilāṣa-dvārā tām āha -</p>\n\n<lg>\n<l>na pārameṣṭhyaṃ na mahendra-dhiṣṇyaṃ</l>\n<l>na sārvabhaumaṃ na rasādhipatyam |</l>\n<l>na yoga-siddhīr apunar-bhavaṃ vā</l>\n<l>mayy arpitātmecchati mad vinānyat || [BhP 11.14.14]</l>\n</lg>\n\n<p>ṭīkā ca-rasādhipatyaṃ pātālādi-sāmyam | apunarbhavaṃ mokṣam api | mad\nvinā māṃ hitvānyan necchati | aham eva tasya preṣṭha ity arthaḥ | ity eṣā |\nsārvabhaumaṃ śrī-priyavratādīnām iva mahārājyam | pārameṣṭhyādi-\ncatuṣṭayasyānukramaś cādho'dho-vivakṣayā nyūnatvaa-vivakṣayā ca | tataś\ncottarottaraṃ kaimutyam api | yoga-siddhy-ādi-dvayaṃ tu sārvatrikam iti\npaścād vinyastam | anayos tūttara-śraiṣṭhyam ||</p>\n\n<p>|| 11.14 || śrī-bhagavān || 23 ||</p>\n\n<p>(page 23)\n[24]</p>\n\n<p>tathaivāha --</p>\n\n<lg>\n<l>na nāka-pṛṣṭhaṃ na ca pārameṣṭhyaṃ</l>\n<l>na sārva-bhaumaṃ na rasādhipatyam |</l>\n<l>na yoga-siddhīr apunar-bhavaṃ vā</l>\n<l>samañjasa tvā virahayya kāṅkṣe || [BhP 6.11.25]</l>\n</lg>\n\n<p>nākapṛṣṭhaṃ dhruva-padam | atra ca catuṣṭaye pūrvavat nyūnatva-vivakṣayā\nkaimutyam | dhruva-padasya śraiṣṭhyaṃ viṣṇu-pada-sannihitatvāt ||</p>\n\n<p>|| 6.11 || śrī-vṛtraḥ || 24 ||</p>\n\n<p>[25]</p>\n\n<p>gāḍha-tat-prapatti-dvārāhuḥ --</p>\n\n<lg>\n<l>na nāka-pṛṣṭhaṃ na ca sārva-bhaumaṃ</l>\n<l>na pārameṣṭhyaṃ na rasādhipatyam |</l>\n<l>na yoga-siddhīr apunar-bhavaṃ vā</l>\n<l>vāñchanti yat-pāda-rajaḥ-prapannāḥ || [BhP 10.16.37]</l>\n</lg>\n\n<p>tatra nāka-pṛṣṭham api na vāñchanti kim uta sārvabhaumam |\npārameṣṭhyam api na vāñchanti kim uta rasādhipatyam iti pūrvārdhe\nyojyam | uttarārdhe vā-śabdo'py-arthe | pāda-rajaḥ-śabdena bhakti-viśeṣa-\njñāpanāya gāḍha-prapattir jñāpyate |</p>\n\n<p>|| 10.16 || nāga-patnyaḥ śrī-bhagavantam || 25 ||</p>\n\n<p>[26]</p>\n\n<p>guṇa-gāna-dvārāha-</p>\n\n<lg>\n<l>tuṣṭe ca tatra kim alabhyam ananta ādye</l>\n<l>kiṃ tair guṇa-vyatikarād iha ye sva-siddhāḥ |</l>\n<l>dharmādayaḥ kim aguṇena ca kāṅkṣitena</l>\n<l>sāraṃ juṣāṃ caraṇayor upagāyatāṃ naḥ || [BhP 7.6.25]</l>\n</lg>\n\n<p>aguṇena mokṣeṇa | sāraṃ-juṣāṃ tan-mādhuryāsvādināṃ satām ||</p>\n\n<p>|| 7.6 || śrīprahlādo daitya-bālakān || 26 ||</p>\n\n<p>[27]</p>\n\n<p>guṇa-śravaṇa-dvārāha --</p>\n\n<lg>\n<l>varān vibho tvad varadeśvarād budhaḥ</l>\n<l>kathaṃ vṛṇīte guṇa-vikriyātmanām |</l>\n<l>ye nārakāṇām api santi dehināṃ</l>\n<l>tān īśa kaivalya-pate vṛṇe na ca ||</l>\n</lg>\n\n<lg>\n<l>na kāmaye nātha tad apy ahaṃ kvacin</l>\n<l>na yatra yuṣmac-caraṇāmbujāsavaḥ |</l>\n<l>mahattamāntar-hṛdayān mukha-cyuto</l>\n<l>vidhatsva karṇāyutam eṣa me varaḥ || [BhP 4.20.23-24]</l>\n</lg>\n\n<p>tad api kaivalyam api ||</p>\n\n<p>|| 4.20 || pṛthuḥ śrī-viṣṇum || 27 ||</p>\n\n<p>[28]</p>\n\n<p>tadīya-nija-sevakatā-prāpti-kāmanā-dvārāha -</p>\n\n<lg>\n<l>yo dustyajān kṣiti-suta-svajanārtha-dārān</l>\n<l>prārthyāṃ śriyaṃ sura-varaiḥ sadayāvalokām |</l>\n<l>naicchan nṛpas tad-ucitaṃ mahatāṃ madhudviṭ-</l>\n<l>sevānurakta-manasām abhavo 'pi phalguḥ || [BhP 5.14.44]</l>\n</lg>\n\n<p>ya ārṣabheyyo bharataḥ |</p>\n\n<p>|| 5.14 || śrī-śukaḥ || 28 ||</p>\n\n<p>[29]</p>\n\n<p>loka-pālatā-mātra-lakṣaṇa-tat-sevābhimāna-dvārāpy āha --</p>\n\n<lg>\n<l>pratyānītāḥ parama bhavatā trāyatā naḥ sva-bhāgā</l>\n<l>daityākrāntaṃ hṛdaya-kamalaṃ tad-gṛhaṃ pratyabodhi |</l>\n<l>kāla-grastaṃ kiyad idam aho nātha śuśrūṣatāṃ te</l>\n<l>muktis teṣāṃ na hi bahumatā nārasiṃhāparaiḥ kim || [BhP 7.8.42]</l>\n</lg>\n\n<p>spaṣṭam |</p>\n\n<p>|| 7.8 || mahendraḥ śrī-nṛsiṃham || 29 ||</p>\n\n<p>[30]</p>\n\n<p>atha kāraṇeṣu mahā-bhāgavata-saṅga-dvārāha -</p>\n\n<lg>\n<l>kṣaṇārdhenāpi tulaye na svargaṃ nāpunar-bhavam |</l>\n<l>bhagavat-saṅgi-saṅgasya martyānāṃ kim utāśiṣaḥ || [BhP 4.24.57]</l>\n</lg>\n\n<p>ṭīkā ca-tat-pāda-mūle praviṣṭasya kṛtānta-bhayābhāvaḥ kiyān ayaṃ lābhaḥ |\nyāvatā tad-bhakta-saṅga eva sakala-puruṣārtha-śreṇi-śirasi narīnarti ity ādi |</p>\n\n<p>|| 4.24 || śrī-rudraḥ pracetasaḥ || 30 ||</p>\n\n<p>[31]</p>\n\n<p>tathaivāhuḥ -</p>\n\n<lg>\n<l>yāvat te māyayā spṛṣṭā bhramāma iha karmabhiḥ |</l>\n<l>tāvad bhavat-prasaṅgānāṃ saṅgaḥ syān no bhave bhave ||</l>\n</lg>\n\n<lg>\n<l>tulayāma lavenāpi na svargaṃ nāpunar-bhavam |</l>\n<l>bhagavat-saṅgi-saṅgasya martyānāṃ kim utāśiṣaḥ || [BhP 4.30.32-33] (page 24)</l>\n</lg>\n\n<p>tad-bahirmukhatāprāpty-āśaṅkayā tat-parihār-kāraṇaṃ prārthayante yāvad\niti | naitāvattvaṃ tat-saṅgasya kintv apāra-mahimatvam evety āhuḥ\ntulayāmeveti | ato yāvad ity ādikaṃ premnaiva bhagavac-caraṇa-sāmīpya-\nprāpty-āśayoktaṃ na sāmīpyād-mukti-sampattyāśayeti jñeyam |</p>\n\n<p>|| 4.30 || pracetasaḥ śrīmad-aṣṭabhujaṃ puruṣam || 31 ||</p>\n\n<p>[32]</p>\n\n<p>anyatrāpīdṛśo'rtho dṛśyate | tatra tat-tac-chāstrasya parama-phalatve | yathā\nmādhva-bhāṣya-dhṛtaṃ bṛhat-tantram -</p>\n\n<lg>\n<l>yathā śrī-nitya-muktāpi prāpta-kāmāpi sarvadā |</l>\n<l>upāste nityaśo viṣṇum evaṃ bhakto bhaved api ||</l>\n</lg>\n\n<lg>\n<l>brahma-vaivarte ca -</l>\n<l>na hrāso na ca vṛddhir vā muktānāṃ vidyate kvacit |</l>\n<l>vidvat-pratyakṣa-siddhatvāt kāraṇābhāvato'numā ||</l>\n</lg>\n\n<p>harer upāsanā cātra sadaiva sukha-rūpiṇī |\nna ca sādhana-bhūtā sā siddhir evātra sā yataḥ || iti |</p>\n\n<p>tad-utthāpitā sauparṇa-śrutiś ca -\nsarvadaitam upāsīta yāvad-vimuktir muktā hy etam upāsate | iti |</p>\n\n<p>tadīya-bhārata-tātparye ca śruty-antarābhidhānam -\nmuktānām api bhaktir hi paramānanda-rūpiṇī iti |</p>\n\n<lg>\n<l>eṣa evārthaḥ śrī-bṛhad-gautamīye'pi dṛśyate, yathā -</l>\n<l>evaṃ dīkṣāṃ cared yas tu puruṣo vīta-kalmaṣaḥ |</l>\n<l>sa loke vartamāno'pi jīvan-mukta pramodate ||</l>\n</lg>\n\n<lg>\n<l>uditākṛtir ānandaḥ sarvatra sama-darśakaḥ |</l>\n<l>pūrṇāhantāmayī sākṣād bhaktiḥ syāt prema-lakṣaṇā ||</l>\n</lg>\n\n<p>anyatra hānopādāna-vṛddhi-rahitatvāt sama-darśitvaṃ jñeyam | atra munaya\n<lg>\n<l>ūcuḥ -</l>\n<l>kathaṃ bhaktir bhavet premnā jīvan-muktasya nārada |</l>\n<l>jīvan-mukta-śarīrāṇāṃ cit-sattā-niḥspṛhā yataḥ |</l>\n<l>virakteḥ kāraṇaṃ bhaktiḥ sā tu muktes tu sādhanam ||</l>\n</lg></p>\n\n<lg>\n<l>nārada uvāca -</l>\n<l>bhadram uktaṃ bhavadbhiś ca muktis turyātītā nigadyate |</l>\n<l>kṛṣṇa-dhāma-mayaṃ brahma kvacit kutrāpi bhāsate ||</l>\n</lg>\n\n<p>nirbījendriyagaṃ tat tu ātmasthaṃ kevalaṃ sukham |\nkṛṣṇas tu paripūrṇātmā sarvatra sukha-rūpakaḥ |\nbhakti-vṛtti-kṛtābhyāsāt tat-kṣaṇād gocarīkṛtaḥ || iti |</p>\n\n<p>tādṛg-arthatvenaivādvaita-vāda-gurubhir api sammatā śrī-nṛsiṃha-tāpanī ca -\n yaṃ ha vai sarve vedā ānamanti mumukṣavo brahma-vādinaś ca [NTU 2.4]\niti | yathā muktā api līlayā vigrahaṃ kṛtvā bhagavantaṃ bhajante iti hi tad-\nbhāṣyam |</p>\n\n<p>brahmaṇā vadituṃ sthirībhavituṃ śīlam eṣām iti brahma-vādinī muktā iti\nvada sthairye [Pāṇ 7.2.7] iti smaraṇāt | śrī-gītopaniṣadaś ca - teṣāṃ jñānī\nnitya-yukta eka-bhaktir viśiṣyate [Gītā 7.10] iti |</p>\n\n<p>atha tasyāḥ parama-bhagavad-anugraha-prāpyatve nārada-pañcarātrīya jitaṃ\nte stotraṃ, yathā -</p>\n\n<lg>\n<l>mokṣa-sālokya-sārūpyān prārthaye na dharādhara |</l>\n<l>icchāmi hi mahābhāga kāruṇyaṃ tava suvrata ||</l>\n</lg>\n\n<lg>\n<l>puruṣārthāntaraya-tiraskāre hayaśīrṣīya-śrī-nārāyaṇa-vyūha-stavaḥ -</l>\n<l>na dharmaṃ kāmam arthaṃ vā mokṣaṃ vā varadeśvara |</l>\n<l>prārthaye tava pādābje dāsyam evābhikāmaye ||</l>\n</lg>\n\n<lg>\n<l>punaḥ punar varān ditsur viṣṇur muktiṃ na yācitaḥ |</l>\n<l>bhaktir eva vṛtā yena prahlādaṃ taṃ namāmy aham || (page 25)</l>\n</lg>\n<p>yadṛcchayā labdham api viṣṇor dāśarathes tu yaḥ |\nnaicchan mokṣaṃ vinā dāsyaṃ tasmai hanumate namaḥ || iti |</p>\n\n<p>punar jitaṃ-te-stotraṃ ca -\ndharmārtha-kāma-mokṣeṣu necchā mama kadācana |\ntat-pāda-paṅkajasyādho jīvitaṃ dīyatāṃ mama || iti |</p>\n\n<p>na ca tādṛśa-bhagavat-prītyā tat-tat-puruṣārtha-tiraskāro'dbhuta iva | yasyāsti\nbhaktir bhagavaty akiñcanā sarvair guṇais tatra samāsate surāḥ [BhP 5.18.12]\niti bhakti-svābhāvika-bhūtaa-kāruṇya-guṇenāpy asau śrūyate | yathāha -</p>\n\n<lg>\n<l>na kāmaye 'haṃ gatim īśvarāt parām</l>\n<l>aṣṭarddhi-yuktām apunar-bhavaṃ vā |</l>\n<l>ārtiṃ prapadye 'khila-deha-bhājām</l>\n<l>antaḥ-sthito yena bhavanty aduḥkhāḥ || [BhP 9.21.12]</l>\n</lg>\n<p>spaṣṭam | na cātra yathā dayā-vīrasyāsya dayā-mātreṇāpy aparityāgaḥ | na\ntu sārāsāratva-jñānena | tathā upasthita-mahārtha-parityāgitvād dāna-\nvīrāṇāṃ teṣām api bhagavat-prīti-janotsāha-mātreṇety āśaṅkyam | sarva-\ntattvānubhavināṃ paramārthaika-niṣṭhā-grahāṇāṃ śrī-śuka-devādīnām api\ntatrodāhṛtatvād | tasmād asty eva bhagavat-prīteḥ sarvasmād apy apavargād\nupādeyatvam ||</p>\n\n<p>|| 9.21 || ranti-devaḥ || 32 ||</p>\n\n<p>[33]</p>\n\n<p>ataevānyeṣām api vaidikānāṃ sādhanānāṃ saiva mukhyaṃ phalam iti nirdiśati\n</p>\n</div>\n<div>\n\n<lg>\n<l>pūrtena tapasā yajñair dānair yoga-samādhinā |</l>\n<l>rāddhaṃ niḥśreyasaṃ puṃsāṃ mat-prītis tattvavin-matam || [BhP 3.9.41]</l>\n</lg>\n\n<p>ṭīkā ca-na ca mat-prīter apy adhikaṃ kiñcid asti ity āhuḥ pūrtādibhī\nrāddhaṃ siddhaṃ yan niḥśreyasaṃ phalam | tat mat-prīter eveti tattva-vidāṃ\nmatam ity eṣā |</p>\n\n<p>[34]</p>\n\n<p>anyat tu phalam atattva-vidāṃ mataṃ tatrāha -</p>\n\n<lg>\n<l>aham ātmātmanāṃ dhātaḥ preṣṭhaḥ san preyasām api |</l>\n<l>ato mayi ratiṃ kuryād dehādir yat-kṛte priyaḥ || [BhP 3.9.42]</l>\n</lg>\n\n<p>ātmanāṃ raśmi-sthānīyānāṃ śuddha-jīvānām api ātmā maṇḍala-sthānīyaḥ\nparamātmāham | kṛṣṇam enam avehi tvam ātmānam akhilātmanām [BhP\n10.14.55] iti ca vakṣyate | ataḥ preyasām ātmanām api preṣṭhaḥ san\nniravadyaḥ | yeṣām ātmanāṃ kṛte dehādir artho'pi priyo bhavati | kuryāt\nsarva eva kartum arhatīty arthaḥ | ato mad-ajñāna-doṣeṇaiva na karotīty\nbhāvaḥ ||</p>\n\n<p>|| 3.9 || śrī-garbhodaśāyī brahmāṇam || 33-34 ||</p>\n\n<p>[35]</p>\n\n<p>ataeva śuddha-prītimata eva sarvataḥ śraiṣṭhyam āha -</p>\n\n<lg>\n<l>rajobhiḥ sama-saṅkhyātāḥ pārthivair iha jantavaḥ |</l>\n<l>teṣāṃ ye kecanehante śreyo vai manujādayaḥ ||</l>\n</lg>\n\n<lg>\n<l>prāyo mumukṣavas teṣāṃ kecanaiva dvijottama |</l>\n<l>mumukṣūṇāṃ sahasreṣu kaścin mucyeta sidhyati ||</l>\n</lg>\n\n<lg>\n<l>muktānām api siddhānāṃ nārāyaṇa-parāyaṇaḥ |</l>\n<l>sudurlabhaḥ praśāntātmā koṭiṣv api mahāmune || [BhP 6.14.3-5]</l>\n</lg>\n\n<p>śreyaḥ para-loka-sukha-sādhanaṃ dharmādi | mucyeta jīvan-muktao bhavati |\njīvan-muktasya ca yasya bhagavad-ādy-aparādho daivān na syāt sa eva\nsidhyati tat-tal-lakṣaṇām anitmāṃ muktiṃ prāpnoti |</p>\n\n<p>āruhya kṛcchreṇa paraṃ padaṃ tataḥ\n<l>patanty adho'nādṛtya-yuṣmad-aṅghrayaḥ || [BhP 10.2.32]</l></p>\n\n<lg>\n<l>jīvan-muktāḥ prapadyante punaḥ saṃsāra-vāsanām |</l>\n<l>yady acintya-mahā-śaktau bhagavaty aparādhinaḥ || [Bhāgavata-pariśiṣṭa]</l>\n</lg>\n\n<lg>\n<l>nānuvrajati yo mohād vrajantaṃ parameśvaram |</l>\n<l>jñānāgni-dagdha-karmāpi sa bhaved brahma-rākṣasaḥ || ity ādi bhakti-</l>\n</lg>\n<l>sandarbhe darśita-pramāṇebhyaḥ | (page 26) tatra jīvan-muktānāṃ siddha-</l>\n<p>muktānāṃ ca yāḥ koṭayas tāsv api nāyaṃ sukhāpo bhagavān [BhP 10.9.21] ity\n<l>ādeḥ | muktiṃ dadāti karhicit sma na bhakti-yogam [BhP 5.6.18] ity ataś ca</l>\nnārāyaṇa-parāyaṇaḥ sudurlabha eva yataḥ sa eva praśāntātmā prakṛṣṭa-\nbhagavat-tattva-niṣṭhā-variṣṭha ity arthaḥ | śamo man-niṣṭhatā buddheḥ\n[BhP 11.19.16] iti śrī-bhagavatā svayaṃ vyākhyātatvāt |</p>\n\n<p>|| 6.14 || rājā śrī-śukam || 35 ||</p>\n\n<p>[36]</p>\n\n<lg>\n<l>ataeva --</l>\n<l>prāyeṇa munayo rājan nivṛttā vidhi-ṣedhataḥ |</l>\n<l>nairguṇya-sthā ramante sma guṇānukathane hareḥ || [BhP 2.1.7]</l>\n</lg>\n\n<p>ity ādi-trayeṇātmārāma-śreṣṭhānāṃ bhaktiṃ pradarśya tad-abhāvavatāṃ\nnindā - tad-aśma-sāraṃ hṛdayaṃ batedaṃ [BhP 2.3.24] ity ādinā | ataevāha --</p>\n\n<lg>\n<l>tathāpi brūmahe praśnāṃs tava rājan yathā-śrutam |</l>\n<l>sambhāṣaṇīyo hi bhavān ātmanaḥ śuddhim icchatā || [BhP 7.13.23]</l>\n</lg>\n\n<p>śuddhiṃ śuddha-bhakti-vāsanā-rūpām |</p>\n\n<p>|| 7.13 || śrī-dattātreyaḥ śrī-prahlādam || 36 ||</p>\n\n<p>[37]</p>\n\n<p>ataeva -</p>\n\n<lg>\n<l>vāg gadgadā dravate yasya cittaṃ</l>\n<l>rudaty abhīkṣṇaṃ hasati kvacic ca |</l>\n<l>vilajja udgāyati nṛtyate ca</l>\n<l>mad-bhakti-yukto bhuvanaṃ punāti || [BhP 11.14.24]</l>\n</lg>\n<p>spaṣṭam |</p>\n\n<p>[38]</p>\n\n<lg>\n<l>tathā -</l>\n<l>nirapekṣaṃ muniṃ śāntaṃ nirvairaṃ sama-darśanam |</l>\n<l>anuvrajāmy ahaṃ nityaṃ pūyeyety aṅghri-reṇubhiḥ || [BhP 11.14.16]</l>\n</lg>\n\n<p>nirapekṣaṃ niṣkiñcana-bhaktam | ataeva śāntaṃ kṣobha-rahitam ataevānyatra\nnirvairaṃ sama-darśanaṃ ca heyopādeya-bhāvanā-rahitaṃ muniṃ śrī-\nnāradādim anuvrajāmi | yatas tasya tādṛśa-niṣkapaṭa-bhakti-maya-sādhutva-\ndarśanena mamāpi tatra bhakti-viśeṣo jāyate | kathaṃ gopanīya ity āha\npūyeyeti | mad-bhakty-aniṣkṛti-doṣāt pavitritaḥ syām iti bhāveneti bhāvaḥ |</p>\n\n<p>|| 11.14 || śrī-bhagavān || 37-38 ||</p>\n\n<p>[39]</p>\n\n<p>ataevāha -</p>\n\n<p>guṇair alam asaṅkhyeyair māhātmyaṃ tasya sūcyate ||</p>\n\n<l>vāsudeve bhagavati yasya naisargikī ratiḥ || [BhP 7.4.36]</l>\n\n<p>tasya śrī-prahlādasya |</p>\n\n<p>|| 1.4 || śrī-śukaḥ || 39 ||</p>\n\n<p>[40]</p>\n\n<p>tasmāt prīter eve puruṣārtha-śreṣṭhatvaṃ siddham | yathāhur gadyena -</p>\n\n<p>atha ha vāva tava mahimāmṛta-rasa-samudra-vipruṣā sakṛd avalīḍhayā sva-\nmanasi niṣyandamānānavarata-sukhena vismārita-dṛṣṭa-śruta-viṣaya-sukha-\nleśābhāsāḥ parama-bhāgavatā ekāntino bhagavati sarva-bhūta-priya-suhṛdi\n(page 27) sarvātmani nitarāṃ nirantaraṃ nirvṛta-manasaḥ katham u ha vā ete\nmadhumathana punaḥ svārtha-kuśalā hy ātma-priya-suhṛdaḥ sādhavas tvac-\ncaraṇāmbujānusevāṃ visṛjanti na yatra punar ayaṃ saṃsāra-paryāvartaḥ [BhP\n6.9.39] iti |</p>\n\n<p>sakṛd api iti cittaṃ brahma-sukha-spṛṣṭaṃ naivottiṣṭheta karhicit [BhP 7.15.35]\niti vadatrāpi sūcitam | ātmā tvam eva priyaḥ suhṛc ca yeṣāṃ te |</p>\n\n<p>|| 6.9 || devāḥ śrī-puruṣottamam || 40 ||</p>\n\n<p>[41]</p>\n\n<p>ataevāha -</p>\n\n<lg>\n<l>tasyaiva hetoḥ prayateta kovido</l>\n<l>na labhyate yad bhramatām upary adhaḥ |</l>\n<l>tal labhyate duḥkhavad anyataḥ sukhaṃ</l>\n<l>kālena sarvatra gabhīra-raṃhasā ||</l>\n</lg>\n\n<lg>\n<l>na vai jano jātu kathañcanāvrajen</l>\n<l>mukunda-sevy anyavad aṅga saṃsṛtim |</l>\n<l>smaran mukundāṅghry-upagūhanaṃ punar</l>\n<l>vihātum icchen na rasa-graho janaḥ || [BhP 1.5.18-19]</l>\n</lg>\n\n<p>spaṣṭam |</p>\n\n<p>|| 1.5 || śrī-nāradaḥ || 41 ||</p>\n\n<p>[42]</p>\n\n<p>tathā -</p>\n\n<lg>\n<l>bhajanty atha tvām ata eva sādhavo</l>\n<l>vyudasta-māyā-guṇa-vibhramodayam |</l>\n<l>bhavat-padānusmaraṇād ṛte satāṃ</l>\n<l>nimittam anyad bhagavan na vidmahe || [BhP 4.20.29]</l>\n</lg>\n\n<p>ṭīkā ca - yatas tvaṃ dīna-vatsalaḥ ataeva sādhavo niṣkāmā | atha\njñānāntaram api tvāṃ bhajanti | kathambhūtam | māyā-guṇānāṃ vibhramo\nvilāsaḥ tasyodayaḥ kāryaṃ sa nirasto yasmin tam | te kimarthaṃ bhajanti ?\ntatrāha - bhavat-padānusmaraṇādinā anyat teṣāṃ phalaṃ na vidmahe ity eṣā |</p>\n\n<p>|| 4.20 || pṛthuḥ śrī-viṣṇum || 42 ||</p>\n\n<p>[43]</p>\n\n<p>tasmāt tat-tad-bhaktānāṃ tat-prīti-manoratha evopādeyaḥ | tad anyas tu\nsarvo'pi heya ity āha -</p>\n\n<lg>\n<l>sukhopaviṣṭaḥ paryaṅke rāma-kṛṣṇoru mānitaḥ |</l>\n<l>lebhe manorathān sarvān pathi yān sa cakāra ha ||</l>\n</lg>\n\n<lg>\n<l>kim alabhyaṃ bhagavati prasanne śrī-niketane |</l>\n<l>tathāpi tat-parā rājan na hi vāñchanti kiñcana || [BhP 10.39.1-2]</l>\n</lg>\n\n<p>so'krūraḥ | yān</p>\n\n<lg>\n<l>kiṃ mayācaritaṃ bhadraṃ kiṃ taptaṃ paramaṃ tapaḥ |</l>\n<l>kiṃ vāthāpy arhate dattaṃ yad drakṣyāmy adya keśavam || [BhP 10.38.3]</l>\n</lg>\n\n<p>ity ādi-bhakti-vāsanā-mayān | nanu mukty-ādikam api kathaṃ na prārthitam |\ntatrāha kim alabhyam iti |\n|| 10.39 || śrī-śukaḥ || 43 ||</p>\n\n<p>[44]</p>\n\n<p>yathaivāha -</p>\n\n<lg>\n<l>punaś ca bhūyād bhagavaty anante</l>\n<l>ratiḥ prasaṅgaś ca tad-āśrayeṣu |</l>\n<l>mahatsu yāṃ yām upayāmi sṛṣṭiṃ</l>\n<l>maitry astu sarvatra namo dvijebhyaḥ || [BhP 1.19.16]</l>\n</lg>\n\n<p>sṛṣṭiṃ janma, anyatra tu sarvatra maitrī aviṣmā dṛṣṭir astu | brāhmaṇeṣu\ntvādara-viśeṣo'stv ity āha nama iti |</p>\n\n<p>|| 1.19 || rājā || 44 ||</p>\n\n<p>[45]</p>\n\n<p>ataevāha --</p>\n\n<lg>\n<l>na vai mukundasya padāravindayo</l>\n<l>rajo-juṣas tāta bhavādṛśā janāḥ |</l>\n<l>vāñchanti tad-dāsyam ṛte 'rtham ātmano</l>\n<l>yadṛcchayā labdha-manaḥ-samṛddhayaḥ || [BhP 4.9.36]</l>\n</lg>\n\n<p>yadṛcchayā anāyāsenaiva labdhā manaḥ samṛddhir yeṣāṃ te | svato bhakti-\nmāhātmya-balena sarva-puruṣārtha-pratīkṣita-kṛpā-dṛṣṭi-leśā apīty arthaḥ |\netad-anusāreṇa naicchan mukti-pater muktiṃ tena tāpam upeyivān [BhP 4.9.29]\nity atra śrī-dhruvam uddiśya pūrvokte'pi padye mukti-śabdena dāsyam eva\nvācyam | tad uktaṃ - viṣṇor anucaratvaṃ hi mokṣam āhur manīṣiṇaḥ\n[PadmaP 6] iti |</p>\n\n<p>|| 4.9 || śrī-maitreyaḥ || 45 ||</p>\n\n<p>(page 28)\n[46]</p>\n\n<p>etad evānya-nindā-śuddha-bhaktas tavābhyāṃ draḍhayati gadya-pañcakena --\nyat tad bhagavatānadhigatānyopāyena yācæā-cchalenāpahṛta-sva-\nśarīrāvaśeṣita-loka-trayo varuṇa-pāśaiś ca sampratimukto giri-daryāṃ\ncāpaviddha iti hovāca | nūnaṃ batāyaṃ bhagavān artheṣu na niṣṇāto yo 'sāv\nindro yasya sacivo mantrāya vṛta ekāntato bṛhaspatis tam atihāya svayam\nupendreṇātmānam ayācatātmanaś cāśiṣo no eva tad-dāsyam ati-gambhīra-\nvayasaḥ kālasya manvantara-parivṛttaṃ kiyal loka-trayam idam |\nyasyānudāsyam evāsmat-pitāmahaḥ kila vavre na tu sva-pitryaṃ yad\nutākutobhayaṃ padaṃ dīyamānaṃ bhagavataḥ param iti bhagavatoparate khalu\nsva-pitari | tasya mahānubhāvasyānupatham amṛjita-kaṣāyaḥ ko vāsmad-\n<l>vidhaḥ parihīṇa-bhagavad-anugraha upajigamiṣatīti || [BhP 5.24.23-26]</l></p>\n\n<p>ṭīkā ca - tasyaikānta-bhaktiṃ sa-prapañcam āha ity ādikā | yat tad\natiprasiddham | iti etad uvāca śrī-baliḥ | tam upendraṃ prati | atihāya\npuruṣārthatvenānabhilaṣya | svayam upendreṇaiva dvāra-bhūtena ātmānaṃ\nmāṃ parama-kṣudraṃ prati parama-kṣudraṃ loka-trayam ayācata | anudāsyaṃ\nnaya māṃ nija-bhṛtya-pārśvam [BhP 7.9.24] ity anena tad-dāsa-dāsyam | sva-\npitryaṃ trailokya-rājyam | yad uta akuto-bhayaṃ padaṃ mokṣam | tan na tu\nvavre | kathaṃ bhagavataḥ param anyad idam iti kṛtvā | tad-aṃśābhāsas tad-\naṃśa-mātrātmakatvāt tayoḥ | kadaivaṃ vyavahṛtam ity āśaṅkyāha\nbhagavateti |</p>\n\n<p>|| 5.24 || śrī-śukaḥ || 46 ||</p>\n\n<p>[47]</p>\n\n<p>ataevānya-sukha-duḥkha-nairapekṣyeṇaiva śuddhatvaṃ bhaktānām iti\nsiddham | tad uktaṃ nārāyaṇa-parāḥ sarve [BhP 6.17.28] ity ādi | śrī-bhagavān\napi tathāvidhānukampyānāṃ sarvam anyad dūrīkaroti | yathoktaṃ svayam eva\nbrahman yam anugṛhṇāmi tad-dviṣo vidhunomy aham [BhP 8.22.24] iti |\nyathāha -</p>\n\n<lg>\n<l>trai-vargikāyāsa-vighātam asmat-</l>\n<l>patir vidhatte puruṣasya śakra |</l>\n<l>tato 'numeyo bhagavat-prasādo</l>\n<l>yo durlabho 'kiñcana-gocaro 'nyaiḥ || [BhP 6.11.23]</l>\n</lg>\n\n<p>puruṣasya svātyantika-bhaktasya yadi kathañcit traivargikāyāsa āpatati tadā\nsvayam eva tad-vighātaṃ vidhatta ity arthaḥ | akiñcanas tu gocaro viṣayo\nyasyety anena mokṣaāyāsyāpi vighāta-vidhānaṃ vyañjitam | akiñcana-\nśabdasya śuddha-bhakty-arthatvaṃ hi bhakti-sandarbhe darśitam |</p>\n\n<p>|| 6.11 || śrīmān vṛtraḥ śatrum || 47 ||</p>\n\n<p>[48]</p>\n\n<p>tad evaṃ tādṛśānām api yadi kadācid anyat prārthanaṃ dṛśyate tadā tat-prīti-\nsevopayogitayaiva na tu svārthatvena tad iti mantavyam | yathā --</p>\n\n<p>yakṣyati tvāṃ makhendreṇa rājasūyena pāṇḍavaḥ |\n<l>pārameṣṭhya-kāmo nṛpatis tad bhavān anumodatām || [BhP 10.70.41] iti |</l></p>\n\n<p>parameṣṭhi-śabdenātra śrī-dvārakā-patir ucyate | yathā pṛthukopākhyāne -\n</p>\n</div>\n<div>\n\n<l>tāvac chrīr jagṛhe hastaṃ tat-parā parameṣṭhinaḥ | [BhP 10.81.10] iti |</l>\n\n<p>tataḥ pārameṣṭya-śabdena dvārakiśvaryam ucyate | tataś ca pārameṣṭya-\n<l>kāma iti tat-samānaiśvaryaṃ kāmayamānaḥ ity arthaḥ |(page 29) tat-kāmanā</l>\nca dvārakāvad indraprasthe'pi śrī-kṛṣṇa-nivāsana-yogya-sampatti-siddhy-\narthaiva jñeyā nānyārthā | tān uddiśyaiva ---</p>\n\n<p>kiṃ te kāmāḥ sura-spārhā mukunda-manaso dvijāḥ |\n<l>adhijahrur mudaṃ rājñaḥ kṣudhitasya yathetare || [BhP 1.12.6] ity ādy-ukteḥ |</l></p>\n\n<p>śrī-bhagavat-prasādata ihaiva ca tathaiva tat-prāptir api tasya dṛśyate --</p>\n\n<lg>\n<l>sabhāyāṃ maya-k ptāyāṃ kvāpi dharma-suto 'dhirāṭ |</l>\n<l>vṛto 'nugair bandhubhiś ca kṛṣṇenāpi sva-cakṣuṣā ||</l>\n</lg>\n\n<lg>\n<l>āsīnaḥ kāñcane sākṣād āsane maghavān iva |</l>\n<l>pārameṣṭhya-śriyā juṣṭaḥ stūyamānaś ca vandibhiḥ || [BhP 10.75.33-34] ity</l>\n</lg>\n<p>atra |</p>\n\n<p>atra sva-cakṣuṣeti viśeṣaṇam api teṣām ananya-kāmatvāyopajīvyam | yathā\ncakṣuṣmatā janenānūjanāgocara-sampatti-viśeṣaś cakṣṇḍr artham eva\nkāmyate kadācit tan-mudraṇādau tu sa sarvo'pi vṛthaiva | tathā kṛṣṇa-nāthair\napīti bhāvaḥ | tathoktaṃ śrīmat-pāṇḍavānuddiśya śrī-parīkṣitaṃ prati\nmunibhiḥ na vā ity ādau ye'dhyāsanaṃ rāja-kirīṭa-juṣṭṃ sadyo jahur\nbhagavat-pārśva-kāmā [BhP 1.19.20] iti | ataeva tad bhavān anumoditām iti\nnārada-vākyānusāreṇa paramaikāntiṣu śrī-bhagavān api tad anumodate |\nanyatra ca tathaiva svayam āha</p>\n\n<lg>\n<l>yān yān kāmayase kāmān mayy akāmāya bhāmini |</l>\n<l>santi hy ekānta-bhaktāyās tava kalyāṇi nityadā || [BhP 10.60.50]</l>\n</lg>\n\n<p>na vidyate kāmo yatreti vigrahena śuddha-prītimaya-bhakti-lakṣaṇo'rthaḥ\n<l>khalv atrākāma ity ucyate | akāmaḥ sarva-kāmo vā [BhP 2.3.10] ity ādau</l>\nbhakti-mātra-kāma iva | tathoktaṃ bhakti-lakṣaṇaṃ vadatā śrī-prahlādena\nbhṛtya-lakṣaṇa-jijñāsur [BhP 7.10.3] ity ādau | tasmād akāmāya prīti-sevā-\nsampatty-arthaṃ yān yān arthān kāmayase he devi te tava nitya-lakṣmī-devī-\nrūpa-preyasītvāt nityaṃ santy eveti vyākhyeyam | tatraikānta-bhaktāyā iti\nsvārtha-kāmanā-niṣedhaḥ | kāminīti mad-eka-kāminīty arthaḥ | kalyāṇīti\ntādṛśa-sevā-sampatter avighnatvaṃ darśayatīti jñeyam |</p>\n\n<p>|| 10.60 || śrī-bhagavān rukmiṇīm || 48 ||</p>\n\n<p>[49]</p>\n\n<p>evaṃ sadyo jahur bhagavat-pārśva-kāmā ity atra tat-sāmīpya-kāmanāpi\nvyākhyeyā | tat-prīti-viśeṣātiśayavatāṃ hi teṣāṃ tat-kṛtārti-bhareṇaiva tat-\nsphūrtāv apy atṛptau satyāṃ tat-sāmīpya-prāpteś ca tat-prāpti-vighāta-kaṃsa-\nsāra-bandhana-troṭanasya ca prārthanaṃ dṛśyate | pitṛ-mātṛ-prīty-eka-\nsukhināṃ vidūra-baddhānāṃ bālakānām iva | yathāha -</p>\n\n<lg>\n<l>trasto 'smy ahaṃ kṛpaṇa-vatsala duḥsahogra-</l>\n<l>saṃsāra-cakra-kadanād grasatāṃ praṇītaḥ |</l>\n<l>baddhaḥ sva-karmabhir uśattama te 'ṅghri-mūlaṃ</l>\n<l>prīto 'pavarga-śaraṇaṃ hvayase kadā nu || [BhP 7.9.16]</l>\n</lg>\n\n<p>tvad-bahirmukha-vyāpāramayatvād duḥkha-saham anuśīlayitum aśakyam |\ntvad-bhakti-virodhi-vyāpāramayatvāt tūgraṃ bhayānakaṃ yat saṃsāra-cakraṃ\ntasmād yat kadanaṃ lokānāṃ manodausthaṃ tasmād ahaṃ trasto'smi tvad-\nabhimukhībhavituṃ na pāraya ity arthaḥ | evam eva vakṣyate\n<lg>\n<l>śrī-nārada uvāca</l>\n<l>bhakti-yogasya tat sarvam antarāyatayārbhakaḥ |</l>\n<l>manyamāno hṛṣīkeśaṃ smayamāna uvāca ha ||</l>\n</lg></p>\n\n<lg>\n<l>śrī-prahrāda uvāca (page 30)</l>\n<l>mā māṃ pralobhayotpattyā saktaṃkāmeṣu tair varaiḥ |</l>\n<l>tat-saṅga-bhīto nirviṇṇo mumukṣus tvām upāśritaḥ || [BhP 7.10.1-2] ity</l>\n</lg>\n<p>anena |</p>\n\n<p>yadyapy evaṃ trasto'smi tathāpy aho grasatāṃ bhagavad-virodhitvena mādṛśa-\nsarvaṅgilānām eṣām asurāṇāṃ madhye sva-karmabhir baddhaḥ san praṇīto\nnikṣipto'smi | tatas tava viraha-dūnatayā idaṃ yāce | kadā nu prītaḥ san\napavarga-bhūtam araṇaṃ śaraṇaṃ tavāṅghri-mūlaṃ tva-samīpaṃ prati mām\nāhvāsyasīti ||</p>\n\n<p>|| 7.9 || prahlādaḥ śrī-nṛsiṃham || 49 ||</p>\n\n<p>[50]</p>\n\n<p>ataeva viṣṇu-purāṇe tasya śrīmat-prahlādasya kevala-prīti-varayāṃ cāpi\n<lg>\n<l>nānena viruddhā, yathā -</l>\n<l>nātha yoni-sahasreṣu yeṣu yeṣu vrajāmy aham |</l>\n<l>teṣu teṣv acyutā bhaktir acyute'stu sadā tvayi ||</l>\n</lg></p>\n\n<lg>\n<l>yā prītir avivekānāṃ viṣayeṣv anapāyinī |</l>\n<l>tvām anusmarataḥ sā me hṛdayān nāpasarpatu ||</l>\n</lg>\n\n<lg>\n<l>kṛta-kṛtyo'smi bhagavan vareṇānena yat tvayi |</l>\n<l>bhavitrī tvat-prasādena bhaktir avyabhicāriṇī ||</l>\n</lg>\n\n<lg>\n<l>dharmārtha-kāmaiḥ kiṃ tasya muktis tasya kare sthitā |</l>\n<l>samasta-jagatāṃ mūle yasya bhaktiḥ sthirā tvayi || [ViP 1.20.18-19, 26-27]</l>\n</lg>\n\n<lg>\n<l>tatra śrīmat-parameśvara-vākyam api tathaiva -</l>\n<l>yathā te niścalaṃ ceto mayi bhakti-samanvitam |</l>\n<l>tathā tvaṃ mat-prasādena nirvāṇaṃ param āpsyati || [ViP 1.20.28]</l>\n</lg>\n\n<p>yathā yena prakāreṇa, tathā tena prakāreṇaiva paraṃ madīya-caraṇa-\nsevocitatvena mahad ity arthaḥ | sevānurakta-manasām abhavo'pi phalgur\n[BhP 5.14.44] ity uktatvāt | tathā vakṣyamāṇābhiprāyeṇaivetad āha --</p>\n\n<lg>\n<l>ahaṃ kila purānantaṃ prajārtho bhuvi mukti-dam |</l>\n<l>apūjayaṃ na mokṣāya mohito deva-māyayā || [BhP 11.2.28]</l>\n</lg>\n\n<p>sutapo-nāmnā nijāṃśenāham anantam anyatra muktidam api tal-lakṣaṇa-\nprajā-prayojanaka evāpūjayam | na tu mokṣāyāpūjayam | yato deve tasmin\ntad-darśanotthitā yā māyā kṛpā putra-bhāvas tena mohitaḥ | māyā dambhe\nkṛpāyāṃ ca iti viśva-prakāśāt | kileti sūtī-gṛhe śrī-kṛṣṇa-vākyam api\n<l>pramāṇīkṛtam | atha yathā vicitra-vyasanād [BhP 11.2.9] ity ādi-tad-</l>\nvākyāntareṣu ca | vyasanaṃ śrī-kṛṣṇa-viccheda-hetuḥ | bhayaṃ bhāvi-tad-\n<l>viccheda-śaṅketi vyākhyeyam | tatra manye'kutaścid [BhP 11.2.33] ity ādi śrī-</l>\nnāradodāhṛta-vākyam uttaraṃ gamyam | atra hi viśva-śabdād ukta-bhaya-\n<l>nivartanam api pratipadyāmahe | saṃvādānte tvam apy etān [BhP 11.5.45] ity-</l>\nādi-dvayaṃ cāti-deśena sākṣāt śrī-kṛṣṇa-prāpti-gamakam eva tayor iti |</p>\n\n<p>|| 11.2 || śrīmad-ānakadundubhiḥ śrī-nāradam || 50 ||</p>\n\n<p>[51]</p>\n\n<p>tad evaṃ teṣāṃ tat-tat-prārthanam api tat-prīti-vilāsa eva | atredaṃ tattvam-\nekāntinas tāvad dvividhāḥ ajāta-jāta-prītitva-bhedena | jāta-prītayaś ca\ntrividhāḥ | eke tadīyānubhava-mātra-niṣṭhāḥ śānta-bhaktādayaḥ | anye\ntadīya-darśana-sevanādi-rasa-mayāḥ parikara-viśeṣābhimāninaḥ | svayaṃ\nparikara-viśeṣāś ca | tatra teṣu ajāta-pratītibhiḥ sarva-puruṣārthatvena tat-\nprītir eva prārthanīyā |</p>\n\n<p>atha jāta-prītiṣu śānta-bhaktādayas tu kadācid darśanādikaṃ vā\nprārthayante sevādikaṃ vinaiva | tad-vāsanāyā abhāvāt | sakṛd api kṛpā-\ndṛṣṭy-ādi-lābhena tṛptāś ca bhavanti | nātikṣāmaṃ bhagavataḥ\nsnigdhāpāṅga-vilokanād [BhP 7.12.46] iti śrī-kardama-varṇanāt | ataeva tat-\n<l>sāmīpyādike'pi teṣām anāgrahaḥ | ye tu tat-parikara- (page 31)</l>\nviśeṣābhimāninas te khalu tat-tat-prīti-viśeṣotkaṇṭhino yadā bhavanti tadā\ntat-tat-sevā-viśeṣecchayā prārthayanta eva tat-sāmīpyādikam | tat-prārthanā\nca prīti-vilāsa-rūpaiva | puṣṇāti ca tām iti guṇa eva | yadā ca teṣāṃ dainyena\ntat-prāpty-asambhāvanā jāyate tadāpi ca tat-prīty-aviccheda-mātraṃ\nprārthayante | so'pi ca guṇa eva | yat tu kevala-saṃsāra-mokṣa-tat-\nsāmīpyānanda-viśeṣa-prārthanaṃ prīti-vikāratā-śūnyaṃ tat punaḥ sarvathā\nkeṣāṃcid apy ekāntināṃ nābhirucitam | ataeva sarvaṃ mad-bhakti-yogena [BhP\n11.20.33] ity ādau kathañcid bhakty-upayogitvenaiveti | evaṃ sālokya-sārṣṭi\n[BhP 3.29.13] ity ādau | teṣāṃ madhye sevanaṃ vinā yat tan na gṛhṇanti iti\nkathyate | tatraikatva-lakṣaṇaṃ sāyujyaṃ tu svarūpata eva tad-vinābhūtam |\nanyat tu vāsanā-bhedena | sārūpyasya tu sevopakāritvaṃ śobhā-viśeṣeṇa | śrī-\nvaikuṇṭhe'pi tadīya-nitya-sevakānāṃ tathaiva tādṛśatvam | loke'pi kiśora-\nvidagdha-kṣiti-pati-putraiḥ samāna-rūpa-vayaskā sevakāḥ saṅgṛhītā dṛśyante\nślāghyante ca lokaiḥ | tasmād yathā tathā śrīmat-prīter eva puruṣārthatvam\nity āyātam | te prīty-eka-puruṣārthino'pi bhāva-viśeṣeṇānyad vāñchantu na\nvāñchantu vā sva-sva-bhakti-jāty-anurūpā bhakti-parikarāḥ padārthāḥ\nsaṃsāra-dhvaṃsa-pūrvakam udayanta eva | na te kadācid vyabhiracanti ca | tad\netad uktam -</p>\n\n<lg>\n<l>animittā bhāgavatī bhaktiḥ siddher garīyasī |</l>\n<l>jarayaty āśu yā kośaṃ nigīrṇam analo yathā ||</l>\n</lg>\n\n<lg>\n<l>naikātmatāṃ me spṛhayanti kecin</l>\n<l>mat-pāda-sevābhiratā mad-īhāḥ |</l>\n<l>ye 'nyonyato bhāgavatāḥ prasajya</l>\n<l>sabhājayante mama pauruṣāṇi ||</l>\n</lg>\n\n<lg>\n<l>paśyanti te me rucirāṇy amba santaḥ</l>\n<l>prasanna-vaktrāruṇa-locanāni |</l>\n<l>rūpāṇi divyāni vara-pradāni</l>\n<l>sākaṃ vācaṃ spṛhaṇīyāṃ vadanti ||</l>\n</lg>\n\n<lg>\n<l>tair darśanīyāvayavair udāra-</l>\n<l>vilāsa-hāsekṣita-vāma-sūktaiḥ |</l>\n<l>hṛtātmano hṛta-prāṇāṃś ca bhaktir</l>\n<l>anicchato me gatim aṇvīṃ prayuṅkte ||</l>\n</lg>\n\n<lg>\n<l>atho vibhūtiṃ mama māyāvinas tām</l>\n<l>aiśvaryam aṣṭāṅgam anupravṛttam |</l>\n<l>śriyaṃ bhāgavatīṃ vāspṛhayanti bhadrāṃ</l>\n<l>parasya me te 'śnuvate tu loke ||</l>\n</lg>\n\n<p>na karhicin mat-parāḥ śānta-rūpe\nnaṅkṣyanti no me 'nimiṣo leḍhi hetiḥ |\nyeṣām ahaṃ priya ātmā sutaś ca\n<l>sakhā guruḥ suhṛdo daivam iṣṭam || [BhP 3.25.33-39] iti |</l></p>\n\n<p>aṇvīṃ durjñeyāṃ pārṣada-lakṣaṇām ity arthaḥ | tad evaṃ tat-kratu-nyāyena\nca śuddha-bhaktānām anyā gatir nāsty eva | śrutiś ca - yathā kratur asmin\nloke puruṣo bhavati tathetaḥ pretya bhavati [BAU 3.14.1] iti, kratur atra\nsaṅkalpa iti bhāṣya-kārāḥ | śruty-antaraṃ ca - sa yathākāmo bhavati tat\nkratur bhavati yat kratur bhavati tat karma kurute yat karma kurute tad\nabhisampadyate [BAU 4.4.6] iti | anyac ca yad yathā yathopāsate tad eva\nbhavanti iti | śrī-bhagavat-pratijñā ca - ye yathā māṃ prapadyante tāṃs\ntathaiva bhajāmy aham [Gītā 4.11] iti | tathaiva brahma-vaivarte - yadi māṃ\nprāptum icchanti prāpnuvanty eva nānyathā iti | tatra śrī-vraja-devīnāṃ sā\ngatiḥ śrī-kṛṣṇa-sandarbhe saṅgamitaivāsti |</p>\n\n<p>mayi bhaktir hi bhūtānām amṛtatvāya kalpate\n<l>diṣṭyā yad āsīn mat-sneho bhavatīnāṃ mad-āpanaḥ || [BhP 10.82.44]</l></p>\n\n<p>ity-ādi-balena vacanāntarāṇām arthāntara-sthāpanena ca | tathaiva tāḥ prati\nsvayam abhupagacchati ---</p>\n\n<lg>\n<l>saṅkalpo viditaḥ sādhvyo bhavatināṃ madarcanam |</l>\n<l>mayānu-moditaḥ so'sau satyo bhavitum arhati ||</l>\n</lg>\n\n<l>na mayy āveśitadhiyāṃ kāmaḥ kāmāya kalpate | (page 32)</l>\n<l>bharjitāḥ kvathitā dhānā prāyo bījāya neṣyate || [BhP 10.22.25-26]</l>\n\n<p>mad-arcanaṃ pati-bhāva-maya-mad-ārādhanātmako bhavatīnāṃ saṅkalpo\nvidito'numoditaś ca san satyaḥ sarvadā tādṛśa-mad-arcanāvyabhicārī\nbhavitum arhati yujyate eva | sa ca parama-premavatīnāṃ nānyavat\nphalāntarāpekṣaḥ kintu svayam evāsvādyaḥ | yataḥ na mayy āveśita-dhiyām\niti | mayy āveśita-dhiyām ekānta-bhakta-mātrāṇāṃ kāmo mad-arcanātmakaḥ\nsaṅkalpaḥ kāmāya phalāntarābhilāṣāya na kalpate, kintu svayam evāsvādyo\nbhavatīty arthaḥ |</p>\n\n<p>tatrārthāntara-nyāsaḥ bharjitā iti | prāya iti vitarke | dhānā bhṛṣṭa-yavāḥ\ntāḥ svarūpata eva bharjitāḥ punaḥ svāda-viśeṣārthaṃ dhṛtena vā bharjitā\nguḍādibhiḥ kvathitāś ca satyo bījāya bījatvāya neśate na kalpante | yavavat\ntābhir anya-yava-phalanaṃ neṣyate kintu tā evāsvādyanta ity arthaḥ | tasmāt\ntādṛśa-mad-arcanam eva bhavatīnāṃ parama-phalam iti bhāvaḥ | yac ca\nviṣaya-mahimnā śāntir evāsāṃ bhaviṣyatīti śāntānām utprekṣitam | tac ca\ntābhiḥ svayam evānubhūyānya-viṣayatvenaiva itara-rāga-vismāraṇam ity\nanena | śrī-kṛṣṇa-viṣayatve tu tad-aśāntir eva darśitā surata-vardhanam ity\nanena |</p>\n\n<p>|| 10.22 || śrī-bhagavān vraja-kumārīḥ || 51 ||</p>\n\n<p>[52]</p>\n\n<p>tathā śrī-paṭṭa-mahiṣy-ādīnāṃ śrī-yādavādīnāṃ ca gatis tathaiva\nsaṅgamitāsti | ete hi yādavāḥ sarve mad-gaṇā eva bhāmini ity ādi, reme\nramābhir nija-kāma-sampluta [BhP 10.59.43] ity ādi-vacana-balena | jayati\njananivāsaḥ [BhP 10.90.48] ity-ādi-sphuṭārtha-darśanena līlāntarasyaindra-\njālikatvāt | kūrma-purāṇa-gata-sākṣāt-sītā-haraṇa-pratyākhyāyi-māyika-\nsītā-haraṇākhyāna-tulyatva-sthāpanāya ca | tathaiva tadīya-nitya-gaṇa-\nviśeṣāṇāṃ śrīmat-pāṇḍavānām api gatir vyākhyeyā | tatra śrīmad-\narjunasya, yathā-</p>\n\n<lg>\n<l>evaṃ cintayato jiṣṇoḥ kṛṣṇa-pāda-saroruham |</l>\n<l>sauhārdenātigāḍhena śāntāsīd vimalā matiḥ ||</l>\n</lg>\n\n<lg>\n<l>vāsudevāṅghry-anudhyāna- paribṛṃhita-raṃhasā |</l>\n<l>bhaktyā nirmathitāśeṣa- kaṣāya-dhiṣaṇo 'rjunaḥ ||</l>\n</lg>\n\n<lg>\n<l>gītaṃ bhagavatā jñānaṃ yat tat saṅgrāma-mūrdhani |</l>\n<l>kāla-karma-tamo-ruddhaṃ punar adhyagamat prabhuḥ ||</l>\n</lg>\n\n<lg>\n<l>viśoko brahma-sampattyā sañchinna-dvaita-saṃśayaḥ |</l>\n<l>līna-prakṛti-nairguṇyād aliṅgatvād asambhavaḥ || [BhP 1.15.28-31}</l>\n</lg>\n\n<p>śāntā cetasi cakṣuṣīva bhagavad-āvirbhāvena duḥkha-rahitā | ataeva vimalā\ntad-vṛtti-bhūtā ye kāluṣa-viśeṣās tair api rahitā | vāsudevety ādinottara-\npadya-dvayena tasyaiva vivaraṇam | tatrānudhyānaṃ pūrvoktā cintaiva |\nkaṣāyaḥ pūrvoktaṃ malam eva | mām evaiṣyasi [Gītā 18.65] ity antam | kālo\nbhagaval-līlecchā-mayaḥ | karma tal-līlā | tamas tal-līlāveśena tad-\nanusandhānam | adhyagamat tan-mahā-vicchedasya tasyānte'pi tathā tat-\nprāptaḥ punar mām evaiṣyasi ity etad-vākyaṃ yathārthatvenānubhūtavān |\ntataś ca kṛtārtho'bhavad ity āha viśoka ity ādi | brahma-sampattyā śrīman-\n<l>narākāra-para-brahma-sākṣātkāreṇa | saṃchinna iyaṃ (page 33) mama cetasi</l>\nsphūrtir eva | sākṣātkāras tv anya iti dvaite saṃśayo yena saḥ | tadā bhagavat-\nprāptau nānyavaj-janmāntara-prāpti-kāla-sandhir apy antarāyo'bhavad ity\nāha līneti | līnā palāyitā prakṛtir guṇa-kāraṇaṃ yasmād evambhūtaṃ yan\nnairguṇyaṃ tasmād dhetoḥ | guṇa-tat-kāraṇātītatvād ity arthaḥ | tathaiva\naliṅgatvāt prākṛta-śarīra-rahitatvāc ca | asambhavo janmāntara-rahitaḥ |\ntasmād anantaraṃ cakṣuṣy-āvirbhavatīty eva viśeṣa iti bhāvaḥ | ataḥ kaliṃ\nprati śrī-parīkṣid-vacanaṃ cāgre yas tvaṃ dūraṃ gate kṛṣṇe saha gāṇḍīva-\ndhanvanā [BhP 1.17.6] iti, evaṃ ye'dhyāsanaṃ rāja-kirīṭa-juṣṭaṃ sadyo jahur\nbhagavat-pārśva-kāmāḥ [BhP 1.19.20] iti śrī-muni-vṛnda-vākyaṃ ca | tasmāt\nsarveṣāṃ pāṇḍavānāṃ tadīyānāṃ ca saiva gatiḥ vyākhyeyā | śrī-vidurādīnāṃ\nyam alokādi-gatiś ca tat-tad-aṃśenaiva sva-svādhikāra-pālanārthaṃ līlayā\nkāya-vyūheneti jñeyam | tad ittham eva śrī-bhāgavata-bhāratayor avirodhaḥ\nsyād iti ||</p>\n\n<p>|| 1.15 || śrī-sutaḥ || 52 ||</p>\n\n<p>[53]</p>\n\n<p>atha śrī-parīkṣito gatiś ca -</p>\n\n<p>sa vai mahā-bhāgavataḥ parīkṣid\nyenāpavargākhyam adabhra-buddhiḥ |\njñānena vaiyāsaki-śabditena\n<l>bheje khagendra-dhvaja-pāda-mūlam || [BhP 1.18.16] ity anena darśitā |</l></p>\n\n<p>evam evāhuḥ -\n<lg>\n<l>sarve vayaṃ tāvad ihāsmahe 'tha</l>\n<l>kalevaraṃ yāvad asau vihāya |</l>\n<l>lokaṃ paraṃ virajaskaṃ viśokaṃ</l>\n<l>yāsyaty ayaṃ bhāgavata-pradhānaḥ || [BhP 1.19.21]</l>\n</lg></p>\n\n<p>loka-śabdena cātra nānyal lakṣyate | bhagavat-pārśva-kāmā iti teṣām evokti-\nsvārasyāt | śrī-bhāgavata-pradhāna iti ca | tasmād ante ced brahma-kaivalyaṃ\nmanyate, tathāpi krama-bhagavat-prāpti-rītyā tad-anantaraṃ bhagavat-prāptis\ntv avaśyaṃ manyetaiva | yathājāmilasya darśitam |</p>\n\n<p>|| 1.19 || śrī-munayaḥ || 53 ||</p>\n\n<p>[54]</p>\n\n<p>atha sampadyamānam ājñāya bhīṣmaṃ brahmaṇi niṣkale [BhP 1.9.44] ity\natrāpi pūrvavad eva samādhānam | kiṃ vā niṣkala-brahma-śabdena māyātīto\nnarākṛti-para-brahma-bhūtaḥ śrī-kṛṣṇa evocyate | tasmin sampadyamānatā\ntat-saṅgatir eva | tathāha -</p>\n\n<lg>\n<l>adhokṣajālambham ihāśubhātmanaḥ</l>\n<l>śarīriṇaḥ saṃsṛti-cakra-śātanam |</l>\n<l>tad brahma-nirvāṇa-sukhaṃ vidur budhās</l>\n<l>tato bhajadhvaṃ hṛdaye hṛd-īśvaram || [BhP 7.7.37]</l>\n</lg>\n<p>hṛdaye vartamānaṃ hṛdi bhajadhvam |</p>\n\n<p>|| 7.7 || śrī-prahlādo'sura-bālakān || 54 ||</p>\n\n<p>[55]</p>\n\n<p>sā ca kṛta-saṅgatis tasya prāpañcikāgocaratayāpi kṛṣṇa-rūpeṇaivānantadhā-\nprakāśamānasya śrī-kṛṣṇasyaiva prakāśāntare sambhavet | anyathā vijaya-\nsakhe ratir astu me'navadyā [BhP 1.9.33] iti saṅkalpānurūpā phala-prāptir\nvirudhyeta |</p>\n\n<p>atha śrī-pṛthor gatir api śrī-parīkṣidvad eva vyākhyeyā | tasyāpi brahma-\ndhāraṇāntaraṃ brahma-kaivalya-vilakṣaṇāṃ śrī-kṛṣṇa-loka-prāptim eva tad-\nbhāryāyā arciṣo gati-darśanayā sūcayanti -</p>\n\n<lg>\n<l>aho iyaṃ vadhūr dhanyā yā caivaṃ bhū-bhujāṃ patim |</l>\n<l>sarvātmanā patiṃ bheje yajñeśaṃ śrīr vadhūr iva ||</l>\n</lg>\n\n<lg>\n<l>saiṣā nūnaṃ vrajaty ūrdhvam anu vainyaṃ patiṃ satī |</l>\n<l>paśyatāsmān atītyārcir durvibhāvyena karmaṇā || [BhP 4.23.25-26] (page 34)</l>\n</lg>\n\n<lg>\n<l>ṭīkā ca -</l>\n<l>trayoviṃśe sabhāryasya vane nitya-samādhitaḥ |</l>\n<l>vimānam adhiruhyātha vaikuṇṭha-gatir īryate || ity eṣā ||</l>\n</lg>\n\n<p>|| 4.2 || devyaḥ parasparam || 55 ||</p>\n\n<p>[56]</p>\n\n<p>śrī-bhāgavatasyānte bhakti-niṣṭhāyā eva sūcitatvāt nānyā gatiś cintyā |\nyathā tam uddiśya tatrāpi ity ādi gadye -- bhagavataḥ karma-bandha-\nvidhvaṃsana-śravaṇa-smaraṇa-guṇa-vivaraṇa-caraṇāravinda-yugalaṃ manasā\nvidadhad [BhP 5.9.1] ity ādi | spaṣṭam ||</p>\n\n<p>|| 5.9 || śrī-śukaḥ || 56 ||</p>\n\n<p>[57]</p>\n\n<p>rahūgaṇa-mahimānam uddiśya ca - evaṃ hi nṛpa bhagavad-\nāśritāśritānubhāvaḥ [BhP 5.13.25] iti spaṣṭam |</p>\n\n<p>|| 5.13 || śrī-śukaḥ || 57 ||</p>\n\n<p>[58]</p>\n\n<p>yo dustyaja [BhP 5.14.44] ity ādau madhudviṭ-\nsevānurakta-manasām abhavo 'pi phalguḥ iti ca | spaṣṭam |</p>\n\n<p>|| 5.14 || śrī-śukaḥ || 58 ||</p>\n\n<p>[59]</p>\n\n<p>ato viṣṇu-purāṇādy-uktā jñāni-bharatādyāḥ kalpa-bhedenānye eva jñeyā |</p>\n\n<lg>\n<l>adhano 'yaṃ dhanaṃ prāpya mādyann uccair na māṃ smaret |</l>\n<l>iti kāruṇiko nūnaṃ dhanaṃ me 'bhūri nādadāt || [BhP 10.81.20]</l>\n</lg>\n\n<p>abhūry api | yathā ca -\nnūnaṃ b1ataitan-mama durbhagasya\n<lg>\n<l>śaśvad daridrasya samṛddhi-hetuḥ</l>\n<l>mahā-vibhūter avalokato 'nyo</l>\n<l>naivopapadyeta yadūttamasya || [BhP 10.81.33] ity anantaram,</l>\n</lg></p>\n\n<p>nanv abruvāṇo diśate samakṣam [BhP 10.81.34] ity ādikaṃ, kiñcit karoty urv\napi yat svadattam [BhP 10.81.35] ity ādikaṃ coktvā tad-guṇoddīpita-prītir āha\n</p>\n</div>\n<div>\n\n<p>tasyaiva me sauhṛda-sakhya-maitrī-\n<lg>\n<l>dāsyaṃ punar janmani janmani syāt</l>\n<l>mahānubhāvena guṇālayena</l>\n<l>viṣajjatas tat-puruṣa-prasaṅgaḥ || [BhP 10.81.36]</l>\n</lg></p>\n\n<p>nirupādhikopakāra-mayaṃ sauhṛdam | saha-vihāritāmayaṃ tad eva sakhyam |\nmaitrī snigdhatvam | dāsyaṃ sevakatva-mātram api syāt | dvandvaikyam |\nmahānubhāvena tenaiva | ataeva sā sampattir api bhagavat-sevārtham eva tena\nniyuktety āyātam |</p>\n\n<p>|| 10.81 || śrīdāma-vipraḥ || 59-60 ||</p>\n\n<p>[61]</p>\n\n<p>tad evaṃ bhagavat-prīter eva parama-puruṣārthatā sthāpitā | atha tasyāḥ\nsvarūpa-lakṣaṇaṃ śrī-viṣṇu-purāṇe prahlādenātideśa-dvārā darśitam -</p>\n\n<p>yā prītir avivekānāṃ viṣayeṣv anapāyinī |\n<l>tvām anusmarataḥ sā me hṛdayān nāpasarpatu || [ViP 1.20.19] iti |</l></p>\n\n<p>yā yal-lakṣaṇā sā tal-lakṣaṇā ity arthaḥ | na tu yā saiveti vakṣyamāṇa-\nlakṣaṇaikyāt | tathāpi - pūrvasyā māyā-śakti-vṛttimayatvena uttarasyāḥ\nsvarūpa-śakti-mayatvena bhedāt | etad uktaṃ bhavati - prīti-śabdena khalu\nmṛt-pramoda-harsānandādi-paryāyaṃ sukham ucyate | bhāva-hārda-\nsauhṛdādi-paryāyā priyatā cocyate | tatra ullāsātmako jñāna-viśeṣaḥ\nsukham | tathā viṣayānukūlyātmakas tad-ānukūlyānugata-tat-spṛhā-tad-\nanubhava-hetukollāsa-maya-jñāna-viśeṣaḥ priyatā | ataevāsyāṃ sukhatve'pi\npūrvato vaiśiṣṭyam | tayoḥ pratiyogiṇau ca krameṇa duḥkha-dveṣau | ataḥ\nsukhasya ullāsa-mātrātmakatvād āśraya eva (page 35) vidyate, na tu viṣayaḥ |</p>\n\n<p>evaṃ tat-pratiyogino duḥkhasya ca priyatāyās tv ānukūlya-spṛhātmakatvād\nviṣayaś ca vidyate | evaṃ prātikūlyātmakasya tat-pratiyogino dveṣasya ca | tatra\nsukha-duḥkhayor āśrayau suṣṭhu-duṣṭa-karmāṇau jīvau | priyatā-dveṣayor\nāśrayau prīyamāṇa-dviṣantau viṣayau ca tat-priya-dveṣyau | tatra prīty-\narthānāṃ kriyāṇāṃ viṣayasyādhikaraṇatvam eva dīpty-arthavat |\ndveṣārthānāṃ tu viṣayasya karmatvaṃ hanty arthavat | etad uktaṃ bhavati\nkartur īpsitatamaṃ khalu karma | īpsitatamatvaṃ ca yā kriyārabhyate sākṣāt\ntayaiva sādhayitum iṣṭatamatvam |</p>\n\n<p>sādhanaṃ cotpādyatvena vikāryatvena saṃskāryatvena prāpyatvena ca\nsampādanam iti caturvidham | tasmād antarbhūtaṇy artho gho dhātuḥ sa eva\nsa-karmakaḥ syāt, nānyaḥ | yathā ghaṭaṃ karotīty ukte ghaṭe utpadyate tam\nutpādayatīti gamyate | taṇḍulaṃ pacatīti taṇḍulo viklidyati taṃ vikledayatīty\nādi | sattā-dīpty-ādīnāṃ tu na tādṛśatvaṃ gamyata ity akarmakatvam eveti |\nna ca prīter jñāna-rūpatvena sakarmakatvam āśaṅkyam | cetati-prabhṛtīnāṃ\ntad-vinābhāva-darśanāt | ato brahma-jñānavad bhūta-rūpo'yam artho, na ca\nyajñādi-jñānavad bhavya-rūpo vidhi-sāpekṣa iti siddham |</p>\n\n<p>tad evaṃ prīti-śabdasya sukha-paryāyatve priyatā-paryārthatve ca sthite yā\nprītir avivekānām ity atra tūttaratratvam eva spaṣṭam | na pūrvatvam |\npūrvatve sati viṣayeṣv anubhūyamāneṣu yā prītiḥ sukham ity arthaḥ |\nuttaratve tu viṣayeṣu yā prītiḥ priyatety arthaḥ | tataś cānubhūyamāneṣv ity\nadhyāhāra-kalpanayā kliṣṭā pratipattir iti |</p>\n\n<p>tad evaṃ putrādi-viṣayaka-prītes tad-ānukūlyādy-ātmakatvena bhagavat-\nprīter api tathābhūtatvena samāna-lakṣaṇatvam eva | tatra pūrvasyā māyā-\nśakti-vṛttimayatvam icchā dveṣaḥ sukhaṃ duḥkham [Gītā 13.6] ity ādinā śrī-\ngītopaniṣad-ādau vyaktam asti | uttarasyās tu svarūpa-śakti-vṛttimayatvam\nantike darśayiṣyāmaḥ | tasmāt sādhu vyākhyātaṃ yā yal-lakṣaṇā sā tal-\nlakṣaṇā iti | iyam eva bhagavat-prītir bhakti-śabdenāpy ucyate parameśvara-\nniṣṭhatvāt pitrādi-guru-viṣayaka-prītivat |\nataeva tad-avyavahita-pūrva-padye bhakti-śabdenaivipādāya prārthitāsau\nnātha yoni-sahasreṣv [ViP 1.20.18] ity ādau | atra yā prārthitā, saiva hi\nsvarūpa-nirdeśa-pūrvakam uttara-ślokena yā prītir ity ādinā vivicya\nprārthitā | ataeva na paunaruktyam api | ato dvayor aikyād eva śrīmat-\nparameśvareṇāpy anugṛhṇatā tayor ekayoktyaivānubhāṣitam bhaktir mayi\ntavāsty eva bhūyo'py evaṃ bhaviṣyati [ViP 1.20.20] iti |</p>\n\n<p>tayor bhede tu tadvat prītir apy anubhāṣyeta | ataeva he māpa lakṣmīpate sā\nviṣaya-prītir mama hṛdayāt sarpatu palāyatām iti virakti-prārthanā-\nmayo'rtho'pi na saṅgacchate | tasyā apy anubhāṣaṇābhāvāt nāpasarpatv iti\nprasiddha-pāṭhāntar-virodhāc ca | tatas tad-bhakter api tat-prīti-paryāyatve\nsthite'pi prīṇātivan na bhajatiḥ sarva-pratyayānta eva prītiṃ [dṛṣṭvā] vadati\npryogādarśanāt [prayoga-darśanāt] | prayogas tu ktin-kta-pratyayānta eva\ndṛśyate | yadā ca prīty-artha-vṛttis tadā prīṇātivad akarmaka eva bhavatīti |</p>\n\n<p>tad evaṃ viṣaya-prīti- (page 36) dṛṣṭāntena śrī-bhagavad-\nviṣayānukūlyātmakas tad-anugata-spṛhādimayo jñāna-viśeṣas tat-prītir iti\nlakṣitam | viṣaya-mādhuryānubhavavat bhagavan-mādhuryānubhavas tu\n<l>tato'nyaḥ | ataeva bhaktir viraktir bhagavat-prabodhaḥ [BhP 11.2.43] iti</l>\nbhedenāmnātam |</p>\n\n<lg>\n<l>bhaktyā tv ananyayā śakya aham evaṃvidho 'rjuna |</l>\n<l>jñātuṃ draṣṭuṃ ca tattvena praveṣṭuṃ ca paraṃtapa || [Gīta 11.54]</l>\n</lg>\n\n<p>athainaṃ bhagavat-prītiṃ sākṣād eva lakṣayati sārdhena -</p>\n\n<lg>\n<l>devānāṃ guṇa-liṅgānām ānuśravika-karmaṇām |</l>\n<l>sattva evaika-manaso vṛttiḥ svābhāvikī tu yā ||</l>\n</lg>\n\n<l>animittā bhāgavatī bhaktiḥ siddher garīyasī || [BhP 3.25.32]</l>\n\n<p>pūrvaṃ śraddhā ratir bhaktir anukramiṣyati [BhP 3.25.25] ity uktam | atra\nyadyapi rati-bhaktyor dvayor api tāratamya-mātra-bhedayoḥ prītitvam eva\ntathāpi prīty-atiśaya-lakṣaṇāyāṃ premākhyāyāṃ bhaktau tad atisphuṭaṃ syād\niti kṛtvā bhakti-padena tām upādāya lakṣayati | arthaś cāyam - guṇa-\nliṅgānāṃ guṇa-trayopādhīnām | ānuśravikaṃ śruti-purāṇādigamyaṃ\nkarmācaritaṃ yeṣāṃ te tathoktāḥ | teṣāṃ devānāṃ śrī-viṣṇu-brahma-śivānāṃ\nmadhye sattve sānnidhya-mātreṇa sattva-guṇopakārake svarūpa-śakti-vṛtti-\nbhūta-śuddha-sattvātmake vā śrī-viṣṇau | etac copalakṣaṇam | śrī-bhagavad-\nādy-anantāvirbhāveṣv ekasminn apīty arthaḥ | eva-kāreṇa netaratra na ca\ntatrāpi cetaratrāpi ca | eka-manasaḥ puruṣasya yā vṛttis tad-ānukūlyātmako\njñāna-viśeṣaḥ | animittā phalābhisandhi-śūnyā | svābhāvikī svarasata eva\nviṣaya-saundaryād ayatnenaiva jāyamānā na ca balād āpādyamānā | sā\nbhāga-ghatī bhaktiḥ prītir ity arthaḥ | prīti-sambandhād evānyasyā bhakteḥ\nsvābhāvikatvaṃ syāt | tasmād vṛtti-śabdena prītir evātra mukhyatvena\ngrāhyeti | sā ca siddher mokṣād garīyasī iti | sālokya-sārṣṭi ity ādi\nśravaṇāt | ataeva jñāna-sādhyasyāpi tiraskāra-prasiddher jñāna-mātra-\ntiraskārārtha-siddher jñānād iti vyākhyānam asadṛśam | atra mokṣād\ngarīyastvatvena tasyā vṛtter guṇātītatvaṃ tato'pi ghana-paramānandatvaṃ ca\ndarśitam |</p>\n\n<p>|| 3.25 || śrī-kapila-devaḥ || 61 ||</p>\n\n<p>[62]</p>\n\n<p>atha tad eva guṇātītatvādikaṃ darśayituṃ punaḥ prakriyā | tatra tasyāṃ\nbhagavat-sambandhi-jñāna-rūpatvena tat-sambandhi-sukha-rūpatvena ca\nguṇātītatvaṃ śrī-bhagavataiva darśitam --</p>\n\n<p>kaivalyaṃ sāttvikaṃ jñānaṃ rajo vaikalpikaṃ ca yat |\n<l>prākṛtaṃ tāmasaṃ jñānaṃ man-niṣṭhaṃ nirguṇaṃ smṛtam || [BhP 11.25.24] iti |</l></p>\n\n<p>sāttvikaṃ sukham ātmotthaṃ viṣayotthaṃ tu rājasam |\n<l>tāmasaṃ moha-dainyotthaṃ nirguṇaṃ mad-apāśrayam || [BhP 11.25.29] iti ca |</l>\nevam eva ca śrī-prahlādasya sarvādha-dhūnana-brahmānubhavānantaraṃ\nparama-premodayo darśitaḥ | tathāsyāḥ svābhāvikānimitta-tad-bhakti-\n<l>rūpatvena ca nirguṇatvaṃ siddham asti | mad-guṇa-śruti-mātreṇa [BhP 3.29.11]</l>\nity ādi śrī-kapila-deva-vākyena | etad-anantaraṃ ca sālokya ity-ādi-padye\nsarvābhyo'pi muktibhyaḥ paramānanda-rūpatvaṃ darśitam | anyeṣu ca tasyāḥ\nparama-puruṣārthatā-nirṇaya-vākyeṣu paritas tad eva vyaktam | tatra yathā\nvarṇa-vidhānam [BhP 5.19.18] ity ādi-gadye tasyā apavargatva-nirdeśena\nguṇātītatvaṃ niyatvaṃ ca darśitam | muktiṃ dadāti karhicid ity ādau mukti-\n<l>dānam atikramyāpi bhagavat-prasāda-viśeṣamayatvena tat trayam | (page 37)</l>\nvarān vibho [BhP 4.20.23] ity ādi-dvaye'pi kathaṃ vṛṇīte guṇa-vikriyātmanām\n<l>ity atrāguṇa-vikāratvaṃ tata eva nityatvam | na kāmaye nātha [BhP 4.20.24] ity</l>\n<l>ādau tato'py ānandātiśayo darśitaḥ | yasyāṃ vai śrūyamānāyām [BhP 1.7.7]</l>\nity ādau paramārtha-vastu-partipādaka-śrī-bhāgavatasya phalatvenāpi tat\ntrayam | tatraivātmārāmāṇām api tat-sukha-śravaṇena tād-dārḍhyam |\nmāyātīta-vaikuṇṭhādi-vaibhava-gatānāṃ tat-pārṣadānāṃ tac-chravaṇena tu\n<l>kim uta | tathaiva tuṣṭe ca tatra [BhP 7.8.42] ity ādau, kiṃ tair guṇa-vyatikarād</l>\niha ye svasiddhāḥ dharmādayaḥ ity uktvā guṇātītatvaṃ, kim aguṇena ca\nkāṅkṣitena ity uktvā mokṣād api paramānanda-rūpatvaṃ darśitam |\npratyānītā [BhP 7.8.42] ity atrānyasya kāla-grastatvam uktvā muktes tasyāś\ncākāka-grastatvena sāmye'pi tasyā ānandādhikyam uktam | evaṃ nātyantikaṃ\nvigaṇayanti [BhP 3.15.48] ity ādau, mat-sevayā pratītaṃ te [BhP 9.4.67] ity ādau,\nyā nirvṛtis tanu-bhṛtām [BhP 4.9.10] ity ādi śrī-dhruva-vākye'pi yojyam |\nsarvam etat yasyām eva kavayaḥ [BhP 5.6.17] ity ādi-gadye vyaktam asti |\ntatraiva tayā parayā nirvṛtyā ity anena sākṣād eva tasyā mokṣād api\nparamatvam ānandaika-rūpatvaṃ ca nigadenaivoktam asti | kiṃ bahunā\nparamānandaika-rūpasya sarvānanda-kadambāvalambasya śrī-bhagavato'py\nānanda-camatkāritā tasyāḥ prīteḥ śrūyate | yathoktaṃ -prītaḥ svayaṃ prītim\nagād gāyasya [BhP 5.15.13] iti |</p>\n\n<p>athā cāha-</p>\n\n<p>ahaṃ bhakta-parādhīno hy asvatantra iva dvija\nsādhubhir grasta-hṛdayo bhaktair bhakta-jana-priyaḥ</p>\n\n<p>yathā hy asvatantro jīvaḥ parādhīno bhavati tathaivāhaṃ svatantro'pi bhakta-\nparādhīna ity arthaḥ | tatra hetuḥ bhakta-jneṣu priyaḥ tat-prīti-\nlābhenātiprītimān |</p>\n\n<p>[63]</p>\n\n<p>bhagavad-ānandaḥ khalu dvidhā -- svarūpānandaḥ svarūpa-śakty-ānandaś\nca | antimaś ca dvidhā - mānasānanda aiśvaryānandaś ca | tatrānena\ntadīyeṣu mānasānandeṣu bhakty-ānandasya sāmrājyaṃ darśitam |\nsvarūpānandeṣu aiśvaryānandeṣu cāha padyābhyām -</p>\n\n<lg>\n<l>nāham ātmānam āśāse mad-bhaktaiḥ sādhubhir vinā |</l>\n<l>śriyaṃ cātyantikīṃ brahman yeṣāṃ gatir ahaṃ parā || [BhP 9.4.64]</l>\n</lg>\n\n<p>nāśāse na spṛhayāmi ||</p>\n\n<p>|| 9.4 | śrī-viṣṇur durvāsasam || 62-63 ||</p>\n\n<p>[64]</p>\n\n<p>tathaiva bhakta-śreṣṭhatvena śrīmad-uddhavaṃ lakṣyīkṛtyāha -</p>\n\n<lg>\n<l>na tathā me priyatama ātma-yonir na śaṅkaraḥ |</l>\n<l>na ca saṅkarṣaṇo na śrīr naivātmā ca yathā bhavān || [BhP 11.14.15]</l>\n</lg>\n\n<p>yathā bhaktatvātiśaya-dvārā bhavān me priyatamaḥ tathātma-yonir brahmā\nputratva-dvārā na priyatamaḥ | na ca śaṅkaro guṇāvatāratva-dvārā, na ca\nsaṅkarṣaṇo bhrātṛtva-dvārā | na ca śrīr jāyātva-vyavahāra-dvārā | na cātmā\nparamānanda-ghana-svarūpatā-dvārety arthaḥ |</p>\n\n<p>|| 11.14 || śrī-bhagavān || 64 ||</p>\n\n<p>[65]</p>\n\n<p>atha śrutau -- bhaktir evainaṃ nayati, bhaktir evainaṃ darśayati bhakti-vaśaḥ\npuruṣo bhaktir eva bhūyasī iti śrūyate | tasmād evaṃ vivicyate | yā caivaṃ\nbhagavantaṃ svānandena madayati sā (page 38) kiṃ lakṣaṇā syād iti | na tāvat\nsāṅkhyānām iva prākṛta-sattva-maya-māyikānanda-rūpā | bhagavato\nmāyānabhibhāvyatva-śruteḥ svatas-tṛptatvāc ca | na ca nirviśeṣa-vādinām iva\nbhagavat-svarūpānanda-rūpā, atiśayānupapatteḥ | ato natarāṃ jīvasya\nsvarūpānanda-rūpā, atyanta-kṣudratvāt tasya | tato --</p>\n\n<lg>\n<l>hlādinī sandhinī saṃvit tvayy ekā sarva-saṃśraye |</l>\n<l>hlāda-tāpa-karī miśrā tvayi no guṇa-varjite || iti [ViP 1.12.69]</l>\n</lg>\n\n<p>iti viṣṇu-purāṇānusāreṇa hlādiny-ākhya-tadīya-svarūpa-śakty-ānanda-rūpar\nvety avaśiṣyate | yayā khalu bhagavān svarūpānandam anubhavati | yad\nānandenānanda-viśeṣī-bhavati | yayaivaṃ taṃ tam ānandam anyān apy\nanubhāvayatīti |</p>\n\n<p>atha tasyā api bhagavati sadaiva vartamānatayātiśayānupapattes tv evaṃ\nvivecanīyam | śrutārthānyathānupapatty-arthāpatti-pramāṇa-siddhatvāt tasyā\nhlādinyā eva kāpi sarvānandātiśāyinī vṛttir nityaṃ bhakta-vṛndeṣv eva\nnikṣipyamāṇā bhagavat-prīty-ākhyayā vartate | atas tad-anubhavena śrī-\nbhagavān api śrīmad-bhakteṣu prīty-atiśayaṃ bhajata iti | ataeva tat-sukhena\nbhakta-bhagavatoḥ parasparam āveśam āha -</p>\n\n<lg>\n<l>sādhavo hṛdayaṃ mahyaṃ sādhūnāṃ hṛdayaṃ tv aham |</l>\n<l>mad-anyat te na jānanti nāhaṃ tebhyo manāg api || [BhP 9.4.68]</l>\n</lg>\n\n<p>mahyaṃ mama | hṛdayena svasya sāmānādhikaraṇye bījam āha mad-anyad\niti | atyantāvaśenaikatāpattyā jvalal-lohādāv agni-vyapadeśavad atrāpy\nabheda-nirdeśa ity arthaḥ |</p>\n\n<p>|| 9.4 || śrī-viṣṇur durvāsasam || 65 ||</p>\n\n<p>[66]</p>\n\n<p>tenaiva parasparaṃ vaśavartitvam āha-</p>\n\n<lg>\n<l>ajita jitaḥ sama-matibhiḥ; sādhubhir bhavān jitātmabhir bhavatā |</l>\n<l>vijitās te 'pi ca bhajatām; akāmātmanāṃ ya ātmado 'ti-karuṇaḥ || [BhP 6.16.34]</l>\n</lg>\n\n<p>ṭīkā ca-he ajita anyair ajito'pi bhavān sādhubhir bhaktair jitaḥ | svādhīna\neva kṛtaḥ | yato bhavān atikaruṇaḥ | te'pi ca niṣkāmā api bhavatā vijitāḥ | yo\nbhavān akāmātmanām ātmānam eva dadāti ity eṣā |</p>\n\n<p>hari-bhakti-sudhodaye ca prahlādaṃ prati śrī-mukha-vākyam -</p>\n\n<lg>\n<l>sa-bhayaṃ sambhramaṃ vatsa mad-gaurava-kṛtaṃ tyaja |</l>\n<l>naiṣa priyo me bhakteṣu svādhīna-praṇayī bhava ||</l>\n</lg>\n\n<lg>\n<l>api me pūrṇa-kāmasya navaṃ navam idaṃ priyam |</l>\n<l>niḥśaṅka-praṇayād bhakto yan māṃ paśyati bhāṣate ||</l>\n</lg>\n\n<lg>\n<l>sadā mukto'pi baddho'smi bhakteṣu sneha-rajjubhiḥ |</l>\n<l>ajito'pi jito'hantair avaśyo'pi vaśīkṛtaḥ ||</l>\n</lg>\n\n<lg>\n<l>tyakta-bandhu-jana-sneho mayi yaṃ kurute ratim |</l>\n<l>ekas tasyāsmi sa ca me na cānyo'sty āvayoḥ suhṛt ||</l>\n</lg>\n\n<p>tasmāt sādhu vyākhyātam bhagavat-pratīti-rūpā vṛttir māyādimayī na\nbhavati | kiṃ tarhi svarūpa-śakty-ānanda-rūpā yadānanda-parādhīnaḥ śrī-\nbhagavān apīti | yathā ca śrīmatī gopālottara-tāpanī śrutiḥ - vijñāna-ghana\nānanda-ghanaḥ sac-cid-ānandaika-rase bhakti-yoge tiṣṭhati [GTU 2.79] iti |</p>\n\n<p>|| 6.16 || citraketuḥ śrī-saṅkarṣaṇam || 66 ||</p>\n\n<p>(page 39)\n[67]</p>\n\n<p>tad evaṃ tasyāḥ svarūpa-lakṣaṇam uktam | taṭastha-lakṣaṇam apy āha --</p>\n\n<lg>\n<l>smarantaḥ smārayantaś ca mitho 'ghaugha-haraṃ harim |</l>\n<l>bhaktyā sañjātayā bhaktyā bibhraty utpulakāṃ tanum || [BhP 11.3.31]</l>\n</lg>\n\n<p>spaṣṭam |</p>\n\n<p>|| 11.3 || śrī-prabuddho nimim || 67 ||</p>\n\n<p>[68]</p>\n\n<lg>\n<l>tathā -</l>\n<l>kathaṃ vinā roma-harṣaṃ dravatā cetasā vinā |</l>\n<l>vinānandāśru-kalayā śudhyed bhaktyā vināśayaḥ || [BhP 11.14.23]</l>\n</lg>\n\n<p>ṭīkā ca - romaharṣādikaṃ vinā kathaṃ bhaktir gamyate bhaktyā ca vinā\nkatham āśayaḥ śuddhed ity eṣā |</p>\n\n<p>|| 11.14 || śrī-bhagavān || 68 ||</p>\n\n<p>[69]</p>\n\n<p>tad evaṃ prīter lakṣaṇaṃ citta-dravas tasya ca śrī-romaharṣādikam |\nkathañcij-jāte'pi citta-drave romaharṣādike vā na ced āśaya-śuddhis tadāpi\nna bhakteḥ samyag-āvirbhāva iti jñāpitam | āśaya-śuddhir nāma cānya-\ntātparya-parityāgaḥ prīti-tātparyaṃ ca | ataeva animttā svābhāvikī [BhP\n3.25.23] ca iti tad-viśeṣaṇam | yathāhākrūram uddiśya-</p>\n\n<lg>\n<l>dehaṃ-bhṛtām iyān artho hitvā dambhaṃ bhiyaṃ śucam |</l>\n<l>sandeśād yo harer liṅga- darśana-śravaṇādibhiḥ || [BhP 10.38.27]</l>\n</lg>\n\n<p>ṭīkā ca-nanu kim artham evaṃ vyaluṭhat | nāsti prema-saṃrambhe phloddeśa\nity āha dehaṃbhṛtām iti | deha-bhājām etāvān eva puruṣārthaḥ | kaṃsasya\nsandeśam ārabhya hareḥ liṅga-darśana-śravaṇādibhir yo'yam akrūrasya\nvarṇitaḥ ity eṣā |</p>\n\n<p>atra dambhaṃ śucaṃ bhayaṃ hitvā yo'yaṃ jāta iti yojanikayā caivaṃ gamyate |\nyathākrūrasya tatra dambho nāsīt | na mayy upaiṣyany ari-buddhim acyuta\n[BhP 10.38.18] ity-ādi-cintanāt | tathāntaḥ-sukhāntara-tātparya-lakṣaṇo yadi\ndambho na syāt, yathā ca kaṃsa-pratāpito yo bandhu-vargaḥ, tat\npratāpayitavyaś ca yaḥ tasya tasya hetor nija-kula-rakṣāvatīrṇa-śrī-kṛṣṇa-\npurato vyañjitaḥ śoko bhīś ca tādṛśāveśe hetur nāsīt | tad-darśanāhlāda\n[BhP 10.38.26] ity ādy-ukteḥ | prema-vibhinna-dhairyaḥ</p>\n\n<p>|| 10.38 || śrī-śukaḥ || 69 ||</p>\n\n<p>[70]</p>\n\n<p>laukika-śuddha-prīti-nidarśanenāpi svayaṃ tathaiva draḍhayati-</p>\n\n<lg>\n<l>mitho bhajanti ye sakhyaḥ svārthaikāntodyamā hi te |</l>\n<l>na tatra sauhṛdaṃ dharmaḥ svārthārthaṃ tadd hi nānyathā ||</l>\n</lg>\n\n<lg>\n<l>bhajanty abhajato ye vai karuṇāḥ pitaro yathā |</l>\n<l>dharmo nirapavādo 'tra sauhrdaṃ ca sumadhyamāḥ || [BhP 10.32.17-18]</l>\n</lg>\n\n<p>spaṣṭam |</p>\n\n<p>[71]</p>\n\n<p>tato'pi sva-prīter vaiśiṣṭyam āha-</p>\n\n<lg>\n<l>nāhaṃ tu sakhyo bhajato 'pi jantūn</l>\n<l>bhajāmy amīṣām anuvṛttivṛttaye |</l>\n<l>yathādhano labdha-dhane vinaṣṭe</l>\n<l>tac cintayānyan nibhṛto na veda || [BhP 10.32.20]</l>\n</lg>\n\n<p>bhajanty abhajata ity atra na karuṇādīnāṃ dayanīyādi-kartṛka-\nprītyāsvākāpekṣā | tathā dayanīyādīnāṃ karuṇādi-viṣayā yā prītiḥ sā\nkaruṇādi-bhajana-jīvanā syād ity āyāti | atra tu śrī-kṛṣṇasya sva-bhakteṣu\nsva-premātiśayodaye prayatnaḥ | tad-udaye ca sati tad-āsvādād bhakta-\nviṣayaka-prema-camatkāro'tiśayena syād iti tad-bhaktānāṃ ca tat-\nkṛtaudāsīnye'pi premnor eva vṛddhiḥ syād iti vaiśiṣṭyam āgatam |</p>\n\n<p>|| 10.32 || śrī-bhagavān vraja-devīḥ || 70-71 ||</p>\n\n<p>(page 40)\n[72]</p>\n\n<p>sā ca śuddhā prītiḥ śrīmato vṛtrasya dṛśyate | yathā -</p>\n\n<lg>\n<l>ahaṃ hare tava pādaika-mūla-</l>\n<l>dāsānudāso bhavitāsmi bhūyaḥ |</l>\n<l>manaḥ smaretāsu-pater guṇāṃs te</l>\n<l>gṛṇīta vāk karma karotu kāyaḥ || [BhP 6.11.24]</l>\n</lg>\n\n<p>na nāka-pṛṣṭham [BhP 6.11.25] ity ādi |</p>\n\n<lg>\n<l>ajāta-pakṣā iva mātaraṃ khagāḥ</l>\n<l>stanyaṃ yathā vatsatarāḥ kṣudh-ārtāḥ |</l>\n<l>priyaṃ priyeva vyuṣitaṃ viṣaṇṇā</l>\n<l>mano 'ravindākṣa didṛkṣate tvām ||</l>\n</lg>\n\n<lg>\n<l>mamottamaśloka-janeṣu sakhyaṃ</l>\n<l>saṃsāra-cakre bhramataḥ sva-karmabhiḥ |</l>\n<l>tvan-māyayātmātmaja-dāra-geheṣv</l>\n<l>āsakta-cittasya na nātha bhūyāt || [BhP 6.11.26-27]</l>\n</lg>\n\n<p>ajāteti atrājāta-pakṣā ity anenānanyāśrayatvaṃ tad-anugamanāsamarthatvaṃ\nca | tathā tat-sahitena mātaram ity anena ananya-svābhāvika-dayālutvaṃ\ntadīya-dayādhikyaṃ ca vyañjitam | tena tena ca mātari teṣām api prīty-\natiśayo darśitaḥ | tatas tat-sāmyena tadvad ātmano'pi bhagavati prītyādhikya-\nhetukā didṛkṣā vyañjitā | tathāpi tan-mātrā yad vastv-antaram upakriyate tad\neva teṣām upajīvyam āsvādyaṃ ceti kevala-tan-niṣṭhatvābhāvād aparitoṣeṇa\ndṛṣṭāntaram āha stanyam iti | atra didṛkṣā-yojanārthaṃ mātaram ity\nevānuvartayitavye stanyam ity uktis tasyās tais tad-aṃśatayā ca tad-abheda-\nvivakṣārthā | tataḥ stanyaṃ stanya-rūpa-tad-aṃśamayīṃ mātaram ity eva\nlabdhe tādṛśī mātaiva tair upajīvyate āsvādyate ceti pūrvataḥ śraiṣṭhyaṃ\ndarśitam | tathā vatsatarā atyanta-bāla-vatsās tata eva svāmi-baddhatayā tad-\nanugatāvasamarthā iti sādhāraṇye'pi bahu-samayātikramāt kṣudhārtāity\nanena pūrvato vaiśiṣṭyam | tathā go-jāteḥ snehātiśaya-svābhāvyena ca tad-\nanusandheyam |</p>\n\n<p>atha tathāpy uttara-dṛṣṭānte stanya-gavoḥ kārya-kāraṇa-bhāvena bhedaṃ\nvitarkya-dṛṣṭānta-dvaye'py ajāta-pakṣatvādi-viśeṣaṇair āyatyāṃ tādṛśa-\nprīter asthiratāṃ cālokya dṛṣṭāntāntaram āha priyam iti | satsv api\nvācakāntareṣu tayoḥ priya-śabdenaiva nirdeśāt svābhāvikāvyabhicāri-\nprītimantāv eva tau gṛhītau | yatra vārdhakye bālye'pi saha-maraṇādikaṃ\ndṛśyate tatas tādṛśī kāpi priyā yathā tādṛśaṃ priyaṃ vyuṣitaṃ vidūra-proṣitaṃ\nsantam ananyopajīvitvena viṣaṇṇā satī didṛkṣate locana-dvārā tad āsvādāya\nbhṛśam utkaṇṭhate, tathā mama mano'pi tvām ity arthaḥ | atra\ndārṣṭāntike'pi sva-kartṛtvam anuktvā manaḥ-kartṛtvollekhenābuddhi-\npūrvaka-pravṛtti-prāptau prīteḥ svābhāvikatvenāvyabhicāritvaṃ vyaktam |\ntathāravindākṣeti manaso bhramara-tulyāsūcanena bhagavataḥ parama-\nmadhurimollekhena ca tasyaivopajīvyatvam āsvādyatvaṃ ca darśitam |</p>\n\n<p>atha tad-darśana-bhāgyaṃ svasyāsambhavayann idam api mama syād iti sa-\nbāṣpam āha mamottameti | tad etac chuddha-premodgāramayatvenaiva\nśrīmad-vṛtra-vadho'sau vilakṣaṇatvāc chrī-bhāgavata-lakṣaṇeṣu\npurāṇāntareṣu gaṇyate | vṛtrāsura-vadhopetaṃ tad bhāgavatam iṣyate [AgniP]\niti |</p>\n\n<p>|| 6.11 || śrī-vṛtraḥ || 72 ||</p>\n\n<p>[73]</p>\n\n<p>tasmāt kevala-tan-mādhurya-tātparyatvenaiva prītitve siddhe\ntātparyāntarādau sati prīter asmayag-āvirbhāva iti siddham | sa ca dvividhaḥ |\ntad-ābhāsasyaivodayaḥ īṣad-udgamaś ca | antyaś ca dvividhaḥ | kadācid\nudbhavat-tac-chavi-mātratvaṃ tasyā evodayāvasthā ca | tatra yatrānya-\ntātparyaṃ tatra tad-ābhāsatvam | yatra prīti-tātparyābhāvas tatra kadācid\nudbhavat-tac- (page 41) -chavi-mātratvam | yatra tat-tātparyam anyāsaṅgas\ntu daivāt tatra tasyā udayāvasthā ca | anyāsaṅgasya gauṇatvam | tac ca\ndvividham | naṣṭa-prāyatvam ābhāsa-mātratvaṃ ca | tayoḥ pūrvatra tasyāḥ\nprathamodayāvasthā | uttaratra prakaṭodayāvasthā | tasmāt prathamodaya-\nparyanta evāsamyag-āvirbhāvaḥ | prakaṭodayasya tu samyaktvam eva | yatra\ntv anyāsaṅga eva na vidyate tatra darśita-prabhāva-nāmāna āvirbhāvā\njñeyāḥ | tatra prakaṭodayam ārabhyaiva bhakty-ārabdhe'pavarge jīvan-\nmuktāḥ | prāptāyāṃ bhagavat-pārṣadatāyāṃ paramam uktāḥ | nitya-pārṣadās\ntu nitya-muktā jñeyāḥ | tatrābhāsam āha-</p>\n\n<lg>\n<l>evaṃ harau bhagavati pratilabdha-bhāvo</l>\n<l>bhaktyā dravad-dhṛdaya utpulakaḥ pramodāt |</l>\n<l>autkaṇṭhya-bāṣpa-kalayā muhur ardyamānas</l>\n<l>tac cāpi citta-baḍiśaṃ śanakair viyuṅkte || [BhP 3.28.34]</l>\n</lg>\n\n<p>evaṃ pūrvokta-yoga-miśra-bhakty-anuṣṭhānena harau pratilabdha-bhāvo\nbhavati | tatra liṅgaṃ bhaktetyādi | bhaktyā smaraṇādinā api evam api labdha-\ndhyeya-madhuratvasya bhāvena tādṛśatāpannaṃ tasya cittaṃ śanakair viyuṅkte\nvimuktam api bhavati | yena yogāṅgatayā bhaktir anuṣṭhitā, tasmāt\nkaivalyecchā-kaitav-doṣād eveti bhāvaḥ | yathoktaṃ -dharmaḥ projjhitaḥ\nkaitavo'tra paramaḥ [BhP 1.1.2] ity atra pra-śabdena mokṣābhisandhir api\nkaitavam iti | ataeva baḍiśa-śabdena kāṭhinyam arasavittvaṃ dāmbhikatvaṃ\nsvārtha-mātra-sādhanatvaṃ ca vyañjitam | śuddha-bhaktās tu na kadācit tayā\ntaṃ dhyeyaṃ tyajanti | yathoktaṃ rājñā -</p>\n\n<p>dhautātmā puruṣaḥ kṛṣṇa- pāda-mūlaṃ na muñcati |\n<l>mukta-sarva-parikleśaḥ pānthaḥ sva-śaraṇaṃ yathā || [BhP 2.8.6] iti |</l></p>\n\n<p>śrī-nāradena ca-\nna vai jano jātu kathañcanāvrajen\nmukunda-sevy anyavad aṅga saṃsṛtim |\nsmaran mukundāṅghry-upagūhanaṃ punar\n<l>vihātum icchen na rasa-graho janaḥ || [BhP 1.5.19] iti |</l></p>\n\n<p>yo rasa-grahaḥ sa tu na tyajatīty anenānyeṣāṃ lauha-pāṣāṇādi-tulyatvaṃ\nsūcitam | na tu bhagavān api tato'nyathā kuryāt | yad uktaṃ śrī-brahmaṇā -</p>\n\n<p>bhaktyā gṛhīta-caraṇaḥ parayā ca teṣāṃ\n<l>nāpaiṣi nātha hṛdayāmburuhāt sva-puṃsām || [BhP 3.9.5] iti |</l></p>\n\n<p>ataeva pūrvatra sva-puṃsām ity atra sveti viśeṣaṇam | tad evam\nābhāsodāharaṇe śrī-kapila-devasyaiva vākyaṃ bhaktyā pumān jāta-virāgaḥ\n[BhP 3.25.26] ity ādikam api jñeyam | tathā hi, asya pūrvatra śraddhā ratir\nbhaktir anukramiṣyati [BhP 3.25.25] iti bhakti-mātraṃ darśitam | uttaratra\ntasyā lakṣaṇe pṛṣṭe tal-lakṣaṇaṃ vadatānena bhaktir siddher garīyasī [BhP\n3.25.32] iti | naikātmatāṃ me spṛhayanti kecid [BhP 3.25.34] iti ca mokṣa-\nnirapekṣatayaiva tasya mukhyābhidheyatvam uktam | jarayaty āśu yā koṣam\n[BhP 3.35.33] iti ca māyā-koṣa-dhvaṃsanasya tu tad-ānuṣaṅgika-guṇatvam\nuktam | atra bhaktyā pumān ity ādau tu tādṛśyā api tasyā bhakter jñānādi-\nsāhāyyenaiva mokṣa-mātra-sādhakatvam uktvā gauṇābhidheyatvam uktam |\ntasmād atrāpi tasyāḥ (page 42) bhakter ābhāsa eva prathamato darśitaḥ | evaṃ\n</p>\n</div>\n<div>\n\n<lg>\n<l>dṛṣṭvā tam avanau sarva īkṣaṇāhlāda-viklavāḥ |</l>\n<l>daṇḍavat patitā rājaæ chanair utthāya tuṣṭuvuḥ || [BhP 6.9.3]</l>\n</lg>\n\n<p>ity atrāpi vṛtrākhya-śatru-nāśa-svārājya-prāpti-tātparyavatāṃ devānāṃ\nbhakty-ābhāsatvam udāhāryam |</p>\n\n<p>|| 6.9 || śrī-kapila-devaḥ || 73 ||</p>\n\n<p>[74]\natha kadācid udbhavat-tac-chavi-mātratvam āha-</p>\n\n<lg>\n<l>sakṛn manaḥ kṛṣṇa-padāravindayor</l>\n<l>niveśitaṃ tad-guṇa-rāgi yair iha |</l>\n<l>na te yamaṃ pāśa-bhṛtaś ca tad-bhaṭān</l>\n<l>svapne 'pi paśyanti hi cīrṇa-niṣkṛtāḥ || [BhP 6.1.19]</l>\n</lg>\n\n<p>rāgo rañjana-mātram, na tu tad-guṇa-mādhurī-yāthārthya-jñānena sākṣāt\nprītiḥ | ataeva tatra tātparyābhāvāt sakṛd apīty uktam | tathāpy asty\najāmilādibhyo viśeṣa ity āha na te yamam ity ādi |</p>\n\n<p>|| 6.1 || śrī-śukaḥ || 74 ||</p>\n\n<p>[75]</p>\n\n<p>atha prathmodayāvasthām āha-</p>\n\n<lg>\n<l>yatrānuraktāḥ sahasaiva dhīrā</l>\n<l>vyapohya dehādiṣu saṅgam ūḍham |</l>\n<l>vrajanti tat pārama-haṃsyam antyaṃ</l>\n<l>yasminn ahiṃsopaśamaḥ sva-dharmaḥ || [BhP 1.18.22]</l>\n</lg>\n\n<p>antyaṃ pāramahaṃsyaṃ bhāgavata-paramahaṃsatvam | tasyānuṣaṅgiko guṇaḥ\nyasminn iti |</p>\n\n<p>|| 1.18 || śrī-sūtaḥ || 75 ||</p>\n\n<p>[76]</p>\n\n<p>prakaṭodayāvasthāṃ śrī-priyavratam adhikṛtyāha -</p>\n\n<p>priyavrato bhāgavataātmārāmaḥ kathaṃ mune |\n<l>gṛhe 'ramata yan-mūlaḥ karma-bandhaḥ parābhavaḥ || [BhP 5.1.1] ity ādeḥ |</l></p>\n\n<lg>\n<l>saṃśayo 'yaṃ mahān brahman dārāgāra-sutādiṣu |</l>\n<l>saktasya yat siddhir abhūt kṛṣṇe ca matir acyutā || [BhP 5.1.4]</l>\n</lg>\n\n<p>ity antyasya rāja-praśnasyānantareṇa gadyena -</p>\n\n<p>bāḍham uktaṃ bhagavata uttamaślokasya śrīmac-caraṇāravinda-makaranda-\nrasa āveśita-cetaso bhāgavata-paramahaṃsa-dayita-kathāṃ kiñcid antarāya-\nvihatāṃ svāṃ śivatamāṃ padavīṃ na prāyeṇa hinvanti [BhP 5.1.5] iti |</p>\n\n<p>ṭīkā ca-aṅgīkṛtya pariharati bāḍham iti | bāḍham abhiniveśādikaṃ nāstīti\nsatyam eva tathāpi vighna-vaśena teṣāṃ pravṛttiḥ pūrvābhyāsa-balena punar\nnivṛttiś ca saṅgacchata ity āha bhagavata ity ādikā |</p>\n\n<p>ataevoktaṃ pṛthuṃ prati śrī-viṣṇunā | dṛṣṭāsu sampatsu vipatsu sūrayo; na\nvikriyante mayi baddha-sauhṛdāḥ [BhP 4.20.21] iti | agastyasya cendradyumne\nsvāvamānanayā na kopaḥ | kintu vaiṣṇavocita-mahad-ādara-caryāyāḥ\nparityāge śikṣārtham eva mantavyaḥ | tayor anugrahārthāya śāpaṃ dāsyann\nidaṃ jagau [BhP 10.10.7] itivat |</p>\n\n<p>atha parīkṣito brāhmaṇāvamānanā tu śrī-kṛṣṇasya tad-vyājena sva-pārśva-\nnayanecchāt eva |</p>\n\n<p>tasyaiva me 'ghasya parāvareśo\nvyāsakta-cittasya gṛheṣv abhīkṣṇam |\nnirveda-mūlo dvija-śāpa-rūpo\n<l>yatra prasakto bhayam āśu dhatte || [BhP 1.19.14] iti tad-ukteḥ |</l></p>\n\n<p>evam anyatrāpi yojanīyam | tasmāc chrī-priyavratasyāpi abhiniveśādy-\nāsaṅgābhāsatvam evāyātam | tad api duḥkhadam eva tad-vidhānām iti cāgre\ntan-nirvedena darśayiṣyate aho asādhv anuṣṭhitam [BhP 5.1.37] ity ādinā |</p>\n\n<p>|| 5.1 || śrī-śukaḥ || 76 ||</p>\n\n<p>[77]</p>\n\n<p>prakaṭodayāvasthāyāś cihnāntaram āha-</p>\n\n<lg>\n<l>sa uttama-śloka-padāravindayor</l>\n<l>niṣevayākiñcana-saṅga-labdhayā |</l>\n<l>tanvan parāṃ nirvṛtim ātmano muhur</l>\n<l>duḥsaṅga-dīnasya manaḥ śamaṃ vyadhāt || [BhP 7.4.42]</l>\n</lg>\n\n<p>(page 43)</p>\n\n<p>ṭīkā ca-ātmanaḥ parā nirvṛtiṃ tanvan duḥsaṅga-dīnasya api manaḥ śamaṃ\nśāntaṃ vyadhāyi ity eṣā | śamaṃ sva-manasas tulyam iti vā vyākhyeyam |</p>\n\n<p>|| 7.4 || śrī-nārado yudhiṣṭhiraṃ prati || 77 ||</p>\n\n<p>[78]</p>\n\n<p>atha darśita-prabhāvās tad-āvirbhāvās tu śrī-śuka-devādiṣu draṣṭavyāḥ |\nyathā ca śrī-nārada-pañcarātre -</p>\n\n<p>bhāvonmatto hareḥ kiñcin na veda sukham ātmanaḥ |\nduḥkhaṃ ceti maheśāni paramānanda āplutaḥ || iti |</p>\n\n<p>tad evaṃ sabhedā prītyākhyā bhaktir darśitā | eṣā śrī-gītopaniṣatsu ca\nsvarūpa-dvārā guṇa-dvārā ca kathitā-</p>\n\n<lg>\n<l>ahaṃ sarvasya prabhavo mattaḥ sarvaṃ pravartate |</l>\n<l>iti matvā bhajante māṃ budhā bhāva-samanvitāḥ ||</l>\n</lg>\n\n<p>mac-cittā mad-gata-prāṇā bodhayantaḥ parasparam |\n<l>kathayantaś ca māṃ nityaṃ tuṣyanti ca ramanti ca || [Gītā 10.8-9] iti |</l></p>\n\n<p>atha śrī-bhagavat-prīti-lakṣaṇa-vākyānāṃ niṣkarṣaḥ | nikhila-paramānanda-\ncandrikā-candramasi sakala-bhuvana-saubhāgya-sāra-sarvasva-sattva-\nguṇopajīvyānanta-vilāsa-mayāmāyika-viśuddha-sattvānavaratollāsād\nasamordhva-madhure śrī-bhagavati katham api cittāvatārād anapekṣita-\nvidhiḥ svarasata eva samullasantī viṣayāntarair anavacchedyā tātparyāntaram\nasahamānā hlādinī-sāra-vṛtti-viśeṣa-svarūpa bhagavad-ānukūlyātmaka-tad-\nanugata-tat-spṛhādi-maya-jñāna-viśeṣākārā tādṛśa-bhakta-mano-vṛtti-viśeṣa-\ndehā pīyūṣa-pūrato'pi sarasena svenaiva sva-dehaṃ sarasayantī bhakta-\nkṛtātma-rahasya-saṅgopanana-guṇa-maya-rasanā-bāṣpa-muktādi-vyakta-\npariṣkārā sarva-guṇaika-nidhāna-svabhāvā dāsīkṛtāśeṣa-puruṣārtha-\nsampattikā bhagavat-pātivratya-vrata-varyā-paryākulā bhagavan-\nmanoharaṇaikopāya-hāri-rūpā bhagavati bhāgavatī prītis tam upasevamānā\nvirājata iti | seyam akhaṇḍāpi nijālambanasya bhagavata āvirbhāva-\ntāratamyena svayaṃ tāratamyenaivāvirbhavati |</p>\n\n<p>tad evaṃ sati śrī-kṛṣṇasyaiva svayaṃ-bhagavattvena tat-sandarbhe darśitatvāt\ntatraiva tasyā parā pratiṣṭhitā | ataeva bāhulyena tat-prīti-paripāṭīm\nevādhikṛtya prakriyā darśayitavyā | yā ca kvacid anyādhikartavyā sā khalu\nkaimutyena tasyā eva poṣaṇārthaṃ jñeyā |</p>\n\n<p>atha śrī-kṛṣṇe svayaṃ bhagavaty evāvirbhāva-pūrṇatva-darśanena tasyāḥ\npūrṇatvaṃ darśayati-</p>\n\n<lg>\n<l>adya no janma-sāphalyaṃ vidyāyās tapaso dṛśaḥ |</l>\n<l>tvayā saṅgamya sad-gatyā yad antaḥ śreyasāṃ paraḥ || [BhP 10.84.21]</l>\n</lg>\n\n<p>satāṃ tvad-eka-niṣṭhānāṃ tad-viśeṣāṇāṃ gatyā tvayā śrī-kṛṣṇaākhyena\nsaṅgamya no'smākaṃ vaśiṣṭha-catuḥ-sana-vāmadeva-mārkaṇḍeya-nārada-\nkṛṣṇa-dvaipāyanādīnāṃ brahmānubhavatāṃ bhagavadīya-nānā-bhakti-rasa-\nvidāṃ dṛṣṭa-nānā-bhagavad-āvirbhāvānām api adya īdṛśa-\nprākaṭyāvacchinne'sminn evāvasare janmanaḥ sāphalyaṃ jātam | yad eva\nsāphalyaṃ pūrva-labdhānāṃ tat-tad-āvirbhāva-jāta-tat-tat-sāphalya-rūpāṇāṃ\nśreyasāṃ parama-puruṣārthānāṃ paro'ntaraḥ paramo'vadhir iti |</p>\n\n<p>|| 10.84 || mahā-munayaḥ śrī-bhagavantam || 78 ||</p>\n\n<p>(page 44)\n[79]</p>\n\n<p>evam anyatrāpi -</p>\n\n<lg>\n<l>atha brahmātma-jair devaiḥ prajeśair āvṛto 'bhyagāt |</l>\n<l>bhavaś ca bhūta-bhavyeśo yayau bhūta-gaṇair vṛtaḥ || [BhP 11.6.1] ity-ādikam</l>\n</lg>\n<p>upakramyāha --\n<l>vyacakṣatāvitṛptākṣaḥ kṛṣṇam adbhuta-darśanam | [BhP 11.6.5] iti |</l>\natrāpy adbhutatvaṃ prākaṭyāntarāpekṣayaiva ||</p>\n\n<p>|| 11.6 || śrī-śukaḥ || 79 ||</p>\n\n<p>[80]</p>\n\n<p>kiṃ ca---</p>\n\n<lg>\n<l>yan martya-līlaupayikaṃ sva-yoga-</l>\n<l>māyā-balaṃ darśayatā gṛhītam |</l>\n<l>vismāpanaṃ svasya ca saubhagarddheḥ</l>\n<l>paraṃ padaṃ bhūṣaṇa-bhūṣaṇāṅgam || [BhP 3.2.12]</l>\n</lg>\n\n<p>svayoga-māyā-balaṃ sva-cic-chakter vīryam | etādṛśa-saubhāgyasyāpi\nprakāśikeyaṃ bhagavatīty evaṃvidhaṃ darśayatāviṣkṛtam | sakala-sva-\nvaibhava-vidvad-gaṇa-vismāpanāyeti bhāvaḥ | na kevalam etāvat svasyaiva\nrūpāntare tādṛśatvānanubhavāt | tatrāpi pratikṣaṇam apy apūrva-prakāśāt\nsvasyāpi vismāpanam | yataḥ saubhagarddheḥ paraṃ padaṃ parā pratiṣṭhā |</p>\n\n<p>nanu tasya bhūṣaṇaṃ tv asti saubhaga-hetur ity āha bhūṣaṇeti | kīdṛśaṃ\nmartya-līlaupāyikaṃ narākṛtīty arthaḥ | tasmāt sutarāṃ yuktam uktaṃ śrī-\nmahā-kāla-purādhipenāpi dvijātmajā me yuvayor didṛkṣuṇā mayopanītāḥ\n[BhP 10.89.58] ity ādi | śrī-hari-vaṃśe śrī-kṛṣṇa-vacanena ca mad-\ndarśanārthaṃ te bālā hṛtās tena mahātmanā [HV 2.114.8] iti |</p>\n\n<p>|| 3.2 || śrīmān uddhavo viduram || 80 ||</p>\n\n<p>[81]</p>\n\n<p>ataeva parīkṣid-guṇa-varṇane tad-guṇopamātvenaikam ekaṃ guṇaṃ śrī-rāma-\nrameśayor darśayitvā sarva-sādguṇyopamātvena śrī-kṛṣṇaṃ darśayitum\natyantotkarṣa-dṛṣṭyāśaṅkamānair brāhmaṇaiḥ eṣa kṛṣṇam anuvrataḥ [BhP\n1.12.24] ity evoktam | na tu sa iveti | ataeva parama-prema-janaka-\n<l>svabhāvatvam api tasya dṛśyate | vijaya-ratha-kuṭumbaḥ [BhP 1.9.39] ity ādau,</l>\nyam iha nirīkṣya hatā gatāḥ svarūpam ity anantaraṃ,</p>\n\n<lg>\n<l>lalita-gati-vilāsa-valguhāsa-</l>\n<l>praṇaya-nirīkṣaṇa-kalpitorumānāḥ |</l>\n<l>kṛta-manu-kṛta-vatya unmadāndhāḥ</l>\n<l>prakṛtim agan kila yasya gopa-vadhvaḥ || [BhP 1.9.40]</l>\n</lg>\n\n<p>tat-svabhāva-mahimnaḥ svārūpya-prāpaṇatvaṃ nāma kriyānutkarṣaḥ | yata\netāvato'pi premno janakatvaṃ dṛśyata ity āha laliteti | atra kṛtānukaraṇaṃ\n<l>nāma līlākhyo nāyikānubhāvaḥ | tad uktaṃ kriyānukaraṇaṃ līlā [UN 10.28]</l>\niti | prakṛtiṃ svabhāvam | tādṛśa-premāveśo jātaḥ | yena tat-svabhāva-nija-\nsvabhāvayor aikyam eva tāsu jātam ity arthaḥ | yathā śrīmad-ujjvala-\nnīlamaṇau mahā-bhāvodāharaṇam-</p>\n\n<p>rādhāyā bhavataś ca citta-jatunī svedair vilāpya kramāt\nyuñjann adri-nikuñja-kuñjara-pate nirdhūta-bheda-bhramam |\ncitrāya svayam anvarañjayad iha brahmāṇḍa-harmyodare\n<l>bhūyobhir nava-rāga-hiṅgula-bharaiḥ śṛṅgāra-kāruḥ kṛtī || [UN 15.155] iti |</l></p>\n\n<p>|| 1.9 || bhīṣmaḥ śrī-bhagavantam || 81 ||</p>\n\n<p>[82]</p>\n\n<p>tathā-</p>\n\n<lg>\n<l>yasyānanaṃ makara-kuṇḍala-cāru-karṇa-</l>\n<l>bhrājat-kapola-subhagaṃ savilāsa-hāsam |</l>\n<l>nityotsavaṃ na tatṛpur dṛśibhiḥ pibantyo</l>\n<l>nāryo narāś ca muditāḥ kupitā nimeś ca || [BhP 9.24.65]</l>\n</lg>\n\n<p>(page 45) ṭīkā ca-tatra pradarśanārthaṃ mukha-śobhām āha ity ādikā | tad-\ndarśane'pi nimeṣa-kartṛtvena nimer niyame kupitā babhūvuḥ | iyaṃ khalu\nmahābhāvasya gatiḥ | sā ca tat-svabhāvataḥ siddhety abhidhānād yuktam\natrāsyodāharaṇam |</p>\n\n<p>|| 9.24 || śrī-śukaḥ || 82 ||</p>\n\n<p>[83]</p>\n\n<p>kiṃ ca kā stry aṅga te kalapadāyata ity ādau yad go-divja-druma-mṛgāḥ\npulakāny abhibhrann [BhP 10.29.40] iti |</p>\n\n<p>anyatra ca aspandanaṃ gatimatāṃ pulakas tarūṇām [BhP 10.29.40] ity ādi |\nataevoktaṃ śrī-bilvamaṅgalena -</p>\n\n<p>santv avatārā bahavaḥ puṣkara-nābhasya sarvato-bhadrāḥ |\n<l>kṛṣṇād anyaḥ ko vā latāsv api premado bhavati || [KKA 2.85] iti |</l>\n|| 10.29 || śrī-vraja-devyaḥ śrī-bhagavantam || 83 ||</p>\n\n<p>[84]</p>\n\n<p>tad evaṃ śrī-bhagavad-āvirbhāva-tāratamyena tat-prīter āvirbhāva-\ntāratamyaṃ darśitam | atha tasyā eva guṇāntarotkarṣa-tāratamyena\ntāratamyāntaraṃ bhedāś ca darśyante | tatra guṇāḥ dvividhāḥ | bhakta-citta-\nsaṃskriyā-viśeṣasya hetava eke, tad-abhimāna-viśeṣasya hetavaś cānye |</p>\n\n<p>tatra pūrveṣāṃ guṇānāṃ svarūpāṇi tais tasyās tāratamyaṃ bhedāś ca yathā\nprītiḥ khalu bhakta-cittam ullāsayati, mamatayā yojayati, visrambhayati,\npriyatvātiśayenābhimānayati, drāvayati, sva-viṣayaṃ praty abhilāṣātiśayena\nyojayati, pratikṣaṇam eva sva-viṣayaṃ nava-navatvenānubhāvayati,\nasamordhva-camatkāreṇonmādayati ca |</p>\n\n<p>tatrollāsa-mātrādhikya-vyañjikā prītiḥ ratiḥ yasyāṃ jātāyāṃ tad-eka-\ntātparyam anyatra tucchatva-buddhiś ca jāyate | mamatātiśayāvirbhāvena\nsamṛddhā prītiḥ premā | yasmin jāte tat-prīti-samṛddhiś cānyatrāpi dṛśyate |\nyathoktaṃ mārkaḍeye -</p>\n\n<p>mārjāra-bhakṣite duḥkhaṃ yādṛśaṃ gṛha-kukkuṭe |\nna tādṛṅ-mamatā-śūnye kalaviṅke'tha mūṣike || iti |</p>\n\n<p>ataeva prema-lakṣaṇāyāṃ bhaktau pracura-hetutva-jñāpanārthaṃ mamatāyā\neva bhaktitva-nirdeśaḥ pañcarātre -</p>\n\n<p>ananya-mamatā viṣṇau mamatā prema-saṅgatā |\nbhaktir ity ucyate bhīṣma-prahlādoddhava-nāradaiḥ || iti |</p>\n\n<p>anya-mamatā-varjitā mamety anvayaḥ | tad uktaṃ sattva evaika-manasaḥ [BhP\n3.25.32] ity eva-kāreṇa |</p>\n\n<p>atha visrambhātiśayātmakaḥ premā praṇayaḥ, yasmin jāte sambhramādi-\nyogyatāyām api tad-abhāvaḥ | priyatvātiśayābhimānena kauṭilyābhāsa-\npūrvaka-bhāva-vaicitrīṃ dadhat praṇayo mānaḥ | yasmin jāte śrī-bhagavān\napi tat-praṇaya-kopāt prema-mayaṃ bhayaṃ bhajate | ceto-dravātiśayātmakaḥ\npremaiva snehaḥ | yasmin jāte tat-sambandhābhāsenāpi mahā-bāṣpādi-\nvikāraḥ priya-darśanādy-atṛptis tasya parama-sāmarthyādau saty api keṣāṃcid\naniṣṭāśaṅkā ca jāyate | sneha evābhilāṣātiśaātmako rāgaḥ | yasmin jāte\nkṣaṇikasyāpi virahasyātyantaivāsahiṣṇutā | tat-saṃyoge paraṃ duḥkham api\nsukhatvena bhāti, tad-viyoge tad-viparītam | sa eva rāgo'nukṣaṇaṃ sva-viṣayaṃ\nnava-navatvenānubhāvayan svayaṃ ca nava-navībhavann anurāgaḥ | yasmin\njāte paraspara-vaśībhāvātiśayaḥ | prema-vaicittyaṃ tat-sambandhiny aprāṇiny\napi janma-lālasā | vipralambhe visphūrtiś ca jāyate | anurāga evāsamordhva-\n<l>camatkāreṇonmādako mahā-bhāvaḥ | yasmin (page 46) jāte yoge</l>\nnimeṣāsahatā kalpa-kṣaṇatvam ity ādikam | viyoge kṣaṇa-kalpatvam ity\nādikam | ubhayatra mahoddīptāśeṣa-sāttvika-vikārādikaṃ jāyate iti saṃskāra-\nhetavo guṇā darśitāḥ |</p>\n\n<p>atha bhaktābhimāna-viśeṣa-hetavo guṇās tat-kṛtāḥ prīter bhaktānāṃ ca\nbhedās tāratamyaṃ ca yathā-saiva khalu prītir bhagavat-svabhāva-\nviśeṣāvirbhāva-yogam upalabhya kañcid anugrāhyatvenābhimānayati kañcid\nanukampitvena kañcin mitratvena, kañcit priyātvena ca | bhagavat-svabhāva-\nviśeṣāvirbhāva-hetuś ca yasya bhagavat-priya-viśeṣasya saṅgādinā labdhā\nprītis tasya prīter eva guṇa-viśeṣo boddhavyaḥ | nitya-parikarāṇāṃ nityam eva\ntad dvayam | tatrānugrāhyatābhimāna-mayī prītir bhakti-śabdena\nprasiddhā | ārādhyatvena jñānaṃ bhaktir iti hi tad-anugatam | yathaivoktaṃ\nmāyā-vaibhave -</p>\n\n<p>snehānubandho yas tasmin bahu-māna-puraḥ-saraḥ |\nbhaktir ity ucyate saiva kāraṇaṃ parameśituḥ || iti |</p>\n\n<p>sneho'tra prīti-mātram | evaṃ pādme - mahitva-buddhir bhaktis tu sneha-\npūrvābhidhīyate iti |</p>\n\n<p>tathāpi bhakter bhagavati prīti-sāmānya-paryāyatā munibhir bhaktyā\nprayujyata iti pūrvam uktam | kvacid viśeṣa-vācakā api sāmānye\nprayujyante | jīva-sāmānye nṛpa-bhṛti-śabdavat | kvacid bhakty-atiśaya-\nlakṣaṇa-premaṇy api bhakti-śabda-pryogo brāhmaṇa-goṣṭhīṣu\nbrāhmaṇyātiśayavati ayaṃ brāhmaṇa itivat |</p>\n\n<p>yathoktaṃ pāñcarātre -\nmāhātmya-jñāna-pūrvas tu sudṛḍhaḥ sarvato'dhikaḥ |\nsneho bhaktir iti proktas tayā sārṣṭy-ādi nānyathā || iti |</p>\n\n<p>mano-gati-gamanādīnāṃ tu tat-sambandhenaiva kvacid bhakti-śabda-\nvācyatoktā | tad-anugrāhyatābhimāna-mayī prītir eva bhakti-śabdasya\nmukhyo'rthaḥ | te cānugrāhyābhimānino dvividhāḥ | poṣaṇam anukampā\ncety anugrahasya dvaividhyāt | poṣaṇam atra bhagavatā svarūpa-dvārā sva-\nguṇa-dvārā cānandanam | anukampā ca pūrṇe'pi svasmin nija-sevādy-\nabhilāṣaṃ sampādya sevakādiṣu sevādi-saubhāgya-sampādikā bhagavadaś\ncittārdratāmayī tad-upakārecchā | teṣu dvividheṣu keṣucid bhagavati\nnirmamāḥ keṣucit samamāś ca | tatra bhagavati paramātma-para-brahma-\nbhāvenānandanīyābhimānino nirmamā jñāni-bhaktāḥ śrī-sanakādayaḥ |\nteṣāṃ tad-abhimānitve'pi tatra nirmamatvam -</p>\n\n<p>saty api bhedāpagame nātha tavāhaṃ na māmakīnas tvam |\nsāmudro hi taraṅgaḥ kvacana samudro na tāraṅgaḥ || itivat |</p>\n\n<p>tava candra-darśanavan mamatāṃ vināpi teṣāṃ bhagavad-darśanaṃ prītidaṃ\nsyāt | ānukūlyaṃ cātra tat-pravaṇatva-tat-stuty-ādinā jñeyam | eṣāṃ prītiś ca\njñāna-bhakty-ākhyā | jñānatvaṃ brahma-ghanatvenaivānubhavāt | eṣaiva\nśānty-ākhyayocyate | śama-pradhānatvāt | śamo man-niṣṭhatā buddher [BhP\n11.19.36] iti bhagavad-vākyam |</p>\n\n<p>athānukampyāḥ samamā bhaktāḥ | eṣāṃ hi asmākaṃ prabhur ayam iti\nbhāvena mamatodbhūtā | etad abhipretyaivānanya-mamatety ādi-vaktṛtvaṃ\nkevala-bhaktānāṃ śrī-bhīṣmoddhava-prahlāda-nāradādīnām evoktaṃ na tu\nsanakādīnām api | ato mamatodbhavād evānukampyās tad-abhimāninaś ca\nte |</p>\n\n<p>anukampyatvaṃ trividhaṃ | pālyatvaṃ bhṛtyatvaṃ lālyatvaṃ ca | tat-traividhyena\nkramāt te śrī-bhagavati pālaka iti bhāvā dvārakā-prajādayaḥ | sevya iti\nbhāvāḥ śrī-dārukādi-sevakāḥ gurur iti bhāvāḥ śrī-pradyumna-gada-\nprabhṛti-putrā nṛjādaya iti | eṣāṃ trividhānām api prītir bhaktire eva |\npūrvāpekṣayā caiṣāṃ prīter ānukūlyātmatādhikyādāv\nṛtajñānāṃśatvenāsyām eva śrī-rasāmṛta-sindhau prītir ity (page 47)\nevākhyā kṛtā | sā ca bhaktiḥ krameṇa pālyānām āśrayātmikā, bhṛtyānāṃ\ndāsyātmikā, lālyānāṃ praśrayātmikā jñeyā | yā tu mahad-buddhyā\ncittādara-lakṣaṇa-bhaktir namaskārādi-kārya-vyaṅgyā sā khalu prītir na\nbhavatīti nātra gaṇyate | tat-tad-bhāvaṃ vinaiva kevalādara-mayī prītiś ced\nbhakti-sāmānyatvena jñeyā |</p>\n\n<p>atha putro'yam ity ādibhāvenānukampitvābhimāna-mayī prīitr vātsalyam |\nvatsaṃ vakṣo lātīti niruktir hi tatraiva jhaṭiti pratītiṃ gamayati | prīti-mātre\ntu tad-upalakṣaṇatvenaiva prayogaḥ | laukika-rasajñāś ca kecid atraiva\nvatsalākhyaṃ rasaṃ manyante | tathodāhṛtaṃ śrī-devahūtyāḥ putra-viyoge\nvatse gaur iva vatsalā [BhP 3.33.21] iti | tasmād vātsalyaṃ śrī-vrajeśvarīṇām |</p>\n\n<p>atha mat-sama-madhura-śīla-vacanayaṃ nirupādhimat-praṇayāśray-viśeṣa iti\nbhāvena mitratvābhimāna-mayī prītiḥ maitry-ākhyā dvividhāḥ | paraspara-\nnirupādhikopakāra-rasikatā-mayī sauhṛdākhyā | saha-vihāra-śāli-\npraṇayamayī sakhyākhyā ceti | tato mitrāṇi ca dvividhāni | suhṛdaḥ sakhāyaś\nceti | tatra sauhṛdaṃ śrī-yudhiṣṭhira-bhīṣma-draupadī-padyādiṣv aṃśena\ndṛśyate | sakhyaṃ śrīmad-arjuna-śrīdāmādiṣu |</p>\n\n<p>atha kānto'yam iti prītiḥ kānta-bhāvaḥ | eṣa eva priyatā-śabdena śrī-\nrasāmṛta-sindhau paribhāṣitā | priyāyā bhāvaḥ priyateti | laukika-rasikair\natraiva rati-saṃjñā svīkriyate | eṣa eva kāma-tulyatvāt śrī-gopikāsu kāmādi-\nśabdenāpy abhihitaḥ | smarākhyakāma-viśeṣas tv anyaḥ vailakṣaṇyāt | kāma-\nsāmānyaṃ khalu spṛhā-sāmānyātmakam | prīti-sāmānyaṃ tu\nviṣayānukūlyātmakas tad-anugata-viṣaya-spṛhādimayo jñāna-viśeṣa iti\nlakṣitam | tato dvayoḥ sāmānya-prāya-ceṣṭatve'pi kāma-sāmānyasya ceṣṭā\nsvīyānukūlya-tātparyā | tatra kutracid viṣayānukūlyaṃ ca sva-sukha-kārya-\nbhūtam eveti tatra gauṇa-vṛttir eva prīti-śabdaḥ | śuddha-prīti-mātrasya\nceṣṭā tu priyānukūlya-tātparyaiva | tatra tad-anugatam eva cātma-sukham iti\nmukhya-vṛttir eva prīti-śabdaḥ |</p>\n\n<p>ataeva yathā-pūrvaṃ sukha-prīti-sāmānyayor ullāsātmakatayā sāmye'py\nānukūlyāṃśena prīti-sāmānyasya vaiśiṣṭyaṃ darśitam | tathā kāma-prīti-\nsāmānyayor api spṛhā-viśeṣātmakatayā sāmye'pi tenaiva vaiśiṣṭyaṃ\nsiddham | atra tu - yat te sujāta-caraṇāmburuhaṃ staneṣu bhītāḥ śanaiḥ priya\ndadhīmahi karkaśeṣu [BhP 10.31.19] ity ādibhir atikramyāpi svānukūlyaṃ\npriyānu (page 48) kūlya-tātparyasyaiva darśitatvāt śuddha-prīti-viśeṣa-\nrūpatvam eva labhyate | atas tad-viśeṣatvaṃ ca spṛhā-viśeṣātmakatvāt\nsiddham | tato'tra śrī-kṛṣṇa-viṣayatvena kubjādi-sambandhi-kāmavad\naprākṛta-kāmatvasyāpy anabhyupagame sati prākṛta-kāmatvaṃ tu sutarām\nasiddham | tathā darśitaṃ ca -</p>\n\n<p>vikrīḍitaṃ vraja-vadhūbhir idaṃ ca viṣṇoḥ\nśraddhānvito yaḥ śṛṇuyād atha varṇayed vā |\nbhaktiṃ parāṃ bhagavati parilabhya kāmaṃ\n<l>hṛd-rogam āśv apahinoty acireṇa dhīraḥ || [BhP 10.33.40] ity anena |</l></p>\n\n<p>yad vikrīḍitaṃ khalu nija-śravaṇa-dvārāpy anyeṣāṃ dūra-deśa-kāla-\nsthitānām api śīghram eva yaṃ kāmam apanayat paramaṃ premāṇaṃ\nvitanoti | tat punas tat kāma-mayaṃ na syāt | api tu parama-prema-viśeṣa-\nmayam eva | na hi paṅkena paṅkaṃ kṣālyate | na tu svayam asnehaḥ\nsnehayati |</p>\n\n<p>ataeva tasya bhāvasya śuddha-prema-mayatvaṃ nigadenaivoktvā śuddhatve\nhetutayā punas tena bhagavat-prasādaś ca darśitaḥ | bhagavān āha tā vīkṣya\nśuddha-bhāva-prasāditaḥ [BhP 10.22.1] iti | tasyātmarāma-śiromaṇes tena\nramaṇaṃ ca darśitam-kṛtvā tāvantam ātmānam [BhP 10.33.19] ity-ādibhiḥ |</p>\n\n<p>vaśīkṛtatvaṃ ca svayaṃ darśitaṃ-na pāraye'haṃ niravadya-saṃyujām [BhP\n10.32.22] ity ādinā | tatra niravadyeti prīteḥ śuddhatvam | sva-sādhukṛtyam iti\nparamottamotkṛṣṭatvam | na pāraya iti svavaśīkāratvam | ataḥ śuddha-\nprema-jātiṣu tasya paramtvād eva śrīmad-uddhavenāpy evam uktam-\nvāñchanti yad bhava-bhiyo munayo vayaṃ ca [BhP 10.47.58] iti | tasmāt sarvataḥ\nparamaiva kānta-bhāva-rūpā prītir iti sthitam |</p>\n\n<p>tad evaṃ jñāna-bhaktir bhaktir vātsalyaṃ maitrī kānta-bhāva iti tad-\nbhāvābhimānayor bhedena pañca-vidhā prītiḥ | etāś ca jñāna-bhakty-ādayaḥ\nkvacit miśratayāpi vartante | tatra śrī-bhīṣmādau jñāna-bhakty-āśraya-\nbhaktī | śrī-yudhiṣṭhire sauhṛdyāntarbhūte āśraya-bhakti-vātsalye | śrī-\nbhīmasya sakhyam api | śrī-kuntyām āśraya-bhakty-antarbhūtaṃ vātsalyam |\nśrī-vasudeva-devakyor bhakti-sāmānya-vātsalye | tathā tathā darśanāt |</p>\n\n<p>śrīmad-uddhavasya dāsyāntarbhūtaṃ sakhyaṃ-tvaṃ me bhṛtyaḥ suhṛt sakhā\n[BhP 11.11.48] iti śrī-bhagavad-ukteḥ | śrī-baladevasya sakhya-vātsalya-\nbhaktayaḥ | tatra vātsalya-sakhye--</p>\n\n<lg>\n<l>kvacit krīḍā-pariśrāntaṃ gopotsaṅgopabarhaṇam |</l>\n<l>svayaṃ viśramayaty āryaṃ pāda-saṃvāhanādibhiḥ ||</l>\n</lg>\n\n<p>nṛtyato gāyataḥ kvāpi valgato yudhyato mithaḥ |\n<l>gṛhīta-hastau gopālān hasantau praśaśaṃsatuḥ || [BhP 10.15.14-15] ity ādiṣu |</l></p>\n\n<p>bhaktiś ca prāyo māyāstu me bhartuḥ [BhP 10.13.37] ity-ādi-tad-uktiṣu | atra\nca tasya vraje sakhyāntarbhūte vātsalya-sakhye aiśvarya-prakāśa-maya-\nlīlāviṣkārāt | vraje tasyāgrajatvaṃ śrī-vasudeva-nandanayor bhrātṛtva-\nprasiddheḥ | śrīman-nandena putratayā pālanāc ca | yathoktaṃ--</p>\n\n<p>bhrātar mama sutaḥ kaccin mātrā saha bhavad-vraje |\n<l>tātaṃ bhavantaṃ manvāno bhavadbhyām upalālitaḥ || [BhP 10.5.27] iti |</l></p>\n\n<p>vadanti tāvakā hy ete kumārās te'grajo'pyayam [BhP 10.8.34] iti ca |</p>\n\n<p>evaṃ śrī-paṭṭa-mahiṣīṣu dāsya-miśraḥ kānta-bhāvaḥ | śrīmad-vraja-devīṣu\n<l>sakhya-miśra ity ādikaṃ jñeyam | (page 49)</l></p>\n\n<p>atha tat-tad-bhāvābhimāno vināṃ tu yā prītiḥ sā sāmānyā\ntādṛśatvāyogyānāṃ bhavati | yathā mithilā-prayāṇa --</p>\n\n<lg>\n<l>ānarta-dhanva-kuru-jāṅgala-kaṅka-matsya-</l>\n<l>pāñcāla-kunti-madhu-kekaya-kośalārṇāḥ |</l>\n<l>anye ca tan-mukha-sarojam udāra-hāsa-</l>\n<l>snigdhekṣaṇaṃ nṛpa papur dṛśibhir nṛ-nāryaḥ || [BhP 10.86.20] ity atra</l>\n</lg>\n<p>keṣāṃcit |</p>\n\n<p>ete ca nirmamā jñeyāḥ | kiṃ ca teṣv eteṣu bhagavat-priyeṣu sāmānya-śāntau\ntaṭasthākhyau | anayoḥ prītiś ca taṭasthākhyā | teṣu ca pālya-bhṛtyau\nanugatau | tayor bhaktiś ca sambhrama-prīty-ākhyā | lālyādayas tu\nbāndhavāḥ | teṣāṃ prītiś ca bāndhavatākhyā jñeyā | tair etaiḥ prīti-bhedaiḥ\npriya-bhedān prati svasya bhajanīyatā-bhedā uktāḥ - yeṣām ahaṃ priya ātmā\nsutaś ca sakhā guruḥ suhṛdo daivam iṣṭam [BhP 3.25.38] iti | priyaḥ kāntaḥ |\nātmā paramātmā | sutaḥ putra-bhrātṛjādi-rūpaḥ anuja-rūpaś ca | sakhā\npraṇaya-pūrvakaḥ saha khelati yaḥ | guru-pitrādi-rūpaḥ | suhṛdo dvividhāḥ\nsambandhino nirupādhi-hita-kāriṇaś ca | tatra pūrveṣāṃ priyatvādau\npraveśād uttare gṛhyante | daivam iṣṭam āśrayaṇīyaḥ sevyaś cety arthaḥ |\netān bhāvāṃś ca vinā sāmānya-prīti-viṣaya iti bhāvaḥ |</p>\n\n<p>atha pūrvoktā raty-ādi-bhāvā udāhriyante | tatra ratim āha-</p>\n\n<lg>\n<l>tatrānvahaṃ kṛṣṇa-kathāḥ pragāyatām</l>\n<l>anugraheṇāśṛṇavaṃ manoharāḥ |</l>\n<l>tāḥ śraddhayā me 'nupadaṃ viśṛṇvataḥ</l>\n<l>priyaśravasy aṅga mamābhavad ruciḥ ||</l>\n</lg>\n\n<lg>\n<l>tasmiṃs tadā labdha-rucer mahā-mate</l>\n<l>priyaśravasy askhalitā matir mama |</l>\n<l>yayāham etat sad-asat sva-māyayā</l>\n<l>paśye mayi brahmaṇi kalpitaṃ pare || [BhP 1.5.26-27]</l>\n</lg>\n\n<p>mayi śuddha-jīve vyaṣṭi-rūpaṃ pare brahmaṇi ca samaṣṭi-rūpam\nadhyāropitam |</p>\n\n<p>|| 1.5 || śrī-nāradaḥ śrī-vyāsam || 84 ||</p>\n\n<p>[85]</p>\n\n<lg>\n<l>premāṇam āha -</l>\n<l>upalabdhaṃ pati-prema pāti-vratyaṃ ca te 'naghe |</l>\n<l>yad vākyaiś cālyamānāyā na dhīr mayy apakarṣitā || [BhP 10.60.51]</l>\n</lg>\n\n<p>|| 10.60 || śrī-bhagavān rukmiṇī-devīm || 85 ||</p>\n\n<p>[86]</p>\n\n<p>praṇayam āha - uvāha kṛṣṇo bhagavān śrīdāmānaṃ parājitaḥ [BhP 10.18.24]\niti | spaṣṭam ||</p>\n\n<p>|| 10.18 || śrī-śukaḥ || 86 ||</p>\n\n<p>[87]</p>\n\n<p>mānam āha -- ekā bhrū-kuṭim ābaddhya prema-saṃrambha-vihvalā [BhP\n10.32.6] iti | spaṣṭam ||</p>\n\n<p>|| 10.32 || śrī-śukaḥ || 87 ||</p>\n\n<p>[88]</p>\n\n<lg>\n<l>sneham āha -</l>\n<l>sat-saṅgān mukta-duḥsaṅgo hātuṃ notsahate budhaḥ |</l>\n<l>kīrtyamānaṃ yaśo yasya sakṛd ākarṇya rocanam ||</l>\n</lg>\n\n<lg>\n<l>tasmin nyasta-dhiyaḥ pārthāḥ saheran virahaṃ katham |</l>\n<l>darśana-sparśa-saṃlāpa- śayanāsana-bhojanaiḥ ||</l>\n</lg>\n\n<lg>\n<l>sarve te 'nimiṣair akṣais tam anu druta-cetasaḥ |</l>\n<l>vīkṣantaḥ sneha-sambaddhā vicelus tatra tatra ha ||</l>\n</lg>\n\n<lg>\n<l>nyarundhann udgalad bāṣpam autkaṇṭhyād devakī-sute |</l>\n<l>niryāty agārān no 'bhadram iti syād bāndhava-striyaḥ || [BhP 1.10.11-14]</l>\n</lg>\n<p>(page 50)</p>\n\n<p>viceluḥ arhaṇādyānayanārtham itastataś calanti sma | abhadraṃ yātrā-samaye\nduḥśakunaṃ prābhūd iti nyarundhan āchādiavatyaḥ |</p>\n\n<p>|| 1.10 || śrī-sūtaḥ || 88 ||</p>\n\n<p>[89]</p>\n\n<lg>\n<l>rāgam āha -</l>\n<l>vipadaḥ santu tāḥ śaśvat tatra tatra jagad-guro |</l>\n<l>bhavato darśanaṃ yat syād apunar bhava-darśanam || [BhP 1.8.25]</l>\n</lg>\n\n<p>bhavataḥ karma-bhūtasya darśanam avalokanam | yat yāsu | apunarbhavam\nanyatra kutrāpi tādṛśa-mādhuryābhāvāt punar na jātaṃ darśanaṃ sāmya-\npratītir yasya tad apūrvam ity arthaḥ |</p>\n\n<p>|| 1.8 || śrī-kuntī śrī-bhagavantam || 89 ||</p>\n\n<p>[90]</p>\n\n<p>anurāgam āha -</p>\n\n<lg>\n<l>yadyapy asau pārśva-gato raho-gatas</l>\n<l>tathāpi tasyāṅghri-yugaṃ navaṃ navam |</l>\n<l>pade pade kā virameta tat-padāc</l>\n<l>calāpi yac chrīr na jahāti karhicit || [BhP 1.11.34]</l>\n</lg>\n\n<p>asau śrī-kṛṣṇaḥ | tāsāṃ śrī-mahiṣīṇāṃ pārśva-gataḥ samīpasthaḥ | tatrāpi\nraho-gataḥ ekānte vartate | pade pade pratikṣaṇam | tac ca tāsāṃ\nsvābhāvikānurāgavatīnāṃ nāścaryam | yataḥ kā vā anyāpi tat-padād\nvirameta tat-padāsvādena tṛptā bhavet | tatra kaimutyenodāharaṇaṃ calāpīti |\njagati cañcala-svabhāvatvena dṛṣṭāpi | atrodāharaṇa-poṣārthaṃ\nprākṛtāprākṛta-śriyor abheda-vivakṣā |</p>\n\n<p>|| 1.11 || śrī-sūtaḥ || 90 ||</p>\n\n<p>[91]\nmahābhāvam āha -</p>\n\n<lg>\n<l>gopīnāṃ paramānanda āsīd govinda-darśane |</l>\n<l>kṣaṇaṃ yuga-śatam iva yāsāṃ yena vinābhavat || [BhP 10.19.16]</l>\n</lg>\n\n<p>spaṣṭam |</p>\n\n<p>|| 10.19 || śrī-śukaḥ || 91 ||</p>\n\n<p>[92]</p>\n\n<p>eṣā prīti-jātī rati-mātrātmā jñāni-bhakteṣu paramānanda-ghana-\nmātratayānubhava-sukhasya mamatvābhāvenātiśaya-kāraṇatvāyogāt | evaṃ\n<l>samānyeṣv api | kāmaṃ bhavaḥ sva-vṛjinair nirayeṣu nas tāt [BhP 3.15.49] ity</l>\nādau tu sanakādīnāṃ tādṛśa-rāga-prārthanaiva, na tu sākṣād eva rāga iti\nsamādheyam |</p>\n\n<p>atha pālyeṣu prema-paryantaiva | mamatāyāḥ spaṣṭatvāt | na tu snehādi-\nparyantā | vidūra-sambandhena tasyā anaucityāt | yat tu yarhy\nambujākṣāpasasāra bho bhavān [BhP 1.11.9] ity ādau tatrābda-koṭi-pratimaḥ\nkṣaṇo bhaved iti dvārakā-prajā-vākye tad-atiśayaḥ pratīyate | tat khalu\ntatraiva keṣāṃcin nāpitamālākārādīnāṃ sākṣāt tat-sevā-bhāgyavatāṃ bhāva-\nviśeṣa-dhāriṇam uktitvena saṅgatam |</p>\n\n<p>atha śrīmad-bhṛtyeṣu rāga-paryantāpi sambhāvyate | teṣāṃ mamatādhikyena\nsantata-tat-sevālampaṭatvena tad-eka-jīvanatvāt | lālyeṣu sākṣāc-chrī-\nvigraha-sambandhena tato'pi mamatā-viśeṣorjitatvāt rāgātiśayo mantavyaḥ |\ntebhyaḥ sakhibhyo'pi mamatādhikyād vatsala-mukhyayoḥ pitroḥ sarvatas tad-\n<l>atiśayaḥ | anyatrāṣi prāyaḥ vipadaḥ santu tāḥ śaśvat [BhP 1.8.25] ity ādi śrī-</l>\nkuntī-vākyāt sakhiṣu praṇayotkarṣāṃśena tu tad-ādhikyam asti | suhṛtsu\nnātisannikarṣāt premātiśaya eva | praṇaya-mānau tu sakhi-preyasyor eva\nsambhavataḥ |</p>\n\n<p>atha śrī-preyasīṣu śrīmat-paṭṭa-mahiṣīṇāṃ mahā-bhāvatonmukhānurāga-\nparyantaiva | yad-vivarta-viśeṣaḥ prema-vaicittyākhyo vipralambha-śṛṅgāras\ntāsāṃ ūcur mukundaika-dhiyaḥ [BhP 10.90.14] ity ādinā (page 51) itīdṛśena\nbhāvena ity antena varṇitaḥ | tato'dhikaṃ na ca śrūyate | tābhyo'nyatra tv\n<l>anurāgo'pi na śrūyate | nanu satām ayaṃ sāra-bhṛtāṃ nisargaḥ [BhP 10.13.2]</l>\nity ādau anyatrāpy anurāgo varṇyate | pratikṣaṇaṃ navyatva-sphuraṇāt |\nnaivaṃ anurāgasyana tādṛśa-sphuraṇa-mātra-lakṣaṇatvaṃ kintūllāsādi-\nduḥkha-sukhatva-bhāna-paryanta-raty-ādi-guṇa-kṣaṇatvam api |</p>\n\n<p>atra tu sarvatra tat-tal-lakṣaṇodayāsambhāvanayā nānurāgo nirṇīyate iti |\ntathā navyavad ity uktaṃ na ca navyam iti | śrī-vraja-devīnāṃ tu mahā-\nbhāva-paryantatā |</p>\n\n<p>tās tāḥ kṣapāḥ preṣṭha-tamena nītā\nmayaiva vṛndāvana-gocareṇa |\nkṣaṇārdha-vat tāḥ punar aṅga tāsāṃ\n<l>hīnā mayā kalpa-samā babhūvuḥ || [BhP 11.12.11] ity ādi-prasiddheḥ |</l></p>\n\n<p>nimeṣāsahatvaṃ tāsām eva --\nkuṭila-kuntalaṃ śrī-mukhaṃ ca te\njaḍa udīkṣitāṃ pakṣma-kṛt dṛśām [BhP 10.31.15] iti |</p>\n\n<p>yasyānanam [BhP 9.24.35] ity-ādikasya nāryo narāś ca muditāḥ kupitā nimeś\nca ity atra sāmānyato narā nāryaś ca tāvan muditā babhūvuḥ | ca-kārāt\ntatraiva kāścic chrī-gopyo nimerniyame nimeṣa-kartre kupitā babhūvur ity\narthaḥ | anyatra tad-aśravaṇād eva | anyathā kurukṣetra-yātrāyāṃ |</p>\n\n<lg>\n<l>gopyaś ca kṛṣṇam upalabhya cirād abhīṣṭaṃ</l>\n<l>yat-prekṣaṇe dṛśiṣu pakṣma-kṛtaṃ śapanti |</l>\n<l>dṛgbhir hṛdī-kṛtam alaṃ parirabhya sarvās</l>\n<l>tad-bhāvam āpur api nitya-yujāṃ durāpam || [BhP 10.82.39]</l>\n</lg>\n\n<p>ity atra yat-prekṣaṇa ity ādau vaiśiṣṭyānāpattiś ca syāt | yadyapi śrī-\nkṛṣṇasya tādṛśa-bhāva-janakatvaṃ svabhāva eva tathāpy ādhāra-guṇam apy\napekṣate svāty-ambuno muktādi-janakatvam iva | atra ca tad-bhāvam āpur\niti śrī-kṛṣṇa-viṣayaka-mahā-bhāva-viśeṣābhivyaktiṃ dadhur iy arthaḥ |\nataeva nitya-yujāṃ durāpam ity uktam | nitya-yuk-śabdenāpy atra tat-sa-\nlakṣaṇāḥ paṭṭa-mahiṣya eva labhyante | na tad-vilakṣaṇā anye dūra-\npratītatvāt | tataś ca nitya-yujām etā virahiṇyo vayaṃ tu priya-saṃyogaṃ\ndinandinam eva prāpnuma iti preṣṭhan-manyānām apīty arthaḥ | ataeva --</p>\n\n<lg>\n<l>śrutvā pṛthā subala-putry atha yājñasenī</l>\n<l>mādhavy atha kṣitipa-patnya uta sva-gopyaḥ |</l>\n<l>kṛṣṇe 'khilātmani harau praṇayānubandhaṃ</l>\n<l>sarvā visismyur alam aśru-kalākulākṣyaḥ || [BhP 10.84.1]</l>\n</lg>\n\n<p>ity atra kvacid anyatrādṛṣṭa-careṇa vraja-striyo yad vāñchanti [BhP 10.83.43]\nity ādi-tadīya-pūrvokta-rītyā svīya-bhāva-tulyatā-sparśinā\npraṇayānubandhena vismitānām api śrī-gopīnāṃ viśeṣaṇatvena sva-śabdaḥ\npaṭhitaḥ paramāntaraṅgatāvibodhiṣayā | tathā aho alaṃ ślāghyatamaṃ yadoḥ\nkulam [BhP 1.10.26] ity ādi-padya-trayātmake prathama-skandha-sambandhini\npura-strī-vākye'pi, teṣu prathama-dvayaṃ sarvasya mathurā-vraja-dvārakā-\n<l>vāsino janasya bhāgya-mahimā-pratipādakam | (page 52)</l>\ntṛtīyaṃ khalu-</p>\n\n<p>nūnaṃ vrata-snāna-hutādineśvaraḥ\nsamarcito hy asya gṛhīta-pāṇibhiḥ |\npibanti yāḥ sakhy adharāmṛtaṃ muhur\n<l>vraja-striyaḥ sammumuhur yad-āśayāḥ || [BhP 1.10.28] ity etat |</l></p>\n\n<p>atra paṭṭa-mahiṣīṇāṃ bhāgya-ślāghāyām api śrī-vraja-devīnām eva hi\nparmotkṛṣṭatvam āsvādābhijñataratvaṃ cāyātam | yasyāmṛtasya mādhurya-\nsmaraṇe devā api muhyanti tan-manuṣyeṇāpy anenāsvādyata itivat | tasmāt\ntāsām eva sarvottama-bhāvanā | ayam atra sandarbhaḥ - śrī-bhagavataḥ\nsvabhāvas tāvad ubhaya-vidhaḥ | brahmatva-lakṣaṇo bhagavattva-lakṣaṇaś\nceti | bhaktāś ca sāmānyato dvividhā uktāḥ taṭasthāḥ parikarāś ceti |\ntatraike taṭasthā brahmatā-puraskāreṇa tat-svabhāvena prīyamāṇāḥ\nśāntākhyāḥ | anye ca taṭasthāḥ parikaravad bhagavattā-viśeṣeṇāpi\nprīyamāṇāḥ parikaratvābhimānam aprāptāḥ | tataḥ sphuṭam evaite\nparikarāt prīti-vihīnāḥ |</p>\n\n<p>athādyā api prīti-kāraṇasya prīti-kāryasya ca nirhīnatvāt parikarāt prīti-\nnirhīnāḥ | kāraṇaṃ cātra sāhāyyam | sahāyo dvividhāḥ | mamatā-\nlakṣaṇo'rthas tad-aṅgaṃ brahmatvānubhavādayas tad-upāṅgānīti | atra teṣāṃ\nmamatvaṃ nāstīti darśitam eva | tac ca yuktaṃ sambandha-viśeṣāsphuraṇāt |\ntato'ṅga-nirhīṇatvam | upāṅgeṣu ca teṣāṃ brahma-jñānam eva mukhyam |\ntad-anuśīlana-svābhāvyāt | bhagavattā-jñānaṃ tu tad-anugatam | tasyā eva\ntādṛśa-bhāvena teṣām ākarṣaṇāt | yad uktam-ātmārāmāś ca ity ādau\nitthambhūta-guṇo hariḥ [BhP 1.7.11] iti |</p>\n\n<p>vastutas tu prīti-sāhāyye bhagavattāyā eva mukhyatvaṃ tair anubhūtam |\ntasyāravinda-nayanasya padāravinda- [BhP 3.15.43] ity ādau cakāra teṣāṃ\nsaṅkṣobham akṣara-juṣām api citta-tanvoḥ iti | tathāpi tādṛśa-\nsvabhāvatvāparityāgād upāṅga-nirhīnatvam |</p>\n\n<p>atha prīti-kāryam api teṣāṃ nirhīnatvam | yataḥ prāyaśo bhagavat-smaraṇam\neva tat-kāryam | tad-darśanaṃ tu kādācitkam eva | parikarāṇāṃ punaḥ sākṣāt\ntad-aṅgasevādikam api santatam eva | ataeva teṣām eva saubhāgyātiśaya-\nvarṇanam | śrī-jaya-vijaya-śāpa-prastāve-</p>\n\n<lg>\n<l>tasmin yayau paramahaṃsa-mahā-munīnām |</l>\n<l>anveṣaṇīya-caraṇau calayan saha-śrīḥ || [BhP 3.15.37] ity uktvā,</l>\n</lg>\n\n<p>taṃ tv āgataṃ pratihṛtaupayikaṃ sva-pumbhis\nte'cakṣatākṣa-viṣayaṃ sva-samādhi-bhāgyam | [BhP 3.15.38] iti | tathā--</p>\n\n<p>vinatā-sutāṃse vinyasta-hastam [BhP 3.15.40] iti |</p>\n\n<p>tathā tadā jaya-vijayayor eva (page 53) bhagavata ātmīyatvaṃ spaṣṭam asti |\nmuniṣu tu gauravam | tatra śrī-brahma-vākye --</p>\n\n<p>evaṃ tadaiva bhagavān aravinda-nābhaḥ |\n<l>svānāṃ vibudhya sad-atikramam ārya-hṛdyaḥ || [BhP 3.15.37] iti |</l></p>\n\n<p>śrī-vaikuṇṭha-nātha-vākye ca --</p>\n\n<lg>\n<l>tad vaḥ prasādayāmy adya brahma daivaṃ paraṃ hi me |</l>\n<l>tad dhīty ātma-kṛtaṃ manye yat sva-pumbhir asat-kṛtāḥ || [BhP 3.16.4]</l>\n</lg>\n\n<p>tac ca parikarāṇāṃ saubhāgyaṃ svayam api dṛṣṭvā te munayaś ca tayoḥ sva-\nkṛta-śāpād alajjanta --</p>\n\n<lg>\n<l>yaṃ vānayor damam adhīśa bhavān vidhatte</l>\n<l>vṛttiṃ nu vā tad anumanmahi nirvyalīkam |</l>\n<l>asmāsu vā ya ucito dhriyatāṃ sa daṇḍo</l>\n<l>ye 'nāgasau vayam ayuṅkṣmahi kilbiṣeṇa || [BhP 3.16.25]</l>\n</lg>\n\n<p>tathā tayos tasyātmīyatvenaiva saha-kāruṇyam api muniṣu nirgateṣu vyaktam\nasti --</p>\n\n<p>bhagavān anugāv āha yātaṃ mā bhaiṣṭam astu śam |\n<l>brahma-tejaḥ samartho 'pi hantuṃ necche mataṃ tu me || [BhP 3.16.29] iti |</l></p>\n\n<p>tasmāt kārya-nirhīnatvam api | tebhyaś ca sarva-nirhīnatvebhyas taṭasthān\natikramya parikarāṇāṃ prīty-utkarṣo darśitaḥ |</p>\n\n<p>nanu nirupādhipremāspadasya prītau parikaratvābhimāna upādhiḥ syāt |\ntato jñānātmikāṃ sāmānyāṃ ca prītim apekṣya tad-abhimāni-prītayo gauṇya\neva syuḥ | kiṃ ca mamatāyāḥ prīti-hetutve jāte ca yasyātmanaḥ sambandhāt\nprītir bhavet tasminn eva tad-ādhikyaṃ syāt | naivaṃ śrībhagavato yena\nsvabhāvenaivānubhūtenābhimāna-viśeṣaṃ vināpi teṣāṃ prītir udayate tenāpi\nparikarāṇām udayate | tathā nija-svabhāva-siddho vā tātkāliko vā\nyo'bhimāna-viśeṣas tenāpy udayate | samuccaye ko virodhaḥ | pratyutollāsa\neva | tatra bhagavat-svabhāvamayatvaṃ bhakta-tātkālikābhimāna-\nviśeṣamayatvaṃ cāha-</p>\n\n<p>go-gopīnāṃ mātṛtāsminn āsīt snehardhikāṃ vinā |\npurovad [BhP 10.13.25] iti | spaṣṭam |</p>\n\n<p>|| 10.13 || śrī-śukaḥ || 92 ||</p>\n\n<p>[93]</p>\n\n<p>ubhaya-svabhāvamayatvam āha -</p>\n\n<lg>\n<l>yathā bhrāmyaty ayo brahman svayam ākarṣa-sannidhau |</l>\n<l>tathā me bhidyate cetaś cakra-pāṇer yadṛcchayā || [BhP 7.5.14]</l>\n</lg>\n\n<p>spaṣṭam |\n|| 7.5 || śrī-prahlādaḥ || 93 ||</p>\n\n<p>[94]</p>\n\n<p>kiṃ ca bhaktābhimāna-viśeṣamayaś ca premā bhagavat-svabhāvāvirbhūta\neveti brūmaḥ | bhagavati hi svarūpa-siddhāḥ sarve prakāśā nityam eva\nvartante iti śrī-bhagavat-sandarbhādau darśitam asti | āgamādāv api\nnānopāsanāḥ śrūyante | tatra yathā yatra prakāśas tathā tatrābhimāna-\nviśeṣamayī prītir udayate | prakāśa-vaiśiṣṭya-hetuś ca bhakta-viśeṣa-saṅga\neva nitya-siddheṣu tu nitya-siddha eva tathā-prakāśaḥ prītir abhimānaś ca |</p>\n\n<p>atha prītyaiva sahodayāt tādṛśo'bhimāno'pi prīti-vṛtti-viśeṣa ity uktam |\ntasmād api na tat-samavāyena prīti-hāniḥ pratyutātyanta-sannikarṣa-\nvyañjakena tat-tad-abhimānena tasyā ullāsa eva | kiṃ ca laukiko'pi mamatā-\nviśeṣa ātmano'py ādhikyena svāspade prītiṃ janayati | putrādy-artham ātma-\nvyayādikaṃ dṛśyate | tathaivoktaṃ vrajeśvaraṃ prati śrī-bhagavataiva - pitror\napy adhikā prītir ātmajeṣvātmano'pi hi [BhP 10.45.21] iti | bhagavad-viṣayā\nmamatā tu svātma-gata-tadīyābhimāna-viśeṣa-hetukaiva | tad-abhimāna-\nviśeṣaś ca tat-svabhāva-viśeṣa-hetuka ity uktam | sa ca prathamam\nāvirbhavati | tad-anantaram eva mamatā-viśeṣa āvirbhavatīti | tasmād yathā\n(page 54) tathā tat-svabhāva eva tat-prīter mūla-kāraṇam -</p>\n\n<lg>\n<l>brahman parodbhave kṛṣṇe iyān premā kathaṃ bhavet |</l>\n<l>yo'bhūta-pūrva-stokeṣu svodbhaveṣv api kathyatām || [BhP 10.14.49] iti rāja-</l>\n</lg>\n<p>praśnottaraṃ śrī-śukadevena śrī-kṛṣṇa-prītau tat-svabhāva-siddhatvam\nuktam | tat-svabhāvāvirbhāva-viśeṣāvirbhūta-mamatā-viśeṣeṇa tu kevala-\nmamatā-hetuka-prītim atikramya vaiśiṣṭyaṃ cābhipretam | tasmāt sarvathā\nmamatā-sambandhena prīte vaiśiṣṭyam eva bhavatīti siddham | bhagavat-\nsambandhenātmany api teṣāṃ prītir jāyate | tathaivāhuḥ -</p>\n\n<lg>\n<l>su-dustarān naḥ svān pāhi kālāgneḥ suhṛdaḥ prabho |</l>\n<l>na śaknumas tvac-caraṇaṃ santyaktum akuto-bhayam || [BhP 10.17.24]</l>\n</lg>\n\n<p>ṭīkā ca-na mṛtyor vibhīmaḥ | kintu tvac-caraṇa-viyogād ity āhuḥ na\nśaknuma iti ity eṣā | na ca tvac-caraṇaṃ nija-viyoga-bhayaṃ na dūrīkartum\narhatīty āhuḥ | akutobhayam iti | yad vā tava carṇa-sannidhāne saty asmākaṃ\nsarvam eva sukhāya kalpate anyadā tu duḥkhāyaivety āhuḥ | na vidyate\nkutaścid bhayaṃ yeneti |</p>\n\n<p>|| 10.17 || śrī-vrajaukasaḥ śrī-bhagavantam || 94 ||</p>\n\n<p>[95]</p>\n\n<p>tathā tat-prīter eva tat-tad-abhimānollāsitvam | tataḥ śrī-bhagavato'pi tat-tad-\nabhimānitvam āha - eṣa vai bhagavān sākṣād [BhP 1.9.18] ity ādau -</p>\n\n<lg>\n<l>yaṃ manyase mātuleyaṃ priyaṃ mitraṃ suhṛttamam |</l>\n<l>akaroḥ sacivaṃ dūtaṃ sauhṛdād atha sārathim ||</l>\n</lg>\n\n<lg>\n<l>sarvātmanaḥ sama-dṛśo hy advayasyānahaṅkṛteḥ |</l>\n<l>tat-kṛtaṃ mati-vaiṣamyaṃ niravadyasya na kvacit ||</l>\n</lg>\n\n<lg>\n<l>tathāpy ekānta-bhakteṣu paśya bhūpānukampitam |</l>\n<l>yan me 'sūṃs tyajataḥ sākṣāt kṛṣṇo darśanam āgataḥ || [BhP 1.9.20-22]</l>\n</lg>\n\n<p>sauhṛdāt tādṛśa-premṇa eva hetoḥ | yaṃ mātuleyaṃ manyase priyaṃ prīti-\nviṣayaṃ mitraṃ prīti-kartāraṃ suhṛttamam upakārnānapekṣopakārakaṃ ca\nmanyase | atha sārathiṃ sārathim apīty arthaḥ | sa eṣa sākṣād-bhagavān ity\nādikaḥ pūrveṇānvayaḥ |</p>\n\n<p>nanu bhavatu prīti-viśeṣeṇāsmākaṃ tasmiṃs tathā matis tasya sarveṣāṃ\nparamātmanas tasmād eva samadṛśaḥ paramātmatvād eva sarveṣāṃ tac-\nchakti-vaibhava-rūpāṇām ātmanāṃ tato'nanyatvād advayasya tasmād eva\nmātuleyo'ham ity ādy-abhimāna-śūnyasya, tathā nirdoṣasya ca katham aham\nasya mātuleyaḥ | na tv amuṣetvādi-rūpaṃ mātuleyatvādi-kṛtaṃ mati-\nvaiṣamyaṃ syād ity ādi-pūrva-pakṣoṭṭaṅkana-pūrvakaṃ siddhāntayati\nsarvātmana ity ādi dvābhyām |</p>\n\n<p>yadyapi tādṛśasya tan na sambhavati tathāpi he bhūpa ekānta-bhakteṣu\nyuṣmāsu anukampāṃ paśya | yeṣāṃ bhakti-viśeṣeṇa para-vaśaḥ sann asāv api\ntathā tathātmānaṃ bāḍham evābhimanyata ity arthaḥ | yaḥ khalu śarīrasyāpi\nsambandha-hetuḥ so'bhimāna eva hi sambandha-hetur mukhyaḥ, na śarīram |\nevaṃ sati, svāvirbhāvādinā śarīra-sambandhe'pi tasya mātuleyatvādikaṃ\nsutarām eva sidhyatīti tātparyam | tatra hetu-garbho dṛṣṭāntaḥ yan me'sūn\niti | yasmāt yuṣmat-sambandhād eva hetoḥ |</p>\n\n<p>tad evaṃ paramopādeyatva-jñānād eva tat-sambandhātmaka eva śrī-\nbhagavānutkrāntāv api muhur eva nijālambanī-kṛtaḥ vijaya-sakhe ratir astu\nme'navadyā [BhP 1.9.33] iti, pārtha-sakhe ratir mamāstu [BhP 1.9.35] iti, vijaya-\nratha-kuṭumbaḥ [BhP 1.9.39] ity ārabhya bhagavati ratir astu me mumūrṣoḥ\niti ca |</p>\n\n<p>|| 1.9 || bhīṣmaḥ śrī-yudhiṣṭhiram || 95 ||</p>\n\n<p>[96]</p>\n\n<p>tam evābhimāna-mamatābhyāṃ prīter atiśayaṃ darśayati - (page 55)</p>\n\n<lg>\n<l>rājan patir gurur alaṃ bhavatāṃ yadūnāṃ</l>\n<l>daivaṃ priyaḥ kula-patiḥ kva ca kiṅkaro vaḥ |</l>\n<l>astv evam aṅga bhagavān bhajatāṃ mukundo</l>\n<l>muktiṃ dadāti karhicit sma na bhakti-yogam || [BhP 5.6.18]</l>\n</lg>\n\n<p>yasyām eva kavayaḥ [BhP 5.6.17] ity ādi prāktana-gadye mukty-adhikatayā\nsāmānyā prīti-lakṣaṇa-bhaktir uktā | atra tu he rājan bhavatāṃ yadūnām api\npaty-ādi-rūpo bhagavān | evaṃ nāma dūre'stu śrī-bhagavatas tādṛśatva-\nprāpakasya prema-viśeṣasyāsya vārtā sarveṣām api dūre sthitety arthaḥ |\nyato'nyeṣāṃ nityaṃ bhajatām api mukundo'sau muktim eva dadāti, na tu\nbhakti-yogaṃ pūrvokta-mahima-prīti-sāmānyam apīti patitvādi-bhāvamayyāṃ\nparama-vaiśiṣṭyam uktam | atas teṣv eva yat kiñcid rūpatvam api śrī-\nbrahmaṇā prārthitaṃ tad astu me nātha sa bhūri-bhāgaḥ [BhP 10.14.30] ity\nādinā |</p>\n\n<p>|| 5.6 || śrī-śukaḥ || 96 ||</p>\n\n<p>[97]</p>\n\n<p>atha parikarāṇām api bhāveṣu tāratamyaṃ vivecanīyaṃ, yeṣāṃ\nbhagavattaivopajīvyā | tatra bhagavattā tāvat sāmānyato dvividhaiva |\nparamaiśvarya-rūpā parama-mādhurya-rūpā ceti | aiśvaryaṃ prabhutā |\nmādhuryaṃ nāma ca śīla-guṇa-rūpa-vayo-līlānāṃ sambandha-viśeṣāṇāṃ ca\nmanoharatvaṃ, paramatvaṃ ca cāsamordhvatvam |</p>\n\n<p>atha bhaktādi-catur-vidhāḥ parikarāapi dvividhāḥ | paramaiśvaryānubhava-\npradhānāḥ parama-mādhuryānubhava-pradhānāś ca | tatraiśvarya-mātrasya\nsādhvasa-sambhrama-gaurava-buddhi-janakatvaṃ mādhurya-mātrasya prīti-\njanakatvam iti sarvānubhava-siddham eva | tatas tatraiśvarya-mādhuryayoḥ\nparamatvam iti tābhyāṃ yathāsaṅkhyaṃ sādhvasādīnāṃ prīteś ca\nparamatvam eva syāt | ataeva -\n<lg>\n<l>devakī vasudevaś ca vijñāya jagad-īśvarau |</l>\n<l>kṛta-saṃvandanau putrau sasvajāte na śaṅkitau || [BhP 10.44.51]</l>\n</lg></p>\n\n<lg>\n<l>pitarāv upalabdhārthau viditvā puruṣottamaḥ |</l>\n<l>mā bhūd iti nijāṃ māyāṃ tatāna jana-mohinīm ||</l>\n</lg>\n\n<lg>\n<l>uvāca pitarāv etya sāgrajaḥ sātvatarṣabhaḥ |</l>\n<l>praśrayāvanataḥ prīṇann amba tāteti sādaram || [BhP 10.45.1-2] ity ādy-</l>\n</lg>\n<p>anantaram,</p>\n\n<lg>\n<l>iti māyā-manuṣyasya harer viśvātmano girā |</l>\n<l>mohitāv aṅkam āropya pariṣvajyāpatur mudam ||</l>\n</lg>\n\n<lg>\n<l>siñcantāv aśru-dhārābhiḥ sneha-pāśena cāvṛtau |</l>\n<l>na kiñcid ūcatū rājan bāṣpa-kaṇṭhau vimohitau || [BhP 10.45.10-11]</l>\n</lg>\n\n<p>upalabdho jāto jagadīśvaratva-lakṣaṇo'rtho yābhyāṃ tathābhūtau jñātvā |\nmābhūd iti | samārūḍha-pitṛtva-padavīkatvena jñāni-bhakta-jana-kevala-\nbhakta-janādi-durlabha-parama-premaika-yogyayos tayos tad-ācchādakaṃ taj-\njñānaṃ na bhavatv iti nijāṃ māyām āvaraṇa-śaktiṃ nija-\njagadīśvaratvācchādanāya tatāna vistāritavān | tad-anantaraṃ nija-tādṛśa-\nprema-poṣkaṃ mādhuryam eva vyañjitavān ity āha uvācety ādi |</p>\n\n<p>athavā māyā dambhe kṛpāyāṃ ca iti viśva-prakośāt nijāṃ sva-viṣayāṃ\nmāyāṃ kṛpāṃ tad-ātmikāṃ vātsalyākhyāṃ prītiṃ tayos tatāna\nāvirbhāvitavān | kīdṛśīṃ yā nija-mādhuryeṇa sarvam eva janaṃ mohayati\ntām | kathaṃ tatānety āśaṅkya nijaiśvaryācchādaka-nija-mādhurya-\nprakāśanenety āha uvāceti |</p>\n\n<p>athavā māyā vayunaṃ jñānam iti nighaṇṭu-dṛṣṭyā nijāṃ tādṛśa-prema-\njanakatvenāntaraṅgāṃ māyāṃ nija-mādhurya-jñānaṃ tatāna | tat-prakāram\nāha uvāceti | māyā-manuṣyasyāśeṣa-vidyā-pracurasya narākṛti-para-\nbrahmaṇa iti |</p>\n\n<p>|| 10.45 || śrī-śukaḥ || 97 ||</p>\n\n<p>[98]</p>\n\n<p>tad evaṃ pāramaiśvaryasya bhaktau yat kvacid uddīpanatvaṃ, tat tu\nsambhrama-gauravādi tad-avayavasyaiva | tatrāpy avayavini prītyaṃśe tu\nmādhuryasyaivod-dīpanatvam | ubhaya-samāhārasya punaḥ parameśvara-\n(page 56) bhakti-janakatvam iti vivektavyam |</p>\n\n<p>tad evaṃ mādhuryasyaiva prīti-janakatve sthite tad-anubhavaś ca śrīmad-\ngokulasya svabhāva-siddhaḥ | āgantukaḥ khalv aiśvaryānubhavaḥ | tathaiva\nśrī-govardhanoddharaṇānantare-</p>\n\n<lg>\n<l>evaṃ-vidhāni karmāṇi gopāḥ kṛṣṇasya vīkṣya te |</l>\n<l>atad-vīrya-vidaḥ procuḥ samabhyetya su-vismitāḥ || [BhP 10.26.1] ity-ādy-</l>\n</lg>\n<p>adhyāye,</p>\n\n<lg>\n<l>dustyajaś cānurāgo 'smin sarveṣāṃ no vrajaukasām |</l>\n<l>nanda te tanaye 'smāsu tasyāpy autpattikaḥ katham || [BhP 10.26.13]</l>\n</lg>\n\n<p>iti śrī-gopa-gaṇa-praśne, śrī-vrajeśvareṇa ca tad-aiśvaryam āpta-vākya-\ndvāraiva teṣāṃ samādhānāyoktaṃ, mādhuryaṃ tu svānubhava-siddhatvena\nvyañjitam | yathāha-</p>\n\n<lg>\n<l>śrūyatāṃ me vaco gopā vyetu śaṅkā ca vo 'rbhake |</l>\n<l>enaṃ kumāram uddiśya gargo me yad uvāca ha || [BhP 10.26.15] ity ādi,</l>\n</lg>\n\n<p>ity addhā māṃ samādiśya garge ca sva-gṛhaṃ gate |\n<l>manye nārāyaṇasyāṃśaṃ kṛṣṇam akliṣṭa-kāriṇam || [BhP 10.26.23] ity antam |</l></p>\n\n<p>atha gargo māṃ yad uvāca ha iti śabda-dvārā parokṣaṃ jñānam uktam |\ntatrāpi manye iti vitarka eva | arbhaka-kumāra-śabda-prayogas tu bāla-bhāva-\nmaya-mādhurye sva-svabhāvānubhavasya sūcaka ity avagamyate |</p>\n\n<p>|| 10.26 || śrī-vrajeśvaraḥ || 98 ||</p>\n\n<p>[99]</p>\n\n<p>tathā mat-kāmā ramaṇaṃ jāram asvarūpa-vido'balāḥ [BhP 11.12.13] iti śrī-\nbhagavatā coktam | na caivaṃ teṣām ajñānaṃ ca vaktavyam | mādhurya-\njñānenaiva parama-bhagavattā-jñāna-sad-bhāvāt | yata eva teṣām\nanyatrānāveśaḥ |\nyad eva khalv ātmārāmāṇām api modanam | na ca sarvāpi bhagavattā\nsarveṇopāsyate anubhūyate vā | api tu sva-svādhikāra-prāptaiva anantatvād\nanupayuktatvāc ca | ataeva vedānte'pi guṇopāsanā-vākyeṣu tat-tad-vidyāyāṃ\nguṇa-samāhāraḥ pṛthak pṛthag eva sūtra-kāreṇa vyavasthāpitaḥ |\ntathaivoktaṃ-</p>\n\n<p>yasya yasya hi yaḥ kāmas tasya tasya hy upāsanam |\ntādṛśānāṃ guṇānāṃ ca samāhāraṃ prakalpayet || iti |</p>\n\n<p>tathā mallānām aśaniḥ [BhP 10.43.17] ity ādau ca ṭīkā cūrṇikā-tatra ca\nśṛṅgārādi-rasa-kadamba-mūrtir bhagavāṃs tat-tad-abhiprāyānusāreṇa\nbabhau, na sākalyena sarveṣām ity āha ity eṣā | atra parama-tattvatayā\njānatām api na samyag-jñānam ity āyātam | yuktaṃ cedaṃ tat-tan-mādhurya-\nviśeṣānanubhavāt | mādhuryānubhāvināṃ bhaktānāṃ tu - yasyāsti bhakti\nbhagavaty akiñcanā sarvair guṇais tatra samāsate surāḥ [BhP 5.18.12] ity ādi-\nnyāyenānādṛtam api sarvaṃ jñānaṃ samaya-pratīkṣakam eva syāt |\npūrvatraiva padye teṣāṃ parama-vidvattām abhipraiti | yathā -</p>\n\n<lg>\n<l>mallānām aśanir nṛṇāṃ nara-varaḥ strīṇāṃ smaro mūrtimān</l>\n<l>gopānāṃ sva-jano 'satāṃ kṣiti-bhujāṃ śāstā sva-pitroḥ śiśuḥ |</l>\n<l>mṛtyur bhoja-pater virāḍ aviduṣāṃ tattvaṃ paraṃ yogināṃ</l>\n<l>vṛṣṇīnāṃ para-devateti vidito raṅgaṃ gataḥ sāgrajaḥ || [BhP 10.43.17]</l>\n</lg>\n\n<p>atra khalu padye trividhā janā uktāḥ pratikūla-jñānāḥ, mūḍhāḥ, vidvāṃsaś\nca | tatra nirupādhi-parama-premāspadatā-svabhāve tasmin virodha-liṅgena\nmallānāṃ kaṃsa-pakṣīyāsat-kṣiti-bhujāṃ kaṃsasya ca pratikūla-jñānatvaṃ\n<l>bodhyate | virāḍ aviduṣām iti pṛthag-upādānena (page 57) virāṭtva-</l>\njñāninām eva mūḍhatvam | pāriśeṣya-pramāṇenānyeṣāṃ tu vidvattaiva | tatra\nvirāṭtvaṃ nāma virād-aṃśe-bhautika-dehatvaṃ yat-kiñcin-nara-dārakatvam ity\narthaḥ | atas tatra mūḍhatā | te ca bhagavad-yācñām aśraddadhānair yājñika-\nvipraiḥ sadṛśāḥ |</p>\n\n<p>kecit tad-avajñātāro na dveṣṭāro na ca prīyamāṇāḥ | atra teṣāṃ bhautikatva-\nsphūrtau bhaktānāṃ jugupsāṃ jāyata iti bībhatsa-rasaś ca bhagavatā poṣyate |\nnara-varatve tu tan-mādhurya-prabhāvayor aṃśenaiva nareṣu tasya\nśreṣṭhatvam anubhūtam iti tad-anubhava-sad-bhāvāt sādhāraṇa-nṝṇām api\nvidvattā | ataeva ca sāmānya-bhaktāḥ | yathaiva teṣāṃ prītir varṇitā |</p>\n\n<p>nirīkṣya tāv uttama-puruṣau janā\nmañca-sthitā nāgara-rāṣṭrakā nṛpa |\npraharṣa-vegotkalitekṣaṇānanāḥ [BhP 10.43.20] ity ādinā |</p>\n\n<p>eteṣāṃ prajātve'pi prāyas tadānīm ajāta-mamatvān na pālyāntaḥ-praveśaḥ |\nathaivaṃ teṣām api vidvattāyām anyeṣāṃ sutarām eva sā | tatrāpi kim uta\nśrī-gopānāṃ | tathā hi tatra nṝṇāṃ sāmānya-bhaktānāṃ yogināṃ tal-līlā-\ndidṛkṣā-gatākāśādi-sthita-catuḥsana-prabhṛti-jñāni-bhaktānāṃ ca mamatva-\nsūcaka-pada-vinyāso na kṛtaḥ | tathā-\ntad balābalavad yuddhaṃ sametāḥ sarva-yoṣitaḥ |\n<l>ūcuḥ parasparaṃ rājan sānukampā varūthaśaḥ || [BhP 10.44.6] ity ādau |</l></p>\n\n<p>kva vraja-sāra-sarvāṅgau [BhP 10.44.8] ity ādi-tad-\nvākyodāhṛtānukampāmaya-parama-prīti-vikārāṇāṃ nānā-bhāva-strīṇāṃ\nmadhye smaratvena vidita-kṛṣṇānāṃ gopyas tapaḥ kim acaran [BhP 10.44.14]\nity ādika-girāṃ strī-viśeṣāṇāṃ kānta-bhāvākhya-prīter loka-prasiddha-\nsmareṇāpi miśratvena śrī-vraja-devīvac chuddhatvābhāvaḥ | tat-kāla-\ndṛṣṭatvena mamatvābhāvaś cāgataś ca | vṛṣṇi-pitṛ-gopānāṃ tu tat-tac-\nchabdair mamatā-viśeṣaḥ sūcitaḥ |</p>\n\n<p>tasmād eteṣv eva parama-mādhuryānubhaveṣūttamatvaṃ matam | tatra ca\ngopānāṃ svajano vṛṣṇīnāṃ para-devatety anena śrī-gopānāṃ bāndhava-\nbhāvāpādaka-mādhurya-jñānaṃ svābhāvikaṃ, vṛṣṇīnāṃ tu para-\ndevatābhāvāpādakaiśvarya-jñānaṃ svābhāvikam ity aṅgīkṛtam |\nsambandhād vṛṣṇayaḥ [BhP 7.1.30] iti tu tathā gauṇasyāpi bandhu-bhāvasya\ntad-anugatau svataḥ prābalyāpekṣayoktam |</p>\n\n<p>kiṃ ca, teṣu yathā kaṃsādayaḥ pratikūla-jñānā vṛṣṇy-adhamāḥ |\ntathaivāvidvāṃsaḥ śatadhanva-prabhṛtayaḥ santi | tad-apekṣayaiva na yaṃ\nvidanty amī bhūpā ekārāmāś ca sātvatāḥ [BhP 10.84.23] ity ādikaṃ jñeyam |</p>\n\n<p>ata uttama-vṛṣṇitayā sāmānyato labdham aiśvarya-jñānam uttamam eva śrī-\nvasudeva-devakyoḥ sammatam | tataḥ tat-saṃsṛṣṭatve'pi līlā-viśeṣād eva\npitroḥ śiśur ity anena mādhurya-jñānaṃ vyajyate | ato gauṇatvād eva -</p>\n\n<lg>\n<l>nāticitram idaṃ viprā</l>\n<l>vasudevo bubhutsayā |</l>\n<l>kṛṣṇaṃ matvārbhakaṃ yan naḥ</l>\n<l>pṛcchati śreya ātmanaḥ || [BhP 10.84.30] ity ādau śrī-nāradena tan</l>\n</lg>\n<p>nānumoditam |</p>\n\n<p>rājñā tu svābhāvikatvāt śrī-vrajeśvarayos tad-anumoditam | nandaḥ kim\nakarod brahman [BhP 10.8.46] ity ādau | tayor aiśvarya-jñānasya\nsvābhāvikatvaṃ ca janma-kṣaṇam ārabhya tādṛśa-stuty-ādau prasiddham |\nataevaa pitarāv upalabdhārtho viditvā [BhP 10.45.1] ity atra ṭīkā-kārair api\ntayor aiśvarya-jñānaṃ siddham eva | putratayā prema tu durlabham ity\nuktam | tathā śrī-gopānāṃ svajanatvaṃ sāmānyato nirdiṣṭam | tac ca vṛṣṇi-\nkaṃsādivan na vraje kvacid api (page 58) jane vyabhicarati-</p>\n\n<lg>\n<l>ābāla-vṛddha-vanitāḥ sarve 'ṅga paśu-vṛttayaḥ |</l>\n<l>nirjagmur gokulād dīnāḥ kṛṣṇa-darśana-lālasāḥ || [BhP 10.16.15] ity ādi-</l>\n</lg>\n<p>darśanāt |</p>\n\n<p>tad evaṃ sati svayam eva gopa-rāje kadāpy avyabhicāri-vātsalye vaiśiṣṭyam\nāyātam iti tasyāpi śiśur iti kiṃ vaktavyam iti bhāvaḥ |</p>\n\n<p>|| 10.43 || śrī-śukaḥ || 99 ||</p>\n\n<p>[100]</p>\n\n<p>tad evaṃ parama-mādhuryātiśayānubhava-svabhāvatvena parama-jñānitvam\neva śrī-gopālānām aṅgīkṛtam | ataeva dṛṣṭa-caturbhujādy-ananta-tad-\nāvirbhāvenāpi brahmaṇā teṣām ālambanaṃ rūpam eva nijālambanīkṛtam\nnaumīḍya te'bhra-vapuṣe [BhP 10.14.1] ity ādinā | teṣām api yat-\nsvabhāvatvenaiva cāgantukād anya-jñānāt nāsau prītir vyabhicarati | pratyuta\ntad eva tiraskaroti | tenānatarāya-prāye vardhate ca viṣayiṇāṃ viṣaya-prītir\niva | yato viṣayiṇāṃ viṣayeṣu sa-doṣatve śrute dṛṣṭe'pi rāga-prāpta-\nguṇavattva-buddhiḥ prabalā dṛśyate | tathaivoktaṃ - yā prītir avivekānāṃ\n[ViP 1.20.19] iti | atra ca śrī-saṅkarṣaṇaṃ prati śrīman-nanda-yaśodā-\nvacanam-</p>\n\n<p>ciraṃ naḥ pāhi dāśārha sānujo jagad-īśvaraḥ |\n<l>ity āropyāṅkam āliṅgya netraiḥ siṣicatur jalaiḥ || [BhP 10.65.3] ity-ādi |</l></p>\n\n<p>yena vasudeva-putratve kṣatriyatve parameśvaratve ca vyakte śrī-\nbaladevasyāpi tat-putrocita-bhāvo nānyathā jñātaḥ | yathā tat-pūrvam uktam-</p>\n\n<lg>\n<l>balabhadraḥ kuru-śreṣṭha bhagavān ratham āsthitaḥ |</l>\n<l>suhṛd-didṛkṣur utkaṇṭhaḥ prayayau nanda-gokulam ||</l>\n</lg>\n\n<p>pariṣvaktaś cirotkaṇṭhair gopair gopībhir eva ca |\n<l>rāmo 'bhivādya pitarāv āśīrbhir abhinanditaḥ || [BhP 10.65.1-2] iti |</l></p>\n\n<p>paramaiśvaryādi-jñāna-svabhāvānām api prīti-prābalya-maye tat-tiraskāro\ndṛśyate | yathā śrī-devahūtyāḥ-</p>\n\n<p>vanaṃ pravrajite patyāv apatya-virahāturā |\n<l>jñāta-tattvāpy abhūn naṣṭe vatse gaur iva vatsalā || [BhP 3.33.21] iti |</l></p>\n\n<p>śrī-devakī-devyāḥ-samudvije bhavad-dhetoḥ kaṃsād aham adhīradhīḥ [BhP\n10.2.29] iti | śrī-yudhiṣṭhirasya-</p>\n\n<lg>\n<l>ajāta-śatruḥ pṛtanāṃ gopīyāya madhu-dviṣaḥ |</l>\n<l>parebhyaḥ śaṅkitaḥ snehāt prāyuṅkte caturaṅgiṇīm || [BhP 1.10.32]</l>\n</lg>\n\n<p>iyaṃ ca tasya praśaṃsām artham evoktam-\n<lg>\n<l>atha dūrāgatān śauriḥ</l>\n<l>kauravān virahāturān |</l>\n<l>saṃnivartya dṛḍha-snigdhān</l>\n<l>prāyād sva-nagarīṃ priyaiḥ || [BhP 1.10.33] ity ukta-vākye'pi tādṛg-</l>\n</lg>\nabhiprāyāt |</p>\n\n<lg>\n<l>tathā śrī-saṅkarṣaṇasya ca-</l>\n<l>śrutvaitad bhagavān rāmo vipakṣīya-nṛpodyamam |</l>\n<l>kṛṣṇaṃ caikaṃ gataṃ hartuṃ kanyāṃ kalaha-śaṅkitaḥ ||</l>\n</lg>\n\n<lg>\n<l>balena mahatā sārdhaṃ bhrātṛ-sneha-pariplutaḥ |</l>\n<l>tvaritaḥ kuṇḍinaṃ prāgād gajāśva-ratha-pattibhiḥ || [BhP 10.53.20-21]</l>\n</lg>\n<p>bhagavān sarvajño'pīty arthaḥ | ataeva kṛṣṇaṃ mahā-baka-grastaṃ dṛṣṭvā\nrāmādayo'rbhakāḥ [BhP 10.11.49] ity ādikam api |</p>\n\n<p>tad evaṃ mādhurya-jñānasyaiva balavat-sukhamayatve sthite tasmiṃś ca śrī-\ngopānām eva svābhāvikatayā labdhe brahmatveśvaratvānubhavam atikramya\nteṣām eva bhāgyena śrī-śukadevo'pi yuktam eva camatkṛtim avāpa -itthaṃ\nsatāṃ brahma-sukhānubhūtyā [BhP 10.12.11] ity ādau, nemaṃ viriñco na\nbhavaḥ [BhP 10.9.20] ity ādau, nāyaṃ sukhāpa ity ādikasya gopikā-suta [BhP\n10.9.21] atra, nāyaṃ śriyo'ṅga [BhP 10.47.60] ity ādau ca | kvacic ca tādṛśa-\nsvabhāveṣu teṣv aiśvarya-prakaṭanam api vismaya-dvārā mādhurya-jñānam\n<l>eva puṣṇāti | asmākaṃ putrādi (page 59) rūpo'yaṃ katham īdṛśa-kriyāvān</l>\niti | tathā-</p>\n\n<p>nandādayas tu taṃ dṛṣṭvā paramānanda-nirvṛtāḥ |\n<l>kṛṣṇaṃ ca tatra cchandobhiḥ stūyamānaṃ suvismitāḥ || [BhP 10.28.17] ity ādi |</l></p>\n\n<p>tad evaṃ śuddhatvāc chrī-gokula-bālikānām eva prītiḥ praśastā | yathoktaṃ\neṣāṃ ghoṣa-nivāsinām uta bhavān [BhP 10.14.35] iti | yatraiva paśūnām api\nparamaḥ sneho dṛśyate | yathā kālī-hradāvagāhe-</p>\n\n<p>gāvo vṛṣā vatsataryaḥ krandamānāḥ suduḥkhitāḥ |\n<l>kṛṣṇe nyastekṣaṇā bhītā rudatya iva tasthire || [BhP 10.16.11] iti |</l></p>\n\n<p>tathā tata utthāne narā gāvo vṛṣā vatsā lebhire paramāṃ mudām [BhP\n10.17.16] iti | tathā sthāvarāṇām api tatraiva kṛṣṇaṃ sametya labdhehā āsan\nśuṣkā nagā api [BhP 10.17.65] iti |</p>\n\n<p>ataeva śrī-brahmaṇāpi prārthitam-\ntad bhūri-bhāgyam iha janma kim apy aṭavyāṃ\n<l>yad gokule'pi katamāṅghri-rajo'bhiṣekam | [BhP 10.14.34] iti |</l></p>\n\n<p>tad evaṃ parama-mādhuryaika-jñāna-nidhau śrīmati gokule'pi anugatā\nbāndhavāś ceti dvividhānāṃ tat-priyāṇāṃ madhye mamatā-viśeṣa-dhāritvād\nantyānāṃ mahān evotkarṣaḥ | yathoktaṃ - aho bhāgyam aho bhāgyam [BhP\n10.14.32] ity ādinā | atra vrajaukasāṃ kaniṣṭheṣv api tena mitratayā svīkāra\niti yad ucyate tat khalu mitratāyāḥ praśaṃsām evāvahatīti |</p>\n\n<p>atha teṣv api sakhīnāṃ tāvad utkarṣam āha-</p>\n\n<lg>\n<l>itthaṃ satāṃ brahma-sukhānubhūtyā</l>\n<l>dāsyaṃ gatānāṃ para-daivatena |</l>\n<l>māyāśritānāṃ nara-dārakeṇa</l>\n<l>sākaṃ vijahruḥ kṛta-puṇya-puñjāḥ || [BhP 10.12.11]</l>\n</lg>\n\n<p>satāṃ jñānināṃ brahmatvena sphuraṃs tāvad virala-pracāraḥ | dāsyaṃ\n<lg>\n<l>gatānāṃ-</l>\n<l>muktānām api siddhānāṃ nārāyaṇa-parāyaṇaḥ |</l>\n<l>sudurlabhaḥ praśāntātmā koṭiṣv api mahāmune || [BhP 6.14.3-5]</l>\n</lg>\nity anusāreṇa para-daivatvena sphuraṃs tato'pi virala-pracāraḥ | māyāśritānāṃ\ntu jñāna-bhakti-maitrī-hīnānāṃ cid-eka-rūpatvena na sphurati | na ca\nparameśvaratvena, na ca premāspadatvena | tatas tadīyāsādhāraṇatā-sphūrtau\nyogyatāśrayābhāvāt | avajānanti māṃ mūḍhā mānuṣīṃ tanum āśritam\n[Gītā 9.11] iti nyāyena alabhya eveti pāda-trayeṇa tasyodaya-mātra-\ndaurlabhyaṃ vivakṣitam |</p>\n\n<p>tataś caivambhūto yo'sulabha-sphūrtiḥ śrī-kṛṣṇas tena samaṃ sākṣād eva\nprema-bhūmikotkarṣam adhirūḍhena parama-sakhyenāpi vijahrur iti śrī-\nśukadevasya camatkāraḥ |</p>\n\n<p>athavā yo'yam aho tadānīṃ viṣūcīnayā kṛpayā māyāśritānāṃ sādhāraṇa-\njanānām api darśita-sarvākārātikramit-māhātmyena sākṣān narākṛti-para-\nbrahmatvena sphuraṃs tato'pi tathā tathā labdhe lābhe bandhu-bhāvas tu tair\nna labdhaḥ | sakhāyas tu tathābhūtena tena sārdhaṃ bandhu-bhāvotkarṣa-\nrūpeṇa sakhyena vijahrur ity atas ta eva kṛta-puṇya-puñjāḥ śrī-bhagavat-\npāritoṣikāneka-sat-karma-kāri-vṛndeṣu parama-śreṣṭhā ity arthaḥ | ataeva\nbāndhavāntareṣu nedṛśaṃ sakhyam astīti tebhyo'pi māhātmyam āyātam |\nataeva kim eṣāṃ sakhīnāṃ sākṣāt tena samaṃ praṇaya-lakṣaṇa-hārda-\nviśeṣeṇa viharatāṃ (page 60) bhāgyaṃ varṇanīyam | ye sādhāraṇā api vraja-\nvāsinas teṣām apy āstāṃ tat tad anyad bhāgyam | tad-darśana-mātra-\nbhāgyam api pareṣāṃ mahā-munīnāṃ parama-durlabham evety abhiprāyeṇa\nyat-pādāṃśur bahu-janma-kṛcchrata [BhP 10.12.12] ity anantara-padyam api\nvyākṛtyaitad eva sakhīnāṃ mahā-bhāgya-varṇanaṃ poṣaṇīyam |\nataevākrūreṇa athāvarūḍha [BhP 10.38.15] ity atra namasya ābhyāṃ ca sakhīn\nvanaukasa iti coktam |</p>\n\n<p>tad etat tāvad astu yeṣu sakhiṣu vatseṣv api brahmaṇā hṛteṣu anyān sṛjyāṃ\ntat tulyān dṛṣṭvā svayam evaitat tayā babhūva | teṣv api paritoṣam aprāpya\ntān sakhīn evānināyety apy anusandheyam |</p>\n\n<p>|| 10.12 || śrī-śukaḥ || 100 ||</p>\n\n<p>[101]</p>\n\n<p>atha tebhyo'pi śrī-pitror uktaṃ -</p>\n\n<p>tato bhaktir bhagavati putrī-bhūte janārdane |\n<l>dampatyor nitarām āsīd gopa-gopīṣu bhārata || [BhP 10.8.51] ity anena |</l></p>\n\n<p>bhaktiḥ prema | nitarāṃ sneha-rāga-parākāṣṭhādhyārūḍhatvāt | gopāḥ\nsarve | gopyas tat-preyasī-varga-vanitāḥ | vakṣyamāṇānurodhāt | atha\nsarvebhyo'pi muni-gaṇa-praśastatyā sarvato'pi prema-praṇaya-māna-rāga-\nvaiśiṣṭya-puṣṭayā viśeṣato'nurāga-mahābhāva-sampatti-dhāriṇyā sva-\nprītyā vaśīkṛta-kṛṣṇānāṃ śrī-vraja-devīnāṃ tv asamordham eva tad-\nvaibhavam | etat-krameṇaivoddhavasyāpy anujñāpana-kramo dṛśyate | yathā -\n</p>\n</div>\n<div>\n\n<p>atha gopīr anujñāpya yaśodāṃ nandam eva ca |\n<l>gopān āmantrya dāśārho yāsyann āruruhe ratham || [BhP 10.47.64] spaṣṭam |</l></p>\n\n<p>|| 10.47 || śrī-śukaḥ || 101 ||</p>\n\n<p>[102]</p>\n\n<p>ataeva sarvam api śrī-gokulam atikramya -</p>\n\n<lg>\n<l>dṛṣṭvaivam-ādi gopīnāṃ kṛṣṇāveśātma-viklavam |</l>\n<l>uddhavaḥ parama-prītas tā namasyann idaṃ jagau ||</l>\n</lg>\n\n<lg>\n<l>etāḥ paraṃ tanu-bhṛto bhuvi gopa-vadhvo</l>\n<l>govinda eva nikhilātmani rūḍha-bhāvāḥ |</l>\n<l>vāñchanti yad bhava-bhiyo munayo vayaṃ ca</l>\n<l>kiṃ brahma-janmabhir ananta-kathā-rasasya || [BhP 10.47.57-58]</l>\n</lg>\n\n<p>paraṃ kevalam etās tanu-bhṛtaḥ saphala-janmānaḥ | ato'khilam ātmani\nparamātmatvena sarveṣām api durlabha-sphūrti-mātre sva-sannidhau tu\ngovinde sākṣāt śrī-gokulendratayā virājamāne evam īdṛśa-bhāva-viśeṣa-\nmādhuryeṇa rūḍha-bhāvāḥ udbhūta-mahā-bhāvā jātāḥ | yad eva\nmahābhāva-tātparyānta-gati-samarthaṃ bhāva-viśeṣa-mādhuryaṃ yadi\nyadṛcchayā varṇana-dvārā karṇa-gocaraṃ syāt, tadā sva-svabhāvaṃ parityajya\nyad ayaṃ bhāvaṃ premṇaḥ parākāṣṭeyam ity anubhāva-mahima-dvārā\nvitarkya bhava-bhiyo mumukṣavo munayo prāpnumaḥ | etāsām ivāsmākaṃ\ntan-mādhurya-viśeṣāsvāda-yogyatvābhāvād iti bhāvaḥ | tatra tad-avāñchakaṃ\nnindati | anantasyānanta-līlasya śrī-kṛṣṇasya kathāsu kathā-mātreṣu kim uta\nīdṛśīṣu kathāsu araso rasābhāvo yasya tasya sāṅkhyair viriñca-janmabhir api\nkiṃ, na kiñcid apīty arthaḥ |</p>\n\n<p>[103]</p>\n\n<p>nanu te muktā mumukṣavaś ca tat-tad-bhāvena śāstra-praśastā eva | bhaktās\ntv atitamām | tarhi tad-vidhānāṃ katham anyatra vāñchā | tatrāha -</p>\n\n<lg>\n<l>kvemāḥ striyo vana-carīr vyabhicāra-duṣṭāḥ</l>\n<l>kṛṣṇe kva caiṣa paramātmani rūṭha-bhāvaḥ |</l>\n<l>nanv īśvaro 'nubhajato 'viduṣo 'pi sākṣāc</l>\n<l>chreyas tanoty agada-rāja ivopayuktaḥ || [BhP 10.47.59]</l>\n</lg>\n\n<p>tatra tāsu śrīmad-uddhavasyopakramopasaṃhārādiṣu mahā-bhakter eva\nspaṣṭatvāt, tāsāṃ śrī-kṛṣṇa-bhajane vyabhicāritvasya sutarāṃ tad-doṣasya ca\nrāsānte -</p>\n\n<p>gopīnāṃ tat-patīnāṃ ca\n<l>sarveṣām api dehinām | (page 61)</l>\nyo 'ntaś carati so 'dhyakṣaḥ\n<l>krīḍaneneha deha-bhāk || [BhP 10.33.35] ity ādinā nirākṛtatvāt |</l>\nsvayam evādhunāpi paramātmanīti tasyaiva sūcyamānatvāt | durdhiyāṃ mate\nvā tāsāṃ vyabhicāra-śīlatvasya tu ārya-pathaṃ hitvā [BhP 10.47.61] iti\nprāpyasyaiva parityāgopapatteḥ svayam eva nirākriyamāṇatvād\nanyathārthasyāprastāvyatvam iti vakṣyamāṇa evārthaḥ samañjasaḥ | yathā -\nimā vanacaryaḥ vṛndāvana-vihāriṇyaḥ striyaḥ kṛṣṇe tad-rūpe āśraye kva kāṃ\nvā bhūmikām adhikṛtya vartante | tayā vyabhicāra-duṣṭā etādṛśa-\nbhāvotkarṣābhāvena yo vyabhicāro gāḍha-tad-āsakty-abhāvas tena duṣṭā\nanye bhava-bhī-prabhṛtayo vayaṃ vā tasmin kva kāṃ bhūmikām adhikṛtya\nvartāmahe | tato mahad evāntaram iti bhāvaḥ | katham ? eṣa śrī-gopa-\nvadhūṣv etāsu dṛśyamānaḥ paramātmani sarveṣām eva bhajanīyatvena\nspṛhāspade parameśvare rūḍha-bhāvaḥ udbhūta-mahā-bhāvaḥ\nsamujjṛmbhate | na tv asmāsv iti |</p>\n\n<p>tarhi tābhir anubhūyamānasya tāḍśa-bhāva-janakasya śrī-kṛṣṇa-guṇa-\nviśeṣasyānabhijñā yūyaṃ kathaṃ tad-vāñchayāpi tat prāpsyatha, tatrāha nanv\niti | aviduṣo'pi | tatra mamaiva akasmāt svayam atra prasthāpitasya\ndṛṣṭāntatvam iti bhāvaḥ | yathoktaṃ svayam eva - viraheṇa mahābhāgā\nmahān me'nugrahaḥ kṛtaḥ [BhP 10.47.27] iti |</p>\n\n<p>athavā- pūrvam evārthaṃ tad-rasa-vimukhīnāṃ mahā-pativratānām api\nnindayā draḍhatyati kvemā iti | imāḥ śrī-vṛndāvana-vihāriṇyaḥ śrī-kṛṣṇa-\npreyasyaḥ striyaḥ kva | a-kāra-praśleṣeṇa yāś ca vana-caryas tad-vana-\n<l>vihāriṇībhyas tābhyo bhinnāḥ | atha ca striyo vratias tvām [BhP 5.18.19] ity</l>\nādi ketumāla-varṣa-varṇana-sthita-lakṣmī-vacana-rītyā paramātmani svataḥ\nsarva-patau śrī-kṛṣṇe vaimukhyena vyabhicāra-duṣṭāḥ striyaḥ kva | mahad\nevāntaram iti bhāvaḥ | yataś caitāsv eṣa sarva-puruṣārtha-śiromaṇi-rūpo\nrūḍha-bhāvo dṛśyate na tu tāsv iva tal-leśasyāpy abhāva iti |</p>\n\n<p>[104]</p>\n\n<p>evaṃ parama-premavatīṣv āsua tasya saudṛdam api parama-kāṣṭhāpannaṃ\nbhavet | yato bhakta-mātrāṇāṃ svabhāvata eva suhṛd asāv ity āha nanv iti |\nkiṃ bahunā -</p>\n\n<lg>\n<l>nāyaṃ śriyo 'ṅga u nitānta-rateḥ prasādaḥ</l>\n<l>svar-yoṣitāṃ nalina-gandha-rucāṃ kuto 'nyāḥ |</l>\n<l>rāsotsave 'sya bhuja-daṇḍa-gṛhīta-kaṇṭha-</l>\n<l>labdhāśiṣāṃ ya udagād vraja-vallabhīnām || [BhP 10.47.60]</l>\n</lg>\n\n<p>aṅge tadīye śrī-vaikuṇṭha-nāthākhya-śrī-vigraha-viśeṣe parama-preyasī-\nrūpāyāḥ śriyo yā nitānta-ratiḥ pragāḍhaḥ kānta-bhāvaḥ tasyā api ayaṃ\netāvān prasādaḥ saukhya-prakāśo nāsti | yadi śriyo'pi nāsti tadā nalinasya\ntatratya-divya-svarṇa-kamalasyeva gandho rūk kāntiś ca yāsāṃ tādṛśīnām api\nsvar-yoṣitāṃ vaikuṇṭha-purāṅganānām anyāsāṃ sutarām eva nāsti | tataḥ\nkuto'nyāḥ | anyāḥ punar dūrato'pi nirastā ity arthaḥ | kāsām iva kiyān\nprasādo nāsti, tatrāha rāseti | asya śrī-vrajendra-nandana-rūpasya | yad-\nvāñchayā śrīr lalanācarat tapaḥ [BhP 10.16.36] ity ukta-diśā tasyā api\nspṛhaṇīyasya ity arthaḥ | tato na kevalaṃ vipralambha evāsām īdṛśo\nbhāvotkarṣaḥ parantu sambhoge'pi lakṣyā api spṛhaṇīyaḥ | tena mad-\nvidhānāṃ kā vārtā iti bhāvaḥ | bhuja-daṇḍa-gṛhīta-kaṇṭha-labdhāśiṣāṃ\nparamāveśena gṛhīta-kaṇṭhatayā prāpta-parama-manorathānāṃ rāsotsave\nvaḥ yāvān udagāt satataṃ nigūḍhamantaḥ sann api prākaṭyaṃ prāpeti | api yat\nspṛhā śrīḥ [BhP 10.15.8] ity atra (page 62) lakṣmī-spardhāmaya-vākye vraja-\nsundarīṇām iti sundarī-pada-vinyāsaḥ saundaryādikam api tāsāṃ tadvad\nadhikam iti sūcayati | tac ca yuktaṃ yasyāsti bhaktir bhagavaty akiñcanā [BhP\n5.18.12] iti nyāyena tad-utkarṣata utkarṣa-prāpteḥ | atra sarva-bhāva-\nśiromaṇinā kānta-bhāvāṃśenaivobhayatra tāratamyaṃ darśitam | na tu na ca\nsaṅkarṣaṇo na śrīḥ [BhP 11.14.15] ity ādāv iva bhakti-jāyātvāṃśābhyām |\ntato nānyena sādhāraṇyaṃ mantavyam | śrī-kṛṣṇa-lakṣaṇa-svayaṃ-bhagavad-\nviṣayatayā viśeṣāntaraṃ svasty eveti jñeyam |</p>\n\n<p>[105]</p>\n\n<p>tasmād āstāṃ tāvad āsāṃ bhāva-cchavi-lābhābhilāṣaḥ | mama tv idam eva\nprārthanīyam ith āha -</p>\n\n<lg>\n<l>āsām aho caraṇa-reṇu-juṣām ahaṃ syāṃ</l>\n<l>vṛndāvane kim api gulma-latauṣadhīnām |</l>\n<l>yā dustyajaṃ sva-janam ārya-pathaṃ ca hitvā</l>\n<l>bhejur mukunda-padavīṃ śrutibhir vimṛgyām || [BhP 10.47.61]</l>\n</lg>\n\n<p>ayam arthaḥ - mayy āsāṃ śrī-kṛṣṇa-prema-viśeṣa-cchavi-sparśo'pi na\nsambhavaty eva vijātīya-janma-vāsanatvāt | tataś ca sākṣāc caraṇa-sparśo'pi\nneti kiṃ vaktavyam | yady evaṃ tad āsāṃ caraṇasya yo reṇus tasya sparśa-\nbhāga-dheyānāṃ śrī-gulma-latauṣadhīnāṃ madhye kim api yat kiñcid\nanādṛta-rūpam iti syām iti | aho ity abhilāṣa-kṛta-hṛdayārtau |\nkathambhūtānām ity āha yā iti | yāḥ khalu kula-vadhūtvād āpāta-vicāreṇa\nsvayaṃ dustyajaṃ svajanam ārya-pathaṃ ca hitvā rāgātiśayena loka-veda-\nmaryādām ullaṅghyety arthaḥ | vastutas tu śrutibhir vimṛgyāṃ sarva-śruti-\nsamanvayena parama-puruṣārtha-śiromaṇitayā nirṇeyām īdṛśa-parama-\nprema-lakṣaṇāṃ mukundasya prastutatvāt śrī-vrajendra-nandana-rūpasya\npadavīṃ tadīya-saṃyogānanda-paddhatiṃ bhejur iti |</p>\n\n<p>[106]</p>\n\n<p>tad evam ārya-pathaṃ tyajāma iti tu tāsāṃ bhrama eveti bhāvaḥ | ya eva tat-\nsaṃyogānandaḥ śrī-prabhṛtīnāṃ parama-durlabha eveti svayam eva vyanakti |</p>\n\n<lg>\n<l>yā vai śriyārcitam ajādibhir āpta-kāmair</l>\n<l>yogeśvarair api yad ātmani rāsa-goṣṭhyām |</l>\n<l>kṛṣṇasya tad bhagavataś caraṇāravindaṃ</l>\n<l>nyastaṃ staneṣu vijahuḥ parirabhya tāpam || [BhP 10.47.62]</l>\n</lg>\n\n<p>yā rāsa-goṣṭhyāṃ virājamānasya śrī-kṛṣṇasya bhagavataḥ parama-\nmādhurya-sāra-bhagavattāprakāśinas tad-anirvacanīya-mādhuryaka-\nprakṛṣṭaṃ padāravindaṃ nyastaṃ, tena svayam arpitaṃ parirabhya tāpaṃ\nsākṣāt tad-aprāpti-hetukam ādhiṃ jahuḥ | tat tu yogeśvarair bhakti-yoga-\npravīṇaiḥ śrī-śukādibhir api ātmani manasy evārcitam | yad vāñchayā śrīr\nlalanācarat tapaḥ [BhP 10.16.36] ity ukta-diśā śriyāpi yat prāptuṃ manasy\nevārcitam | tac ca sadaivānādita eva na tu kadācid api sākṣāt prāptam | tad-\naśravaṇād iti bhāvaḥ |</p>\n\n<p>[107]</p>\n\n<p>evaṃ tāsām eva sākṣān namaskāre kṛta-cittatayā tathāvidhaṃ gāyann evāsau\npunar api mahā-mahima-sphūrter atidainya-bhara-saṅkucitatayā tatrāpy\nātmano'nadhikāritāṃ manyamānas tat-pāda-reṇum eva namaskurvan tatrāpi\ndainyena tad-eka-varga-sambandhāt sādhāraṇa-vraja-strīṇām eva namaskaroti\n</p>\n</div>\n<div>\n\n<lg>\n<l>vande nanda-vraja-strīṇāṃ pāda-reṇum abhīkṣṇaśaḥ |</l>\n<l>yāsāṃ hari-kathodgītaṃ punāti bhuvana-trayam || [BhP 10.47.63]</l>\n</lg>\n\n<p>uttarārdhena tādṛśīnām apy āsāṃ sākṣād eva pāda-reṇuṃ vande, tad etad\napy aho asmākaṃ (page 63) bhāgyam astīty etad api mahad adbhutam iti\nbhāvaḥ | atraitad uktaṃ bhavati -</p>\n\n<l>ete hi yādavāḥ sarve mad-gaṇā eva bhāmini | [PadmaP 6.89.22]</l>\n<p>sarvadā mat-priyā devi mat-tulya-guṇa-śālinaḥ ||</p>\n\n<p>iti pādma-kārtika-māhātmya-dṛṣṭa-śrī-bhagavad-vākyānusāreṇa\nśayyāsanāṭanālāpe [BhP 10.90.46] ity ādy-anusāreṇa ca yādavā eva tāvat\nsvayaṃ bhagavataḥ śrī-kṛṣṇa-devasya parama-preṣṭhāḥ | ataḥ\nprādurbhāvāntara-bhaktās tu svato dūrata eva sthitā |</p>\n\n<p>atha bhaktāntareṣu yādaveṣv api tvaṃ tu bhāgavateṣv aham [BhP 11.16.29],\ntvaṃ me bhṛtyaḥ suhṛt sakhā [BhP 11.11.49], noddhavo'ṇv api man-nyūnaḥ\n[BhP 3.4.31], na ca saṅkarṣaṇo na śrīr naivātmā ca yathā bhavān [BhP\n11.14.15] ity ādi kāma-kṛc-chrī-kṛṣṇa-vākyānusārāt bhakty-aṃśena tu\n<lg>\n<l>sarvato'py uddhava eva śreyān, tasya tu śrī-vraja-devīṣv evaivaṃ dainya-</l>\n<l>vacanaṃ, na jātu mahiṣīsv apīti jātāndhasyāpi cākṣṣam evedaṃ tāsāṃ yaśo-</l>\n<l>rākā-candramaḥ-saundaryam iti ||</l>\n</lg></p>\n\n<p>|| 10.47 || śrī-uddhavaḥ || 102-107 ||</p>\n\n<p>[108]</p>\n\n<p>tatra svebhyaḥ ṣoḍaśa-sahasra-saṅkhyābhyaḥ śrī-yadu-devasya patnībhyas\ntathāṣṭabhyaḥ paṭṭa-mahīṣibhyaś ca tāsāṃ māhātmyaṃ vadantyaḥ\nparamakāṣṭhāpannatayā śrī-rādhikā-devyā āhuḥ --</p>\n\n<lg>\n<l>na vayaṃ sādhvi sāmrājyaṃ svārājyaṃ bhaujyam apy uta |</l>\n<l>vairājyaṃ pārameṣṭhyaṃ ca ānantyaṃ vā hareḥ padam ||</l>\n</lg>\n\n<lg>\n<l>kāmayāmaha etasya śrīmat-pāda-rajaḥ śriyaḥ |</l>\n<l>kuca-kuṅkuma-gandhāṭhyaṃ mūrdhnā voṭhuṃ gadā-bhṛtaḥ ||</l>\n</lg>\n\n<lg>\n<l>vraja-striyo yad vāñchanti pulindyas tṛṇa-vīrudhaḥ |</l>\n<l>gāvaś cārayato gopāḥ pāda-sparśaṃ mahātmanaḥ || [BhP 10.83.41-43]</l>\n</lg>\n\n<p>he sādhvi, sāmrājyādikaṃ na kāmayāmahe | tatra sāmrājyaṃ sārvabhaumaṃ\npadam | svārājyaṃ aindraṃ padaṃ bhojyaṃ tad-ubhaya-bhoga-bhāktvam |\nbhunaktīti bhuk tasya bhāva iti | vividhaṃ rājata iti virāṭ tasya bhāvo\nvairājyam | aṇimādi-siddhi-bhāktvam ity arthaḥ | pārameṣṭyaṃ brahma-\n<l>padam | ānantyaṃ ye te śatam [TaittU 2.8.2] ity ādi-śruti-rītyā</l>\nmanuṣyānandam ārabhya śata-śata-guṇitatvena prājāpatyasya gaṇanāyāḥ\nparāṃ kāṣṭhāṃ darśayitvā para-brahmaṇi tu yato vāco nivartante [TaittU\n2.4.1] ity anena yadānandasyānantyaṃ darśitaṃ tad apīty arthaḥ | kiṃ bahunā,\nhareḥ śrī-pateḥ padaṃ sāmīpyādikam api yat tad etad api na kāmayāmahe |\nnādhīnaṃ kartum icchāma ity arthaḥ |</p>\n\n<p>tarhi kim adhikaṃ labdhaṃ kāmayadhve ? na, tatrāhuḥ - etasyāsmat-patitvena\nsarva-vijñātasya gadā-bhṛtaḥ śrīmat-pādaraja eva tāvan mūrdhnā voḍdhruṃ\nkāmayāmahe | tatrāpi yat śriyaḥ kuca-kuṅkuma-gandhenāḍhyaṃ tad-\ngandhena prāpta-sampad-viśeṣaṃ tat punar adhikaṃ kāmayāmaha ity arthaḥ |</p>\n\n<p>nanu, śrīpater eva padaṃ śrī-kuṅkuma-gandhāḍhyaṃ [Vṛ. here adds: tat-\nsāmīpyād ity āgāt tat tu bhavatyas tyaktavatya eva | yadi ca śrīr atra\nrukumṇy abhipreyate tarhi tat tu bhavatīnāṃ prāptam eva | tasmāt tat-tad-\nvilakṣaṇāyā eva śriyaḥ kuca-kuṅkuma-gandhāḍhyam | Vṛ. addition ends.] tat\nsyād iti gamyate | tatas tad-avabodhanāya punar viśiṣyatām | tatrāhuḥ vraja-\n<l>striya iti | pūrṇāḥ pulindya urugāya [Bhp 10.21.17] ity ādi sva-vākyādy-</l>\nanusāreṇa vraja-stry-ādayo yad vāñchanti vavāñchur ity arthaḥ | vartamāna-\nprayogeṇa tat-tad-aviccheda utprekṣyate | atra pulindy-ādi-nirdeśas tu sveṣām\napi tat-prāpti-yogyatā-vivakṣayā | tṛṇa-vīrudho (page 64) dūrvādyāḥ | āsāṃ\ntādṛg-anubhavaś ca tat-kuca-kuṅkuma-saurabha-vāsitatvāvicchinna-tat-\npādapa-bhāvād eveti bhāvaḥ | gāvo gāḥ | cārayataś cārayantaḥ | gopā ity ante\nnirdeśas tu keṣāṃcit priya-narma-sakhādīnāṃ tad-anumodakāritve'pi\npuruṣatvāt tatrāyogyatā-vivakṣayā | ayaṃ bhāvaḥ - śrītvena prasiddhāyāḥ\nśriyas tatra kāmanaiva śrūyate, na tu saṅgatiḥ | yad-vāñchayā śrīr [BhP\n10.16.36] iti nāga-patnīnāṃ, yā vai śriyārcitam [BhP 10.47.62] ity uddhavasyāpy\nukteḥ |</p>\n\n<p>na ca rukmiṇītvena prasiddhāyā śriyas tatra saṅgatiḥ | kāla-deśayor\nanyatamatvāt | na ca vraja-strīṇāṃ śrī-sambandha-lālasā yuktā - nāyaṃ\nśriyo'ṅga [BhP 10.47.60] ity-ādinā tato'pi paramādhikya-śravaṇāt | tasmād\nrukmiṇī dvāravatyāṃ tu rādhā vṛndāvane vane iti mātsyānusāreṇa\n<l>rukmiṇyā saha paṭhitā | śāstra-dṛṣṭyā tūpadeśo vāma-devād [Vs. 1.1.30] iti</l>\nnyāya-rītyā mahendreṇa parameśvara iva durgayāpy ahaṃgrahopāsanā-\nśāstra-dṛṣṭyā svābhedenopadiṣṭā | śrī-rādhā tu sarvataḥ pūrṇā tal-\nlakṣmīḥ |</p>\n\n<p>tathā devī kṛṣṇamayī proktā rādhikā ity ādi bṛhad-gautamīyānusāreṇa,\nrādhayā mādhavo devo mādhavenaiva rādhikā ity ādi ṛk-pariśiṣṭānusāreṇa\nca tāsu rādhātvena prasiddhā sarvato vilakṣaṇā yā śrīr virājate tām\nuddiśyaiva tāsāṃ tad idaṃ vākyam | yathā ca - anayārādhito nūnaṃ bhagavān\n[BhP 10.30.28] ityādi | apy eṇapatny-upagata [BhP 10.30.11] ity-ādi-dvayaṃ ca |\ntataś ca tāsāṃ yathā tatra spṛhāspandatā tathāsmākaṃ ceti |</p>\n\n<p>tad evaṃ tādṛśa-prema-sphūrtimaya-tad-gandhāḍhyatāyāḥ sampraty apy\nasmāsu prakāśaḥ syād iti darśitam | na kevalaṃ tādṛśaṃ tad-raja eva\nvāñchanti api tu tādṛśa-pāda-sparśam ca | ato vayam api taṃ kāmayāmaha\nity arthaḥ | yad vā tad-rajasa eva viśeṣaṇaṃ pāda-sparśam iti | tad-avyabhicāri-\nphalatvād abhinnam evety arthaḥ |</p>\n\n<lg>\n<l>etasya tatra kīdṛśasya ? mahān sarvatratyād api svabhāvād uttama ātmā</l>\n<l>saundaryādi-prakāśa-mayaḥ svabhāvo yasya tādṛśasya tatrātiśuśubhe tābhir</l>\n<l>bhagavān [BhP 10.33.6] iti śrī-śukokteḥ ||</l>\n</lg>\n\n<p>|| 10.83 || śrī-mahiṣyo draupadīm || 108 ||</p>\n\n<p>(page 65)\n[109]</p>\n\n<p>atha tatraiva śrī-rādhā-devyāḥ, ādi-purāṇe -</p>\n\n<p>trailokye pṛthivī dhanyā tatra vṛndāvanaṃ punaḥ |\ntatrāpi gopikāḥ pārtha tatra rādhābhidhā mama || iti |</p>\n\n<p>pādme kārttika-māhātmye -\nyathā rādhā priyā viṣṇos tasyāḥ kuṇḍaṃ priyaṃ tathā |\nsarva-gopīṣu saivaikā viṣṇor atyanta-vallabhā || iti |</p>\n\n<p>ataeva tasyā eva pramādhikyaṃ varṇitam āgneye vāsanā-bhāṣyoddhṛtaṃ\nvacanam -</p>\n\n<p>gopyaḥ papracchur uṣasi kṛṣṇānucaram uddhavam |\nhari-līlā-vihārāṃś ca tatraikāṃ rādhikāṃ vinā |\nrādhā tad-bhāva-saṃlīnā vāsanāyā virāmitā || iti |</p>\n\n<p>navamāvasthā-prāptatvena praśnādi-vāsanāyā virāmitā tasyām asamarthyety\narthaḥ | tasmād anena sarva-vraja-devīṣv api śraiṣṭhyādi-cihnena śrī-rāsa-\nvihāre tābhir eva svayaṃ kasyāḥ padāni [BhP 10.30.27] ity ādinā varṇita-\nsaubhāgyātiśayā śrī-rādhikaiva bhavet | atas tan-nāmnaiva tāḥ sūcayāmāsuḥ\n</p>\n</div>\n<div>\n\n<lg>\n<l>anayārādhito nūnaṃ bhagavān harir īśvaraḥ |</l>\n<l>yan no vihāya govindaḥ prīto'yam anayad rahaḥ || [BhP 10.30.28]</l>\n</lg>\n\n<p>anayā rādhayā bhagavān rādhitaḥ sādhito vaśīkṛta ity arthaḥ | nūnam iti\nvitarke | yataś ca rādhayatīti niruktyā tasyā rādheti saṃjñāpi jāteti bhāvaḥ |\nrādhitatve hetuḥ yan na iti | govindaḥ śrī-gokulendraḥ ||</p>\n\n<p>|| 10.30 || śrī-vraja-devyaḥ || 109 ||</p>\n\n<p>[110]</p>\n\n<p>tad evaṃ tathābhūta-śrī-bhagavat-prīti-mādhurīṣu śrī-rādhāyās tan-\nmādhurī-sarvordhvam adhirūḍhety etāvat tat-parāvasthā-sthāpanā-\nparyantena sandarbheṇa tat-prīti-jāti-tāratamyaṃ darśitam |</p>\n\n<p>eṣā ca tat-prītir laukika-kāvya-vidāṃ raty-ādivat kāraṇa-kārya-sahāyair\nmilitvā rasāvasthām āpunvatī svayaṃ sthāyī bhāva ucyate | kāraṇādyāś ca\nkrameṇa vibhāvānubhāva-vyabhicāriṇa ucyante | tatra tasyā bhāvatvaṃ prīti-\nrūpatvād eva | sthāyitvaṃ ca -</p>\n\n<p>viruddhair aviruddhair vā\nbhāvair vicchidyate na yaḥ |\nātma-bhāvaṃ nayaty anyān\n<l>sa sthāyī lavaṇākaraḥ || [Daśarūpaka 4.34] iti rasa-śāstrīya-lakṣaṇa-vyāpteḥ |</l>\nanyeṣāṃ vibhāvatvādikaṃ ca tad-vibhāvanādi-guṇena darśayiṣyamāṇatvāt |\ntataḥ kāraṇādi-sphūrti-viśeṣa-vyakta-sphūrti-viśeṣā tan militā bhagavat-prītis\ntadīya-prītimaya-rasa ucyate | bhaktimayo raso bhakti-rasa iti ca | yathāhuḥ -\n bhāvā evābhisampannāḥ prayānti rasa-rūpatām iti |</p>\n\n<p>yat tu prākṛta-rasikai rasa-sāmagrī-virahād bhaktau rasatvaṃ neṣṭaṃ, tat\nkhalu prākṛta-devādi-viṣayam eva sambhavet | sāmagrī hi rasatvāpattau\ntrividhā | svarūpa-yogyatā, parikara-yogyatā, puruṣa-yogyatā ca | tatra\nlaukike'pi rase raty-ādeḥ sthāyinaḥ svarūpa-yogyatā | sthāyi-bhāva-rūpatvāt\nsukha-tādātmyāṅgīkārād eva ca | bhagavat-prītau tu sthāyi-bhāvatvaṃ tad-\nvidhāśeṣa-sukha-taraṅgārṇava-brahma-sukhād adhikatamatvaṃ ca\npratipāditam eva |</p>\n\n<p>tathā tatra kāraṇādayas tat-parikarāś ca laukikatvād vibhāvanādiṣu\nsvato'kṣamāḥ | kintu sat-kavi-nibandha-cāturyād evālaukikatvam āpannās\ntatra yogyā bhavanti | tatra tu te svata evālaukikādbhuta-rūpatvena darśitā\ndarśanīyāś ca |</p>\n\n<p>puruṣa-yogyatā ca śrī-prahlādādīnām iva tādṛśa-vāsanā | tāṃ vinā ca\nlaukika-kāvyenāpi tan-niṣpattiṃ na manyate | yathoktam - puṇyavantaḥ\npramiṇvanti yogivad rasa-santatim || [Sāhitya-darpaṇa 3.2] iti | na jāyate tad-\nāsvādo vinā (page 66) raty-ādi-vāsanām || [Sāhitya-darpaṇa 3.8] iti ca |</p>\n\n<p>laukika-rasasyotpattiḥ svarūpam āsvāda-prakāraś caivam evocyate | yathā -</p>\n\n<lg>\n<l>sattvodrekād akhaṇḍa-svarprakāśānanda-cin-mayaḥ |</l>\n<l>vedyāntara-sparśa-śūnyo brahmāsvāda-sahodaraḥ ||</l>\n</lg>\n\n<p>lokottara-camatkāra-prāṇaḥ kaiścit pramātṛbhiḥ |\n<l>svākāravad abhinnatvenāyam āsvādyate rasaḥ || [Sāhitya-darpaṇa 3.2] iti |</l></p>\n\n<p>atra tu aprākṛta-viśuddha-sattva-hetutvaṃ sattvaṃ viśuddhaṃ vasudeva-\nśabditam ity ādeḥ | darśitaṃ cāsya sattvasyāprākṛtatvaṃ bhagavat-sandarbhe |\ntathā brahmāsvādād apy adhikatvaṃ yā nirvṛtis tanu-bhṛtāṃ [BhP 4.9.10] ity\n<l>ādeḥ | nātyantikaṃ vigaṇayanty api te prasādam [BhP 3.15.48] ity ādeś ca |</l>\ntataś camatkāraś ca sutarām eva | vismāpanaṃ svasya ca saubhagārddheḥ\n[BhP 3.2.12] ity ādeḥ |</p>\n\n<p>kiṃ cālaukika-rasa-vidāṃ prācīnānām api matānusāreṇa sidhyaty asau rasaḥ |\ntatra sāmānyataḥ śrī-bhagavan-nāma-kaumudī-kārair darśitaḥ | tasya\nviśeṣatas tu śāntādiṣu pañcasu bhedeṣu vaktavyeṣu śrī-svāmi-caraṇair\nmallānām aśanir [BhP 10.43.17] ity ādau te pañcaiva darśitāḥ | strīṇāṃ\nśṛṅgāraḥ | samavayasāṃ gopānāṃ hāsya-śabda-sūcita-narma-maya-sakhya-\nsthāyī sakhya-mayaḥ preyān | tatas tan-mate gopānāṃ śrīdāmādīnām ity\nevārthaḥ | pitror dayāpara-paryāya-vātsalya-sthāyī vatsalaḥ | yogināṃ jñāna-\nbhakti-mayaḥ śāntaḥ | vṛṣṇīnāṃ bhaktimaya iti | tathā sāmānya-prīti-maya-\nrasaś ca nṝṇāṃ darśitaḥ | tatrādbhutatva-nirdeśaś ca sarvasyaiva rasasya tat-\nprāṇatvāt śāntatvādi-vaiśiṣṭyābhāve tad eva nirdiṣṭam iti | yathāha\ndharma-dattaḥ -</p>\n\n<p>rase sāraś camatkāraḥ sarvatrāpy anubhūyate |\ntac-camatkāra-sāratve sarvatrāpy adbhuto rasaḥ |\n<l>tasmād adbhutam evāha kṛtī nārāyaṇo rasam || [Sāhitya-darpaṇa 3.2] iti |</l></p>\n\n<p>ye tu mallādīnāṃ raudrādi-rasās tatraiva svāmibhir aṅgīkṛtās te khalu\nprītir-virodhitvān nātrādṛtāḥ | tad etad alaukika-rasavin-matam | tathā\nkaiścil-laukika-rasavidbhir bhoja-rājādibhiḥ preyān vatsalaś ca rasaḥ\nsammato'sti | tathā coktam - sneha-sthāyi-bhāvaḥ preyān | yathā -</p>\n\n<p>yad eva rocate mahyaṃ tad eva kurute priyā |\n<l>iti vetti na jānāti tat-priyaṃ yat karoti sā || [Sarasvatī-kaṇṭhābharaṇam 5] iti |</l></p>\n\n<p>dampatyor anayoḥ sakhya-viśeṣa-vivakṣayā tad idam udāhṛtam | evaṃ -\n<l>sphuṭaṃ camatkāritayā vatsalaṃ ca rasaṃ viduḥ | (page 67)</l>\n<l>sthāyī vatsalatāsyeha putrādy-ālambanaṃ matam || [Sāhitya-darpaṇa 3.201] ity</l>\nādi |</p>\n\n<p>tathā sudevādyair bhakti-mayaś ceti | kiṃ ca laukikasya ratyādeḥ sukha-\nrūpatvaṃ yathā-kathañcid eva vastu-vicāre duḥkha-paryavasāyitvāt | tad uktaṃ\nsvayaṃ bhagavatā sukhaṃ duḥkha-sukhātyayaḥ duḥkhaṃ kāma-sukhāpekṣā\n[BhP 11.19.41] iti | tadīyaḥ śamo'pi śamo man-niṣṭhatā buddheḥ [BhP\n11.19.36] iti vadatā tenaivānādṛtaḥ | jugupsādīnāṃ tu sukha-rūpatā laukikair\napi dveṣyā | tat-tan-nindā bhāgavata-rasa-ślāghā ca śrī-nārada-vākye -</p>\n\n<lg>\n<l>na yad vacaś citra-padaṃ harer yaśo</l>\n<l>jagat-pavitraṃ pragṛṇīta karhicit |</l>\n<l>tad vāyasaṃ tīrtham uśanti mānasā</l>\n<l>na yatra haṃsā niramanty uśik-kṣayāḥ ||</l>\n</lg>\n\n<p>tad-vāg-visargo janatāgha-viplavo\nyasmin prati-ślokam abaddhavaty api |\nnāmāny anantasya yaśo 'ṅkitāni yat\n<l>śṛṇvanti gāyanti gṛṇanti sādhavaḥ || [BhP 1.5.10-11] iti |</l></p>\n\n<p>śrī-rukmiṇī-vākye'pi -\ntvak-śmaśru-roma-nakha-keśa-pinaddham antar\nmāṃsāsthi-rakta-kṛmi-viṭ-kapha-pitta-vātam |\njīvac-chavaṃ bhajati kānta-matir vimūṭhā\n<l>yā te padābja-makarandam ajighratī strī || [BhP 10.60.45] iti |</l></p>\n\n<p>tasmāl laukikasyaiva vibhāvādeḥ rasa-janakatvaṃ na śraddheyam | taj-\njanakatve ca sarvatra bībhatsa-janakatvam eva sidhyati | śrī-bhāgavata-rasasya\ntu viṣyiṇam ārabhya mukta-paryante jane tadvad aho anindriye caitanya-\nśūnye'pi vikāra-hetutvāt kathaṃ tatrāsambhāvanāpi syāt | yathoktaṃ - nivṛtta-\ntarṣair upagīyamānāt [BhP 10.1.4] ity ādi | aspandanaṃ gatimatāṃ pulakas\ntarūṇāṃ [BhP 10.21.19] iti | kṛṣṇaṃ sametya labdhehā āsan śuṣkā nagā api\n[BhP 10.17.15] iti | tad etad abhipretya śrī-bhagavat-prīty-eka-vyañjakasya śrī-\nbhāgavata-purāṇasya rasātmakatvaṃ śabdenaiva nirdiśati nigama-kalpa-taroḥ\n[BhP 1.1.3] ity ādi |</p>\n\n<p>he bhāvukāḥ parama-maṅgalāyanāḥ | ye rasikā bhagavat-prīti-rasajñā ity\narthaḥ | te yūyaṃ vaikuṇṭhāt krameṇa bhuvi pṛthivyām eva galitam avatīrṇaṃ\nnigama-kalpa-taroḥ sarva-phalotpatti-bhuvaḥ śākhopaśākhābhir vaikuṇṭham\nadhyārūḍhasya veda-rūpa-taror yat khalu rasa-rūpaṃ śrī-bhāgavatākhyaṃ\nphalaṃ tat bhuvy api sthitāḥ pibata āsvādyāntargataṃ kuruta | aho ity alabhya-\nlābha-vyañjanā bhāgavatākhyaṃ yac chāstraṃ tat khalu rasavad api\nrasaikamayatā-vivakṣayā rasa-śabdena nirdiṣṭam | bhāgavata-śabdenaiva\ntasya rasasyānyadīyatvaṃ vyāvṛttam | bhāgavatasya tadīyatvena rasasyāpi\ntadīyatvākṣepāt | śabda-śleṣeṇa ca bhagavat-sambandhi-rasam iti gamyate |\n<l>sa ca raso bhagavat-prīti-maya eva | yasyāṃ vai śrūyamāṇāyām [BhP 1.7.7] ity-</l>\nādi-phala-śruteḥ | yan-mayatvenaiva śrī-bhagavati rasa-śabdaḥ śrutau\nprayujyate raso vai saḥ [TaittU 2.7.1] iti | sa eva ca praśasyate rasaṃ hy evāyaṃ\nlabdhvānandī bhavati iti | tatra rasikā ity anena prācīnārvācīna-\nsaṃskārāṇām eva tad-vijñatvaṃ darśitam |</p>\n\n<p>galitam ity anena tasya supākimtvenādhika-svādumattvam uktvā śāstra-pakṣe\nsuniṣpannārthatvenādhika-svādutvaṃ darśitam | rasam ity anena phala-pakṣe\ntvag-aṣṭy-ādi-rāhityaṃ vyajyātra ca pakṣe heyāṃśa-rāhityaṃ darśitam | tathā\nbhāgavatam ity anena satsv api phalāntareṣu nigamasya parama-\nphalatvenoktvā tasya parama-puruṣārthatvaṃ darśitam |</p>\n\n<p>evaṃ tasya rasātmakasya phalasya svarūpato'pi vaiśiṣṭye sati paramotkarṣa-\nbodhanārthaṃ vaiśiṣṭyāntaram āha śuketi | atra phala-pakṣe kalpa-taru-\n<l>vāsitvād alaukikatvena śuko'py amṛta-mukho'bhipreyate | (page 68) tatas tan-</l>\nmukhaṃ prāpya yathā tat phalaṃ viśeṣataḥ svādu bhavati tathā parama-\nbhāgavata-mukha-sambandhaṃ bhagavad-varṇanam api | tatas tādṛśa-parama-\nbhāgavata-vṛnda-mahendra-śrī-śukadeva-mukha-sambandhaṃ kim uteti\nbhāvaḥ | ataeva parama-svāda-parama-kāṣṭhā-prāptatvāt svato'nyataś ca\ntṛptir api na bhaviṣyatīty ālayaṃ mokṣānandam apy abhivyāpya pibatety\n<l>uktam | tathā ca vakṣyate - pariniṣṭhito'pi [BhP 2.1.9] ity ādi |</l>\nanenāsvādyāntaravan nedaṃ kālāntare'py āsvādaka-bāhulye'pi vyayiṣyatīty\napi darśitam |</p>\n\n<p>yad vā, tatra tasya rasasya bhagavat-prītimayatve'pi dvaividhyam | tat-prīty-\nupayuktatvaṃ tat-prīti-pariṇāmatvaṃ ceti | yathoktaṃ dvādaśe --</p>\n\n<lg>\n<l>kathā imās te kathitā mahīyasāṃ</l>\n<l>vitāya lokeṣu yaśaḥ pareyuṣām |</l>\n<l>vijñāna-vairāgya-vivakṣayā vibho</l>\n<l>vaco-vibhūtīr na tu pāramārthyam ||</l>\n</lg>\n\n<p>yat tūttamaḥ-śloka-guṇānuvādaḥ\nsaṅgīyate 'bhīkṣṇam amaṅgala-ghnaḥ |\ntam eva nityaṃ śṛṇuyād abhīkṣṇaṃ\n<l>kṛṣṇe 'malāṃ bhaktim abhīpsamānaḥ || [BhP 12.3.14-15] iti |</l></p>\n\n<p>tataḥ sāmānyato rasatvam uktvā viśeṣato'py āha amṛteti | amṛtaṃ tal-līlā-\n<l>rasaḥ | hari-līlā-kathā-vrātāmṛtānandita-sat-suram [BhP 12.13.11] iti dvādaśe</l>\n<l>śrī-bhāgavata-viśeṣaṇāt | līlā-kathā-rasa-niṣevaṇam [BhP 12.4.40] iti tasyaiva</l>\nrasatva-nirdeśāc ca | sat-suram iti santo'trātmārāmāḥ | itthaṃ satām [BhP\n10.12.11] ity ādivat | ta eva surāḥ | amṛta-mātra-svāditvāt | atra tv amṛta-\ndrava-padena līlā-rasasya sāra evocyate | tasmād evaṃ vyākhyeyam | yadyapi\nprīti-maya-rasa eva śreyān tathāpy asty atra vivekaḥ | rasānubhavino hy atra\ndvividhāḥ | pibatety upadeśyāḥ | svatas tad-anubhavino līlā-parikarāś ca |\ntatra līlā-rasānubhavino hy atra parikarā eva tasya sāram anubhavanti\nantaraṅgatvāt | pare tu yat kiñcid eva bahiraṅgatvāt | yadyapy evaṃ tathāpi\ntad-anubhava-mayaṃ rasa-sāraṃ svānubhava-mayena rasenaikatayā vibhāvya\npibata | yatas tādṛśatayā tādṛśa-śuka-mukhād galitaṃ pravāha-rūpeṇa\nvahantam ity arthaḥ |</p>\n\n<p>tad evaṃ bhagavat-prīteḥ parama-rasatvāpattiḥ śabdopāttaiva | anyatra ca\nsarva-vedānta-sāraṃ hi [BhP 12.13.15] ity ādau tad-rasāmṛta-tṛptasya ity ādi |\nevam evābhipretya bhāvukā ity atra rasa-viśeṣa-bhāvanā-caturā iti ṭīkā |\ntathā smaran mukundāṅghry-upagūhanaṃ punar vihātum icchen na rasa-\ngraho janaḥ [BhP 1.5.19] ity ādi |</p>\n\n<p>|| 1.1 || śrī-veda-vyāsaḥ || 110 ||</p>\n\n<p>[111]</p>\n\n<p>evaṃ vibhāvādi-saṃyogena bhagavat-prīti-mayo raso vyaktībhavati | tatra\nlaukika-nāṭya-rasa-vidām api pakṣa-catuṣkam | rasasya mukhyayā\nvṛttyānukārye prācīne nāyaka eva vṛttiḥ | naṭe tūpacārād ity ekaḥ pakṣaḥ |\npūrvatra laukikatvāt pārimityād bhayādi-sāntarāyatvāc cānukartari naṭa eva\ndvitīyaḥ | tasya śikṣā-mātreṇa śūnya-cittatayaiva tad-anukartṛtvāt\nsāmājikeṣv eveti tṛtīyaḥ | yadi ca dvitīye sacetas tvaṃ tadobhayatrāpi kathaṃ\nna syād iti caturtha iti | śrī-bhāgavatānāṃ tu sarvatraiva tat-prītimaya-rasa-\nsvīkāraḥ | laukikatvādi-hetor abhāvāt | tatrāpi viśeṣato'nukāryeṣu tat-\nparikareṣu yeṣāṃ nityam eva hṛdayam adhyārūḍhaḥ pūrṇo raso'nukartrādiṣu\nsañcarati | tatra bhagavat-prīter alaukikatvam aparimitatvaṃ ca svata eva\nsiddham | na tu laukika-raty-ādivat kāvya-k ptam | tac ca svarūpa-nirūpaṇe\nsthāpitam | bhayādy-anavacchedyatvaṃ śrī-prahlādādau śrī-vraja-devī-ādau\nca vyaktam | janmāntarāvyavacchedyatvaṃ śrī-vṛtra-gajendrādau dṛṣṭam |\n<l>śrī-bharatādau vā | kiṃ bahunā, (page 69) brahmānandādy-</l>\nanavacchedyatvam api śrī-śukādau prasiddham | evaṃ tat-kāraṇādeś\ncālaukikatvaṃ jñeyam | tatrālambana-kāraṇasya śrī-\nbhagavato'samordhvātiśayi-bhagavattvād eva siddham | tat-parikarasya ca tat-\ntulyatvād eva | tac ca śruti-purāṇādi-dundubhi-ghoṣitam |</p>\n\n<p>athoddīpana-kāraṇānāṃ tadīyānāṃ ca tadīyatvād eva | tac ca yathā darśitam\n- tasyāravinda-nayanasya [BhP 3.15.43] ity ādau cakāra teṣāṃ saṃkṣobham\nakṣara-juṣām atha citta-tanvoḥ iti, gopyas tapaḥ kim acaran [BhP 10.44.14] ity\nādi, kā stry aṅga [BhP 10.29.40] ity ādau yad go-dvija-druma-mṛgān pulakāny\nabibhrat iti, vividha-gopa-caraṇeṣu vidagdha [BhP 10.35.14] ity ādi |\nveṇuvādya-varṇane -</p>\n\n<p>savanaśas tad-upadhārya sureśāḥ\nśakra-śarva-parameṣṭhi-purogāḥ |\nkavaya ānata-kandhara-cittāḥ\n<l>kaśmalaṃ yayur aniścita-tattvāḥ || [BhP 10.35.15] iti |</l></p>\n\n<p>āgantukā api tac-chakty-upabṛṃhitatvena sādṛśyāt tat-sphūrtimayatvena\ncālaukikīṃ daśām āpnuvanti | yathoktaṃ -</p>\n\n<p>prāvṛṭ-śriyaṃ ca tāṃ vīkṣya sarva-kāla-sukhāvahām\n<l>bhagavān pūjayāṃ cakre ātma-śakty-upabṛṃhitām || [BhP 10.20.31]</l></p>\n\n<p>yathā meghādayaś ca, tathā kārya-rūpāḥ pulakādayo'py alaukikāḥ | ye khalu\naspandanaṃ gati-matāṃ pulakas tarūṇām [BhP 10.21.19] ity ādau tarv-ādiṣv\napy udbhavanto manuṣyeṣu svasyātyadbhutodayam eva jñāpayanti |</p>\n\n<p>evaṃ nirvedādyāḥ sahāyāś cālaukikā mantavyāḥ | yatra loka-vilakṣaṇa-\nvaicittya-vipralambhādi-hetava unmādādaya udāhariṣyante | kvacit tu\nsarveṣām api svata evālaukikatvam | śrī-brahma-saṃhitāyām -</p>\n\n<p>śriyaḥ kāntāḥ kāntaḥ parama-puruṣaḥ kalpa-taravo\ndrumā bhūmiś cintāmaṇi-gaṇa-mayi toyam amṛtam\nkathā gānaṃ nāṭyaṃ gamanam api vaṃśī priya-sakhi\ncid-ānandaṃ jyotiḥ param api tad āsvādyam api ca</p>\n\n<p>sa yatra kṣīrābdhiḥ sravati surabhībhyaś ca su-mahān\nnimeṣārdhākhyo vā vrajati na hi yatrāpi samayaḥ\nbhaje śvetadvīpaṃ tam aham iha golokam iti yaṃ\n<l>vidantas te santaḥ kṣiti-virala-cārāḥ katipaye || [BrahmaS 5.67-68] iti |</l></p>\n\n<p>gānaṃ nāṭyam iti tadvad rasādhāyakam ity arthaḥ |</p>\n\n<p>tad evam alaukikatvādinānukārye'pi rase rasatvāpādāna-śaktau satyāṃ prīti-\nkāraṇādayas te tadāpi vibhāvādyākhyāṃ bhajante | tathaiva hi teṣāṃ tat-tad-\nākhyā | yathoktaṃ -</p>\n\n<p>vibhāvanaṃ ratyāder viśeṣeṇāsvādāṅkura-yogyatānayanam | anubhāvanam\nevambhūtasya ratyādeḥ samanantaram eva rasādi-rūpatayā bhāvanam |\nsañcāraṇe tathābhūtasya tasyaiva samyak cāraṇam [Sāhitya-darpaṇam 3.13] iti |</p>\n\n<p>kiṃ ca svābhāvikālaukikatve sati yathā laukika-rasa-vidāṃ laukikebhyo'pi\nkāvya-saṃśrayād alaukika-śaktiṃ dadhānebhyo vibhāvādy-ākhyāprāpta-\nkāraṇādibhyaḥ śokādāv api sukham eva jāyate iti rasatvāpattis\ntathaivāsmābhir viyogādāv api mantavyam | tatra bahis tadīya-viyoga-maya-\nduḥkhe'pi paramānanda-ghanasya bhagavatas tad-bhāvasya ca hṛdi sphūrtir\nvidyata eva | paramānanda-ghanatvaṃ ca tayos tyaktum aśakyatvāt | tataḥ\nkṣudhāturāṇām atyuṣṇa-madhura-dugdhavan na tatra rasatva-vyāghātaḥ |\ntadā tad-bhāvasya paramānanda-rūpasyāpi viyoga-duḥkha-nimittatvaṃ\ncandrādīnāṃ tāpanatvam eva jñeyam |</p>\n\n<p>tathā tasya duḥkhasya ca bhāvānananda-janyatvād āyatyāṃ saṃyoga-sukha-\n(page 70)\npoṣakatvāc ca sukhāntaḥpāta eva | tathā tadīyasya karuṇasyāpi rasasya\nsarvajña-vacanādi-racita-prāpty-āśāmayatvāt saṃyogāvaśeṣatvāt tatra tathaiva\ngatiḥ siddhā |</p>\n\n<p>tad evam anukārye rasodayaḥ siddhaḥ | sa eva ca mukhyaḥ |\nśravaṇajānurāgād darśanajānurāgasya śreṣṭhatvāt -</p>\n\n<p>śruta-mātro 'pi yaḥ strīṇāṃ prasahyākarṣate manaḥ |\n<l>uru-gāyoru-gīto vā paśyantīnāṃ ca kiṃ punaḥ || [BhP 10.90.26] iti nyāyena |</l></p>\n\n<p>atas tava vikrīḍitaṃ brahman [BhP 11.6.44] ity ādikodbhava-vacana-mayaṃ\npadya-dvayaṃ cāhāryam |</p>\n\n<p>atha anukartāpy atra bhakta eva sammataḥ | anyeṣāṃ samyak tad-\nanukaraṇāsāmārthyāt | tatas tatrāpi tad-rasodayaḥ syād eva | kintu bhakter\nbhakti-viṣayako bhagavad-rasaḥ prāyo nodayate bhakti-virodhād eva | tato\nnānukriyate ca | tad-anubhavaś ca bhagavat-sambandhitvenaiva bhavati\nnātmīyatvena | sa ca bhakti-rasoddīpakatvenaiva caritārthatām āpadyate |\ntataḥ kvacic chruddha-bhaktānām api yadi tad-anubhāvānukaraṇaṃ syāt tadā\ntadīyatvenaiva tais tad bhāvyate na tu svīyatveneti samādheyam | yatra tu\nbhakta-virodhaḥ | yathā gadādi-tulya-bhāvānāṃ vasudevādau tatrodayate'pi |</p>\n\n<p>atha sāmājikā api bhaktā eveṣṭā iti | tatrāpi siddhiḥ | iti dṛśya-kāvyeṣu rasa-\nbhāvanā-vidhiḥ | śravya-kāvyeṣv api varṇanīya-varṇa-śrotṛ-bhedena\nyathāyathaṃ bodhavyaḥ | kiṃ cātra prāyas tat-tad-apekṣā raty-aṅkuravatām\neva | premādimatāṃ tu yathā-kathañcit smaraṇam api tatra hetuḥ yeṣāṃ\nṣaḍjādimaya-svara-mātram api tatra hetur bhavati | yathoktaṃ śrī-nāradam\nuddiśya ṣaṣṭhe -</p>\n\n<p>svara-brahmaṇi nirbhāta- hṛṣīkeśa-padāmbuje |\n<l>akhaṇḍaṃ cittam āveśya lokān anucaran muniḥ || [BhP 6.5.22] iti |</l></p>\n\n<p>tataḥ premādi-bhāva eva teṣu sarvāṃ sāmagrīm udbhāvayati | yathoktaṃ śrī-\nprahlādam uddiśya - kvacid rudati vaikuṇṭha-cintā-śavala-cetanaḥ [BhP\n7.4.36] ity ādinā -</p>\n\n<p>kvacid utpulakas tūṣṇīm āste saṃsparśa-nirvṛtaḥ |\n<l>aspanda-praṇayānanda- salilāmīlitekṣaṇaḥ || [BhP 7.4.41] ity antena |</l></p>\n\n<p>laukika-rasajñair api hīnāṅgatve'pi tat-tad-aṅga-samākṣepād rasa-niṣpattir\nabhimatā |</p>\n\n<p>kiṃ ca, bhagavat-prīti-rasikāḥ dvividhāḥ - tadīya-līlāntaḥ-pātinas tad-antaḥ-\npātitābhimāninaś ca | tatra pūrveṣāṃ prāktana-yuktyā svata eva siddho\nrasaḥ | uttareṣāṃ tu dvividhā gatiḥ | tat-tal-līlāntaḥ-pāti-sahita-bhagavac-\ncarita-śravaṇādinaikā | bhagavan-mādhuryādi-śravaṇādinā cānyā | tatra\npūrvatra yadi samāna-vāsanas tal-līlāntaḥ-pātī bhavet tadā svayaṃ sadṛśo\nbhāva eva tasya tal-līlāntaḥ-pāti-viśeṣasya vibhāvādikaṃ tādṛśatvābhimānini\nsādhāraṇī karoti | yathā -</p>\n\n<l>parasya na parasyeti mameti na mameti ca | (page 71)</l>\n<l>tad-āsvāde vibhāvādeḥ paricchedo na vidyate || [SāhD 3.12] iti |</l>\n\n<p>yadi tu vilakṣṇa-vāsanas tadā vibhāvānāṃ sañcāriṇām anubhāvānāṃ ca\nprāyaśa eva sādhāraṇyaṃ bhavati | tena tad-bhāva-viśeṣasyoddīpana-mātraṃ\nsyāt, na tu rasodbodhaḥ | yadi tu viruddha-vāsanaḥ syāt, yathā vatsalena\npreyasī, tadāpi tasya prīti-sāmānyasyaiva vātsalyādi-darśanenoddīpanaṃ\nbhavati | na bhāva-viśeṣasya | na ca rasodbodho jāyate |</p>\n\n<p>athottaratra śrī-bhagavan-mādhuryādi-śravaṇādau tal-līlāntaḥ-pātivat\nsvatantra eva rasodbodha iti | tad evaṃ bhagavat-prīte rasatvāpattau\nsiddhāyām evaṃ vibhāvyate | vibhāvādibhiḥ saṃvalitā tat-prītis tat-prītimayo\nrasa iti | tad uktaṃ -</p>\n\n<p>yathā khaṇḍa-maricādīnāṃ sammelanād apūrva eva kaścid āsvādaḥ\nprapānaka-rase jāyate, vibhāvādi-sammelanād ihāpi tathā [SāhD 3.15] iti |</p>\n\n<p>sa cāyaṃ raso bhagavan-mādhuryānukūlyānubhava-lakṣaṇāsvādenoddīpana-\nvibhāva-rūpeṇa svāṃśenāsvāda-rūpaḥ | bhagavad-ādi-lakṣaṇālambana-\nvibhāvādi-rūpeṇāsvādya-rūpaś ca | ata ubhayathā vyapadeśaḥ |\ntatra vibhāvā dvividhāḥ | ālambanam uddīpanaś ca | yathoktam agni-purāṇe\n</p>\n</div>\n<div>\n\n<lg>\n<l>vibhāvyate hi ratyādir yatra yena vibhāvyate |</l>\n<l>vibhāvo nāma sa dvedhālambanoddīpanātmakaḥ || [AP 339-35-36]</l>\n</lg>\n\n<p>ālambano dvividhaḥ | prīti-viṣayatvena svayaṃ bhagavān śrī-kṛṣṇaḥ | tat-\nprīty-ādhāratvena tat-priya-vargaś ca | ubhayatraiva yatreti saptamy-arthatva-\nvyāpteḥ |</p>\n\n<p>tatra śrī-kṛṣṇo yathā pūrvam udāhṛtaḥ yasyānanaṃ makara-kuṇḍalaṃ [BhP\n9.24.65] ity ādinā | gopyas tapaḥ kim acaran yad amuṣya rūpam [BhP 10.44.24]\nity ādinā ca | tasya tat-tan-mādhuryānabhivyaktāv api svabhāvata eva\npriyatamatvaṃ svayaṃ darśayati -</p>\n\n<lg>\n<l>prāṇa-buddhi-manaḥ-svātma-dāra-patya-dhanādayaḥ |</l>\n<l>yat-samparkāt priyā āsaṃs tataḥ ko nv aparaḥ priyaḥ || [BhP 10.23.27]</l>\n</lg>\n\n<p>svaḥ śuddho jīvaḥ | ātmā dehaḥ | yasya mama samparkāt\nparamparāsambandhāt | ahaṃ tāvat paramānanda-ghana-rūpa iti svataḥ\npriyaḥ | svasya mamāṃśatvād antaryāmī puruṣo'pi priyaḥ | tasya ca jīva-\nrūpo'ṃśa iti mat-sambandha-paramparayā priyaḥ | tad-adhyāsa-sambandha-\nparamparayā ca prāṇādayaḥ priyā ity arthaḥ | evaṃ vyaktīkṛta-rūpāntare'pi\nśrī-rāmeṇānubhūtam --</p>\n\n<p>kim etad adbhutam iva vāsudeve 'khilātmani |\n<l>vrajasya sātmanas tokeṣv apūrvaṃ prema vardhate || [BhP 10.13.36] iti |</l>\ntataḥ -\n<lg>\n<l>śyāmaṃ hiraṇya-paridhiṃ vana-mālya-barha-</l>\n<l>dhātu-pravāla-naṭa-veṣam anuvratāṃse |</l>\n<l>vinyasta-hastam itareṇa dhunānam abjaṃ</l>\n<l>karṇotpalālaka-kapola-mukhābja-hāsam || [BhP 10.23.22]</l>\n</lg></p>\n\n<p>ity etal-lakṣaṇeṣu mamāvirbhāveṣu yuṣmākaṃ prīty-utkarṣodayo nāpūrva\niti bhāvaḥ |</p>\n\n<p>|| 10.23 || śrī-bhagavān yajñapatnīḥ || 111 ||</p>\n\n<p>[112-114]</p>\n\n<l>tathā tat-priya-vargaś ca pūrvaṃ darśitaḥ | tulayāma lavenāpi [BhP 1.18.13] ity</l>\n<p>ādinā | asya bhagavad-viṣaya-prīty-ālambanatvam api yuktam | smaraṇādi-\npathaṃ gate hy asmiṃs tad-ādhārā sā prītir anubhūyate | ālambana-śabdaś ca\nviṣayādhārayor vartana iti | ataevoktaṃ -</p>\n\n<p>tat kathyatāṃ mahā-bhāga yadi kṛṣṇa-kathāśrayam |\n<l>athavāsya padāmbhoja- makaranda-lihāṃ satām || [BhP 1.16.6] iti |</l></p>\n\n<p>tad evam api yam āśritya śrī-bhagavati sa prīti-viśeṣaḥ pravartate sa\nevālambano jñeyaḥ | anye tūddīpanāḥ | athaivaṃ sa-vāsana-bhinna-vāsanaka-\ndvidha- (page 72) tat-priya-varga-viṣayā ca yā prītiḥ sāpi tat-prīty-\nādhāratvenaiva na tu sva-sambandhādinā | ataeva tat-priya-varge'pi sva-\nsambandha-hetukāṃ prītiṃ niṣidhya śrī-bhagavaty eva tām abhyarthya punas\ntat-priya-varge tad-ādhāratvenaiva prītim aṅgīkaroti #</p>\n\n<lg>\n<l>atha tatra niṣedhaḥ -</l>\n<l>atha viśveśa viśvātman viśva-mūrte svakeṣu me |</l>\n<l>sneha-pāśam imaṃ chindhi dṛḍhaṃ pāṇḍuṣu vṛṣṇiṣu || [BhP 1.8.41]</l>\n</lg>\n\n<lg>\n<l>atha abhyarthanā --</l>\n<l>tvayi me 'nanya-viṣayā matir madhu-pate 'sakṛt |</l>\n<l>ratim udvahatād addhā gaṅgevaugham udanvati || [BhP 1.8.42]</l>\n</lg>\n\n<p>atha aṅgīkāraḥ --\n<lg>\n<l>śrī-kṛṣṇa kṛṣṇa-sakha vṛṣṇy-ṛṣabhāvani-dhrug-</l>\n<l>rājanya-vaṃśa-dahanānapavarga-vīrya |</l>\n<l>govinda go-dvija-surārti-harāvatāra</l>\n<l>yogeśvarākhila-guro bhagavan namas te || [BhP 1.8.43]</l>\n</lg></p>\n\n<p>|| 1.8 || śrī-kuntī śrī-bhagavantam || 112-114 ||</p>\n\n<p>[115]</p>\n\n<p>evaṃ vṛknaḥ ity ādi-dvayaṃ śrīmad-uddhava-vākyam api saṅgamanīyam |\nyathā --</p>\n\n<lg>\n<l>vṛkṇaś ca me su-dṛṭhaḥ sneha-pāśo</l>\n<l>dāśārha-vṛṣṇy-andhaka-sātvateṣu |</l>\n<l>prasāritaḥ sṛṣṭi-vivṛddhaye tvayā</l>\n<l>sva-māyayā hy ātma-subodha-hetinā ||</l>\n</lg>\n\n<lg>\n<l>namo 'stu te mahā-yogin prapannam anuśādhi mām |</l>\n<l>yathā tvac-caraṇāmbhoje ratiḥ syād anapāyinī || [BhP 11.29.39-40]</l>\n</lg>\n\n<p>sṛṣṭi-vivṛddhaye tvayā svādhīnayā māyayā yo dehādi-sambandhajaḥ sneha-\npāśaḥ prasāritaḥ sa vṛkṇaś chinnaḥ | kena ? ātma-subodha-hetinā, tvadīya-\nprīty-utpādaka-śobhana-jñāna-lakṣaṇa-śastreṇa | adhunā tvat-\nsambandhenaiva sa bhātīty arthaḥ | ataevottara-padyam api tathaiva | iyaṃ\ncoktiḥ śrīmad-uddhavasya siddhatvān na sambahavatīti sva-vyājenānyān\nuddiśyaiveti jñeyam |</p>\n\n<p>atha śrī-kuntī-vākyasyānyāvatārikā, yathā gamane pāṇḍavānām akuśalaṃ\nagamane vṛṣṇīnām ity ubhayato vyākula-cittā satī [Vṛ here adds: teṣu sneha-\nnivṛttiḥ prārthayate atheti | evam apy ubhayeṣāṃ tādṛśa-tad-ekālambanatā-\ndarśanena teṣv adhika-bhagavat-prīty-ādhāratvaṃ svasyādhika-sneha-hetur\niti | End Vṛ addition] teṣu sneha-ccheda-vyājenobhayeṣām api tvad-aviccheda\neva kriyatām iti ca vyajyate | tataś cottaratra śrī-suta-vākye tāṃ bāḍham ity\nupāmantrye [BhP 1.8.45] ity atra bhagavad-abhyupagamo'pi sarvatraiva\nsaṅgacchate | tathāpy asya vṛkṇaś cety ādi-vākyasya saṅgamanārthaṃ tat-\ntathāvaatāritam |</p>\n\n<p>|| 11.29 || śrīmad-uddhavaḥ || 115 ||</p>\n\n<p>[116]</p>\n\n<p>evaṃ śrī-devakyāḥ ṣaḍ-garbhānayane tān prati yaḥ sneho dṛśyate sa khalu\nsvapīta-śeṣa-stanya-prasādena tad-uddharaṇārthaṃ śrī-bhagavataiva\nprapañcitaḥ | yathoktam-</p>\n\n<lg>\n<l>apāyayat stanaṃ prītā suta-sparśa-parisnutam |</l>\n<l>mohitā māyayā viṣṇor yayā sṛṣṭiḥ pravartate ||</l>\n</lg>\n\n<l>pītvāmṛtaṃ payas tasyāḥ pīta-śeṣaṃ gadā-bhṛtaḥ || [BhP 1.85.54-55] ity ādi |</l>\n\n<p>yayur vihāyasā dhāma [BhP 10.85.56] ity antam | tathāpi tan-māyā tat-\nsahodaratā-sphūrtim evāvalambya tāṃ mohitavatīti mantavyam |</p>\n\n<p>atha śrī-rukmiṇyā rukmiṇyāpi snehas tad-dainyādi-kautukaṃ didṛkṣuṇā śrī-\nbhagavataiva (page 73) vā tad-arthaṃ tal-līlā-śaktyaiva vā rakṣito'stīti\nlabhyate | sa ca bhakti-sphoraṇāṃśam evāvalambya, tasyā hy aiśvarya-jñāna-\nsaṃvalitatvād antaḥkaraṇam evaṃ jātam - ayaṃ parameśvaraḥ | ayaṃ tv\natinikṛṣṭaḥ | tasmād asminn ayaṃ viprakurvann api kiñcit kartum aśakta eva |\ntato'tidīno'yam iti tathā śrī-bhagavac-caraṇāśritāyā mama deha-\nsambandhavān iti, dīna-dayālor bhakta-sambandha-paramparā-\nmātreṇābhayadād asmāt tan nārhatīti | evaṃ hy aiśvarya-dṛṣṭyaiva tat-\nprārthanam yogeśvarāprameyātman [BhP 10.54.33] ity ādi |</p>\n\n<p>atha śrī-baladevasya sva-śiṣyībhūta-duryodhana-pakṣa-pāto'py evaṃ\nmantavyaḥ | kvacit tatra tat-kṣaya-karaḥ krodho'pi dṛśyate | yathā lakṣmaṇā-\nharaṇe | sarvam etat tu vaicitrī-poṣārthaṃ śrī-bhagaval-līlā-śaktyaiva\nprapañcyate ity uktam |</p>\n\n<p>atha uddīpanāḥ | yad-viśiṣṭatayā śrī-kṛṣṇa ālambanas ta eva bhāva-\nvibhāvana-hetutvena pṛthaṅ-nirdiṣṭā uddīpanāḥ kathyante | te ca tasya guṇa-\njāti-kriyā-dravya-kāla-rūpāḥ | guṇāś trividhāḥ kāya-vāṅ-mānasāśrayāḥ |\nsarva evaite na prākṛtā ity uktam --</p>\n\n<p>māṃ bhajanti guṇāḥ sarve nirguṇaṃ nirapekṣakam |\n<l>suhṛdaṃ priyam ātmānaṃ sāmyāsaṅgādayo 'guṇāḥ || [BhP 11.13.40] ity ādinā |</l></p>\n\n<lg>\n<l>tān eva śrī-kṛṣṇam ālambanī-kṛtya samuddiśya -</l>\n<l>satyaṃ śaucaṃ dayā kṣāntis tyāgaḥ santoṣa ārjavam |</l>\n<l>śamo damas tapaḥ sāmyaṃ titikṣoparatiḥ śrutam ||</l>\n</lg>\n\n<lg>\n<l>jñānaṃ viraktir aiśvaryaṃ śauryaṃ tejo balaṃ smṛtiḥ |</l>\n<l>svātantryaṃ kauśalaṃ kāntir dhairyaṃ mārdavam eva ca ||</l>\n</lg>\n\n<lg>\n<l>prāgalbhyaṃ praśrayaḥ śīlaṃ saha ojo balaṃ bhagaḥ |</l>\n<l>gāmbhīryaṃ sthairyam āstikyaṃ kīrtir māno 'nahaṅkṛtiḥ ||</l>\n</lg>\n\n<lg>\n<l>ete cānye ca bhagavan nityā yatra mahā-guṇāḥ |</l>\n<l>prārthyā mahattvam icchadbhir na viyanti sma karhicit || [BhP 1.16.28-31]</l>\n</lg>\n\n<p>satyaṃ yathārtha-bhāṣaṇam | śaucaṃ śuddhatvam | dayā para-duḥkhāsahanam\nanena śaraṇāgata-pālakatvam bhakta-suhṛttvaṃ ca | kṣāntiḥ krodhāpattau\ncitta-saṃyamaḥ | tyāgo vadānyatā | santoṣaḥ svatas tṛptiḥ | ārjavam avakratā |\nśamo mano-naiścalyam anena sudṛḍhatvaṃ ca | damo bāhyendriya-\nnaiścalyam | tapaḥ kṣatriyatvādi-līlāvatārānurūpaḥ sva-dharmaḥ | sāmyaṃ\nśatru-mitrādi-buddhy-abhāvaḥ | titikṣā svasmin parāparādha-sahanam |\nuparatir lābha-prāptāv audāsīnyam | śrutam śāstra-vicāraḥ |</p>\n\n<p>jñānaṃ pañca-vidham -- buddhimattvaṃ kṛtajñatvaṃ deśa-kāla-pātrajñatvaṃ\nsarvajñatvam ātmajñatvaṃ ca | viraktir asad-viṣaya-vaitṛṣṇyam | aiśvaryaṃ\nniyantṛtvam | śauryaṃ saṅgrāmotsāhaḥ | tejaḥ prabhāvaḥ | anena pratāpaś ca |\nsa ca prabhāva-vikhyātiḥ | balaṃ dakṣatvam | tac ca duṣkara-kṣipra-kāritvam |\ndhṛtir iti pāṭhe kṣobha-kāraṇe prāpte'vyākulatvam | smṛtiḥ\nkartavyārthānusandhānam | svātantryam aparādhīnatā |</p>\n\n<p>kauśalaṃ trividhaṃ - kriyā-nipuṇatā yugapad-bhūri-samādhāna-kāritā-\nlakṣaṇā cāturī kalā-vilāsa-vidvattā-lakṣaṇā vaidagdhī ca | kāntiḥ\nkamanīyatā | eṣā caturvidhā - avayavasya hastādy-aṅgādi-lakṣaṇasya varṇa-\nrasa-gandha-sparśa-śabdānām | tatra rasaś cādhāra-caraṇa-spṛṣṭa-vastu-\nniṣṭho jñeyaḥ | vayasaś ceti | etayā nārī-gaṇa-manohāritvam api | dhairyaṃ\navyākulatā | (page 74) mārdavam premārdra-cittatvam | anena prema-\nvaśyatvaṃ ca |</p>\n\n<p>prāgalbhyaṃ pratibhātiśayaḥ | anena vāvadūkatvaṃ ca | praśrayo vinayaḥ |\nanena hrīmattvam | yathā-yukta-sarva-māna-dātṛtvam | priyaṃvadatvaṃ ca |\nśīlaṃ su-svabhāvaḥ | anena sādhu-samāśrayatvaṃ ca | saho manaḥ-pāṭavam |\nojo jñānendriya-pāṭavam | balaṃ karmendriya-pāṭavam | bhagas trividhaḥ -\nbhogāspadatvaṃ sukhitvaṃ sarva-samṛddhimattvaṃ ca |\ngāmbhīryaṃ durvibodhāśayatvam | sthairyam acañcalatā | āstikyaṃ śāstra-\ncakṣuṣṭvam | kīrtiḥ sādguṇya-khyātiḥ | anena rakta-lokatvaṃ ca | mānaḥ\npūjyatvam | anahaṅkṛtis tathāpi garva-rahitatvam | ca-kārād brahmaṇyatvam |\nsarva-siddhi-niṣevitatvam | sac-cid-ānanda-ghana-vigrahatvādayo jñeyāḥ |\nmahattvam icchadbhiḥ prārthyā iti mahā-guṇā iti ca | varīyastvam api\nguṇāntaram | etena teṣāṃ guṇānāṃ anyatra svalpatvaṃ cañcalatvaṃ ca | tatraiva\npūrṇatvam avinaśvaratvaṃ coktam | ataeva śrī-sūta-vākyam -</p>\n\n<p>nityaṃ nirīkṣamāṇānāṃ yad api dvārakaukasām |\n<l>na vitṛpyanti hi dṛśaḥ śriyo dhāmāṅgam acyutam || [BhP 1.11.26] iti |</l></p>\n\n<p>tathā nityā iti na viyantīti sadā svarūpa-guṇāntaram | anye ca jīvālabhyā\nyathā tatrāvirbhāva-mātratve'pi satya-saṅkalpatvam |\nvaśīkṛtācintyamāyatvam | āvirbhāva-viśeṣatve'py akhaṇḍa-sattva-guṇasya\nkevala-svayam-avalambanatvam | jagat-pālakatvam | yathā tathā hatāri-svarga-\ndātṛtvam | ātmārāma-gaṇākarṣitvam | brahma-rudrādi-sevitatvam |\nparamācintya-śaktitvam | ānantyena nitya-nūtana-saundaryādy-\nāvirbhāvatvam | puruṣāvatāratve'pi māyā-niyantṛtvam | jagat-sṛṣṭy-ādi-\nkartṛtvam | guṇāvatārādi-bījatvam | ananta-brahmāṇḍāśraya-roma-\nvivaratvam | vāsudevatva-nārāyaṇatvādi-lakṣaṇa-bhagavattvāvirbhāve'pi\nsvarūpa-bhūta-paramācintyākhila-mahā-śaktimattvam | svayaṃ bhagaval-\nlakṣṇa-kṛṣṇatve tu hatāri-mukti-bhakti-dāyakatvam | svasyāpi vismāpaka-\nrūpādi-mādhuryavattvam | anindriyācetana-paryantāśeṣa-sukha-dātṛ-sva-\nsānnidhyatvam ity ādayaḥ |</p>\n\n<p>|| 1.16 || || śrī-pṛthivī dharmam || 116 ||</p>\n\n<p>[117]</p>\n\n<p>tad etad diṅ-mātra-darśanam | yata āha -- guṇātmanas te 'pi guṇān vimātuṃ\nhitāvatīrṇasya ka īśire 'sya [BhP 10.14.7] ity ādi | spaṣṭam |</p>\n\n<p>|| 10.14 || brahmā śrī-bhagavantam || 117 ||</p>\n\n<p>[118]</p>\n\n<p>te ca tasya guṇāḥ kecin mitho viruddhā api acintya-śaktitvenaikāśrayāḥ |\nśrutes tu śabda-mūlatvāt [Vs 2.1.27] iti nyāyena | mallānām aśaniḥ [BhP\n10.43.17] ity ādi-darśanāt | śiśor ano'lpaka-pravāla-mṛdv-aṅghri-hataṃ\nvyavartate [BhP 10.7.7] ity-ādeś ca | tatra kevala-kaumalya-guṇāviṣkāre sati\nkvacit pallava-talpeṣu niyuddha-śrama-karṣitaḥ [BhP 10.15.16] ity ādikam api\nyathārtham eva |</p>\n\n<p>evam eva śrīdāma-viprānīta-kadanna-bhojana-nivāraṇe lakṣmyā api\npravṛttiḥ | yathaiva tac-caritena vyaktam - bāla-vyajanam ādāya ratna-daṇḍaṃ\nsakhī-karāt [BhP 10.60.7] ity ādau | ataeva iti (page 75) muṣṭim [BhP 10.81.10]\nity ādau sā tat-parā ity uktam | atra ca etenaiva mad-aṃśa-leśa-rūpāyā\nvibhūter anugraha-bhājana-mayaṃ jāta iti kadanna-bhojanenālam iti bhāvaḥ |\nviruddhārtha-sad-bhāve'pi na tu doṣās tatra sambhāvyāḥ ayam ātmāpahata-\npāpmā [ChāU 8.15] iti śruteḥ | yathā coktaṃ kaurme -</p>\n\n<p>aiśvarya-yogād bhagavān viruddhārtho'bhidhiyate |\ntathāpi doṣāḥ parame naivāhāryāḥ samantataḥ || iti |</p>\n\n<p>tatas tad-guṇānām anyadīyānām iva doṣa-miśratvaṃ niṣedhati -</p>\n\n<p>tatas tato nūpura-valgu śiñjitair\nvisarpatī hema-lateva sā babhau |\n<lg>\n<l>vilokayantī niravadyam ātmanaḥ</l>\n<l>padaṃ dhruvaṃ cāvyabhicāri-sad-guṇam |</l>\n<l>gandharva-siddhāsura-yakṣa-cāraṇa-</l>\n<l>traipiṣṭapeyādiṣu nānvavindata || [BhP 8.8.19-20]</l>\n</lg>\nsā lakṣmīḥ | padam āśrayaṃ dhruvaṃ nityam | avyabhicāriṇo nityāḥ santaś\nca guṇā yasmin |\n[119]</p>\n\n<p>tad eva vyanakti tribhiḥ -\n<lg>\n<l>nūnaṃ tapo yasya na manyu-nirjayo</l>\n<l>jñānaṃ kvacit tac ca na saṅga-varjitam |</l>\n<l>kaścin mahāṃs tasya na kāma-nirjayaḥ</l>\n<l>sa īśvaraḥ kiṃ parato vyapāśrayaḥ ||</l>\n</lg></p>\n\n<lg>\n<l>dharmaḥ kvacit tatra na bhūta-sauhṛdaṃ</l>\n<l>tyāgaḥ kvacit tatra na mukti-kāraṇam |</l>\n<l>vīryaṃ na puṃso 'sty aja-vega-niṣkṛtaṃ</l>\n<l>na hi dvitīyo guṇa-saṅga-varjitaḥ ||</l>\n</lg>\n\n<lg>\n<l>kvacic cirāyur na hi śīla-maṅgalaṃ</l>\n<l>kvacit tad apy asti na vedyam āyuṣaḥ |</l>\n<l>yatrobhayaṃ kutra ca so 'py amaṅgalaḥ</l>\n<l>sumaṅgalaḥ kaśca na kāṅkṣate hi mām || [BhP 8.8.21-23]</l>\n</lg>\n\n<p>atra tapa-ādibhir api na sāmyaṃ vivakṣitam | asāmya-prasiddheḥ | yathoktaṃ\nime ca [BhP 1.16.30] ity ādau prārthyā mahattvam icchadbhir iti | [Vṛ.\nadditional reading: kintv anyadīya-tapa-ādi-leśānāṃ satām api\ndoṣāntaroparaktatvam ity evam atyantāsāmyam eva vivakṣitam | Vṛ. end]\nyasya durvāsa-ādeḥ | kvacid guru-śukrādau | kaścid brahma-somādiḥ | yaḥ\nparato vyapāśrayaḥ parāpekṣa indrādiḥ | sa kim īśvaraḥ | kvacit\nparaśurāmādi-tulye tadānīntane na bhūta-sauhṛdam | śivirāja-tulye na\nmukti-kāraṇaṃ tyāgaḥ | puṃsaḥ kārtavīryādi-tulyasya vīryam asti, kintv aja-\nvega-niṣkṛtaṃ kāla-vega-parihṛtaṃ na bhavati | yatas teṣāṃ tat-tad-guṇatvam\napi māyā-guṇa-kṛtam eva na tu tad-atīta-tat-tad-guṇatvam iti parāmṛśati |\nna hīti | hi yasmāt dvitīyaḥ śrī-mukundād anyaḥ | anena sanakādaya\nātmārāmā api parihṛtāḥ | teṣāṃ śama-damādi-guṇānāṃ māyikatvāt | tathā\nśivo'pi parihṛta śivaḥ śakti-yutaḥ śaśvat triliṅgo guṇa-saṃvṛtaḥ [BhP 10.88.3]\n<l>iti | harir hi nirguṇaḥ sākṣāt [BhP 10.88.5] ity ādy-ukteḥ |</l></p>\n\n<p>atha prakārāntareṇa śivaṃ parihartum upakramate | kvacin mārkaṇḍeyādau\ncirāyuś cira-jīvitā | śīla-maṅgala-śabdenātra bhoga ucyate | indriya-damana-\nśīlatvād iti ṭīkāyāṃ hetu-vinyāsāt | abhogino hy amaṅga-svabhāvatvena loke\nnāmāgrahaṇa-darśanāc ca | yad vā kvacin-maya-dānavādau cira-jīvitāsti |\nśīle svabhāve maṅgalaṃ māṅgalyaṃ nāstīty arthaḥ | asura-svabhāvatvād eva |\nbali-prabhṛtiṣu śīla-maṅgalam apy asti, kintv āyuṣo vedyaṃ vedanaṃ nāsti\n(page 76) maraṇāniścayāt | yatra śive maṅgalaḥ svabhāvo nityatvāc cāyuṣo\nvaidyatvaṃ cety ubhayam apy asti | so'py amaṅgalaḥ bahiḥ śmaśāna-vāsādy-\namaṅgala-ceṣṭitaḥ | śrī-mukundaṃ lakṣyīkṛtyāha kaś ca ko'pi tat-tad-\nguṇātikramyānanta-guṇatvāt tat-tad-doṣa-hīnatvāc ca sumaṅgalaḥ atiśayena\nsarveṣāṃ maṅgala-nidhāna-rūpaḥ | sa tu māṃ svarūpeṇa paramānanda-rūpāṃ\nśaktyā ca sarva-sampatti-dāyinīm api na hi kāṅkṣati | sa eva svarūpa-guṇa-\nsampattibhiḥ pūrṇa ity arthaḥ | atha ca prema-vaśo'sau premavatīṃ māṃ\nkathaṃ nākāṅkṣed ity abhipretya śleṣeṇa kaścana ko'pi sumaṅgalo'sau hi\nniścitaṃ māṃ kāṅkṣatīty api bhāvitam ||</p>\n\n<p>[120]</p>\n\n<p>idam atra tattvam | paramānanda-rūpe tasmin guṇādi-sampal-lakṣaṇānanta-\nśakti-vṛttikā svarūpa-śaktir dvidhā virājate | tad-antare'nabhivyakta-nija-\nmūrtitvena tad-bahir apy abhivyakta-lakṣmy-ākhya-mūrtitvena | iyaṃ ca mūrtir\nmatī satī sarva-guṇa-sampad-adhiṣṭhātrī bhavati | tataḥ svasmin\nparamānandatvasya sarva-guṇa-sampatteś ca svarūpa-siddha-parama-\npūrṇatvād ubhayathāpi na tāṃ pṛthag-bhūya sthitāṃ mūrtimatīm apekṣate |\nyathā khalv anyaḥ | kintu bhakta-vaśyatā-svabhāvena tāṃ premavatīm\napekṣata eveti prakaraṇaṃ nigamayati -</p>\n\n<lg>\n<l>evaṃ vimṛśyāvyabhicāri-sad-guṇair</l>\n<l>varaṃ nijaikāśrayatayāguṇāśrayam |</l>\n<l>vavre varaṃ sarva-guṇair apekṣitaṃ</l>\n<l>ramā mukundaṃ nirapekṣam īpsitam || [BhP 8.8.24]</l>\n</lg>\n\n<p>mukundaḥ varaṃ vavra ity anvayaḥ | taṃ viśinaṣṭi | avyabhicāribhiḥ sadbhir\nnirdoṣaiś ca guṇair varaṃ sarvottamam | nijaikāśrayatayā anya-\nnirapekṣatvenaiva ca guṇāśrayaṃ svarūpa-siddha-tat-tad-guṇam ity arthaḥ |\nataeva teṣāṃ guṇānāṃ prakṛti-sambandhitvam api khaṇḍitam | svataḥ\nparamānanda-ghana-rūpatvāt sarva-guṇair apekṣitaṃ svayaṃ nirapekṣam |\nataeva nijābhīpsitam iti |</p>\n\n<p>|| 8.8 || śrī-śukaḥ || 118-120 ||</p>\n\n<p>[121]</p>\n\n<p>atha pūrvokta-guṇa-virodhitvād doṣa-mātraṃ tasmin nāsty eva | tatra\nsāmānyaiśvarye dayā-viparītaṃ parama-samarthasya tasyābhakta-narakādi-\nsaṃsāra-duḥkhānuddhāritvaṃ prākṛta-duḥkhāspṛṣṭa-cittatvena paramātma-\nsandarbhādau parihṛtam asti | pāṇḍavādivat kvacit prākṛta-duḥkhābhāvāt\ntad-viyogād vā utthite bhakti-rasa-sañcāri-lakṣaṇa-bhakta-dainye'pi kadācit\ntat-prasāda-darśanābhāvaś ca, tena puṣṭena sañcāriṇā bhakti-rasa-\npoṣaṇārtha eva -- bhakti-yoga-vidhānārthaṃ kathaṃ paśyema hi striyaḥ [BhP\n1.8.20] iti tasyaiva mukhya-prayojanatvāt | brahman yam anugṛhṇāmi tad-viśo\nvidhunomy aham [BhP 8.22.24] iti | sudustarān naḥ svān pāhi [BhP 10.17.24]\nity ādau | na śakunmas tvac-caraṇaṃ santy uktam iti | vipadaḥ santu tāḥ\nśaśvat [BhP 1.8.25] iti | nāhaṃ tu sakhyo bhajato'pi [BhP 10.32.20] iti ca\ndainyena tat-poṣaṇa-śravaṇāt | etam eva śrīmad-vraja-bālānāṃ brahma-\ndvārā mohanam api vyākhyeyam | tasmin bahir mohe'pi teṣāṃ manasi\nbhojana-maṇḍalāvasthitam ātmānam anusandadhānānāṃ\nvatsānveṣaṇārthāgata-śrī-kṛṣṇa-pratyāgamana-bhāvanā sātatyena prema-\nrasa-poṣaṇāt | yathoktam -</p>\n\n<p>ūcuś ca suhṛdaḥ kṛṣṇaṃ svāgataṃ te'tiraṃhasā |\n<l>naiko'py abhojka-bala ehītaḥ sādhu bhujyatām || [BhP 10.14.45] iti |</l>\nyajña-patnīnām asvīkāras tāsāṃ brāhmaṇītvāt tādṛśa-līlāyāṃ sarveṣām\n(page 77) anabhirūceḥ bhajate tādṛśīḥ krīḍā yāḥ śrutvā tat-paro bhavet\n[BhP 10.33.36] iti nyāyāt |</p>\n\n<lg>\n<l>naitat pūrvaiḥ kṛtaṃ tvad ye na kariṣyanti cāpare |</l>\n<l>yas tvaṃ duhitaraṃ gaccher anigṛhyāṅgajaṃ prabhuḥ || [BhP 3.12.30]</l>\n</lg>\n\n<p>tejīyasām api hy etan na suślokyaṃ jagad-guro ity atra tejīyasām api tad-\nanucintatā śrūyate iti | evam evāha -</p>\n\n<lg>\n<l>na prītaye 'nurāgāya hy angasango nṛṇām iha |</l>\n<l>tan mano mayi yuñjānā acirān mām avāpysyatha || [BhP 10.23.32]</l>\n</lg>\n\n<p>iha brāhmaṇa-janmani bhavatīnām aṅga-saṅgaḥ sākṣān mat-paricaryā-\nrūpo'rtho nṛṇām etac-carita-draṣṭṛ-śrotṝṇāṃ prītaye ruci-mātrāya na\nbhaviṣyati, kim uta nānurāgāyeti | tat tasmād acirād anantara-janmani iti |</p>\n\n<p>|| 10.23 || śrī-bhagavān yajñapatnīḥ || 121 ||</p>\n\n<p>[122]</p>\n\n<p>anena kvacit bhakta-suhṛttva-vaiparītyābhāso'pi vyākhyātaḥ | kiṃ ca bhaktā\ndvi-vidhāḥ dūrasthāḥ parikarāś ca | tatra dūrastha-bhaktārthaṃ kvacid\nbhakta-suhṛttva-lakṣaṇena parama-prabalena guṇena brahmaṇyatvādy-\nāvaraṇam api prāyo dṛśyate śrīmad-ambarīṣa-caritādau | parkarārthaṃ tu\nna dṛśyate śrī-jaya-vijaya-śāpādau | skānda-dvārakā-māhātmya-gata-\ndurvāsaso durvṛtta-viśeṣe ca ubhayam api tatra tatra suhṛttvasyaiva cihnam |\ntathaiva hi pūrvatrātmīyatvam uttaratra cātmaikatvaṃ prasidhyati | tathoktaṃ\nahaṃ bhakta-parādhīnaḥ [BhP 9.4.63] ity ādinā | tad dhi hy ātma-kṛtaṃ manye\nyat sva-pumbhir asat-kṛtā [BhP 3.16.4] ity ādinā ca |</p>\n\n<p>tad evaṃ bhakta-mahattva-mātrasya tādṛśatve sthite premārdratvaṃ tad-\nvaśyatvaṃ ca sutarām eva sarvācchādakam | tac ca premṇaḥ svarūpa-nirūpaṇe\ndarśitam | ataeva sarvoddīpana-guṇa-mukhyatvena tatra tatra sa-camatkāram\nanusmṛtam | tatrodbhāsvarākhyenānubhāvena vyañjitaṃ tasya premārdratvaṃ,\nyathā --</p>\n\n<lg>\n<l>bhagavān atha viśvātmā pṛthunopahṛtārhaṇaḥ |</l>\n<l>samujjihānayā bhaktyā gṛhīta-caraṇāmbujaḥ ||</l>\n</lg>\n\n<lg>\n<l>prasthānābhimukho 'py enam anugraha-vilambitaḥ |</l>\n<l>paśyan padma-palāśākṣo na pratasthe suhṛt satām || [BhP 4.20.19-20]</l>\n</lg>\n\n<p>sa ādirājo racitāñjalir hariṃ vilokituṃ nāśakad aśru-locanaḥ ity ādi |\nspaṣṭam |</p>\n\n<p>|| 4.20 || śrī-śukaḥ || 122 ||</p>\n\n<p>[123]\natha sāttvikenāpi vyañjitaṃ yathā | tatra bhakty-ārdratvam āha -</p>\n\n<lg>\n<l>yasmin bhagavato netrān nyapatann aśru-bindavaḥ |</l>\n<l>kṛpayā samparītasya prapanne 'rpitayā bhṛśam ||</l>\n</lg>\n\n<p>tad vai bindusaro nāma [BhP 3.21.38-39] ity ādi |</p>\n\n<p>bhagavataḥ śrī-śubalākhyasya | prapanne bhakte śrī-kardamākhye ||</p>\n\n<p>|| 3.12 || śrī-maitreyaḥ ||123||</p>\n\n<p>[124]</p>\n\n<p>vātsalyārdratvam āha-</p>\n\n<lg>\n<l>kṛṣṇa-rāmau pariṣvajya pitarāv abhivādya ca |</l>\n<l>na kiñcanocatuḥ premṇā sāśru-kaṇṭhau kurūdvaha || [BhP 10.82.33]</l>\n</lg>\n\n<p>pitarau kurukṣetra-militau śrī-yaśodānandākhyau mātā-pitarau |</p>\n\n<p>|| 10.82 || śrī-śukaḥ || 124 ||</p>\n\n<p>(page 78)\n[125]</p>\n\n<p>maitryārdratvam āha-</p>\n\n<lg>\n<l>taṃ vilokyācyuto dūrāt priyā-paryaṅkam āsthitaḥ |</l>\n<l>sahasotthāya cābhyetya dorbhyāṃ paryagrahīn mudā ||</l>\n</lg>\n\n<lg>\n<l>sakhyuḥ priyasya viprarṣer aṅga-saṅgāti-nirvṛtaḥ |</l>\n<l>prīto vyamuñcad ab-bindūn netrābhyāṃ puṣkarekṣaṇaḥ || [BhP 10.80.18-19]</l>\n</lg>\n\n<p>taṃ śrīdāma-vipram ||</p>\n\n<p>|| 10.80 || śrī-śukaḥ || 125 ||</p>\n\n<p>[126]</p>\n\n<p>kāntābhāvārdratvam āha-</p>\n\n<lg>\n<l>tāsām ativihāreṇa śrāntānāṃ vadanāni saḥ |</l>\n<l>prāmṛjat karuṇaḥ premṇā śantamenāṅga pāṇinā || [BhP 10.33.21]</l>\n</lg>\n\n<p>tāsāṃ śrī-gopīnām | premṇā karuṇaḥ sāśru-ṇetra ity arthaḥ | sāttvikāntaraṃ\ncoktaṃ vaiṣṇave -</p>\n\n<lg>\n<l>gopī-kapola-saṃśleṣam abhipatya harer bhujau |</l>\n<l>pulakodgama-śasyāya svedāmbu-ghanatāṃ gatau || [ViP 5.13.55]</l>\n</lg>\n\n<p>|| 10.33 || śrī-śukaḥ || 126 ||</p>\n\n<p>[127]</p>\n\n<p>atha prema-vaśyatvaṃ, yathā tatra śrī-bhakti-vaśyatvam āha gadyena-- yasya\nbhagavān svayam akhila-jagad-gurur nārāyaṇo dvāri gadā-pāṇir avatiṣṭhate\nnija-janānukampita-hṛdayaḥ [BhP 5.24.27] iti | yasya śrī-baleḥ |</p>\n\n<p>|| 5.24 || śrī-śukaḥ || 127 ||</p>\n\n<p>[128]</p>\n\n<p>vātsalya-vaśyatvam āha-</p>\n\n<p>gopībhiḥ stobhito 'nṛtyad bhagavān bālavat kvacit |\n<l>udgāyati kvacin mugdhas tad-vaśo dāru-yantravat || [BhP 10.11.7] ity ādi |</l></p>\n\n<p>spaṣṭam |</p>\n\n<p>|| 10.11 || śrī-śukaḥ || 128 ||</p>\n\n<p>[129]</p>\n\n<p>maitrī-vaśyatvam āha-</p>\n\n<lg>\n<l>sārathya-pāraṣada-sevana-sakhya-dautya-</l>\n<l>vīrāsanānugamana-stavana-praṇāmān |</l>\n<l>snigdheṣu pāṇḍuṣu jagat-praṇatiṃ ca viṣṇor</l>\n<l>bhaktiṃ karoti nṛ-patiś caraṇāravinde || [BhP 1.16.18]</l>\n</lg>\n\n<p>snigdheṣu pāṇḍuṣu viṣṇor yāni sārathyādīni karmāṇi tāni śṛṇvaṃs tathā\nviṣṇor jagat-kartṛkāṃ praṇatiṃ ca śṛṇvan nṛpatiḥ parīkṣid viṣṇoś\ncaraṇāravinde bhaktiṃ karoti | pāraṣadaṃ pārṣadatvaṃ sabhā-patitvam |\nsevanaṃ cittānuvṛttiḥ | vīrāsanaṃ rātrau khaḍga-hastasya tiṣṭhato jāgaraṇam |</p>\n\n<p>|| 1.16 || śrī-sūtaḥ || 129 ||</p>\n\n<p>[130]</p>\n\n<p>kānta-bhāva-vaśyatvam āha-</p>\n\n<lg>\n<l>na pāraye 'haṃ niravadya-saṃyujāṃ</l>\n<l>sva-sādhu-kṛtyaṃ vibudhāyuṣāpi vaḥ |</l>\n<l>yām ābhajan durjara-geha-śṛṅkhalāḥ</l>\n<l>saṃvṛścya tad vaḥ pratiyātu sādhunā || [BhP 10.32.22]</l>\n</lg>\n\n<p>niravadyā parama-śuddha-bhāva-viśeṣa-mātreṇa pravṛttatvāt parama-śuddhā\nsaṃyuk-saṃyoge yāsāṃ tāsāṃ vaḥ sva-sādhu-kṛtyaṃ tad-anurūpa-madīya-\nparama-sukhada-sevāṃ na pāraye | na pratyupakāreṇānukartuṃ śaknomīty\narthaḥ | kenāpi na pāraye | vigato budho gaṇanā-vijño yasmāt tena svabhāva-\nnityenāpy āyuṣety arthaḥ | tāsām anurāgasya sādhiṣṭhatvaṃ loka-\ndharmātikrāntatvād āha yā iti | tasmād vaḥ sādhunā sauśīlyenaiva tat\npratiyātu pratyupakṛtaṃ bhavatu | ahaṃ tu bhavatīnāṃ ṛṇī eveti bhāvaḥ |</p>\n\n<p>|| 10.32 || śrī-śukaḥ || 130 ||</p>\n\n<p>[131]</p>\n\n<p>tad evaṃ tasya premārdratvādike sthite tad-ādikasya tasmin parama-sādhu-\ngaṇe ca parama-hṛdya-sukhadatvāt tad-dhetukaṃ kādācitkaṃ satyādi-\nvaiparītyam api parama-guṇa-śiromaṇi-śobhāṃ bhajate | tatra satya-virodhy\napi guṇo yathā-</p>\n\n<p>sva-nigamam apahāya mat-pratijñām\n<l>ṛtam adhikartum avapluto rathasthaḥ || [BhP 1.9.37]</l></p>\n\n<p>spaṣṭam |</p>\n\n<p>|| 1.9 || śrī-bhīṣmaḥ || 131 ||</p>\n\n<p>(page 79)\n[132]</p>\n\n<p>śauca-virodhī yathā -- aṃsa-nyasta-viṣāṇo 'sṛṅ- mada-bindubhir aṅkitaḥ [BhP\n10.43.15] ity ādi | spaṣṭam ||</p>\n\n<p>|| 10.43 || śrī-śukaḥ || 132 ||</p>\n\n<p>[133]</p>\n\n<p>kṣānti-virodhī ca, yathā yas tān dveṣṭi sa māṃ dveṣṭi yas tān anu sa mām\nanu ity-ādi-mahābhārata-stha-śrī-bhagavad-vākyāt | yathā dhanaṃ harata\ngopānām [BhP 10.44.32] ity ādy-anantaram evaṃ vikatthamāne vai kaṃse\nprakupito 'vyayaḥ [BhP 10.44.34] | spaṣṭam |</p>\n\n<p>|| 10.44 || śrī-śukaḥ || 133 ||</p>\n\n<p>[134]</p>\n\n<p>santoṣa-virodhī ca api me pūrṇa-kāmasya ity ādeḥ bhakti-sudhodaya-stha-\nbhagavad-vākyāt [14.28] | yathā-</p>\n\n<p>tam aṅkam ārūḍham apāyayat stanaṃ\nsneha-snutaṃ sa-smitam īkṣatī mukham |\natṛptam utsṛjya [BhP 10.9.5] ity ādi |</p>\n\n<p>evaṃ jaghāsa haiyaṅgavam antaraṃ gataḥ [BhP 10.96] ity ādau raho'pi tat-tal-\nlīlāveśaḥ |</p>\n\n<p>|| 10.9 || śrī-śukaḥ || 134 ||</p>\n\n<p>[135]</p>\n\n<p>evaṃ bāli-prabhṛtāvārjavādi-guṇa-virodhī ca sugrīva-hanumad-ādi-\npakṣapāta-mayo jñeyaḥ | sarva-śubhaṅkaratvaṃ ca krodho'pi devasya vareṇa\ntulyaḥ iti nyāyena siddham |</p>\n\n<p>atha śama-virodhī kāmaś ca tasya preṣṭha-jana-viśeṣa-rūpāsu tāsu prema-\nviśeṣa-rūpa eva | tathā hi -</p>\n\n<lg>\n<l>sa eṣa nara-loke 'sminn avatīrṇaḥ sva-māyayā |</l>\n<l>reme strī-ratna-kūṭastho bhagavān prākṛto yathā || [BhP 1.11.36]</l>\n</lg>\n\n<p>sveṣu nija-janeṣu yā māyā kṛpā tat-sukha-cikīrṣā-maya-premā tayā\nloke'vatīrṇa iti tasyā eva sarvāvatāra-prayojana-nimittatvāt strī-ratna-\nkūṭastho'pi tādṛśa-ramaṇa-vaśa-kāri-prema-viśeṣa-rūpayā tayaiva reme, na\ntu prasiddha-kāmenety arthaḥ | atra ratna-padena tāsām api tad-yogyatvaṃ\nbodhayitvā tādṛśa-prema-viśeṣa-mayatvaṃ bodhitam | evaṃ bhāva-\nvailakṣaṇye'pi kriyayā sāmyam ity āha prākṛto yathā iti | atra śrī-\nbhagavato'py aprākṛtatvaṃ darśayitvā tadvat kāma-viṣayatvaṃ nirākṛtam |</p>\n\n<p>[136]</p>\n\n<p>atha punar api tādṛśa-premavatīṣu tāsv api prākṛta-kāmādhikāro nāstīti\ndarśanena tasyāpi kāmuka-vailakṣaṇyena tad eva sthāpayati --</p>\n\n<p>uddāma-bhāva-piśunāmala-valgu-hāsa-\n<lg>\n<l>vrīḍāvaloka-nihato madano 'pi yāsām</l>\n<l>sammuhya cāpam ajahāt pramadottamās tā;</l>\n<l>yasyendriyaṃ vimathituṃ kuhakair na śekuḥ || [BhP 1.11.37]</l>\n</lg>\nmadanaḥ prākṛtaḥ kāmaḥ | udbhaṭa-bhāva-sūcaka-nirmala-manoharābhyāṃ\nhāsa-vrīḍāvalokābhyāṃ nihatas tan-mahima-darśanena svayam\nevoktārthīkṛta-svāstrādi-balo'bhūta | ataeva saṃmuhya cāpam ajahāt bhrū-\npallavaṃ dhanur apāṅga-taraṅgitāni bāṇā ity-ādivat | tatra nijāstra-prayogaṃ\nna kuruta evety arthaḥ | tathābhūtā api pramadottamāḥ pramadena prakṛṣṭa-\npremānanda-viśeṣeṇa paramotkṛṣṭās tāḥ sva-vṛnda eva yāḥ svato'py\nutkṛṣṭa-premavatyas tāsāṃ sāmyecchayā kuhakais tādṛśa-premābhāvena\nkapaṭāṃśa-prayuktaḥ sadbhiḥ kapaṭādibhir yasyendriyaṃ vimathituṃ (page\n80) tadvad viśeṣeṇa mathituṃ na śekuḥ kintu sva-premānurūpam eva śekur\niti | tasmāt prema-mātrotthāyit-vikāratvāt tasya kāmuka-vailakṣaṇyam iti\nbhāvaḥ |</p>\n\n<p>[137]\ntasmād etat tattvam avijñāyaiva --</p>\n\n<lg>\n<l>tam ayaṃ manyate loko hy asaṅgam api saṅginam |</l>\n<l>ātmaupamyena manujaṃ vyāpṛṇvānaṃ yato 'budhaḥ || [BhP 1.11.38]</l>\n</lg>\n\n<p>ayaṃ sādhāraṇo lokaḥ asaktam api prākṛta-guṇeṣv anāsaktam api | yataḥ\nātmaupamyena manujaṃ vyāpṛṇvānaṃ kāmādi-vyāpāra-yuktaṃ manyate |\nyathā ātmanaḥ prākṛta-manuṣyatvādi tathaiva manyata ity arthaḥ |\nataevābudhaḥ evāsau loka iti |</p>\n\n<p>[138]</p>\n\n<p>prākṛta-guṇeṣv asaktatve hetuḥ -</p>\n\n<lg>\n<l>etad īśanam īśasya prakṛti-stho 'pi tad-guṇaiḥ |</l>\n<l>na yujyate sadātma-sthair yathā buddhis tad-āśrayā || [BhP 1.11.39]</l>\n</lg>\n\n<p>avatārādau prakṛti-guṇa-maye prapañce tiṣṭhann api sadaiva tad-guṇair na\nyujyate iti yad etad īśasyeśanam aiśvaryam | tatra vyatireke dṛṣṭāntaḥ,\nyatheti | evam evoktaṃ śrīmad-uddhavena tṛtīye --</p>\n\n<lg>\n<l>bhagavān api viśvātmā loka-veda-pathānugaḥ |</l>\n<l>kāmān siṣeve dvārvatyām asaktaḥ sāṅkhyam āsthitaḥ || [BhP 3.3.19]</l>\n</lg>\n\n<p>[139]</p>\n\n<p>nanu tādṛśam aiśvaryaṃ tasya tāḥ kiṃ jānanti | yadi jānanti tadā raho-līlāyāṃ\ntruṭyaty eva tādṛśa-premety āśaṅkyāha -</p>\n\n<lg>\n<l>taṃ menire 'balā mūḍhāḥ straiṇaṃ cānuvrataṃ rahaḥ |</l>\n<l>apramāṇa-vido bhartur īśvaraṃ matayo yathā || [BhP 1.11.40]</l>\n</lg>\n\n<p>īśvaram api taṃ raha ekānta-līlāyāṃ mauḍhyāt tādṛśa-prema-mohād bhartur\napramāṇa-vidas tādṛśaiśvaryaa-jñāna-rahitāḥ straiṇam ātma-vaśyam\nanuvratam anusṛtaṃ ca menire | tac ca nāyuktam ity āha, yathā tāsāṃ matayaḥ\nprema-vāsanās tathaiva sa iti ye yathā mām [Gītā 4.11] ity ādeḥ |\nsvecchāmayasya [BhP 10.14.2] ity ādeś ca prāmāṇyād iti bhāvaḥ |</p>\n\n<p>|| 1.11 || śrī-sūtaḥ || 135-139 ||</p>\n\n<p>[140]</p>\n\n<p>tathā cānyatra -</p>\n\n<lg>\n<l>gṛhād anapagaṃ vīkṣya rāja-putryo 'cyutaṃ sthitam |</l>\n<l>preṣṭhaṃ nyamaṃsata svaṃ svaṃ na tat-tattva-vidaḥ striyaḥ || [BhP 10.61.2]</l>\n</lg>\n\n<p>ātmānaṃ pratyekam eva preṣṭhaṃ sarvataḥ priyatamam amaṃstety arthaḥ |\nataevātattva-vidaḥ | ūrdhvordhva-preyasī-sad-bhāvāt |</p>\n\n<p>[141]</p>\n\n<p>nanv ātmārāmasya kathaṃ patnīṣu prema, ucyate | tāsu ramaṇatvenaiva\nlokavan na tasya prema, kintu śuddha-prema-sambandhenaiva | tathā hi -</p>\n\n<lg>\n<l>cārv-abja-kośa-vadanāyata-bāhu-netra-</l>\n<l>sa-prema-hāsa-rasa-vīkṣita-valgu-jalpaiḥ |</l>\n<l>sammohitā bhagavato na mano vijetuṃ</l>\n<l>svair vibhramaiḥ samaśakan vanitā vibhūmnaḥ || [BhP 10.61.3]</l>\n</lg>\n\n<p>atra sa-premeti tāsu śrī-kṛṣṇa-prema darśitam | ataeva vanitā-śabda-\nprayogaḥ | vanitā-janitātyarthānurāgāyāṃ ca yoṣiti iti nānārtha-vargāt | tena\ntasmin tāsāṃ ca (page 81) prema darśitam | atas tat-prema-mātra-vijitaṃ yad\nbhagavato manas tat tu svaiḥ kevala-strī-jātīyair vibhramair vijetuṃ na śekur\nity arthaḥ |</p>\n\n<p>[142]</p>\n\n<p>strī-jātīya-vibhramānuvāda-pūrvakaṃ pūrvārtham eva viśadayati ---</p>\n\n<lg>\n<l>smāyāvaloka-lava-darśita-bhāva-hāri-</l>\n<l>bhrū-maṇḍala-prahita-saurata-mantra-śauṇḍaiḥ |</l>\n<l>patnyas tu ṣoḍaśa-sahasram anaṅga-bāṇair</l>\n<l>yasyendriyaṃ vimathituṃ karaṇair na śekuḥ || [BhP 10.61.4]</l>\n</lg>\n\n<p>svayam evānaṅga-bāṇa-rūpaiḥ karaṇair bhāva-hāvādibhir na śekuḥ | tāni\nviśinaṣṭi smāyeti | smāyaḥ smitam | bhāvo'bhiprāyaḥ | tādṛśa-bhrū-\nmaṇḍalaiḥ prahitā vikṣiptāś ca te saurata-mantraiḥ surata-rūpārtha-sādhaka-\nmantraiḥ śauṇḍāḥ pragalbhāś ca te tādṛśaiḥ ||</p>\n\n<p>|| 10.61 || śrī-śukaḥ || 141-142 ||</p>\n\n<p>[143]</p>\n\n<p>atha śrī-raghunātha-carite strī-saṅgināṃ gatim iti prathayaṃś cacāra [BhP\n9.10.11] ity ādika-vākyeṣv antas tat-prema-vaśa eva strī-saṅgināṃ kāmināṃ\ngatiṃ prathayan kriyā-sāmyena bahir vikhyāpayan ity evābhiprāyaḥ | uktaṃ\nca tad-adhyāyānte-</p>\n\n<p>premṇānuvṛttyā śīlena praśrayāvanatā satī |\n<l>bhiyā hriyā ca bhāva-jñā bhartuḥ sītāharan manaḥ || [BhP 9.10.56] iti |</l></p>\n\n<lg>\n<l>tad-anantarādhyāye'pi---</l>\n<l>tac chrutvā bhagavān rāmo rundhann api dhiyā śucaḥ |</l>\n<l>smaraṃs tasyā guṇāṃs tāṃs tān nāśaknod roddhum īśvaraḥ || [BhP 9.11.16]</l>\n</lg>\n<p>ity anenāntas-tat-prema-vaśatāṃ bhakti-viśeṣa-saukhyāya vyajya bahiḥ\nkāmuka-kriyā-sāmya-darśanayā sādhāraṇa-jana-vairāgya-jananāyoktam-</p>\n\n<l>strī-puṃ-prasaṅga etādṛk sarvatra trāsam-āvahaḥ | [BhP 9.11.17] ity ādi |</l>\n\n<p>yuktaṃ cobhaya-vidhatvaṃ bhagavac-caritasya caturasra-hitatvāt | tasmāt tat-\nkāmasya preyasī-viṣayaka-prīti-viśeṣa-mātra-śarīratvam | ato na doṣaś ca |\ntan-mātra-śarīratvenaivaṃ viśiṣyoktam - reme ramābhir nija-kāma-samplutaḥ\n[BhP 10.59.43] iti sa satya-kāmo'nuratābalā-gaṇaḥ [BhP 10.33.25] iti |</p>\n\n<p>atha sāmyam api bhaktād anyatraiva |</p>\n\n<p>samo 'haṃ sarvabhūteṣu na me dveṣyo 'sti na priyaḥ |\n<l>ye bhajanti tu māṃ bhaktyā mayi te teṣu cāpy aham || [Gītā 9.29] ity ādeḥ |</l></p>\n\n<p>atha bhakta-prema-viśeṣa-maya-nara-līlāveśa-maye kvacit tat-prakāśa-viśeṣe\nkadācit sarvajñatvādi-virodhi-mohādiko'pi dṛśyate | so'pi guṇa eva | tādṛśa-\nmohādikasya tal-līlā-mādhurya-vāhitvena viduṣām api prīti-sukhadatvāt na\ntu doṣaḥ | svecchayāṅgīkṛtatvāt | ataevāha --</p>\n\n<p>rakṣo viditvākhila-bhūta-hṛt-sthitaḥ\n<l>svānāṃ niroddhuṃ bhagavān mano dadhe || [BhP 10.12.25]</l></p>\n\n<p>tāvat praviṣṭās tv asurodarāntaraṃ\n<l>paraṃ na gīrṇāḥ śiśavaḥ sa-vatsāḥ || [BhP 10.12.26] iti |</l></p>\n\n<p>tathā tato vatsān adṛṣṭvaitya [BhP 10.13.16] ity ādi |</p>\n\n<p>|| 10.12 || śrī-śukaḥ || 143 ||</p>\n\n<p>[144]</p>\n\n<p>yadā ca tasya svecchā na bhavati pratikulair mohādinā yojayitum iṣyate ca\nsaḥ | tadā sarvathā tena na yujyate eva | yathā śālva-māyayā tasya\nmohābhāvaṃ sthāpayann āha-evaṃ vadanti rājarṣe ṛṣayaḥ kecanānvitāḥ [BhP\n10.77.30] ity ādau |</p>\n\n<p>kva śoka-mohau sneho vā bhayaṃ vā ye 'jña-sambhavāḥ |\n<l>kva cākhaṇḍita-vijñāna- jñānaiśvaryas tv akhaṇḍitaḥ || [BhP 10.77.33] ity ādi |</l></p>\n\n<p>pūrvokta-rītyaivoktaṃ ye tv ajña-sambhavāḥ paramāyādi-pāravaśya-mātra-\nkṛtāḥ śokādayas te kveti |</p>\n\n<p>|| 10.77 || śrī-śukaḥ || 144 ||</p>\n\n<p>(page 82)\n [145]\nbhakta-prema-pārāvaśya-sambandhena tu śokādayo'pi varṇitā eva - śrutvā\ntāṃ bhagavān rāmaḥ [BhP 9.11.16] ity ādau śrī-rāma-carite | sakhyuḥ priyasya\nviprarṣeḥ [BhP 10.80.19] ity ādau śrī-dāmādi-vipra-carite | tathāha-</p>\n\n<lg>\n<l>gopy ādade tvayi kṛtāgasi dāma tāvad</l>\n<l>yā te daśāśru-kalilāñjana-sambhramākṣam |</l>\n<l>vaktraṃ ninīya bhaya-bhāvanayā sthitasya</l>\n<l>sā māṃ vimohayati bhīr api yad bibheti || [BhP 1.8.31]</l>\n</lg>\n\n<p>tatra bhīr api yad bibheti ity uktyā tasya aiśvarya-jñānaṃ vyaktam | tato yadi\nsā bhīḥ satyā na bhavati tadā tasyā moho'pi na sambhaved iti gamyate |\nsphuṭam eva cāntarbhayam uktaṃ bhaya-bhāvanayā sthitasyeti |</p>\n\n<p>|| 1.8 || śrī-kuntī śrī-bhagavantam || 145 ||</p>\n\n<p>[146]</p>\n\n<p>atha svāntantryaṃ bhakta-sambandhaṃ vinaiva ahaṃ bhakta-parādhīnaḥ [BhP\n9.4.63] ity ādeḥ | atha gocāraṇādāv api sukhitva-guṇānukūlyam eva\nmantavyam | tad-vyājena nānā-krīḍā-sukham eva hy upacīyate | yathāha-</p>\n\n<lg>\n<l>vraja-vikrīḍator evaṃ gopāla-cchadma-māyayā |</l>\n<l>grīṣmo nāmartur abhvan nātipreyān śarīriṇām ||</l>\n</lg>\n\n<l>sa ca vṛndāvana-guṇair vasanta iva lakṣitaḥ || [BhP 10.18.2-3]</l>\n\n<p>kriyā-kṛtasya duḥkhasya niṣedhaḥ | vraje vikrīḍator iti | chadma vyājaḥ |\nmāyā vañcanam | gopāla-vyājena yad vañcanaṃ tena vikrīḍatoḥ | prātas tad-\nvyājena nānā-janān vañcayitvā vrajād vanaṃ gatvā svacchandaṃ nijābhīṣṭāḥ\nkrīḍāḥ kurvator ity arthaḥ | sāyaṃ vrajāvāsāgamane cānyā iti | kāla-kṛtasya\nduḥkhasya niṣedhaḥ | sa ceti | anena deśa-kṛtasya ca iti jñeyaḥ |</p>\n\n<p>|| 10.18 || śrī-śukaḥ iti || 146 ||</p>\n\n<p>[147]</p>\n\n<p>atha pūrvavat sthairya-virodhī bālyādi-cāñcalyam api guṇatvenaiva sphuṭaṃ\ndṛśyate | yathā vatsān muñcan kvacid asamaye [BhP 10.8.29] ity ādi | atha\nrakta-lokatvaṃ ca yathāha-</p>\n\n<lg>\n<l>snigdha-smitāvalokena vācā pīyūṣa-kalpayā |</l>\n<l>caritreṇānavadyena śrī-niketena cātmanā ||</l>\n</lg>\n\n<lg>\n<l>imaṃ lokam amuṃ caiva ramayan sutarāṃ yadūn |</l>\n<l>reme kṣaṇadayā datta- kṣaṇa-strī-kṣaṇa-sauhṛdaḥ || [BhP 3.3.20-21]</l>\n</lg>\n\n<p>rajanyā dattāvasaraḥ strīṇāṃ kṣaṇaṃ utsava-rūpaṃ sauhṛdaṃ yasya ||</p>\n\n<p>|| 3.3 || śrīmān uddhavaḥ || 147 ||</p>\n\n<p>[148]</p>\n\n<p>atra evaṃ līlā-nara-vapuḥ [BhP 10.23.33] ity-ādikam api udāhāryam | evam api\nyad asurāṇām aparaktatvam | tatra kāraṇam āha-</p>\n\n<lg>\n<l>pāpacyamānena hṛdāturendriyaḥ</l>\n<l>samṛddhibhiḥ pūruṣa-buddhi-sākṣiṇām |</l>\n<l>akalpa eṣām adhiroḍhum añjasā</l>\n<l>paraṃ padaṃ dveṣṭi yathāsurā harim || [BhP 4.3.21]</l>\n</lg>\n\n<p>spaṣṭam |</p>\n\n<p>|| 4.3 || śrī-śivaḥ || 148 ||</p>\n\n<p>[149]</p>\n\n<p>yadyapy eṣāṃ guṇānāṃ sarveṣām api bhagavati nityatvam eva tathāpi tat-tal-\nlīlā-siddhy-arthaṃ teṣāṃ kvacit kasyacit prakāśaḥ kasyacid aprakāśaś ca\nbhavati | ataevāha-</p>\n\n<lg>\n<l>aśrūyantāśiṣaḥ satyās tatra tatra dvijeritāḥ |</l>\n<l>nānurūpānurūpāś ca nirguṇasya guṇātmanaḥ || [BhP 1.11.19]</l>\n</lg>\n\n<p>nirguṇasya madhya-pada-lopena nirgatā guṇebhyo guṇā yasya tasya, prākṛta-\nguṇātīta-nitya- (page 83) guṇasya nānurūpāḥ nitya-tat-paripūrṇatvena\nlābhāntarāyogāt | guṇātmanaḥ tadāśīrvādāṅgīkāra-dvārā tat-tad-guṇa-\nviśeṣa-pravartaka-nivartakasya anurūpāś ca | tad-aṅgīkāre hetuḥ satyā iti |</p>\n\n<p>tad evaṃ prakāśanāprakāśana-hetor eva śrī-bhagavataś candra-para-\nparārdhojjvalatādike saty api tal-līlā-mādhurya-vistārakas tamisrādi-\nvyavahāraḥ sidhyati |</p>\n\n<p>|| 1.10 || śrī-sūtaḥ || 149 ||</p>\n\n<p>[150]</p>\n\n<p>ataevāvasara-viśeṣaṃ prāpya tat-tad-guṇa-samudāya-viśeṣāvirbhāvād eka\nevāsau tatra tatra pṛthak pṛthag iva dhīrodāttādi-vyavahāra-catuṣṭayam api\nprakāśayati | tatra dhīrodātto yathā -</p>\n\n<p>gambhīro vinayī kṣantā karuṇaḥ sudṛḍha-vrataḥ |\n<l>akatthano gūḍha-garvo dhīrodāttaḥ su-sattva-bhṛt || [BRS 2.1.226] iti |</l></p>\n\n<p>ete ca guṇā govardhanoddhāraṇādi-śakra-sambhāṣānta-līlāyāṃ vyaktāḥ\nsanti | atha dhīra-lalitaḥ -</p>\n\n<lg>\n<l>vidagdho nava-tāruṇyaḥ parihāsa-viśāradaḥ |</l>\n<l>niścinto dhīra-lalitaḥ syāt prāyaḥ preyasī-vaśaḥ || [BRS 2.1.230]</l>\n</lg>\n<p>ete ca śrīmad-vraja-devī-sahita-līlāyāṃ suṣṭhu vyaktāḥ | atha dhīra-śāntaḥ\n</p>\n</div>\n<div>\n\n<lg>\n<l>śama-prakṛtikaḥ kleśa-sahanaś ca vivecakaḥ |</l>\n<l>vinayādi-guṇopeto dhīra-śānta udīryate || [BRS 2.1.233]</l>\n</lg>\n\n<p>ete ca tādṛśānāṃ yudhiṣṭhirādīnāṃ sannidhau tat-pālana-līlāyām\nujjṛmbhate | atha dhīroddhataḥ -\n<lg>\n<l>mātsaryavān ahaṅkārī māyāvī roṣaṇaś calaḥ |</l>\n<l>vikatthanaś ca vidvadbhir dhīroddhata udāhṛtaḥ || [BRS 2.1.236]</l>\n</lg></p>\n\n<p>ete ca tādṛśān asurān prāpya kvacid udayante | ataeva duṣṭa-daṇḍana-\nhetutvād eṣāṃ guṇatvaṃ ca | tad evam uddīpaneṣu guṇā vyākhyātāḥ | atha\nteṣu jātir dvividhāḥ | tasya tat-sambandha-sambandhināṃ ceti | tatra tasya jātir\ngopatva-kṣatriyatvādikā | śyāmatva-kiśoratvādikam anyatra tad-upamā-\nbuddhi-janakatvaṃ ca | tat-sambandhināṃ jātis tu gotvādikā jñeyā |</p>\n\n<p>athoddīpaneṣu kriyā līlā eva | tāś ca dvividhāḥ | tatra tat-sānnidhyena\nmāyayā darśitāḥ | sṛṣṭy-ādayo māyikyaḥ | tadīya-śrī-vigraha-ceṣṭās tu\nsmita-vilāsa-khelānṛtya-yuddhādayaḥ svarūpa-śaktimayyaḥ | śrī-vigrahasya\n<l>svarūpānandaika-rūpatvāt | ramayātma-śaktyā yad yat kariṣyati [BhP 3.9.23]</l>\niti tṛtīya-stha-brahma-stavāc ca | īśvarasyāpi tasya vartata eva svābhāvikaṃ\ntad-icchā-kautukaṃ lokavat tu līlā-kaivalyam [Vs 2.1.33] iti nyāyena | yathāha-</p>\n\n<lg>\n<l>eka eveśvaras tasmin sura-kārye sureśvaraḥ |</l>\n<l>vihartu-kāmas tān āha samudronmathanādibhiḥ || [BhP 8.6.17]</l>\n</lg>\n\n<p>eka eveśvaraḥ samartho'pīti ṭīkā ca | ataeva tat-taj-jāti-līlābhiniveśaḥ\n<lg>\n<l>śrūyate, yathā viṣṇu-dharmottare-</l>\n<l>yasyāṃ yasyāṃ yadā yonau prādurbhavati kāraṇāt |</l>\n<l>tad-yoni-sadṛśaṃ vatsa tadā loke viceṣṭate ||</l>\n</lg></p>\n\n<p>saṃhartuṃ jagadīśānaḥ samartho'pi tadā nṛpa |\ntad-yoni-sadṛśopāyair vadhyān hiṃsati yādava || ity ādi |</p>\n\n<p>|| 8.6 || śrī-śukaḥ || 150 ||</p>\n\n<p>[151]</p>\n\n<p>tatra śrī-vigraha-ceṣṭā dvividhāḥ | aiśvaryamayyo mādhurya-mayyaś ceti |\ntatra nija-jana-premamayatvān mādhurya-mayya eva ramaṇādhikye hetavaḥ |\nyathaiva parama-vismaya-harṣābhyām āha- (page 84)</p>\n\n<lg>\n<l>evaṃ nigūḍhātma-gatiḥ sva-māyayā</l>\n<l>gopātmajatvaṃ caritair viḍambayan |</l>\n<l>reme ramā-lālita-pāda-pallavo</l>\n<l>grāmyaiḥ samaṃ grāmya-vad īśa-ceṣṭitaḥ || [BhP 10.15.19]</l>\n</lg>\n\n<p>śrī-nārāyaṇādi-rūpeṣu svāvirbhāveṣu ramā-lālita-pāda-pallavo'pi sveṣu\nalaukikeṣv api vraja-vāsiṣu nirīkṣya tad-vapur alam ambare carat [BhP\n10.18.27] ity ādau haladhara īṣad atra sat iti nyāya-labdhena tal-līlā-\nmādhurya-sthitiḥ san laukikaṃ yad gopātmajatvaṃ tad eva alaukika-\ngopātmajamayiś caritair viḍambayan anukurvan reme svayam api ratim\nuvāha | atas tādṛśa-ramaṇeṣu yathā tad-icchā | na tathā ramā-lālita-pāda-\npallavatve'pīti darśitam |</p>\n\n<p>ramaṇam eva darśayati | yathādhunāpi grāmyair bālakaiḥ samaṃ kaścid\ngrāmādhipa-bālako ramate tadvat | tat-tal-līlā-pradhāna eva ramate na tv\naiśvarya-pradhāna ity arthaḥ | dṛśyate ca tat-tal-līlāveśaḥ | sa jāta-kopa-\nsphuritāruṇādharaḥ [BhP 10.9.6] ity ādau | raho'pi jāta-tādṛśa-bhāvāt | tān\nvīkṣya kṛṣṇaḥ [BhP 10.12.27] ity ādau bālānāṃ svakarāpacyutatājātānutāpād\ndiṣṭa-kṛtatva-mananāc ca | ataeva tasya tat-tal-līlāsu lokānusāri yad yad\nbuddhi-karma-sauṣṭhavaṃ tat tat suṣṭhu munibhir api sa-camatkāraṃ\nvarṇyate | yathoktaṃ śrī-śukena jarāsandha-yuddhānte-</p>\n\n<p>sthity-udbhavāntaṃ bhuvana-trayasya yaḥ\nsamīhite 'nanta-guṇaḥ sva-līlayā |\nana tasya citraṃ para-pakṣa-nigrahas\n<l>tathāpi martyānuvidhasya varṇyate || [BhP 10.50.30] iti |</l></p>\n\n<p>teṣu cariteṣu yad-alaukikam āsīt tad api tat-tal-līlā-rasa-mātrāsaktasya tasya\nsvabhāva-siddhaiśvaryatvena līlākhyā śaktir eva svayaṃ sampāditavatīty āha\nīśaṃ tat-tal-līlocita-sughaṭa-durghaṭa-sarvārtha-sādhakaṃ ceṣṭitaṃ līlaiva\nyasya sa iti | yathoktam-</p>\n\n<lg>\n<l>athovāca hṛṣīkeśaṃ nāradaḥ prahasann iva |</l>\n<l>yoga-māyodayaṃ vīkṣya mānuṣīm īyuṣo gatim || [BhP 10.69.37]</l>\n</lg>\n\n<p>yathā ca--</p>\n\n<lg>\n<l>yady evaṃ tarhi vyādehī- ty uktaḥ sa bhagavān hariḥ |</l>\n<l>vyādattāvyāhataiśvaryaḥ krīḍā-manuja-bālakaḥ || [BhP 10.8.36]</l>\n</lg>\n\n<p>sā tatra dadṛśe viśvam [BhP 10.8.37] iti | atra yadi satya-giras tarhi samakṣaṃ\npaśya me mukham [BhP 10.8.35] ity antā tadīya-sarasa-kṛtaiva līlā pūrvam\nuktā | avyāhataiśvarya ity ādikā tu tat-tal-līlā-śakti-kṛtaiva | sā ca śrī-\nvrajeśvaryā vātsalya-poṣike vismaya-śaṅke puṣṇāti | nāhaṃ bhakṛitavān\namba [BhP 10.8.35] iti sambhrameṇa mithyaiva kṛṣṇa-vākyaṃ ca satyāpayati |</p>\n\n<p>evaṃ śrī-dāmodara-līlāyāṃ yāvat tasya bandhanecchā na jātāsīt tāvad-rajju-\nparamparābhyas tasmin dvy-aṅgulādhikatva-prakāśaḥ | tad uktaṃ tad-dāmā\n[BhP 10.8.15] ity ādinā | yadā tu mātṛ-śrameṇa tad-icchā jātā tadā na tat-\n<l>prakāśaḥ | tad uktaṃ - sva-mātuḥ svinna-gātrāyāḥ [BhP 10.9.18] ity ādinā |</l></p>\n\n<p>evaṃ śrī-kṛṣṇa-kṛpā-dṛṣṭi-prabhāveṇaiva viṣamaya-mohāt sakhīnāṃ\nsamuddharaṇaṃ tad-āveśenaiva dāvāgni-pāne cikīrṣita-mātre svayaṃ tan-\nnāśa ity ādikaṃ jñeyam | krīḍā-manuja-bālaka iti krīḍayā līlayā manujā-\nbālaka-sthitiṃ prāpto'pīty arthaḥ | anyatra ca krīḍā-mānuṣa-rūpiṇaḥ [BhP\n10.16.68] iti | evaṃ kārya-mānuṣaḥ [BhP 10.16.60] ity atrāpi kāryaṃ krīḍaiva |\ntasmāt sādhu vyākhyātam evaṃ nigūḍhātma-gatiḥ ity ādi |</p>\n\n<p>|| 10.15 || śrī-śukaḥ || 151 ||</p>\n\n<p>(page 85)\n[152]</p>\n\n<p>anyatra ca pūrva-rītyaivāha-</p>\n\n<lg>\n<l>kṛtvā tāvantam ātmānaṃ yāvatīr gopayoṣitaḥ |</l>\n<l>reme sa bhagavāṃs tābhir ātmārāmo 'pi līlayā || [BhP 10.33.20]</l>\n</lg>\n\n<l>tādṛśo'pi tābhiḥ saha reme | tasyāravinda-nayanasya [BhP 3.15.43] ity ādau</l>\n<p>cakāra teṣāṃ saṅkṣobham akṣara-juṣām api citta-tanvoḥ itivat | tatra\nsarvābhir eva yugapal-līlecchā yadā jātā tadaiva tāvat-prakāśā api tathaiva\nlīlā-śaktyā ghaṭitā ity āha kṛtveti | līlayā līlā-śakti-dvāraiva, na tu sva-\ndvārā | tāvantam ātmānam ātmanaḥ prakāśaṃ kṛtvā prakaṭayya |</p>\n\n<p>|| 10.33 || śrī-śukaḥ || 152 ||</p>\n\n<p>[153]</p>\n\n<p>tad evaṃ mādhurya-mayyā līlāyā utkarṣo darśitaḥ | asyāṃ mādhurya-mayyāṃ\nca yugapad vicitra-līlā-vidhānasya tasyāpi ramaṇādhikya-hetutvena pūrva-\ndarśita-vilāsa-mayy eva śrī-śukadevādīnām api śrī-śiva-brahmādīnām api\nparama-madhuratvena bhāsate | pūrvatra yathā itthaṃ satāṃ brahma-\nsukhānubhūtyā [BhP 10.12.11] ca tādṛśatvena varṇanāt | uttaratra śakra-śarva-\nparameṣṭhi-purogāḥ [BhP 10.35.15], kaśmalaṃ yayur ity ādiṣu tatraiva moha-\nśravaṇāc ca |</p>\n\n<p>atha krīḍā-mānuṣa-rūpiṇas tasyānyā loka-maryādā-mayī dharmānuṣṭhāna-\nlīlā tu dharma-vīrādi-bhaktānām eva madhuratvena bhāsate na tādṛśānām |\nyathāha-</p>\n\n<lg>\n<l>brahman dharmasya vaktāhaṃ kartā tad-anumoditā |</l>\n<l>tac chikṣayan lokam imam āsthitaḥ putra mā khidaḥ || [BhP 10.69.60]</l>\n</lg>\n\n<p>tatra hi śrī-nārado nānā-krīḍāntara-darśanena sukhaṃ labdhavān\ndharmānuṣṭhāna-darśanena tu khedaṃ tatrāha brahmann iti |</p>\n\n<p>|| 10.69 || śrī-bhagavān nāradam || 153 ||</p>\n\n<p>[154]</p>\n\n<p>atha pūrvavad eva kaniṣṭha-jñāni-bhaktānām eva madhuratvena\n<lg>\n<l>bhāsamānāṃ tad-audāsīnya-līlām apy āha-</l>\n<l>tasyaivaṃ ramamāṇasya saṃvatsara-gaṇān bahūn |</l>\n<l>gṛhamedheṣu yogeṣu virāgaḥ samajāyata || [BhP 3.3.22]</l>\n</lg></p>\n\n<p>gṛha-medheṣu gārhasthyocita-dharmānuṣṭhāneṣu vairāgyam audāsīnyam |</p>\n\n<p>|| 3.3 || śrīmān uddhavo viduram || 154 ||</p>\n\n<p>[155]</p>\n\n<p>athoddīpaneṣu tadīya-dravyāṇi ca pariṣkārāstra-vādikra-sthāna-cihna-\nparivāra-bhakta-tulasī-nirmālyādīni | tatra pariṣkārā vastrālaṅkāra-\npuṣpādayaḥ | te ca tadīyās tat-svarūpa-bhūtatvenaiva bhagavat-sandarbhe\n<l>darśitāḥ | tathāpi bhūṣaṇa-bhūṣaṇāṅgam [BhP 3.2.11] iti nyāyena tat-</l>\nsaundarya-saurabhyādi-pariṣkriyamāṇatayaiva taṃ pariṣkurvanti na kevala-sva-\nguṇena | sa ca tat-tad-rūpān tān sva-śakti-vilāsān prāpya svīya-tat-tad-guṇān\nviśeṣataḥ prakāśayatīti tasya tat-tad-apekṣāpi sidhyati | ataeva pītāmbara-\ndharaḥ sragvī sākṣān manmatha-manmathaḥ [BhP 10.32.2] ity ādau\nabhivyaktāsamordhva-saundaryasyāpi pariṣkāratvena varṇitayoḥ srak-\npītāmbaayor api tādṛśatvaṃ gamyate | īdṛśāny eva vāsāṃsi nityaṃ giri-\nvanecarāḥ [BhP 10.41.35] iti rajaka-vākyaṃ tv āsura-dṛṣṭyā śrī-viṣṇu-purāṇe\nlaukika-dṛṣṭyāpi suvarṇāñjana-cūrṇābhyāṃ tau tadā bhūṣitāmbarau [ViP\n5.9.5] ity uttamāgamatvāvagamāt | tathā mūle ca śyāmaṃ hiraṇya-paridhim\n[BhP 10.23.22] ity ādi | āstāṃ tad api kāliya-varuṇa-govindābhiṣeka-kartṛ-\nmahendrādy-upahṛtāsakhya-vastrādīnāṃ tad-dine cāvaśyaṃ vicitra-\n<l>parihitānāṃ tenānyathā pratīyamānatvam eva jāyate | tataḥ (page 86)</l>\nkaṃsāhṛta-vāsasāṃ svīkāraś ca tadīya-svarūpa-śaktyaika-prādurbhāva-\nrūpāṇāṃ narakāhṛta-kanyānām iveti jñeyam | athāstrāṇi yaṣṭi-cakrādīni |\nvāditrāṇi veṇu-śaṅkhādīni | sthānāni vṛndāvana-mathurādīni | cihnāni\npadāṅkādīni | parivārā gopayādavādyāḥ | nirmalyāṇi gopī-candanādīni\nyathāyathaṃ tatra tatra jñeyāni | athoddīpaneṣu kālāś ca tadīya-\njanmāṣṭamyādayaḥ | tathā bhaktasya sva-yogyatā ca tad-uddīpanatvena\ndṛśyate | yathā-</p>\n\n<lg>\n<l>tato rūpa-guṇaudārya- sampannā prāha keśavam |</l>\n<l>uttarīyāntam ākṛṣya smayantī jāta-hṛc-chayā || [BhP 10.42.9]</l>\n</lg>\n\n<p>spaṣṭam |\n|| 10.42 || śrī-śukaḥ || 155 ||</p>\n\n<p>[156]</p>\n\n<p>tathā tad-rasa-viśeṣeṣu śrī-bhagavad-aṅga-viśeṣā api uddīpana-vaiśiṣṭyaṃ\nbhajante | yathā-</p>\n\n<lg>\n<l>śriyo nivāso yasyoraḥ pāna-pātraṃ mukhaṃ dṛśām |</l>\n<l>bāhavo loka-pālānāṃ sāraṅgāṇāṃ padāmbujam || [BhP 1.11.27]</l>\n</lg>\n\n<p>śriyaḥ preyasyāḥ | yāḥ sarveṣām eva priya-vargāṇāṃ dṛśaś cakṣūṃṣi tāsām |\nloka-pālānāṃ pālyānām | sāraṅgāṇāṃ sarveṣām api bhaktānāṃ nivāsa\nāśrayaḥ | yathāsvaṃ bhāvoddīpanatvāt |</p>\n\n<p>|| 1.11 || śrī-sūtaḥ || 156 ||</p>\n\n<p>[157]</p>\n\n<p>kvacid virodhino'pi pratiyogi-mukhena tad-uddīpanā bhavanti | sūryādi-tāpā\niva jalābhilāṣasya | yathā-</p>\n\n<lg>\n<l>śrutvaitad bhagavān rāmo vipakṣīya-nṛpodyamam |</l>\n<l>kṛṣṇaṃ caikaṃ gataṃ hartuṃ kanyāṃ kalaha-śaṅkitaḥ ||</l>\n</lg>\n\n<l>balena mahatā sārdhaṃ bhrātṛ-sneha-pariplutaḥ | [BhP 10.53.20-21] ity ādi |</l>\n\n<p>evaṃ vātsalyādau śrī-kṛṣṇasya dhūli-paṅka-krīḍādi-kṛta-mālinyādayo'pi\njñeyāḥ | kānta-bhāvādau vṛddhādi-prātikūlyādayo'pi yadā ca te\nbhayānakādi-gauṇa-rasa-saptakaṃ janayanti tadāpi pañca-vidha-mukhya-prīti-\nrasa-poṣakatām eva prapadyante | yathoktaṃ bhakti-rasāmṛta-sindhau-</p>\n\n<p>amī pañcaiva śāntādyā harer bhakti-rasā matāḥ |\n<l>eṣu hāsyādayaḥ prāyo bibhrati vyabhicāritām || [BRS 4.7.14] iti |</l></p>\n\n<p>|| 10.53 || śrī-śukaḥ || 157 ||</p>\n\n<p>[158]</p>\n\n<p>tad evam uddīpanā uddiṣṭāḥ | eṣu ca śrī-vṛndāvana-sambandhinas tu\nprakṛṣṭāḥ | aho yatra sarveṣām eva parama-prīty-ekāspadasya śrī-\nkṛṣṇasyāpi parama-prīty-āspadatvaṃ śrūyate-vṛndāvanaṃ govardhanam [BhP\n10.11.16] ity ādau, ślāghitaṃ ca svayam eva aho amī deva-varāmarārcitam\n[BhP 10.15.5] ity ādibhiḥ |</p>\n\n<p>tathā tadīya-parama-bhaktaiś ca tad bhūri-bhāgyam iha janma [BhP 10.14.34]\nity ādinā, āsām aho caraṇa-reṇu-juṣām [BhP 10.47.61] ity ādinā, vṛndāvanaṃ\nsakhi bhuvo vitanoti kīrtiṃ [BhP 10.21.10] ity ādinā ca | ataeva śrī-kṛṣṇasyāpi\ntatrasthāḥ prakāśā līlāś ca parama-varīyāṃsaḥ | yathā trailokya-saṃmohana-\ntantre tadīya-śrīmad-aṣṭādaśākṣara-prastāve-</p>\n\n<p>santi tasya mahā-bhāgā avatārāḥ sahasraśaḥ |\nteṣāṃ madhye'vatārāṇāṃ bālatvam atidurlabham || iti |</p>\n\n<p>bālyaṃ ca ṣoḍaśa-varṣa-paryantam iti prasiddham | tathā hari-līlā-ṭīkāyām\nudāhṛtā smṛtiḥ-</p>\n\n<p>garbhastha-sadṛśo jñeya āṣṭamād vatsarāc chiśuḥ |\nbālaś cāṣoḍaśād varṣāt paugaṇḍaś ceti procyate || iti |\n<lg>\n<l>anyatra ca ślāghitam-</l>\n<l>nandaḥ kim akarod brahman śreya evaṃ mahodayam |</l>\n<l>yaśodā ca mahā-bhāgā papau yasyāḥ stanaṃ hariḥ || (page 87)</l>\n</lg>\n<lg>\n<l>pitarau nānvavindetāṃ kṛṣṇodārārbhakehitam |</l>\n<l>gāyanty adyāpi kavayo yal loka-śamalāpaham || [BhP 10.8.46-47]</l>\n</lg></p>\n\n<p>ataeva ekādaśe sarva-śrī-kṛṣṇa-carita-kathānte sāmānyataḥ śrī-kṛṣṇa-\ncaritasya bhakty-uddīpanatvam uktvā vaiśiṣṭya-vivakṣayā bālya-caritasya\npṛthag-uktiḥ --</p>\n\n<p>itthaṃ harer bhagavato rucirāvatāra-\nvīryāṇi bāla-caritāni ca śantamāni |\nanyatra ceha ca śrutāni gṛṇan manuṣyo\n<l>bhaktiṃ parāṃ paramahaṃsa-gatau labheta || [BhP 11.31.28] iti |</l></p>\n\n<p>so'yaṃ ca tat-prakāśa-līlānām utkarṣo bahu-vidhaḥ | aiśvarya-gatas tāvat\nsatya-jñānānantānanda-mātraika-rasa-mūrti-brahmāṇḍa-koṭīśvara-\ndarśanādau | kāruṇya-gataś ca pūtanāyām api sākṣān mātṛ-gati-dāne,\nmādhurya-gatas tu tāv aṅghri-yugmam anukṛṣya sarīsṛpantau [BhP 10.8.22]\nity ādau, vatsān muñcan kvacid asamaye [BhP 10.8.29] ity ādau, gopībhiḥ\nstobhito'nṛtyat [BhP 10.11.7] ity ādau, kvacid vādayato veṇum [BhP 10.11.39]\nity ādau, kvacid vināśāya mano dadhad vrajāt [BhP 10.21.1] ity ādau, kvacid\ngāyati gāyatsu [BhP 10.15.10] ity ādau, taṃ go-rajaś churita-kuntala-baddha-\nbarha- [BhP 10.15.42] ity ādau, kṛṣṇasya nṛtyataḥ kecid [BhP 10.18.10] ity ādau,\ndhenavo manda-gāminyaḥ [BhP 10.20.26] ity ādau, akṣaṇvatāṃ phalam [BhP\n10.21.7] ity ādau, śyāmaṃ hiraṇya-paridhim [BhP 10.23.22] ity ādau, bhagavān\napi tā rātrīḥ [BhP 10.29.1] ity ādau, vāma-bāhu-kṛta-vāma-kapolaḥ [BhP\n10.35.2] ity ādau ca | kiṃ bahunā sarvatraiva sahṛdayaiḥ sarva evāvagantavyaḥ |</p>\n\n<p>atha anubhāvās tu citta-stha-bhāvānām avabodhakāḥ | [BRS 2.2.1] | te\ndvividhāḥ - udbhāsvarākhyāḥ sāttvikākhyāś ca | tatra bhāvajā api bahiś-\nceṣṭā-prāya-sādhyā udbhāsvarāḥ | te coktāḥ -</p>\n\n<p>nṛtyaṃ viluṭhitaṃ gītaṃ krośanaṃ tanu-moṭanam |\nhuṅkāro jṛmbhaṇaṃ śvāsa-bhūmā lokānapekṣitā |\n<l>lālā-sravo'ṭṭahāsaś ca ghūrṇā-hikkādayo'pi ca || [BRS 2.2.2] iti |</l></p>\n\n<p>atha sāttvikāḥ antar-vikāraika-janyāḥ | yatrāntar-vikāro'pi tad-aṃśa iti\nbhāvatvam api teṣāṃ manyante | tatra-</p>\n\n<lg>\n<l>te stambha-sveda-romāñcāḥ svara-bhedo'tha vepathuḥ |</l>\n<l>vaivarṇyam aśru pralaya ity aṣṭau sāttvikāḥ smṛtāḥ ||[BRS 2.3.16]</l>\n</lg>\n\n<p>eṣu pralayo naṣṭa-ceṣṭatā | bhagavat-prīti-hetuka-pralaye ca bahiś-ceṣṭā-\nnāśaḥ | naa tv antar-bhagavat-sphūrty-āder api | yathoktaṃ śrīmad-uddhavam\nuddiśya-</p>\n\n<p>sa muhūrtam abhūt tūṣṇīṃ kṛṣṇāṅghri-sudhayā bhṛśam |\n<l>tīvreṇa bhakti-yogena nimagnaḥ sādhu nirvṛtaḥ || [BhP 3.2.4] ity ādinā |</l>\n<l>śanakair bhagaval-lokān nṛlokaṃ punar āgataḥ || [BhP 3.2.6] ity antena |</l></p>\n\n<p>yathā gāruḍe-\njāgrat-svapna-susupteṣu yoga-sthasya ca yoginaḥ |\nyā kācin manaso vṛttiḥ sā bhaved acyutāśrayaḥ || iti |</p>\n\n<p>ataeva tadānīṃ tat-tad-rasānām āsvāda-bheda-sphūrtir apy avagantavyā |</p>\n\n<p>atha sañcāriṇaḥ | ye vyabhicāriṇaś ca bhaṇyante | sañcārayanti bhāvasya gatiṃ\n[BRS 2.4.2] iti (page 88) viśeṣeṇābhimukhyena caranti sthāyinaṃ prati [BRS\n2.4.1] iti ca nirukteḥ | te ca trayastriṃśat -</p>\n\n<lg>\n<l>nirvedo'tha viṣādo dainyaṃ glāni-śramau ca mada-garvau |</l>\n<l>śaṅkā-trāsāvegā unmādāpasmṛtī tathā vyādhiḥ ||</l>\n</lg>\n\n<lg>\n<l>moho mṛtir ālasyaṃ jāḍyaṃ vrīḍāvahitthā ca |</l>\n<l>smṛtir atha vitarka-cintā-mati-dhṛtayo harṣa utsukatvaṃ ca ||</l>\n</lg>\n\n<lg>\n<l>augryam arṣāsūyāś cāpalyaṃ caiva nidrā ca |</l>\n<l>suptir bodha itīme bhāvā vyabhicāriṇaḥ samākhyātāḥ || [BRS 2.4.4-6]</l>\n</lg>\n\n<p>eṣāṃ lakṣaṇam ujjvale darśanīyam | eṣu trāsaḥ kṛṣṇa-vatsalādiṣu\nbhayānakādi-darśanāt | tad-arthaṃ tat-saṅgati-hāni-tarkeṇātmārthaṃ ca\nbhavati | nidrā tac-cintayā śūnya-cittatvena tat-saṅgaty-ānanda-vyāptyā ca\nbhavati | śramaḥ paramānanda-maya-tad-arthāyāsa-tādātmyāpattau bhavati |\nālasyaṃ tādṛśa-śrama-hetukaṃ kṛṣṇetara-sambandhi-kriyā-viṣayakaṃ bhavati |\nbodhaś ca tad-darśanādi-vāsanāyāḥ svayam udbodhena bhavatīty ādikaṃ\njñeyam | kiṃ ca nirvedādīnāṃ cāmīṣāṃ laukika-guṇa-maya-\nbhāvāyamānānām api vastuto guṇātītatvam eva tādṛśa-bhagavat-prīty-\nadhiṣṭhānatvāt | athaitat-saṃvalanātmako bhagavat-prītimayo raso'pi vyañjita\neva-</p>\n\n<lg>\n<l>smarantaḥ smārayantaś ca mitho 'ghaugha-haraṃ harim |</l>\n<l>bhaktyā sañjātayā bhaktyā bibhraty utpulakāṃ tanum ||</l>\n</lg>\n\n<p>kvacid rudanty acyuta-cintayā kvacid\ndhasanti nandanti vadanty alaukikāḥ |\nnṛtyanti gāyanty anuśīlayanty ajaṃ\n<l>bhavanti tūṣṇīṃ param etya nirvṛtāḥ || [BhP 11.3.31-32] ity anena |</l></p>\n\n<p>atra harir ālambano vibhāvaḥ | smaraṇam uddīpanaḥ | smāraṇādika\nudbhāsvarākhyo'nubhāvaḥ | pulakaḥ sāttvikaḥ | cintādayaḥ sañcāriṇaḥ |\nsaṃjātayā bhaktyeti sthāyī | bhavanti tūṣṇīṃ param etya nirvṛtā iti tat-\nsaṃvalanam | paraṃ parama-rasātmakaṃ vastv ity arthaḥ | eṣa ca bhagavat-\nprīti-maya-rasaḥ pañcadhā prīter bheda-pañcakena | te ca jñāna-bhakti-maya-\nbhakti-maya-vatsala-maitrī-mayojjvalākhyāḥ krameṇa jñeyāḥ |</p>\n\n<p>eteṣāṃ ca sthāyināṃ bhāvāntarāśrayatvāt niyatādhāratvāc ca mukhyatvam |\ntat-prīti-sambandhenaiva bhāgavata-rasāntaḥ-pātāt pañca-vidheṣu priyeṣu\nkādācitkodbhavatvenāniyatādhāratvāc ca gauṇatā | tatas tadīya-rasānām api\ngauṇatā | tatra mukhyāḥ madhureṇa samāpayet iti nyāyena gauṇa-rasānāṃ\nrasābhāsānām apy upari vivaraṇīyāḥ |</p>\n\n<p>gauṇāḥ samprati vivriyante | yeṣu vismayādayo vibhāva-vaiśiṣṭya-vaśena\nsvayaṃ tat-prīty-utthā api tat-prītim ātma-sātkṛtya vardhamānāḥ sthāyitāṃ\nprapadyante | te ca-</p>\n\n<lg>\n<l>adbhuto hāsya-vīrau ca raudro bhīṣaṇa ity api |</l>\n<l>bībhatsaḥ karuṇaś ceti gauṇāḥ sapta rasāḥ smṛtāḥ ||</l>\n</lg>\n\n<p>tatra tat-prītimayo'yam adbhuto rasaḥ | yatrālambano lokottarākasmika-\nkriyādimattvena vismaya-viṣayaḥ śrī-kṛṣṇaḥ | tad-ādhāras tat-priyaś ca |\n<l>uddīpanās tādṛśa-tac-ceṣṭāḥ | (page 89) anubhāvāḥ netra-vistārādyāḥ |</l>\nvyabhicāriṇaś cāvega-harṣajādy-ādyāḥ | sthāyī tat-prītimayo vismayaḥ | tad-\nudāharaṇaṃ ca-</p>\n\n<lg>\n<l>citraṃ bataitad ekena vapuṣā yugapat pṛthak |</l>\n<l>gṛheṣu dvy-aṣṭa-sāhasraṃ striya eka udāvahat || [BhP 10.69.2] ity ādikaṃ</l>\n</lg>\n<p>jñeyam |</p>\n\n<p>atha tan-mayo hāsyo rasaḥ | tatrālambanaś ceṣṭā-vāg-veṣa-vaikṛtya-\nviśeṣavattvena tat-prīti-maya-hāsa-viṣayaḥ śrī-kṛṣṇaḥ | tad-ādhāras tat-\npriyaś ca | tathā yadi tad-viśeṣavattvenaiva tat-priyāpriyau ca tat-prītimaya-\nhāsa-viṣayau bhavatas tadāpi tat-kāraṇasya prīter viṣayaḥ śrī-kṛṣṇa iti sa eva\nmūlam ālambanam | hāsyasyāpi tad-viśiṣṭatvenaiva pravṛttes tu sutarām eva |\nataḥ kevalasya hāsāṃśasya viṣayatvena vikṛta-tat-priyāpriyau bahiraṅgāv\nevāvalambanāv iti | evaṃ dāna-yuddha-vīra-rasādiṣv api jñeyam | uddīpanās\ntu taj-janakasya ceṣṭāvāg-veṣa-vaikṛtādayaḥ | anubhāvāś ca nāsauṣṭha-\ngaṇḍaki-spandanādayaḥ | vyabhicāriṇo harṣālasyāvahitthādayaḥ | sthāyī ca\ntat-prītimayo hāsaḥ | sa ca sva-viṣayānumodanātmakas tad-utprāsātmako vā\nceto-vikāśaḥ | tatas tad-ātmakatvena viṣayo'py asyāsti |\ntasyodāharaṇe'numodanātmako yathā -- vatsān muñcan kvacid asamaye\nkrośa-sañjāta-hāsaḥ [BhP 10.8.29] ity ādi, hastāgrāhye racayati vidhiṃ [BhP\n10.8.30] iti, evaṃ dhārṣṭyāny uśati kurute [BhP 10.8.31] ity ādi itthaṃ strībhiḥ\nsabhana-nayana-śrī-mukhālokinībhir vyākhyātārthā prahasitamukhī na hy\nupālabdhum aicchat ity antam | vyākhyātas tadīya-cāpalya-lakṣaṇo'rtho yasyai\nsā |</p>\n\n<p>|| 10.8 || śrī-śukaḥ || 158 ||</p>\n\n<p>[159]</p>\n\n<p>utprāsātmako yathā-</p>\n\n<lg>\n<l>tāsāṃ vāsāṃsy upādāya nīpam āruhya satvaraḥ |</l>\n<l>hasadbhiḥ prahasan bālaiḥ parihāsam uvāca ha || [BhP 10.22.9]</l>\n</lg>\n\n<p>spaṣṭam |\n|| 10.22 || śrī-śukaḥ || 159 ||</p>\n\n<p>[160]</p>\n\n<lg>\n<l>yathā ca-</l>\n<l>katthanaṃ tad upākarṇya pauṇḍrakasyālpa-medhasaḥ |</l>\n<l>ugrasenādayaḥ sabhyā uccakair jahasus tadā || [BhP 10.66.7]</l>\n</lg>\n\n<p>spaṣṭam |\n|| 10.66 || śrī-śukaḥ || 160 ||</p>\n\n<p>[161]</p>\n\n<p>atha tat-prīti-mayo vīra-rasaḥ | tatra vīra-rasaś caturdhā dharma-dayā-dāna-\nyuddhātmakatvenotsāhasya sthāyinaś cāturvidhyāt | tatra dharma-vīra-rasaḥ |\ntatrālambano dharma-cikīrṣātiśaya-lakṣaṇasya dharmotsāhasya viṣayābhāvāt\nprītimayatvenaiva labdho viṣayaḥ śrī-kṛṣṇaḥ | tad-ādhāras tad-bhaktaś ca |\nuddīpanāḥ sac-chāstra-śravaṇādayaḥ | anubhāvā vinaya-śraddhādayaḥ |\nvyabhicāriṇo mati-smṛty-ādayaḥ | sthāyī tat-prītimayo dharmotsāhaḥ | tad-\nudāharaṇaṃ ca-</p>\n\n<lg>\n<l>kratu-rājena govinda rājasūyena pāvanīḥ |</l>\n<l>yakṣye vibhūtīr bhavatas tat sampādaya naḥ prabho || [BhP 10.72.3] ity</l>\n</lg>\n<p>ādikam |</p>\n\n<p>atha tan-mayo dayā-vīra-rasaḥ | atrālambanas tat-prīti-jātayā tadīyatāvagata-\nsarva-bhūta-viṣayaka-dayayātma-vyayenāpi santarpyamāṇa-dīna-veṣāc\nchanna-nija-rūpaḥ śrī-kṛṣṇaḥ | tādṛśa-dayādhāro bhaktaḥ | pitrādīnāṃ\ntādṛśī dayā tu vatsalādikam eva puṣṇāti karuṇaṃ vā | uddīpanās tad-ārti-\nvyañjanādayaḥ | anubhāvā āśvāsanokty-ādayaḥ | vyabhi-(page 90)-cāriṇaḥ\nautsukhya-mati-harṣādayaḥ | sthāyī tat-prīti-mayo dayotsāhaḥ | udāharaṇaṃ\nca-</p>\n\n<lg>\n<l>kṛcchra-prāpta-kuṭumbasya kṣut-tṛḍbhyāṃ jāta-vepathoḥ |</l>\n<l>atithir brāhmaṇaḥ kāle bhoktu-kāmasya cāgamat ||</l>\n</lg>\n\n<p>tasmai saṃvyabhajat so 'nnam ādṛtya śraddhayānvitaḥ |\nhariṃ sarvatra sampaśyan [BhP 9.21.5-6] ity ārabhya,</p>\n\n<p>evaṃ (iti) prabhāṣya pānīyaṃ mriyamāṇaḥ pipāsayā\npulkasāyādadād dhīro nisarga-karuṇo nṛpaḥ |\ntasya tribhuvanādhīśāḥ phaladāḥ phalam icchatām\n<l>ātmānaṃ darśayāṃ cakrur māyā viṣṇu-vinirmitāḥ || [BhP 9.21.15] ity antam |</l></p>\n\n<p>spaṣṭam |</p>\n\n<p>|| 9.21 || śrī-śukaḥ || 161 ||</p>\n\n<p>[162]\natho tan-mayo dāna-vīra-rasaḥ | dvidhā cāyaṃ sampadyate | bahu-pradatvena\nsamupasthita-durāpārtha-tyāgena ca | tatra prathamasyālambanam anya-\nsampradānake ca dāne dāna-dravyeṇa tat-tṛpter eva mukhyoddeśena tad-\nuddeśe paryavasānāt | tat-sampradānake tu spaṣṭa-tad-uddeśād ditsātiśaya-\nlakṣaṇasya dānotsāhasya viṣayaḥ śrī-kṛṣṇas tad-ādhāras tat-priyaś ca | anyaḥ\nsampradāna-vīra-rasas tu bahiraṅgaḥ | uddīpanāḥ sampradāna-vīkṣādyāḥ |\nanubhāvā vāñchādhika-dāna-smitādyāḥ | vyabhicāriṇo vitarkautsukya-\nharṣādyāḥ | sthāyī tat-prītimayo dānotsāhaḥ | udāharaṇaṃ ca -- nandas tv\nātmaja utpanne jātāhlādo mahāmanāḥ [BhP 10.5.1] ity ādi | spaṣṭam |</p>\n\n<p>|| 10.5 || śrī-śukaḥ || 162 ||</p>\n\n<p>tathā,</p>\n\n<lg>\n<l>evaṃ śaptaḥ sva-guruṇā satyān na calito mahān |</l>\n<l>vāmanāya dadāv enām arcitvodaka-pūrvakam || [BhP 8.20.16]</l>\n</lg>\n\n<p>etāṃ pṛthvīm |</p>\n\n<p>|| 8.20 || śrī-śukaḥ || 163 ||</p>\n\n<p>[164]\natha dvitīyasyālambanaḥ | upasthita-durāpārtha-tyāgecchātiśaya-lakṣaṇasya\ntad-utsāhasya dharmotsāhavad eva viṣayaḥ śrī-kṛṣṇas tad-ādhāras tad-\nbhaktaś ca | uddīpanāḥ kṛṣṇālāpa-smitādayaḥ | anubhāvās tad-utkarṣa-\nvarṇana-draḍhimādayaḥ | sañcāriṇo dhṛti-pracurāḥ | sthāyī tat-prīti-mayas\n<l>tyāgotsāhaḥ | tad-udāharaṇam-sālokya-sārṣṭi-sārūpya- [BhP 3.29.13] ity</l>\nādikam eva |</p>\n\n<p>atha tan-mayo yuddha-vīra-rasaḥ | tatra yoddhā tat-priyatamaḥ | tasyaiva tat-\nprīti-maya-yuddhotsāhāt | pratiyoddhā tu krīḍā-yuddhe śrī-kṛṣṇo vā tat-\npuras tasyaiva mitra-viśeṣo vā | sākṣād yuddhe punas tat-pratipakṣaḥ | tatra\nśrī-kṛṣṇa-pratiyoddhṛkatve tat-prītimaya-yuyutsātiśaya-lakṣaṇa-tad-utsāha-\nviṣayatayā tasyaivālambanatvaṃ sarvathā siddham | itara-pratiyoddhṛkatve'pi\nhāsya-rasavat tat-prītimayatvena mūlam ālambanatvaṃ tasyaiva | tat-\npratipakṣas tu yuyutsāṃśa-mātrasya bahiraṅga ālambanaḥ | tatra yoddhṛ-\npratiyoddhārau mitra-viśeṣāvādhāratva-viṣayatvābhyām ālambanāv iti |\nuddīpanāḥ pratiyoddhṛka-smitādayaḥ | anubhāvāḥ yoddhṛka-smitādayaḥ |\nvyabhicāriṇo garvāvegādayaḥ | sthāyī tat-prīti-mayo yoddhotsāhaḥ |\nudāharaṇaṃ ca trividha-pratiyoddhṛ-krameṇa-</p>\n\n<lg>\n<l>bhrāmaṇair laṅghanaiḥ kṣepair āsphoṭana-vikarṣaṇaiḥ |</l>\n<l>cikrīḍatur niyuddhena kāka-pakṣa-dharau kvacit || [BhP 10.18.12]</l>\n</lg>\n\n<p>kāka-pakṣaś cūḍā-karaṇāt prāktanāḥ keśāḥ | tad-dhāriṇau rāma-kṛṣṇau |\nniyuddhena bāhu-yuddhena tad-bhedair bhrāmaṇādibhiḥ | evam eva hari-\nvaṃśe-\ntathā gāṇḍīva-dhanvānaṃ (page 91) vikrīḍan madhusūdanaḥ |\njigāya bharata-śreṣṭhaṃ kuntyāḥ pramukhato vibhuḥ || iti |</p>\n\n<p>|| 10.18 || śrī-śukaḥ || 164 ||</p>\n\n<p>[165]</p>\n\n<p>tathā-</p>\n\n<l>rāma-kṛṣṇādayo gopā nanṛtur yuyudhur jaguḥ || [BhP 10.18.12]</l>\n\n<p>atra tad-agre pare'pi gopās taṃ santoṣayanto yuyudhur ity āgatam |</p>\n\n<p>|| 10.18 || śrī-śukaḥ || 165 ||</p>\n\n<p>[166]</p>\n\n<p>tathā jarāsandha-vadhe-</p>\n\n<lg>\n<l>sañcintyāri-vadhopāyaṃ bhīmasyāmogha-darśanaḥ |</l>\n<l>darśayām āsa viṭapaṃ pāṭayann iva saṃjñayā ||</l>\n</lg>\n\n<lg>\n<l>tad vijñāya mahā-sattvo bhīmaḥ praharatāṃ varaḥ |</l>\n<l>gṛhītvā pādayoḥ śatruṃ pātayām āsa bhū-tale || [BhP 10.72.41-42]</l>\n</lg>\n\n<p>spaṣṭam |</p>\n\n<p>|| 10.72 || śrī-śukaḥ || 166 ||</p>\n\n<p>[167]</p>\n\n<p>atha tat-prītimayo raudra-rasaḥ | tatrālambanas tat-prīti-maya-krodhasya\nviṣayaḥ śrī-kṛṣṇas tad-ādhāras tat-priya-janaś ca | tasya viṣayaś cet tad-dhitas\ntad-ahitaḥ svāhito vā bhavati tad-ādi pūrvavat tat-prīter viṣayatvena tasyaiva\nmūlam ālambanatvam | anye tu krodhāṃśa-mātrasya bahiraṅgālambanāḥ |\ntatra pramādādinā śrī-kṛṣṇāt sakhyā atyāhite sakhyāḥ krodha-viṣayaḥ śrī-\nkṛṣṇaḥ | tena badhvādīnām avagate saṅgame vṛddhādīnāṃ ca sa eva | atha\ntad-dhitaś ca pramādena tad-anavekṣaṇād anyasya krodha-viṣayaḥ syāt | tad-\nahito daityādiḥ | svāhitas tu svasya tat-sambandha-bādhakaḥ |</p>\n\n<p>athoddīpanāḥ krodha-viṣayasyāvajñādayaḥ | anubhāvāḥ hasta-niṣpeṣādayaḥ |\nvyabhicāriṇa āvegādayaḥ | sthāyī tat-prītimayaḥ krodhaḥ | vṛddhāyās tat-\nprītimayaḥ krodhaḥ | vṛddhayās tat-prītimayatvaṃ vraja-janatvāt tadāpi\nsvābhāvikyāḥ prīter antarbhāva-mātreṇa anveṣāṃ tad-vikāratvena | tac ca\ntasyaiva maṅgala-kāmanā-prāyatayā | tatra pūrveṣāṃ trayāṇām udāharaṇam\nanyatrānveṣyam | uttarayor dvayos tu yathā-</p>\n\n<lg>\n<l>tataḥ pāṇḍu-sutāḥ kruddhā matsya-kaikaya-sṛñjayāḥ |</l>\n<l>udāyudhāḥ samuttasthuḥ śiśupāla-jighāṃsavaḥ || [BhP 10.74.41]</l>\n</lg>\n\n<p>spaṣṭam |</p>\n\n<p>|| 10.74 || śrī-śukaḥ || 167 ||</p>\n\n<p>[168]</p>\n\n<p>tathā-</p>\n\n<lg>\n<l>maitad-vidhasyākaruṇasya nāma bhūd;</l>\n<l>akrūra ity etad atīva dāruṇaḥ |</l>\n<l>yo 'sāv anāśvāsya su-duḥkhitaṃ janaṃ</l>\n<l>priyāt priyaṃ neṣyati pāram adhvanaḥ || [BhP 10.39.26]</l>\n</lg>\n\n<p>spaṣṭam |\n|| 10.39 || śrī-gopyaḥ || 168 ||</p>\n\n<p>[169]</p>\n\n<p>atha tat-prītimayo bhayānaka-rasaḥ | tatrālambanaś cikīrṣita-tat-pīḍanād\ndāruṇāt yat tadīya-prīti-mayaṃ bhayaṃ tasya viṣayaś śrī-kṛṣṇaḥ | tad-\nādhāras tat-priya-janaś ca | kiṃ ca svasya tad-vicchedaṃ kurvāṇād yat tādṛśaṃ\nbhayaṃ yac ca svāparādha-kadarthitān śrī-kṛṣṇād eva vā syāt tasya tasya sva-\nviṣayakatve'pi pūrvavat prīiter viṣayatvāt śrī-kṛṣṇa eva mūlālambanaḥ |\n<l>bhaya-hetus tūddīpana eva bhavet | vibhāvyate his ratyādir yatra [BhP 2.1.10]</l>\niti saptamy-arthatvasya pūrvatraiva vyāpteḥ | yeneti tṛtīyārthasya tūttaratraiva\nvyāpteś ca | sva-viṣayatve tu ya eva viṣayaḥ sa evādhāra iti bhayāṃśa-mātra-\nviṣayatvena pūrvavad bahiraṅga evālambano'sau | tad-ādhāratvena tv\nantaraṅgo'pi |</p>\n\n<p>athoddīpanāḥ bhīṣaṇa-bhrū-kuṭyādyāḥ | anubhāvā mukha-śoṣādyāḥ |\nvyabhicāriṇaś cāpalyādyāḥ | sthāyī tat-prītimayaṃ bhayam | tad-udāharaṇaṃ\nca- (page 92)</p>\n\n<lg>\n<l>janma te mayy asau pāpo mā vidyān madhusūdana |</l>\n<l>samudvije bhavad-dhetoḥ kaṃsād aham adhīra-dhīḥ || [BhP 10.3.29]</l>\n</lg>\n\n<p>atra viṣayatvenaiva hetutvaṃ na tu kārakāntaratvena |</p>\n\n<p>|| 10.3 || śrī-devakī śrī-bhagavantam || 169 ||</p>\n\n<p>[170]</p>\n\n<p>tathā śaṅkhacūḍa-daurātmye-</p>\n\n<l>krośantaṃ kṛṣṇa rāmeti vilokya sva-parigraham || [BhP 10.34.27] iti |</l>\n\n<p>spaṣṭam |\n|| 10.34 || śrī-śukaḥ || 170 ||</p>\n\n<p>[171]</p>\n\n<lg>\n<l>ataḥ (atha) kṣamasvācyuta me rajo-bhuvo</l>\n<l>hy ajānatas tvat-pṛthagīśa-māninaḥ |</l>\n<l>ajāvalepāndhatamo'ndhacakṣuṣa</l>\n<l>eṣo'nukampyo mayi nāthavān iti || [BhP 10.14.10]</l>\n</lg>\n\n<p>spaṣṭam |</p>\n\n<p>|| 10.14 || brahmā śrī-bhagavantam || 171 ||</p>\n\n<p>[172]</p>\n\n<p>atha tan-mayo bībhatsa-rasaḥ | atrāpi anya-jugupsāyās tat-prītimayatvena\npūrvavat tat-prīti-viṣayatvāc chrī-kṛṣṇa eva mūlālambanaḥ | tad-ādhāras tat-\npriya-janaś ca | jugupsā-mātrāṃśasya viṣayo'nyas tu bahiraṅgālambanaḥ |\nuddīpanā anya-gatāmedhyatādayaḥ | anubhāvāḥ niṣṭhīvanādayaḥ |\nvyabhicāriṇo viṣādādayaḥ | sthāyī ca tat-prīti-mayī jugupsā | udāharaṇaṃ\nca tvak-śmaśrū-roma-nakha-keśa-pinaddham [BhP 10.60.45] ity ādikam | śrī-\nrukmiṇī-vākyam eva |</p>\n\n<p>atha tan-prīti-mayaḥ karuṇa-rasaḥ | tatrālambanaḥ kevala-bandhu-bhāva-\nmaya-premṇāniṣṭhāptipadatāvedyatvena tat-prītimaya-karuṇā-viṣayaḥ śrī-\nkṛṣṇas tad-ādhāras tat-priyaś ca | uddīpanās tat-karma-guṇa-rūpādyāḥ |\nanubhāvā mukha-śoṣa-vilāpādyāḥ | vyabhicāriṇo jāḍya-nirvedādayaḥ |\nsthāyī ca tat-prīti-mayaḥ śokaḥ | udāharaṇaṃ ca-</p>\n\n<lg>\n<l>antar hrade bhujagabhogaparītam ārāt</l>\n<l>kṛṣṇaṃ nirīham upalabhya jalāśayānte |</l>\n<l>gopāṃś ca mūḍhadhiṣaṇān paritaḥ paśūṃś ca</l>\n<l>saṅkrandataḥ paramakaśmalam āpur ārtāḥ || [BhP 10.16.19]</l>\n</lg>\n\n<p>spaṣṭam |</p>\n\n<p>|| 10.16 || śrī-śukaḥ || 172 ||</p>\n\n<p>[173]</p>\n\n<p>atha kṛṣṇa-prītimato janasya ca yady anyo'pi tat-kṛpā-hīno janaḥ śocanīyo\nbhavati tadā tatrāpi tan-maya eva karuṇaḥ syāt | yathā-</p>\n\n<lg>\n<l>na te viduḥ svārtha-gatiṃ hi viṣṇuṃ</l>\n<l>durāśayā ye bahir-artha-māninaḥ |</l>\n<l>andhā yathāndhair upanīyamānās</l>\n<l>te 'pīśa-tantryām uru-dāmni baddhāḥ || [BhP 7.5.31]</l>\n</lg>\n\n<p>spaṣṭam |</p>\n\n<p>|| 7.5 || śrī-prahlādo guru-putram || 173 ||</p>\n\n<p>[174]</p>\n\n<p>kiṃ ca, ta eva vismayādayo yadi śrī-kṛṣṇādhārā bhavanti ta eva tat-prīti-\nmaya-citteṣu sañcaranti, tadāpi tat-prīti-mayādbhuta-rasādayo bhavanti |\nyathā - aho amī deva-varāmarārcitam [BhP 1.15.5] ity ādiṣu ajāta-prītīnāṃ\ntu tat-sambandhena ye vismayādayo bhāvās tadīya-ramāś ca dṛśyante te'tra\ntad-anukāriṇa eva jñeyāḥ |</p>\n\n<p>atha rasānām ābhāsa-tāpatyādi-jñānāyāśraya-niyamaḥ parasparaṃ\nvyavahāro'py uddiśyate | tatra āśraya-niyamaḥ śrī-kṛṣṇa-sambandhānurūpa\neva | yathā pitrādiṣu prākṛtasya vātsalyasyāśrayatvaṃ niyatam | tathā\nmukhyānāṃ pañcānāṃ mitho vyavahāras tad-āśrayāṇāṃ janānām iva sa ca\nkulīna-lokata evāvagantavyaḥ | tato yeṣāṃ yair militvā narma-vihārādau\nyathā saṅkocārhatā | tadīyānāṃ rasānāṃ tadīyai rasair api milane tathā tad-\narhatā | yathā na, tathā (page 94) na yathollāsas tathollāsa iti | yathā tat-\npreyasyādīnāṃ tad-vatsalādibhis tad-ādikam |</p>\n\n<p>atha guṇānāṃ saptānām api rasānāṃ teṣu mukhyeṣu pañcasu pratīpatvam\nudāsīnatvam anugāmitvaṃ ca yathāyuktam avagantavyam | yathā hāsyasya\nviyogātmakeṣu bhaktimayādiṣu caturṣu pratīpatvam | śānta udāsīnatvaṃ,\nanyatrānugāmitvam ity ādi |</p>\n\n<p>atha gauṇānāṃ gauṇair api vaira-mādhyastha-maitrāṇi jñeyāni | yathā\nhāsyasya karuṇa-bhayānakau vairiṇau | vīrādayo madhyasthāḥ | adbhuto\nmitram ity ādi | evaṃ teṣu dvādaśasv api sthāyināṃ sañcāriṇām\nanubhāvānāṃ vibhāvānāṃ viṣayāntara-gata-bhāvādīnām api\npratīpatvaudāsīnyānugāmitvāni vivecanīyāni | tad evaṃ sthite śrī-kṛṣṇa-\nsambandhiṣu janeṣu kāvyeṣu ca rasasyāyogya-rasāntarādi-saṅgatyā\nbādhyamānāsvādyatvam ābhāsatvam | yatra tu tat-saṅgatir bhaṅgi-viśeṣeṇa\nyogyasya sthāyina utkarṣāya bhavati tatra rasollāsa eva | kenāpy\nayogyasyotkarṣe tu rasābhāsasyaivollāsa iti |</p>\n\n<p>atha tatra mukhyasya mukhya-saṅgaty-ābhāsitvaṃ, yathā-</p>\n\n<p>sa vai kilāyaṃ puruṣaḥ purātano\n<l>ya eka āsīd aviśeṣa ātmani | [BhP 1.10.21] iti |</l></p>\n\n<p>nūnaṃ vrata-snāna-hutādineśvaraḥ\nsamarcito hy asya gṛhīta-pāṇibhiḥ |\npibanti yāḥ sakhy adharāmṛtaṃ muhur\n<l>vraja-striyaḥ sammumuhur yad-āśayāḥ || [BhP 1.10.28] ity ādy-antam |</l></p>\n\n<p>jñāna-vivekādi-prakāśenātra hi śānta evopakrāntaḥ | upasaṃhṛtaś cojjvalaḥ |\ntena cāsya vastalenaiva milane saṅkoca eveti parasparam ayogya-\nsaṅgatyābhāsyate | atra samādhīyate cānyaiḥ | sa vai kila ity ādikam anyāsāṃ\nvākyam | nūnam ity ādikaṃ tv anyāsām | evaṃvidhā vadantīnām [BhP 1.10.31]\nity ādi śrī-sūta-vākyaṃ ca sarvānandana-param eveti |</p>\n\n<p>|| 1.10 || kauravendra-pura-striyaḥ || 174 ||</p>\n\n<p>[175]</p>\n\n<p>tathā-</p>\n\n<lg>\n<l>athābhaje tvākhila-pūruṣottamaṃ</l>\n<l>guṇālayaṃ padma-kareva lālasaḥ |</l>\n<l>apy āvayor eka-pati-spṛdhoḥ kalir</l>\n<l>na syāt kṛta-tvac-caraṇaika-tānayoḥ ||</l>\n</lg>\n\n<p>jagaj-jananyāṃ jagad-īśa vaiśasaṃ\nsyād eva yat-karmaṇi naḥ samīhitam\nkaroṣi phalgv apy uru dīna-vatsalaḥ\n<l>sva eva dhiṣṇye 'bhiratasya kiṃ tayā || [BhP 4.20.27-28] ity ādi |</l></p>\n\n<p>atra dāsa-bhāvākhya-bhakti-mayasya prakṛtatvena yogyasya tad-ayogyojjvala-\nsaṅgatyābhāsitatvam | tatra dāsa-bhāvas tat-prakaraṇa-siddha eva | ujjvala-\nsaṅgatiś ca padma-kareva lālasa ity ādināvagamyate | atra samādhānaṃ ca |\nna khalv asya tadvat kānta-bhāva-vāsanā jātā kintu bhakti-vāsanaiva |\ndṛṣṭāntas tatra tasyā bhakty-aṃśa eva | tayā spardhā tu tat-parama-\nkṛponnaddhatvena vīrākhya-dāsatāṃ prāptasya nāyogyeti | anye tv evaṃ\nmanyante | tat khalu tadīya-dīna-viṣayaka-kṛpā-sūcaka-sva-prema-vacana-\nvinoda-mātraṃ, na tu lakṣmī-spardhāvaham | karoṣi phalgv apy uru dīna-\nvatsalaḥ [BhP 4.20.28] iti svasmiṃs tucchatva-mananāt | evaṃ śrī-trivikrameṇa\nbali-śirasi caraṇe'rpite nemaṃ viriñco labhate prasādam [BhP 8.23.6] iti śrī-\nprahlāda-vākyam api dṛṣṭam | śrī-nṛsiṃha-kṛpāyāṃ svānukampāyām api -</p>\n\n<lg>\n<l>kvāhaṃ rajaḥ-prabhava īśa tamo 'dhike 'smin</l>\n<l>jātaḥ suretara-kule kva tavānukampā |</l>\n<l>na brahmaṇo na tu bhavasya na vai ramāyā</l>\n<l>yan me 'rpitaḥ śirasi padma-karaḥ prasādaḥ || [BhP 7.9.26]</l>\n</lg>\n\n<p>atra brahmāder adhunā vidyamānasyāpi mamaiva śirasīty arthaḥ | ata\nubhayatrāpi tat-tad-avatāra-samayāpekṣayaiva tādṛśa-prasādābhāvo vivakṣita\niti jñeyam |</p>\n\n<p>|| 4.20 || pṛthuḥ śrī-viṣṇum || 175 ||</p>\n\n<p>(page 94)</p>\n\n<p>[176]</p>\n\n<p>tathā śrī-vasudevādīnām api pitrāditvena vātsalyasya tad-ayogya-bhakti-\nmaya-saṅgaty-ābhāsitatvaṃ tatra tatra dṛśyate | tatra samādhānaṃ cāgre | atha\n<l>baladevādāv ity ādau cintyam | manaso vṛttayo naḥy syuḥ [BhP 10.47.66] ity</l>\nādikāni śrī-vrajeśvarādi-vākyāni tu na tādṛśāni | abhiprāya-viśeṣeṇa\nvatsala-rasasyaiva puṣṭatayā sthāpayiṣyamāṇatvāt | tathā-</p>\n\n<p>kim asmābhir anirvṛttaṃ deva-deva jagad-guro |\n<l>bhavatā satya-kāmena yeṣāṃ vāso guror abhūt || [BhP 10.80.44] ity ādi |</l></p>\n\n<p>atha sakhyamayasyaiśvarya-jñāna-saṃvalita-bhakti-maya-\nsaṅgamenābhāsīkṛtiḥ | asya śrīdāma-viprasya sakhyaṃ hi kṛṣṇasyāsīt sakhā\nkaścit [BhP 10.80.6] ity ādinā, kathayañcakratuḥ [BhP 10.80.27] ity ādau, karau\ngṛhya parasparam ity anena ca prakṛtaṃ dṛśyate iti | atra ca samādhānaṃ śrī-\nbaladevādivad eva cintyam |</p>\n\n<p>|| 10.80 || śrī-śukaḥ || 176 ||</p>\n\n<p>[177]\ntathā --</p>\n\n<p>tvaṃ nyasta-daṇḍa-munibhir gaditānubhāva\n<l>ātmātma-daś ca jagatām iti me vṛto 'si || [BhP 10.60.39] iti |</l></p>\n\n<p>ātmā paramātmā | ātmado mokṣeṣu tat-tad-ātmāvirbhāva-prakāśakaḥ | atra\nkāntātvena yogya ujjvala ātmādi-śabda-vyañjita-tad-ayogya-śānta-\nsaṅgamenābhāsyate | atra samādhīyate ca | asyāḥ svīyātvena kānta-bhāve\ndāsītvābhimānamayī bhaktir api yujyata eva pativratā-śiromaṇitvāt |\nyathoktaṃ tad-ādyā evoddiśya-dāsī-śatā api vibhor vidadhuḥ sma dāsyam\n[BhP 10.59.4] iti | śrī-rukmiṇyās tu lakṣmī-rūpatvenaiśvarya-svarūpa-jñāna-\nmiśra-tādṛśa-bhakti-miśra-kānta-bhāvatvād atra tādṛśa-bhakti-mātra-\npoṣāya tādṛg apy uktaṃ yuktam iti |</p>\n\n<p>|| 10.60 || śrī-rukmiṇī || 177 ||</p>\n\n<p>[178]</p>\n\n<p>atha tan-mādhurya-mātrānubhavamaya-kevala-kānta-bhāvānām api śrī-\nvraja-devīnāṃ na khalu gopikānandano bhavān [BhP 10.31.4] ity ādiṣu yā\nśāntādi-saṅgatir dṛśyate, sā tu purataḥ sopālambhādi-śleṣa-vāg bhaṅgi-\nmayatvena vyākhyāsyamānatvāt | pratyuta rasollāsāyaiva syāt | tathā\nbaddhānyathā srajā kācit [BhP 10.30.23] ity ādau vātsalya-saṅgatiḥ saṅgaty-\nantareṇa vyākhyāsyate | tathā prakṛtojjvale rase rāsa-varṇane duḥsaha-\npreṣṭha-virahaḥ [BhP 10.29.10] ity ādikaṃ śrī-munīndra-vacanaṃ, tathā tad-\nanantaraṃ, kṛṣṇaṃ viduḥ paraṃ kāntam [BhP 10.29.12] ity ādike rāja-\nmunīśvara-praśnottare ca mokṣa-prastāva-vyañjita-śānta-rasa-saṅgatyā\nrasābhāsatvam akurvann ity atra samādhānaṃ ca śrī-kṛṣṇa-sandarbhe\ntathaivāgre ca tātkālika-śrī-kṛṣṇa-prāpty-antarāya-nirāsa-mātram eva tat-\nprasaṅge darśitaṃ, na tv anyo mokṣa (page 95) ity ataś cintyam | tathā taṃ\nkācin netra-randhreṇa [BhP 10.32.8] ity ādau yogīvānanda-samplutā iti caivaṃ\nvyākhyāyate | yogīti klībaika-vacanaṃ, tac ca kriyā-viśeṣaṇam | lajjayā yadyaḸ\nmanasi nidhāyaivopaguhyās te tathāpy atyantābhiniveśena yogi saṃyogi yathā\nsyāt tad ivopaguhyās te ity arthaḥ | evam anyatrānyatrāpi yathā-yogaṃ\nsamādheyam |</p>\n\n<p>atha śrī-baladevādau viruddha-bhāvāvasthānaṃ caiva cintyam | yathaiva śrī-\nkṛṣṇas tad-bhakta-sukha-vyañjaka-nānā-līlārthe viruddhān api guṇān\ndhārayati na ca tair virudhyate acintya-śaktitvāt, tathā tal-līlādhikāriṇas\nte'pi | asti caiṣāṃ tad-yogyatā | yathā śrī-baladevasya jyeṣṭhatvād\nvatsalatvam | ekātmatvād bālyam ārabhya saha-vihāritvāc ca sakhyam |\npāramaiśvarya-jñāna-sad-bhāvād bhaktitvam iti | tataḥ śrī-kṛṣṇasya yādṛśa-\nlīlā-samayas tādṛśa eva bhāvas tad-vidhasyāvirbhavati | tato na virodho'pi |\ntataḥ śaṅkhacūḍa-vadha-prāktana-horikā-līlāyāṃ śrī-kṛṣṇena samaṃ\nyugmībhūya gānādikaṃ tad-dvārā dvārakātaḥ śrī-vraja-devīṣu sandeśaś ca\nnāsamañjasaḥ | evaṃ śrīmad-udbhavādīnām api vyākhyeyam |</p>\n\n<p>atha mukhyasyāyogya-gauṇa-saṅgatyābhāsatvam-</p>\n\n<lg>\n<l>devakī vasudevaś ca vijñāya jagad-īśvarau |</l>\n<l>kṛta-saṃvandanau putrau sasvajāte na śaṅkitau || [BhP 10.44.51] ity ādiṣu</l>\n</lg>\n<p>jñeyam |</p>\n\n<p>atra śrī-kṛṣṇa-vibhāvita-bhayānaka-saṅgatyā tad-viṣayo vatsala ābhāsyate |\natra samādhānaṃ ca prāktanam eva | atha gauṇasyāyogya-gauṇa-saṅgaty-\nābhāsatvam | yathā kāliya-hṛdaya-praveśa-līlāyām-</p>\n\n<lg>\n<l>tāṃs tathā kātarān vīkṣya bhagavān mādhavo balaḥ |</l>\n<l>prahasya kiṃcin novāca prabhāvajño'nujasya saḥ || [BhP 10.16.16]</l>\n</lg>\n\n<p>atra śrī-baladevasya aiśvarya-jñānavato'py ādhunika-sāmājika-bhaktasyeva\nvraja-janādhāraka-karuṇānubhava-mayaḥ karuṇo yogyaḥ | sa ca hāsa-\nsaṅgatyābhāsyate | samādhānaṃ ca pūrvavan nānā-bhāvasyāpi tad-vidhasya\ntal-līlā-viśeṣa-rakṣā-samayānurūpa-bhāvodayāt | tad-vidhā hi tasya līlā-\npravartaka-parikarā iti | hāsasya kāraṇaṃ prabhāva-jñānaṃ hi atra teṣāṃ\nprāṇa-rakṣārtham eva bhāvāntarāṇy atikramyoditam | tataś caivaṃ hi teṣāṃ\njñānam abhūt | ayaṃ cetasya parama-preṣṭho marma-vettā ca hasati tadā\nnāsty eva kācic cinteti | punar api tad-arthaiva tasya ceṣṭā dṛṣṭā -</p>\n\n<lg>\n<l>kṛṣṇaprāṇān nirviśato nandādīn vīkṣya taṃ hradam |</l>\n<l>pratyaṣedhat sa bhagavān rāmaḥ kṛṣṇānubhāvavit || [BhP 10.16.22]</l>\n</lg>\n\n<p>ity atra līlānte punaḥ śrī-kṛṣṇa-lābhe rāmaś cācyutam āliṅgya\njahāsāsyānubhāva-vit [BhP 10.17.16] ity atra tu hāsaḥ śrī-kṛṣṇaṃ\npratyupālambha-vyañjaka eva | śrī-rukmiṇī-haraṇa-līlādau tu bhrātṛ-sneha-\npariplutatvaṃ varṇitam | tasmāt tad-iṣṭa-līlānurūpyān na vairūpyam iti tatra\nhāsyo'pi nāyogyaḥ |\n|| 10.16 || śrī-śukaḥ || 178 ||</p>\n\n<p>[179]\natha sthāyi-bhāva-yogyatvaṃ prīti-lakṣaṇata eva pratipannam | tataḥ prīty-\nābhāsatve'vagate rasābhāsatvam apy avagamyam | athāyogya-sañcāri-saṅgaty-\nābhāsatvaṃ yathā-</p>\n\n<lg>\n<l>sva-vacas tad ṛtaṃ kartum asmad-dṛg-gocaro bhavān |</l>\n<l>yad ātthaikānta-bhaktān me nānantaḥ śrīr ajaḥ priyaḥ || [BhP 10.86.32]</l>\n</lg>\n\n<p>atha bhaktir anantādi-helana-lakṣaṇa-garva-saṅgatyābhāsyate | tat-\n<l>samādhānaṃ ca vyākhyāntareṇa | (page 96) tad yathā ekānta-bhaktān me</l>\nmama anantaḥ savadhāmatvenāpi , śrīr jāyātvenāpi, ajaḥ putratvenāpi na\npriyaḥ | kintu te'py ekānta-bhakta-śreṣṭhatvenaiva mama preṣṭhā ity arthaḥ |\ntad etad yad āttha tat sva-vacaḥ ṛtaṃ satyaṃ kartṛ darśayituṃ bhavān asmad-\ndṛg-gocaro'bhūt | tad-anugāmitāṃśenaivāsmān praty api kṛpāṃ kṛtavān ity\narthaḥ ||</p>\n\n<p>|| 10.86 || maithilaḥ śrī-bhagavantam || 179 ||</p>\n\n<p>[180]</p>\n\n<p>tathā-</p>\n\n<lg>\n<l>tayor itthaṃ bhagavati kṛṣṇe nanda-yaśodayoḥ |</l>\n<l>vīkṣyānurāgaṃ paramaṃ nandam āhoddhavo mudā || [BhP 10.46.29]</l>\n</lg>\n\n<p>itthaṃ tad-viyogaja-mahā-duḥkha-vyañjanāprakāreṇa | atra śrī-vrajeśvarayoḥ\nśrī-kṛṣṇa-viyoga-duḥkhānubhava-mayī śrīmad-uddhavasya bhaktis tad-\nayogyena harṣyeṇābhāsyate | samādhānaṃ ca śrī-baladeva-hāsavad eva\nkāryam | teṣāṃ sāntvanārtham āgatasya tasāpi duḥkhābhivyaktir na yogyā |\ntatas tad-yogyas tadīyānurāga-mahima-camatkārajo harṣa eva tad-artham\nuditaḥ | anantaraṃ tathaiva sāntvitāś ca te iti |</p>\n\n<p>|| 10.46 || śrī-śukaḥ || 180 ||</p>\n\n<p>[181]</p>\n\n<p>tathā-</p>\n\n<lg>\n<l>ehi vīra gṛhaṃ yāmo na tvāṃ tyaktum ihotsahe |</l>\n<l>tvayonmathita-cittāyāḥ prasīda puruṣarṣabha || [BhP 10.42.10]</l>\n</lg>\n\n<p>atra nāyikāyāḥ sarveṣām agrata etādṛśaṃ cāpalyam atyayogyam | tat-saṅgatiś\ncojjvalam ābhāsayati | samādhānaṃ cāsyāḥ sāmānyatvād adoṣa iti |</p>\n\n<p>|| 10.42 || sairindhrī bhagavantam || 181 ||</p>\n\n<p>[182]</p>\n\n<p>atra tava sutaḥ sati yadādhara-bimbe [BhP 10.35.14] ity ādike tu na tathā\ncāpalyaṃ mantavyam | teṣāṃ padyānāṃ yugalena yugalena pṛthak pṛthak\nsaṃvāda-saṅgraha-rūpatvā | śrī-vrajeśvaī-sabhā-sthitāyāś cāsyāḥ\nsāmānyatas tan-mādhurya-varṇanam eva | tena ca sakrādīnām eva moha\nuktaḥ | na tu vrajati tena vayam [BhP 10.35.17] ity ādivat | vyomayān avanitā\n[BhP 10.35.3] ity ādivac ca svabhāvasya sajātīya-bhāvasya vā prakāśanam iti |\nevaṃ kunda-dāma [BhP 10.35.20] ity ādāv api jñeyam | tathā maivaṃ\nvibho'rhati bhavān [BhP 10.29.31] ity ādiṣu prakaṭa-tat-saṅga-prārthana-\ndainyādikam ayogyatvena pratītam api purataḥ śleṣeṇa niṣedhārthāditayā\nvyākhyāsyamānatvāt parama-rasāvahatvenaiva sthāpanīyam |</p>\n\n<p>athāyogyānubhāva-saṅgaty-ābhāsatvaṃ yathā-</p>\n\n<p>yadyapy asāv adharmeṇa\nmāṃ badhnīyād anāgasam |\ntathāpy enaṃ na hiṃsiṣye\n<l>bhītaṃ brahma-tanuṃ ripum || [BhP 8.20.12] ity ādi-dvayam |</l></p>\n\n<p>atra śukratvaṃ ca nārtha-prayuktasyāpi adharmādi-śabda-prayogasya\ntatrāyogyatvād ābhāsyata eva bhakti-mayaḥ | samādhānaṃ ca tadānīṃ sākṣāt\nbhakter ajātatvāt śrī-trivikrama-pāda-sparśānantaram eva ca jātatvān na\nvirodha iti |</p>\n\n<p>|| 8.20 || śrī-baliḥ śukram || 182 ||</p>\n\n<p>[183]</p>\n\n<p>tathā jarāsandha-vadhaḥ kṛṣṇa-bhūry-arthāyopakalpate [BhP 10.71.10] iti |\n(page 97)</p>\n\n<p>atrāyogyena sākṣān-nāmnā sambodhanena dāsya-maya ābhāsyate | vastutas\ntu tad-ādi-nāmnāṃ tat-parama-mahima-mayatvāt tan-maya-nāmnāṃ ca\ndāsādibhir api sākṣād-grahaṇa-darśanāt tad-adoṣa iti | yasya nāma mahad\nyaśaḥ [ŚvetU 4.19] iti śruteḥ |</p>\n\n<p>|| 10.71 || uddhavaḥ śrī-bhagavantam || 183 ||</p>\n\n<p>[184]</p>\n\n<p>tathā satāṃ śuśrūṣaṇe jiṣṇuḥ kṛṣṇaḥ pādāvanejane [BhP 10.75.5] |</p>\n\n<p>pādavanejane iti ṇij-antam | atra pāṇḍava-rāja-kṛta-tādṛśa-śrī-kṛṣṇa-\nniyogasyāyuktatvāt tasya bhakti-mayas tenābhāsyate | vastutas tu bāndhavāḥ\nparicaryāyāṃ tasyāsan prema-bandhanā [BhP 10.75.3] ity uktatvāt teṣu\nniyojyeṣu bāndhavāḥ svayam evāvartante, netare iva tan-niyuktā eva | tataḥ\nśrī-kṛṣṇasya tu sutarām eva svecchā-pravṛttiḥ | tena ca cintitam idam iti\ngamyate | sarvāṇi karmāṇy anyaiḥ setsyante | pādāvanejanam tu nānyaiḥ\nsābhimānatvāt | tataś ca mama bandhūnām eṣāṃ karma vigītāṅgaṃ syād iti\nmayivātrāgrahītavyam iti |</p>\n\n<p>tad evaṃ tasyecchāyās tad-āśritair durlaṅghatvāt tad-balād eva tatra tasya\npravṛttiḥ | evaṃ svayam eva nāradādi-pāda-prakṣālane'pi dṛṣṭam | taṃ prati\nca svecchayaiva hi bhagavān brāhmaṇatvena bhaktatvena ca vyavaharati | tata\neva kvacit putra mā khidaḥ [BhP 10.69.40] ity api vadatīti |</p>\n\n<p>|| 10.75 || śrī-śukaḥ || 184 ||</p>\n\n<p>[185]</p>\n\n<p>tathā--</p>\n\n<lg>\n<l>śrīdāmā nāma gopālo rāma-keśavayoḥ sakhā |</l>\n<l>subala-stokakṛṣṇādyā gopāḥ premṇedam abruvan ||</l>\n</lg>\n\n<p>rāma rāma mahā-bāho kṛṣṇa duṣṭa-nibarhaṇa |\n<l>ito 'vidūre su-mahad vanaṃ tālāli-saṅkulam || [BhP 10.15.21-22] ity ādi |</l></p>\n\n<p>atrāyogyena bhaya-sthāna-gamana-niyogena sakhya-maya ābhāsyate | vastutas\ntu samāna-śīlatvena śrī-kṛṣṇasya vīrya-jñānāt tais tan-niyogo'pi nāyogyaḥ |\npratyuta teṣāṃ tadvad vīra-svabhāvānāṃ tan-maya-prīti-poṣāyaiva bhavati-</p>\n\n<p>sākaṃ kṛṣṇena sannaddho\nvihartuṃ vipinaṃ mahat |\nbahu-vyāla-mṛgākīrṇaṃ\n<l>prāviśat para-vīra-hā || [BhP 10.58.14] ity arjuna-caritavat |</l></p>\n\n<p>ataeva premṇeti mahā-sattva-duṣṭa-nivarhaṇeti coktam | anyatra ca asmān\nkim atra grasitā niviṣṭān; ayaṃ tathā ced bakavad vinaṅkṣyati [BhP 10.12.14]\niti |</p>\n\n<p>|| 10.15 || śrī-śukaḥ || 185 ||</p>\n\n<p>[186]</p>\n\n<p>evaṃ dvārakā-jala-vihāre na calasi [BhP 10.90.22] ity ādau vasudeva-\nnandanāṅghrim iti |</p>\n\n<p>atrāyogyena śvaśura-nāma-grahaṇena svīyānāṃ kāntābhāva ābhāsyate |\nvastutas tu devasya paramārādhyasya śvaśurasya yo nandano mukhyaḥ\nputraḥ | asmat-patir ity arthaḥ | tasyāṅghriṃ vasu parama-dhana-svarūpam ity\neva tan-manasi sthitam | tathāpi daivāt tan-nāmānukaraṇa-doṣa-samādhānaṃ\nconmatta-vacas-tvenopakrāntatvāt |</p>\n\n<p>|| 10.90 || śrī-paṭṭa-mahiṣyaḥ || 186 ||</p>\n\n<p>[187]\ntathā-</p>\n\n<lg>\n<l>tam ātmajair dṛṣṭibhir antarātmanā</l>\n<l>duranta-bhāvāḥ parirebhire patim |</l>\n<l>niruddham apy āsravad ambu netrayor</l>\n<l>vilajjatīnāṃ bhṛgu-varya vaiklavāt || [BhP 1.11.33]</l>\n</lg>\n<p>(page 98)\nduranta-bhāvā udbhaṭa-bhāvā, ataeva niruddham apy āsravam | atrātmaja-\ndvārāliṅganena kānta-bhāva ābhāsyate | tad-dvārā tat-sambhogāyogyatvāt |\nsamādhānaṃ ca prīti-sāmānya-paripoṣāyaiva tathācaritaṃ na tu kānta-bhāva-\npoṣāya | tat-poṣas tu dṛṣṭādi-dvāraiva | tasmān na doṣa iti |</p>\n\n<p>|| 1.11 || śrī-sūtaḥ || 187 ||</p>\n\n<p>[188]</p>\n\n<p>athāyogya-vibhāva-saṅgatyābhāsatvam udāhriyate | tatrāyogyoddīpana-\nsaṅgatyā yathā yad-arcitam [BhP 10.38.8] ity ādau, yad gopikānāṃ kuca-\nkuṅkumāṅkitam iti |</p>\n\n<p>atrānena rahasya-līlā-cihnena dāsānusandhānāyogyena dāsya-bhāva-maya\nābhāsyate | samādhānaṃ ca | atrāsya bhakti-mātra-sulabhatva-\ncintane'bhiniveśaḥ | na tu tādṛśa-līlā-viśeṣānusandhāne | yathoktaṃ\nṭīkāyām-yad gopikānām iti prema-mātra-sulabhatvam ity etat |\ntato'nanusandhāyaiva tad-viśeṣaṃ bhakti-mātrodvalakatvena nirdiṣṭatvān na\n<l>doṣa iti | evaṃ samarhaṇaṃ yatra [BhP 10.38.17] ity ādikaṃ vyākhyeyam |</l></p>\n\n<p>|| 10.38 || akrūraḥ || 188 ||</p>\n\n<p>[189]</p>\n\n<p>evam ujjvale'pi putra-rūpasyoddīpanatvāyogyatā yaṃ vai muhur [BhP 10.55.40]\nity ādau gamyā | tac cāgre samādhānaṃ vyākhyeyam |</p>\n\n<p>athālmbanāyogyatāyāṃ tādṛśa-prīty-ādhārāyogyatayābhāsatve\nyajñapatnīnāṃ pulindī- hariṇy-ādinyāṃ tat-taj-jāti-rūpam ayogyam\nudāhāryam | atha tādṛśa-prīti-viṣayāyogyatvaṃ yathā-akṣaṇvatām [BhP\n10.21.7] ity ādau vaktraṃ vrajeśa-sutayoḥ ity ādi |</p>\n\n<p>atra yadyapi śrī-rāmo'pi śrī-kṛṣṇa-vyūhatvāt sa eva, tathāpi śrī-\nkṛṣṇatvābhāvāt tat-preyasī-bhāva-viśeṣāyogya eva | tatas tenātrojjvalam\nābhāsyate | vastutas tv agre'vahitthā-garbheṇa vrajeśa-sutayor madhye anu\npaścāt veṇu-juṣṭaṃ yan-mukham ity ādi vyākhyānena rasotkarṣa eva\nsādhayitavyaḥ | evam eva ṭīkāyām api | rāmaḥ kṣapāsu bhagavān gopīnāṃ\nratim āvahat [BhP 10.65.17] ity atra vyākhyātam-gopīnāṃ ratim iti śrī-kṛṣṇa-\nkrīḍā-samaye'nutpannān nātibālānāṃ cānyāsām ity abhiyukta-prasiddhir iti |</p>\n\n<p>|| 10.21 || śrī-vraja-devyaḥ || 189 ||</p>\n\n<p>[190]</p>\n\n<p>athāyogyasya viṣayāntara-gata-bhāvādikasya saṅgaty-ābhāsatvaṃ yathā\ndevahūti-varṇane-kāmaḥ sa bhūyāt [BhP 3.22.16] ity ādau kṣipatīm iva śriyam\niti |</p>\n\n<p>atra devahūti-gatenedṛśa-varṇana-rūpeṇānubhāvena śrī-kardamasya bhaktir\nābhāsyate | vastutas tu tena jagat-sampatti-rūpāṃ prākṛtīṃ śriyam evoddiśya\ntayoktam iti na doṣaḥ ||</p>\n\n<p>|| 3.22 || śrī-kardamaḥ || 190 ||</p>\n\n<p>[191]</p>\n\n<p>tathā-</p>\n\n<lg>\n<l>uvāsa tasyāṃ katicin mithilāyāṃ samā vibhuḥ |</l>\n<l>mānitaḥ prīti-yuktena janakena mahātmanā |</l>\n<l>tato 'śikṣad gadāṃ kāle dhārtarāṣṭraḥ suyodhanaḥ || [BhP 10.57.26]</l>\n</lg>\n\n<p>vibhuḥ śrī-saṅkarṣaṇaḥ | mānita ity ādikaṃ ca tasyaiva viśeṣaṇam iti\nsamādhānaṃ ca |</p>\n\n<p>|| 10.57 || śrī-śukaḥ || 191 ||</p>\n\n<p>[192]</p>\n\n<p>evam agre ca kecid anye rasābhāsāḥ parihariṣyante | atha yad uktaṃ ayogya-\nsaṅgatir api bhaṅgī-viśeṣeṇa yogyasya sthāyina utkarṣāya cet tadā rasollāsaḥ\n<l>iti | tatra mukhya-saṅgatyā (page 99) mukhyasyollāso, yathā-aho bhāgyam</l>\naho bhāgyam [BhP 10.14.32] ity ādau | atra brahmaṇā vraja-vāsi-prasaṅge\njñāna-bhakti-bandhu-bhāvau bhāvitau | yogyaś cātra bandhu-bhāva eva\nbhāvayitum | tadīya-svābhāvika-tad-bhāvāsvāde saty anyasya virasatva-\npratibhānāt | tathāpi tatra parama-brahma-pada-vyañjitāyā jñāna-bhakter\nayogyāyā bhāvanā jñāna-bhakty-aṃśa-vāsita-sahṛdaya-camatkārāya tadīya-\nbhāgya-praśaṃsā-vaiśiṣṭya-śaṃsana-bhaṅgyā tam evotkarṣayituṃ pravartitety\n<l>ullasaty eva rasaḥ | evam itthaṃ satāṃ brahma-sukhānubhūtyā [BhP 10.12.11]</l>\nity ādikam api vyākhyeyam | tathā-</p>\n\n<lg>\n<l>bhrātreyo bhagavān kṛṣṇaḥ śaraṇyo bhakta-vatsalaḥ |</l>\n<l>paitṛ-ṣvasreyān smarati rāmaś cāmburuhekṣaṇaḥ || [BhP 10.49.9]</l>\n</lg>\n\n<p>atra pitṛṣvasus tasyā aiśvarya-jñāna-mayī bhaktir ayogyā, vātsalyaṃ tu\nyogyam | tathāpi bhagavad-ādi-pada-vyañjita-tādṛśa-saṅgatir yāsīt | tām\natikramya bhrātreya iti paitṛṣvaseyān iti | amburuhekṣaṇa iti cokti-bhaṅgyā\nvātsalyasyotkarṣe sati rasollāsaḥ |</p>\n\n<p>|| 10.49 || śrī-kuntī || 192 ||</p>\n\n<p>[193]</p>\n\n<p>evaṃ śrī-rāghavendrasya kevala-mādhuryamaya-līlāyāṃ hanumataḥ kevala-\ntan-maya-dāsa-bhāvo'pi svarūpaiśvaryādi-jñāna-maya-tad-bhāva-saṅgatir\nnātir yogyāpi paścān mādhuryamaya eva paryavasāyitābhaṅgyā\ntasyaivokarṣāya jātet rasollāsa eva yojanīyaḥ | tatraiśvarya-mādhuryayor\nmahima-jñānaṃ tasyāha -- oṃ namo bhagavate uttamaślokāya [BhP 5.19.3] ity\nādi |</p>\n\n<p>[194]</p>\n\n<p>atra bhagavata ity aiśvaram uttamaślokāyeti mādhuryaṃ darśitam | svarūpa-\njñānam āha -- yat tad viśuddhānubhava-mātram ekam [BhP 5.19.4] ity ādi |</p>\n\n<p>yat tat prasiddhaṃ śrī-rāmacandrasya durvāda-śyāmala-rūpam | atra\nprakāśaika-lakṣaṇa-vastunaḥ sūryādi-jyotiṣaḥ prakāśatvaṃ śauklādimattvam\nity ādi dharmavat guṇa-rūpādi-lakṣaṇa-tat-svarūpa-dharmasyāpi tad-\nātmakatva-dṛṣṭyā tan-mātratvam uktam | ya eva dharmaḥ svarūpa-śaktir iti\nbhagavat-sandarbhādau sthāpitam | ataevaikam api | tasyāś ca śakter\nmāyātiriktatvam āha svatejasā dhvasta-guṇa-vyakvastham iti | svarūpa-śaktyā\ndūrībhūtā traiguṇyātmikā māyā śaktiryasmāt yat | ataḥ praśāntaṃ\nsarvopadrava-rahitam | anubhāva-mātratve hetuḥ pratyag-dṛśyād anyat | na\ncakṣuṣā paśyanta rūpam asya [KaṭhU 2.39], yam evaiṣa vṛṇute tena labhyas\ntasyaiṣā ātmā vivṛṇute tanuṃ svām [KaṭhU 1.2.23] iti śruteḥ | tat kutaḥ |\nanāma-rūpaṃ etās tisro devatā anena jīvenātmanānupraviśya nāma-rūpe\nvyākaravāṇī [Chā 6.3.2] iti prasiddha-prākṛta-nāma-rūpa-rahitam | tatra\nhetuḥ nirīham iti | ātma-śabdena hi śrutāv asyāṃ paramātmano jīvākhya-\nśakti-rūpo'ṃśa ucyate | aneneti (page 100) pṛthaktva-nirdeśāt | tad-rūpeṇa ca\npraveśo nāma devatā-śabda-vācya-tejo-vāri-mṛl-lakṣaṇopādhy-abhiniveśaḥ |\nsa ca tasya jīvasya tatrāhantādhyāsād eva bhavati | tato'ntaryāmi-rūpeṇa\nsvayaṃ tatra sthitasyāpi tad-adhyāsābhāvād upādhikṛta-nāma-rūpa-rāhityaṃ\nyuktam evety arthaḥ | sarvathāhaṅkāra-rāhitye sati vyākara-vāṇīti-\nprayogasyānarhatvād iti bhāvaḥ |</p>\n\n<p>[195]</p>\n\n<p>nanu, śrī-rāma-rūpaṃ na sarvair eva pratīyate tatrāha sudhiyopalambhanam |\nśuddha-cittena svarūpatayivopalabhyata ity arthaḥ | nātaḥ paraṃ parama yad\nbhavataḥ svarūpam [BhP 3.9.3] ity ādi śrī-brahma-vākyāt |\nnanv evaṃbhūtasya martyeṣu prākaṭye kiṃ prayojanam | ucyate | gauṇe saty\napi prayojanāntare mukhyaṃ tu bhakteṣu līlā-mādhuryābhivyañjanam evety\nāha-</p>\n\n<lg>\n<l>martyāvatāras tv iha martya-śikṣaṇaṃ</l>\n<l>rakṣo-vadhāyaiva na kevalaṃ vibhoḥ |</l>\n<l>kuto 'nyathā syād ramataḥ sva ātmanaḥ</l>\n<l>sītā-kṛtāni vyasanānīśvarasya || [BhP 5.19.5]</l>\n</lg>\n\n<p>tu-śabda āśaṅkā-nivṛtty-arthaḥ | martya-loke yo'vatāra āvirbhāvaḥ | sa tu\nsādhu-janodveja-kara-kṣobadhāyaiva kevalaṃ na bhavati kintu martya-\nśikṣaṇam api | martyeṣu śikṣaṇaṃ tad-artha-prakāśanaṃ yat tan-mayam api |\ntatra bahirmukheṣu viṣayāsaṅga-durvāratāprakāśanam ānuṣaṅgikam |\nuddeśyaṃ tu svabhakti-vāsaneṣu cittārdratā-kara-viraha-saṃyogamaya-nija-\nlīlā-viśeṣa-mādhurya-prakāśanam | tatas tad-artham evety arthaḥ | anyathā\nyadi kevalaṃ tad-vadhāyaiva syāt tadā ātmanaḥ paramātmatvena\nparipūrṇasyeśvarasya sarvāntaryāmiṇaḥ sve sva-svarūpe tad-eka-rūpe\nvaikuṇṭhe ca ramamāṇasya sītā-kṛta-vyasanānīti kutaḥ syāt | manasaiva tad-\nvadhe śaktatvāt tad-vyasanā-sambhavāc ca | nija-mādhurya-prakāśana-pakṣe\ntu tat tat sambhavaty eveti bhāvaḥ |</p>\n\n<p>[196]</p>\n\n<p>atra kṛpā-rūpaṃ tādṛśa-līlā-rūpaṃ ca mādhuryam adhikaṃ ślāghitam | tatra\nśrī-sītā-viyoga-duḥkhaṃ ca līlā-mādhuryāntargatam eveti na doṣa ity api\ndarśitam | tādṛśa-līlā ca na prākṛtavat kāmādi-saktatayā, kintu svajana-\nviśeṣa-viṣayaka-kṛpā-viśeṣeṇaivety āha-</p>\n\n<lg>\n<l>na vai sa ātmātmavatāṃ suhṛttamaḥ</l>\n<l>saktas tri-lokyāṃ bhagavān vāsudevaḥ |</l>\n<l>na strī-kṛtaṃ kaśmalam aśnuvīta</l>\n<l>na lakṣmaṇaṃ cāpi vihātum arhati || [BhP 5.19.6]</l>\n</lg>\n\n<p>sa vai khalu trilokyāṃ na saktaḥ | tatra hetuḥ | ātmā paramātmā bhagavān\nparipūrṇaiśvaryādiḥ vāsudevaḥ sarvāśrayaś ceti | kintu ātmavatām ātmā\nsvayam eva nāthatvena vidyate yeṣāṃ teṣāṃ sva-viṣayaka-mamatā-dhāriṇāṃ\nbhakta-viśeṣāṇām ity arthaḥ | teṣām eva suhṛttamaḥ | tasmād yathānyo\nstrītva-hetukaṃ kaśmalaśnuvate tathā nāsāv aśnuvīta | atas tasyā\nātmavattvenaiva tādṛśa-kaśmala-hetu-tat-prīti-viṣayatāpīti bhāvaḥ | tathā\ndevadūta-samayātikrameṇa ātmavato'pi lakṣmaṇasya parityāgo yaḥ, sa khalu\nnātyantika ity āha, na lakṣmaṇam iti | vihātum api nārhati na śaknoti |\nanantaraṃ jhaṭity eva svarga-sthatayā svāgamanaṃ pratīkṣamāṇais tad-\nādibhiḥ saha svadhiṣṇyārohāt | adhunāpi tena sītādibhiś ca sahaivāsmin\n(page 101) kiṃ-puruṣa-varṣe'py asmābhir dṛśyamānatvāt | tato maryādā-\nrakṣārtham eva kiñcit tat-tad-anukaraṇam iti bhāvaḥ |</p>\n\n<p>[197]</p>\n\n<p>pūrvārtham eva sthāpayituṃ bhakty-eka-kāraṇa-kāruṇya-pramukha-parama-\nmādhuryaṃ sarvordhvam āha dvābhyāṃ-</p>\n\n<lg>\n<l>na janma nūnaṃ mahato na saubhagaṃ</l>\n<l>na vāṅ na buddhir nākṛtis toṣa-hetuḥ |</l>\n<l>tair yad visṛṣṭān api no vanaukasaś</l>\n<l>cakāra sakhye bata lakṣmaṇāgrajaḥ || [BhP 5.19.7]</l>\n</lg>\n\n<p>mahataḥ puruṣāj janma | saubhagaṃ saundaryam | ākṛtir jātiḥ | yad yasmāt |\ntair janmādibhir visṛṣṭān tyaktān asmān tadīya-parama-bhakta-śrī-\nsītānveṣaṇādi-bhakti-tuṣṭatvena batāho lakṣmaṇasya sarva-sad-guṇa-lakṣma-\nlakṣitasya sumitrānandanasyāgrajo'pi sakhitve kṛtavān dāsyāyogyān api saha-\nvihārādinā sakhīn iva kṛtavān ity arthaḥ | sugrīvam upalakṣya vā\ntathoktam |</p>\n\n<p>[198]</p>\n\n<p>tasmāt-</p>\n\n<p>suro 'suro vāpy atha vānaro naraḥ\n<lg>\n<l>sarvātmanā yaḥ sukṛtajñam uttamam</l>\n<l>bhajeta rāmaṃ manujākṛtiṃ hariṃ</l>\n<l>ya uttarān anayat kosalān divam iti || [BhP 5.19.8]</l>\n</lg></p>\n\n<p>pūrvaṃ svarūpa-jñāna-maya-bhaktyā manuja-kṛtāv eva parama-svarūpatvaṃ\ndarśitavān | samprati mādhurya-jñāna-maya-bhaktyāpi viśiṣya tam\nevārādhayati manujākṛtiṃ harim iti | tatrāpi śrī-kapilādikaṃ vyāvartayati\nrāmam iti | uttamam asamordhva-guṇaṃ sukṛtajñaṃ svalpayāpi bhaktyā\nsantuṣyantam iti |</p>\n\n<p>|| 5.19 || śrī-hanūmān || 193-198 ||</p>\n\n<p>[199]</p>\n\n<p>tathā maivaṃ vibho'rhati [BhP 10.23.31] ity ādau preṣṭho bhavāṃs tanubhṛtāṃ\nkila bandhur ātmā [BhP 10.29.32] ity atrāpi narmālāpa-maya-śleṣam aṅgyā\nsvīya-bhāvotkarṣeṇa rasollāsaḥ purato darśanīyaḥ | athāyogya-gauṇa-\nsaṅgatyāpi mukhyasyollāso yathā tvak-śmaśru-roma-nakha-keśa- [BhP\n10.60.45] ity ādikaṃ śrī-rukmiṇī-vākyam | atra pratīpatvenāyogyasyāpi\nbībhatsyasya saṅgatiḥ prakṛta-kṛṣṇa-viṣayaka-kānta-bhāva-praśaṃsā-kāri-\nvacana-bhaṅgyaiva kṛteti tad-utkarṣāyaiva jātā | tato rasollāsa eveti |\ntathānyatra-</p>\n\n<lg>\n<l>etāḥ paraṃ strītvam apāstapeśalaṃ</l>\n<l>nirasta-śaucaṃ bata sādhu kurvate |</l>\n<l>yāsāṃ gṛhāt puṣkara-locanaḥ patir</l>\n<l>na jātv apaity āhṛtibhir hṛdi spṛśan || [BhP 1.10.30]</l>\n</lg>\n\n<p>strītvaṃ strī-jātiḥ | sā ca śrī-rukmiṇyādy-avara-taj-jāti-bhedatvenaivātra\ngṛhītā | apāsta-peśalatvādikaṃ hi taj-jāty-antarāśrayaṃ na tu\nrukmiṇyādyāśrayam | tābhis tāsām api sādhutva-karaṇāt | tataś cānyāṃ tat-\ntad-doṣa-yuktāṃ strī-jātim api ya nija-kīrty-ādinā śuddhāṃ kurvantīty\narthaḥ | tāsāṃ tat-tad-doṣa-rahita-sarva-guṇālaṅkṛtatve tad-avarāsāṃ\nsādhutva-vidhāne ca hetum āha yāsām iti | svayaṃ tathāvidho'pi āhṛtibhiḥ\npreyasī-janocita-guṇa (page 102) -samāhārair yā eva hṛdi spṛśan\nmanasyāsajjan yāsāṃ gṛhād api na jātv apaitīti | tasmād atrāpi bībhatsa-\nsaṅgatiḥ pūrvavad vyākhyeyā |</p>\n\n<p>|| 1.10 || kauravendra-pura-striyaḥ || 199||</p>\n\n<p>[200]</p>\n\n<p>atha gauṇeṣv ayogya-mukhyānāṃ saṅgatāv api pūrva-rītyā rasollāso, yathā-</p>\n\n<lg>\n<l>gopyo 'nuraktamanaso bhagavaty anante</l>\n<l>tatsauhṛdasmitavilokagiraḥ smarantyaḥ |</l>\n<l>graste 'hinā priyatame bhṛśaduḥkhataptāḥ</l>\n<l>śūnyaṃ priyavyatihṛtaṃ dadṛśus trilokam || [BhP 10.16.20]</l>\n</lg>\n\n<p>atra gauṇaḥ karuṇa-rasa eva yogyaḥ | tatra sva-pratīpe sambhogākhya ujjvalas\ntv ayogyaḥ | tathāpi tatra smita-vilokādi-rūpa-tat-saṅgatiḥ smaryamāṇa-\nmātratvena tat-tad-bhāvābhivyañjana-bhaṅgyā śokam utkarṣayati | tato\nrasollāsa eveti |</p>\n\n<p>|| 10.60 || śrī-śukaḥ || 200 ||</p>\n\n<p>[201]</p>\n\n<p>atha mukhyeṣv ayogya-sañcāri-saṅgatāv api yathā tā vāryamānā patibhiḥ\n[BhP 10.29.8] ity ādi |</p>\n\n<p>atha ca teṣām agre tādṛśaṃ cāpalyam ayogyam api tadānīṃ\nmohātirekābhivyañjanā-bhaṅgyā mahābhāvākhyaṃ sarvānusandhāna-rahitaṃ\nkānta-bhāvasya utkarṣam eva gamayāmāsa | tata ullasaty eva rasa iti |</p>\n\n<p>|| 10.29 || śrī-śukaḥ || 201 ||</p>\n\n<p>[202]</p>\n\n<p>evam udāharaṇāntarāṇy apy unneyāni | atha yad uktam ayogyasyotkarṣe tu\nrasābhāsatvasyaiva ullāsa iti tatrodāharaṇam - yuvāṃ na naḥ sutau sākṣāt\npradhāna-puruṣeśvarau [BhP 10.65.18] iti |</p>\n\n<p>atra pitṛ-bhāvenābhivyaktasya śrī-vasudevasya eva yogyaṃ vātsalyam\natikramya saṅgatā bhaktir na rasatvāyopapadyate iti | samādhānaṃ ca\npūrvānusāreṇa śrī-baladeva-vad eva yojanīyam | rasābhāsa-prasaṅge\nsamādhānāni caitāni teṣv eva nirdoṣeṣu kriyante | tad-itareṣu tu na tad-\nartham anugṛhyate | tasmāt sarvathā parihāryas tat-prasaṅgaḥ | yogyena\nyogya-saṅgatyā rasollāsasyodāharaṇāni tu svayam uhyāni |</p>\n\n<p>|| 10.65 || śrī-vasudevaḥ || 202 ||</p>\n\n<p>[203]\natha tat-prīti-viśeṣa-mayā rasāḥ prakartavyāḥ | tatra śāntāpara-nāmā jñāna-\nbhakti-mayo rasaḥ | tatrālambanaḥ para-brahmatvena sphuran jñāna-bhakti-\nviṣayaś caturbhujādi-rūpaḥ śrī-bhagavān | tad-ādhārā bhagaval-līlā-gata-\nmahā-jñāni-bhaktāś ca | tatra bhagavān evaṃ tadaiva bhagavān aravinda-\nnābhaḥ [BhP 3.15.27] ity ādibhiḥ śrī-sanakādīnāṃ vaikuṇṭha-gamane\n<l>darśitaḥ | jñāni-bhaktāś ca ātmārāmāś ca munayaḥ [BhP 1.7.10] ity ādinā</l>\nvarṇitāḥ | teṣu ca śrī-catuḥsanādyā (page 103) eva tādṛśāḥ | śrī-\nśukadevasya tu līlā-rasa-mādhuryākṛṣṭatayā śrī-bhāgavatābhiniveśād\nyatraiva śrīmad-bhāgavataṃ sarvottamatvam abhipraiti tatraiva gṛdhnunā\nbhavet |</p>\n\n<p>athoddīpanāś ca tasya guṇa-kriyā-dravya-prāyāḥ tatra guṇāḥ | sac-cid-\nānanda-sāndrāṅgatvaṃ, sadā svarūpa-samprāptatvaṃ, bhagavattvaṃ,\nparamātmatvaṃ, vidyā-śakti-pradhānatvaṃ, vibhutvaṃ, hatāri-mukti-\ndāyakatvaṃ, śānta-bhakta-priyatvaṃ, samatvaṃ, dāntatvaṃ, śāntatvaṃ, śucitvaṃ,\nadbhuta-rūpavattvam ity ādayaḥ | kriyāś ca bhakta-pālanādyāḥ | dravyāṇi ca\nmahopaniṣaj-jñāni-bhakta-pāda-rajas-tulasī-tadīya-sthānādīni |</p>\n\n<p>athānubhāvāḥ | tat-tad-guṇādi-praśaṃsā para-brahma-paramātmādi-\nnāmoccāraṇaṃ brahma-sukhāvadhīraṇā-pūrvaka-bhagavad-unmukhatvam ity\nādayaḥ | nāsāgra-nyasta-dṛṣṭitvāvadhūta-ceṣṭā-jñāna-mudrādi-pūrvaka-\njṛmbhāṅga-moṭana-hari-nati-stuti-prabhṛtayaś ca | sāttvikāś ca prāyaḥ\nprākṛtā eva |</p>\n\n<p>atha sañcāriṇaḥ | nirveda-dhṛti-harṣa-mati-smṛti-viṣādotsukatāvega-\nvitarkādyāḥ |</p>\n\n<p>atha sthāyī jñāna-bhaktiḥ | sā ca-</p>\n\n<lg>\n<l>yo 'ntarhito hṛdi gato 'pi durātmanāṃ tvaṃ |</l>\n<l>so 'dyaiva no nayana-mūlam ananta rāddhaḥ || [BhP 3.15.46] ity ādibhir</l>\n</lg>\n<p>vyañjitā |</p>\n\n<p>tan-maya-rasa-vyañjakaṃ ca tatraiva--</p>\n\n<p>tasyāravinda-nayanasya padāravinda-\nkiñjalka-miśra-tulasī-makaranda-vāyuḥ |\nantar-gataḥ sva-vivareṇa cakāra teṣāṃ\n<l>saṅkṣobham akṣara-juṣām api citta-tanvoḥ || [BhP 3.15.43] ity ādikam |</l></p>\n\n<p>atrāravinda-nayana ālambanaḥ | vāyur uddīpanaḥ | tanu-saṅkṣobha-rūpa\nudbhāsvara-viśeṣaḥ sāttvika-viśeṣaś cānubhāvaḥ | citta-saṅkṣobha-rūpo\nharṣaḥ sañcārī | akṣara-juṣām apīti nirdeśa-viśiṣṭena tan-nirdeśena labdhā\njñāna-bhaktiḥ sthāyī | tat-samūhasyaikatrānubhavena samarthanāt jñāna-\nbhakti-mayo rasa iti vivecanīyam |</p>\n\n<p>atha bhakti-mayeṣu raseṣu āśraya-bhakti-mayo rasa udāhṛiyate |\ntatrālambanaḥ pālakatvena sphurann āśraya-bhakty-āśrayaḥ śrī-kṛṣṇas tadā\ndhārās tal-līlā-gata-parama-pālyāś ca |</p>\n\n<p>atra śrī-kṛṣṇo'nyatratyeṣu śrīman-narākāratā-pradhānaḥ parameśvarākāraś\nca | śrīmad-vraja-vāsiṣu tu para-madhura-parama-prabhāva-śrīman-\nnarākāra eva |</p>\n\n<p>atha te pālyā dvividhāḥ | sādhāraṇāḥ prapañca-kāryādhikṛtā bahiraṅgāḥ\ntadīya-caraṇa-cchāyaika-jīvanāś cāntarāṅgāḥ | tatra pūrveṣāṃ brahma-\nśivādayas tu bhakti-viśeṣa-sad-bhāvāt tad-antaraṅgā eva |</p>\n\n<p>athottare trividhāḥ | sādhāraṇāḥ śrī-yadu-pura-vāsinaḥ | śrīmad-vraja-pura-\nvāsinaś ca | tatra prathame jarāsandha-baddha-rājādayo muni-viśeṣādayaś\nca | uttara-varga-dvayaṃ śreṇī-janādikam | athoddīpaneṣu guṇāḥ | tatra\nparameśvarākārāvalambanānāṃ bhagavattvam avatārāvaī-bījatvam\nātmārāmākarṣitvaṃ putanādīnām api tad-veśānukaraṇena mahā-bhakta-\nbhāva-dātṛtvaṃ paramātmatvam ananta-brahmāṇḍāśrayaika-roma-\nvivarāṃśatvam ity ādayo vakṣyamāṇa-miśrāḥ | śrīman-\nnarākārāvalambanānāṃ kṛpāmbudhitvam āśrita-pālakatvam avicintya-mahā-\nśaktitvaṃ paramārādhyatvaṃ sarvajñatvaṃ sudṛḍha-vratatvaṃ samṛddhimattvaṃ\nkṣamā-śīlatvaṃ dākṣiṇyaṃ satyaṃ dākṣyaṃ sarva-śubhaṅkaratvaṃ\ndhārmikatvaṃ śāstra-cakṣuṣṭvaṃ bhakta-suhṛttvaṃ vadānyatvam ojaḥ kīrtiḥ\ntejaḥ saho balāni prema-vaśyatvādayaś ca |</p>\n\n<p>atha jātayaḥ pūrveṣāṃ tat-tad-anukāritayā pratītā gopatvādayaḥ tat-\nsmārakāḥ śyāmatvādayaś ca | uttareṣāṃ tat-tac-chreṣṭhatvenaiva pratītās te\nubhaye |</p>\n\n<p>atha kriyāḥ | pūrveṣāṃ sṛṣṭi-sthity-ādikṛto viśvarūpa-darśanādyāḥ\nvakṣyamāna-miśrāḥ | uttareṣāṃ para-pakṣa-nibarhaṇa-sva-pakṣa-pālana-\nsānugrahāvalokanādyāḥ |</p>\n\n<p>atha dravyāṇi | tadīyāstra-vāditra-bhūṣaṇa-sthāna-padāṅka-bhaktādīni |\ntāni ca (page 104) pūrveṣām alaukikatayaiva spaṣṭāni | uttareṣāṃ\ncaitānyevālaukikatve'pi laukikāyamānatayaiva darśita-prabhāvāni |</p>\n\n<p>atha kālāś cobhayatra taj-janma-tad-vijayādisambandhita iti | athānubhāvāḥ |\ntat-sambandhenaiva vasatis tat-prabhāvādi-maya-guṇa-nāma-kīrtanam ity\nādayaḥ | tathā pūrvoktā api | atha sañcāriṇaḥ | tatra yoge harṣa-garva-\ndhṛtayaḥ | ayoge klama-vyādhī | ubhayatra nirveda-śaṅkā-viṣāda-dainya-\ncintā-smṛti-vrīḍā-maty-ādayo mṛtiś ca | sā yoge'pi yathā śrī-bhīṣmāntima-\ncarite - viśuddhayā dhāraṇaye [BhP 1.9.31] |</p>\n\n<p>evaṃ tatra yudhi tu gagarajaḥ [BhP 1.9.34] ity ādau mama niśita-śarair\nvibhidyamānatvacī ity anenaiva svāparādha-dyotaka-vākye dainyam\n<l>udāhāryam | śita-viśikha-hataḥ [BhP 1.9.38] ity ādike'pi |</l></p>\n\n<p>|| 1.9 || śrī-sūtaḥ || 203 ||</p>\n\n<p>[204]</p>\n\n<p>atha sthāyī cāśraya-bhakty-ākhyaḥ | yathā -</p>\n\n<lg>\n<l>bhavāya nas tvaṃ bhava viśva-bhāvana</l>\n<l>tvam eva mātātha suhṛt-patiḥ pitā |</l>\n<l>tvaṃ sad-gurur naḥ paramaṃ ca daivataṃ</l>\n<l>yasyānuvṛttyā kṛtino babhūvima || [BhP 1.11.7]</l>\n</lg>\n\n<p>atra vibhāvodbhāsvarānubhāva-vaiśiṣṭyenaaiva sāttvikādīnām api\nlabdhatvāt tat-saṃvalana-camatkārātmka-rasodāharaṇam api jñeyam |\nyathoktam -</p>\n\n<lg>\n<l>sad-bhāvaś ced vibhāvāder dvayor ekasya vā bhavet |</l>\n<l>jhaṭity anya-samākṣepāt tadā doṣo na vidyate || [SāhD 3.17]</l>\n</lg>\n\n<p>anya-samākṣepaś ca prakaraṇa-vaśād iti |</p>\n\n<p>|| 1.11 || dvārakā-prajāḥ śrī-bhagavantam || 204 ||</p>\n\n<p>[205]</p>\n\n<p>āśraya-bhakti-mayo raso dvividhaḥ | ayogātmako yogātmakaś ca | ayogo\ndvividhaḥ | prathamāprāptir viyogaś ca | yogaś ca dvividhaḥ | krameṇa\ndvividhāyogānantarajaḥ siddhis tuṣṭiś ceti | tatra prathamā prāty-ātmakam\nayogam āha-</p>\n\n<lg>\n<l>iti māgadha-saṃruddhā bhavad-darśana-kāṅkṣiṇaḥ |</l>\n<l>prapannāḥ pāda-mūlaṃ te dīnānāṃ śaṃ vidhīyatām || [BhP 10.70.31]</l>\n</lg>\n\n<p>atra bhagavad-darśana-kāṅkṣiṇa ity anena tad-darśanāthaiva bandha-\nmumukṣāpi vijñāpitā | tataḥ sthāyī darśitaḥ | pāda-mūlam ālambanam |\nsaṃrodhī virodha-mukhenoddīpanaḥ | prapattir udbhāsvaraḥ | autsukyaṃ\ndainyaṃ ca sañcāriṇau | tābhyāṃ sāttvikādayaś ca jñeyāḥ |</p>\n\n<p>|| 10.60 || rāja-dūtaḥ śrī-bhagavantam || 205 ||</p>\n\n<p>[206]</p>\n\n<p>etad-anantaraṃ siddhy-ākhyaṃ yogaṃ teṣām evāha-</p>\n\n<p>dadṛśus te ghana-śyāmaṃ pīta-kauśeya-vāsasam |\nśrīvatsāṅkaṃ catur-bāhuṃ [BhP 10.73.2-3] ity ārabhya-</p>\n\n<p>pibanta iva cakṣurbhyāṃ lihanta iva jihvayā ||</p>\n\n<lg>\n<l>jighranta iva nāsābhyāṃ rambhanta iva bāhubhiḥ |</l>\n<l>praṇemur hata-pāpmāno mūrdhabhiḥ pādayor hareḥ ||</l>\n</lg>\n\n<lg>\n<l>kṛṣṇa-sandarśanāhlāda- dhvasta-saṃrodhana-klamāḥ |</l>\n<l>praśaśaṃsur hṛṣīkeśaṃ gīrbhiḥ prāñjalayo nṛpāḥ || [BhP 10.73.5-7]</l>\n</lg>\n\n<p>pibanta ity ādāv iva śabda utprekṣāyām | tad-adbhuta-rūpa-darśanena\ncakṣuṣor atyanta-visphāraṇāt pibanta ivety uktam | evaṃ tadīya-madhura-\ngandha-jāta-caraṇāravinda-lehana-lobhāt punaḥ punar yā jṛmbhā jātā tal-\nliṅgena tac-caraṇāravindaṃ lihanta ivety uktam | ataeva jighranta iva\nnāsābhyām iti | nāsā-puṭa-phullatāliṅgena tasya sarvāṅgam eva yugapaj\njighranta ivety uktam | tad-artham iva tad-vistāraṇaṃ kṛtam ity arthaḥ |\ntathāpi bhaktatvāt tac-caraṇasyaivāvale (page 105) hecchā yukteti tathā\nvyākhyātam | evam uttaratrāpi | paramāveśa-kṛta-bāhu-cālana-liṅgena tac-\ncaraṇāravindaṃ śliṣyanta ivāpīti sarvathā tad-āveśa eva tātparyam |</p>\n\n<p>|| 10.73 || śrī-śukaḥ || 206 ||</p>\n\n<p>[207]</p>\n\n<l>atha viyogaḥ | yarhy ambujākṣāpasasāra [BhP 1.11.9] ity ādau śrī-dvārakā-</l>\n<p>prajā-vākye tāsāṃ prabhāvo vyaktaḥ | śrī-vraja-prajānāṃ ca yadupatir\ndvirada-rāja-vihāraḥ [BhP 10.35.25] ity ādau-mocayan vraja-gavāṃ dina-tāpam\nity anena sūcitaḥ | vraja eva tiṣṭhatāṃ buddha-bāla-gavām api kim uta\nmanuṣyāṇām ity arthaḥ | atha tad-anantarajaṃ tuṣṭy-ākhyaṃ yogaṃ\ndvārakaā-prajānām āha--</p>\n\n<lg>\n<l>ānartān sa upavrajya svṛddhāæ jana-padān svakān |</l>\n<l>dadhmau daravaraṃ teṣāṃ viṣādaṃ śamayann iva || [BhP 1.11.1]</l>\n</lg>\n\n<p>iveti vākyālaṅkāre |</p>\n\n<p>|| 1.11 || śrī-sūtaḥ || 207 ||</p>\n\n<p>[208]</p>\n\n<p>śrī-vraja-prajānām api mocayann ity ādinaiva vyaktaḥ | tathā vraja-vana-\nsthitānām api śrī-vraja-devī-vākyaiḥ vṛndāvanaṃ sakhi bhuvo vitanoti\nkīrtim [BhP 10.21.10] ity ādibhiḥ | hanta citram abalā śṛṇutedam [BhP 10.35.4]\nity ādibhiś ca jñeyaḥ |</p>\n\n<p>atha dāsya-bhakti-mayo rasaḥ | tatrālambanaḥ prabhutvena sphuran dāsya-\nbhakty-āśrayaḥ śrī-kṛṣṇaḥ | tad-ādhārāḥ śrī-kṛṣṇa-līlā-gata-svotkṛṣṭa-\ntadīya-bhṛtyāś ca | śrī-kṛṣṇa iha parameśvarākāraḥ śrīman-narākāraś ceti\ndvividhaḥ pūrvoktāvirbhāva eva | tad-bhṛtyāś ca tat-tad-anuśīlatvena\ndvividhāḥ | punas te ca trividhāḥ | aṅga-sevakāḥ pārṣadāḥ preṣyāś ca |\ntatrāṅga-sevakā aṅgābhyañjaka-tāmbūla-vastra-gandha-samarpakādayaḥ |\npārṣadā mantri-sārathi-senādhyakṣa-dharmādhyakṣa-deśādhyakṣādayaḥ |\nvidyādhadi-cāturyeṇa sabhā-rañjakāś ca | purohitasya prādhānyād guru-\nvargāntaḥ-pāta eva | pārṣadatvam apy aṃśena | preṣyāḥ sādipadātiśilpi-\nprabhṛtayaḥ | ete ca yathā-pūrvaṃ prāyaḥ priyatarāḥ | śrīmad-uddhava-\ndāruka-prabhṛtīnāṃ tv aṅga-sevādi-vaiśiṣṭyam apy astīti sarvato'py\nādhikyam | tatrāpi śrīmad-uddhavasya bahuśo'pi tvaṃ me bhṛtyaḥ suhṛt\nsakhā [BhP 11.11.49] ity ādy ukteḥ |</p>\n\n<p>athoddīpanāḥ pūrvoktā eva | tatra viśeṣato'ṅga-sevakeṣu guṇāḥ saundarya-\nsaukumāryādayaḥ | kriyā śayana-bhojanādikāḥ | dravyāṇi tat-sevopayogyāni\ntad-ucchiṣṭāni ca | pārṣadeṣu guṇāḥ prabhutvādayaḥ | preṣyeṣu pratāpādaya\nity ādi |</p>\n\n<p>athānubhāvāḥ prāyaḥ pūrvoktā eva | tathā yoge sva-sva-karmaṇi tātparyam |\nyat khalu sevā-samaye kampa-stambhādy-udbhavam api vilāpayati tat-tat-\nkarma-tātparyaṃ hi tasyāsādhāraṇo dharmaḥ | kampādis tu sarva-sādhāraṇas\ntataḥ pūrvasyaiva balavattvam iti | evam anyatrāpi rase yathāyatham unneyam |\nathāyoge'pi sva-sva-karmānusandhānaṃ tad-arcāsv api tat-tat-kṛtir eva vā |</p>\n\n<p>atha sañcāriṇo'pi prāg-uktā eva | atha sthāyī ca dāsya-bhakty-ākhyaḥ | sa\ncākrūrādīnām aiśvarya-jñāna-pradhānaḥ | śrīmad-uddhavādīnāṃ tat-tat-\nsad-bhāve'pi mādhurya-jñāna-pradhānaḥ | śrī-vraja-sthānaṃ tu mādhuryeka-\nmaya eva |</p>\n\n<p>athāpy eṣāṃ prīter bhaktitvaṃ śrī-gopa-rāja-kumāratva-parama-guṇa-\nprabhāvatvādinaivādara-sad-bhāvāt | tatrākrūrasya dadarśa rāmaṃ kṛṣṇaṃ\nca vraje go-dohanaṃ gatau [BhP 10.28.28] ity ādi līlāyām anubhūta-tādṛśa-\nmādhuryasyāpi yamunā-hrade dṛṣṭena tad-aiśvarya-viśeṣeṇaiva camatkāra-\nparipoṣāt tat-pradhānatvaṃ vyaktam | śrīmad-uddhavasya mādhurya-\npradhānatvaṃ (page 106) tu śrī-gokula-vāsi-bhāgya-ślāghāyāṃ sphuṭam eva\nvyaktam | ataeva tādṛśasyāpi tasyaivaṃ svecchā-maya-nara-līlā-\nmādhuryāveśaḥ smaryamāṇo mama tad-viyoga-khedaṃ vardhayatīti\nbhagavad-antardhānānantaram uddhavaḥ svayam āha-</p>\n\n<p>māṃ khedayaty etad ajasya janma-\nviḍambanaṃ yad vasudeva-gehe |\nvraje ca vāso 'ri-bhayād iva svayaṃ\n<l>purād vyavātsīd yad-ananta-vīryaḥ || [BhP 3.2.16] iti |</l></p>\n\n<p>[209]</p>\n\n<p>ataeva ślāghitaṃ yan-martya-līlaupāyikam [BhP 3.2.12] iti | agre parama-\nmadhuratvena tāṃ līlām api varṇayati-</p>\n\n<lg>\n<l>vasudevasya devakyāṃ jāto bhojendra-bandhane |</l>\n<l>cikīrṣur bhagavān asyāḥ śam ajenābhiyācitaḥ ||</l>\n</lg>\n\n<lg>\n<l>tato nanda-vrajam itaḥ pitrā kaṃsād vibibhyatā |</l>\n<l>ekādaśa samās tatra gūḍhārciḥ sa-balo 'vasat ||</l>\n</lg>\n\n<lg>\n<l>parīto vatsapair vatsāṃś cārayan vyaharad vibhuḥ |</l>\n<l>yamunopavane kūjad- dvija-saṅkulitāṅghripe ||</l>\n</lg>\n\n<p>kaumārīṃ darśayaṃś ceṣṭāṃ prekṣaṇīyāṃ vrajaukasām |\n<l>rudann iva hasan mugdha- bāla-siṃhāvalokanaḥ || [BhP 3.2.25-28] ity ādi |</l></p>\n\n<p>rudann iva hasann iti janany-ādy-agre kaumāra-ceṣṭā-viśeṣaḥ ||</p>\n\n<p>|| 3.2 || śrīmān uddhavaḥ || 208-209 ||</p>\n\n<p>[210]</p>\n\n<p>atha śrī-vraja-sthānāṃ mādhurya-jñānaika-mayatvam āha-</p>\n\n<lg>\n<l>pāda-saṃvāhanaṃ cakruḥ kecit tasya mahātmanaḥ |</l>\n<l>apare hata-pāpmāno vyajanaiḥ samavījayan || [BhP 10.15.18]</l>\n</lg>\n\n<p>mahātmāno mahā-guṇa-gaṇa-guṇitasya hata-pāpmāno na tu vayam iva\ntādṛśa-bhāgyāntarāya-lakṣaṇa-pāpa-yuktā iti śrī-śukadevasya dainyoktis tat-\nspṛhātiśayaṃ vyañjayati |</p>\n\n<p>|| 10.15 || śrī-śukaḥ || 210 ||</p>\n\n<p>[211]</p>\n\n<lg>\n<l>tathā hantāyam adrir abalā hari-dāsa-varyaḥ [BhP 10.21.18] ity ādi |</l>\n<l>spaṣṭam ||</l>\n</lg>\n\n<p>|| 10.21 || śrī-gopyaḥ || 211 ||</p>\n\n<p>[212]</p>\n\n<p>tad etad-vibhāvādi-sthāyy anta-saṃvalana-camatkārātmako raso jñeyaḥ | sa ca\npūrvavat prathmāprāpty-ātmako yathā-</p>\n\n<lg>\n<l>apy adya viṣṇor manujatvam īyuṣo</l>\n<l>bhārāvatārāya bhuvo nijecchayā |</l>\n<l>lāvaṇya-dhāmno bhavitopalambhanaṃ</l>\n<l>mahyaṃ na na syāt phalam añjasā dṛśaḥ || [BhP 10.38.10]</l>\n</lg>\n\n<p>spaṣṭam |</p>\n\n<p>|| 10.38 || śrī-akrūraḥ || 212 ||</p>\n\n<p>[213]</p>\n\n<p>tad-anantara-prāpti-lakṣaṇa-siddhy-ātmako, yathā-</p>\n\n<lg>\n<l>bhagavad-darśanāhlāda- bāṣpa-paryākulekṣaṇaḥ |</l>\n<l>pulakācitāṅga autkaṇṭhyāt svākhyāne nāśakan nṛpa || [BhP 10.38.25]</l>\n</lg>\n\n<p>svākhyāne akrūro'haṃ namaskaromi ity etal-lakṣaṇe |\n|| 10.38 || śrī-śukaḥ || 213 ||</p>\n\n<p>[214]</p>\n\n<p>atha bhagavad-antardhānāntaraṃ viyogātmako yathā -</p>\n\n<lg>\n<l>iti bhāgavataḥ pṛṣṭaḥ kṣattrā vārtāṃ priyāśrayām |</l>\n<l>prativaktuṃ na cotseha autkaṇṭhyāt smāriteśvaraḥ ||</l>\n</lg>\n\n<lg>\n<l>yaḥ pañca-hāyano mātrā prātar-āśāya yācitaḥ |</l>\n<l>tan naicchad racayan yasya saparyāṃ bāla-līlayā ||</l>\n</lg>\n\n<lg>\n<l>sa kathaṃ sevayā tasya kālena jarasaṃ gataḥ |</l>\n<l>pṛṣṭo vārtāṃ pratibrūyād bhartuḥ pādāv anusmaran || [BhP 3.2.1-3]</l>\n</lg>\n\n<p>bhāgavataḥ śrīmān uddhavaḥ | kṣātrā vidureṇa | jarasaṃ varṣāṇāṃ\npañcaviṃśaty-uttara-śatasya tādṛśānāṃ prākaṭya-maryādā-kālasyāntimaṃ\n<l>bhāgam ity eva vivakṣitaṃ na tu jīrṇatvam | (page 107) śrī-kṛṣṇa-savayasas</l>\ntasyāpi tadvan nitya-vayasatvena śrī-kṛṣṇa-sandarbhe sthāpitatvāt\nnoddhavo'ṇv api man-nyūnaḥ [BhP 3.4.31] iti śrī-bhagavad-vākya-\n<l>vaiśiṣṭhyāt | tatra pravayaso'py āsan yuvāno'timahaujasa [BhP 10.45.19] ity</l>\nādinā kaimutyāc ca ||</p>\n\n<p>|| 3.2 || śrī-śukaḥ || 214 ||</p>\n\n<p>[215]</p>\n\n<p>atra kṛṣṇa-dyumaṇi-nimloce [BhP 3.2.7] ity ādau durbhago bata loko'yam [BhP\n3.2.8] ity ādiṣu cātmātmīya-vigarhādi-lakṣaṇo vilāpaś ca jñeyaḥ | atha\nviyogānantara-yoga-lakṣaṇa-tuṣṭy-ātmaka udāhāryaḥ | tatra sākṣātkāra-\ntulya-sphūrtātmako yathā tad-anantaram eva śrīmad-uddhavasya-</p>\n\n<p>sa muhūrtam abhūt tūṣṇīṃ kṛṣṇāṅghri-sudhayā bhṛśam |\n<l>tīvreṇa bhakti-yogena nimagnaḥ sādhu nirvṛtaḥ || [BhP 3.2.4] ity ādi |</l></p>\n\n<p>spaṣṭam |\n|| 3.2 || śrī-śukaḥ || 215 ||</p>\n\n<p>[216]</p>\n\n<p>evam eva vraje tad-viraha-duḥkha-magne kṛpayā vyavahāra-rakṣārthaṃ\nkeṣucid avyavacchedenaiva sphuratīty ata eva śrīmad-uddhava-praveśe\n<l>keṣāṃcit sukham api varṇitam | vāsitārthe'bhiyuddhadbhiḥ [BhP 10.46.9] ity</l>\n<l>ādibhiś ca | tāṃ dīpa-dīptair maṇibhir virejuḥ [BhP 10.46.45] ity ādinā ca |</l>\nataeva śrī-bhagavatāpi prāyaḥ pitarau preyasīś caivoddiśya sandiṣṭam\ngacchoddhava vrajaṃ saumya [BhP 10.46.3] ity ādinā | pitrādīnāṃ tu sarvatra\nduḥkha-mātra-sphuraṇād anyeṣāṃ sukham api nānubhava-padavīm ārohati |</p>\n\n<lg>\n<l>api smarati naḥ kṛṣṇo mātaraṃ suhṛdaḥ sakhīn |</l>\n<l>gopān vrajaṃ cātma-nāthaṃ gāvo vṛndāvanaṃ girim || [BhP 10.46.18]</l>\n</lg>\n\n<p>ity ādi śrī-vrajeśvara-vacanāt | tatra śrīmad-uddhava-vāse tu prāyaḥ\nsarveṣām api tādṛśīṃ sphūrtiṃ varṇayati-</p>\n\n<lg>\n<l>uvāsa katicin māsān gopīnāṃ vinudan śucaḥ |</l>\n<l>kṛṣṇa-līlā-kathāṃ gāyan ramayām āsa gokulam ||</l>\n</lg>\n\n<lg>\n<l>yāvanty ahāni nandasya vraje 'vātsīt sa uddhavaḥ |</l>\n<l>vrajaukasāṃ kṣaṇa-prāyāṇy āsan kṛṣṇasya vārtayā ||</l>\n</lg>\n\n<lg>\n<l>sarid-vana-giri-droṇīr vīkṣan kusumutān drumān |</l>\n<l>kṛṣṇaṃ saṃsmārayan reme hari-dāso vrajaukasām || [BhP 10.47.54-56]</l>\n</lg>\n\n<p>saṃsārayan sphorayann ity arthaḥ | ataeva vinudan śuca ity ādikam uktam |</p>\n\n<p>|| 10.47 || śrī-śukaḥ || 216 ||</p>\n\n<p>[217]</p>\n\n<p>atha sākṣātkāra-lakṣaṇa-tuṣṭy-ātmakaṃ śrīmad-uddhavasyāha-</p>\n\n<lg>\n<l>tatas tam antar hṛdi sanniveśya</l>\n<l>gato mahā-bhāgavato viśālām |</l>\n<l>yathopadiṣṭāṃ jagad-eka-bandhunā</l>\n<l>tapaḥ samāsthāya harer agād gatim || [BhP 11.29.47]</l>\n</lg>\n\n<p>(page 108)</p>\n\n<p>gamyate iti gatiḥ | yathopadiṣṭāṃ gatim ity asya tṛtīyānusāreṇāyam arthaḥ |\npūrvaṃ tatra taṃ prati śrī-bhagavatā vedāham antramanasīpsitaṃ te dadāmi\nyat tad dūra-vāpam anyaiḥ [BhP 3.4.11] ity anena tad-abhīpsitaṃ dātuṃ\npratiśrutam | tvad-īpsita-pūrty-arthaṃ yad-anyair duravāpaṃ tad dadāmīty\n<l>arthaḥ | tac ca deyaṃ purā mayā proktam ajāya nābhā [BhP 3.4.13] ity ādinā</l>\nsaṅkṣepa-bhāgavata-rūpam ity uddiṣṭam |</p>\n\n<p>atha tādṛśa-tat-pratiśruta-śravaṇena paramotsukatayā parama-nijābhīpsitam\nasau svayam eva niveditavān--</p>\n\n<p>ko nv īśa te pāda-saroja-bhājāṃ\nsudurlabho 'rtheṣu caturṣv apīha |\ntathāpi nāhaṃ pravṛṇomi bhūman\n<l>bhavat-padāmbhoja-niṣevaṇotsukaḥ || [BhP 3.4.15] ity anena |</l></p>\n\n<p>athāgantukaṃ nija-moha-viśeṣaṃ ca niveditavān-karmāṇy anīhasya\nbhavo'bhavaya [BhP 3.4.16] ity ādibhyām | tac ca sākṣāt-tad-upadeśa-balena\nprāyaḥ para-pratyāyanārtham eva jñeyam noddhavo'ṇv api man-nyūnaḥ [BhP\n3.4.31] ity ādeḥ |</p>\n\n<p>atha tat-tad-arthopayuktatyā bhagavad-uddiṣṭārtham api prārthitavān |\njñānaṃ paraṃ svātma-rahaḥ prakāśaṃ provāca kasmai [BhP 3.4.18] ity ādinā |\ntatra yad vṛjinaṃ tarema iti vṛjinaṃ tādṛśa-sevā-viraha-duḥkham | tādṛśa-loka-\nmoha-duḥkhaṃ ca | tat taraṇasya tad-rahasya-jñānādhīnatvād iti bhāvaḥ |\ntataś ca mad-abhīṣṭaṃ śrī-bhagavān api sampāditavān iti śrī-viduraṃ prati\nkathitaṃ śrīmad-uddhavena svayam eva -</p>\n\n<p>ity āvedita-hārdāya mahyaṃ sa bhagavān paraḥ |\n<l>ādideśāravindākṣa ātmanaḥ paramāṃ sthitim || [BhP 3.4.19] iti |</l></p>\n\n<p>dvitīye brahmaṇe'pi parama-vaikuṇṭhaṃ darśayatā tenātmanaḥ parama-\nbhagavattā-rūpā sthitir darśitā | sā ca śrī-dvārakā-vaibhava-rūpeti śrī-\nbhagavat-sandarbhe sthāpitam asti | saṅkṣepa-śrī-bhāgavata-rūpayā catuḥ-\nślokyā ca | tasya tādṛśatve'pi vicitra-līlā-bhakta-paravaśatva-rūpāsāv iti\ntatraiva bodhitam |tatas tad-anubhavenobhayatrāpi śrīmad-uddhavasya\ndhairyaṃ jātam iti tat-tad-upayogaḥ | tataś ca tām eva tad-upadiṣṭāṃ gatiṃ\njagāmety arthaḥ | tathaivopddiṣṭam ante taṃ praty ekādaśe -</p>\n\n<p>jñāne karmaṇi yoge ca vārtāyāṃ daṇḍa-dhāraṇe |\n<l>yāvān artho nṛṇāṃ tāta tāvāṃs te 'haṃ catur-vidhaḥ || [BhP 11.29.33] iti |</l></p>\n\n<p>tasya śrī-kṛṣṇa-rūpā gatiś ceyaṃ śrī-śuka-dvārā śrī-bhāgavata-pracārāt\npūrvam eva jñeyā | sva-jñāna-pracārārtham eva hi so'yaṃ pṛthivyāṃ rakṣitaḥ |\ntad-anantaraṃ caritārthatvāt na prayojanam iti | kintu kāma-vyūhena śrīmad-\nvraje'py asya tat-prāptir jñeyā | āsām aho caraṇa-reṇu-juṣām ahaṃ syām [BhP\n10.47.61] iti dṛḍha-manorathāvagamāt |\n|| 11.29 || śrī-śukaḥ || 217 ||</p>\n\n<p>[218]</p>\n\n<p>atha praśraya-bhakti-mayo rasaḥ | tatrālambano lālakatvena sphuran praśraya-\nbhakti-viṣayaḥ śrī-kṛṣṇaś ca pūrvavat parameśvarākāraḥ śrīman-narākāraś\nceti dvividhāvirbhāvaḥ | tat-tad-āśrayatvena ca lālyāś ca trividhāḥ | tatra\nparameśvarākārāśrayā brahmādayaḥ | śrīman-narākārāśrayāḥ śrī-\ndaśākṣara-dhyāna-darśita-śrī-gokula-pṛthukāḥ | ubhayāśrayāḥ śrī-\n<l>dvārakā-janmānaḥ | te (page 109) ca sarve yathāyathaṃ putrānuja-</l>\nbhrātuṣputrādayaḥ | tatra putrāḥ kecid guṇataḥ kecid ākārataḥ kecid\nubhayataś ca tad-anuhāri-prāyāḥ | tatra guṇānuhāritvam āha--</p>\n\n<lg>\n<l>ekaikaśas tāḥ kṛṣṇasya putrān daśa-daśābalāḥ |</l>\n<l>ajījanann anavamān pituḥ sarvātma-sampadā || [BhP 10.61.1]</l>\n</lg>\n\n<p>[219]</p>\n\n<p>tatra sāmbādīnāṃ śrī-kṛṣṇa-ślāghita-guṇatvam āha -- jāmbavatyāḥ sutā hy\nete sāmbādyāḥ pitṛ-sammatāḥ [BhP 10.61.12] iti |</p>\n\n<p>[220]\nataḥ śrī-sāmbasyaikādaśādo śrutam anyathā-ceṣṭitaṃ śrī-kṛṣṇasya\nmaryādā-darśaka-tat-tal-līlecchayaiva | tatra śrī-rukmiṇī-putrās tu teṣv api\nśreṣṭhā ity āha-pradyuma-pramukhā jātā rukmiṇyāṃ nāvamāḥ pituḥ [BhP\n10.61.9] iti | atra punar uktir eva śraiṣṭhya-bodhikā |</p>\n\n<p>|| 10.61 || śrī-śukaḥ || 218-220 ||</p>\n\n<p>[221]</p>\n\n<p>tatra śrī-pradyumnasyātiśayam āha-</p>\n\n<lg>\n<l>kathaṃ tv anena samprāptaṃ sārūpyaṃ śārṅga-dhanvanaḥ |</l>\n<l>ākṛtyāvayavair gatyā svara-hāsāvalokanaiḥ || [BhP 10.55.33]</l>\n</lg>\n\n<p>spaṣṭam |</p>\n\n<p>|| 10.55 || śrī-rukmiṇī || 221 ||</p>\n\n<p>[222]</p>\n\n<p>kiṃ ca-</p>\n\n<lg>\n<l>yaṃ vai muhuḥ pitṛ-sarūpa-nijeśa-bhāvās</l>\n<l>tan-mātaro yad abhajan raha-rūṭha-bhāvāḥ |</l>\n<l>citraṃ na tat khalu ramāspada-bimba-bimbe</l>\n<l>kāme smare 'kṣa-viṣaye kim utānya-nāryaḥ || [BhP 10.55.40]</l>\n</lg>\n\n<p>yaṃ pradyumnaṃ tan-mātaro muhur abhajan draṣṭum āgatāḥ punar lajjayā\nraha ekānta-deśaṃ ca abhajan nililyur ity arthaḥ | tad evaṃ yad abhajan tat\nkhalu ramāspada-bimbasya lakṣmī-vilāsa-bhumi-murter bimbe pratimūrtau\ntasmin na citram | bālakasya pitṛ-sādṛśye mātṝṇāṃ vātsalyoddīpti-\nsambhavāt | tatra yac ca rahaḥ abhajan tad api na citram ity āha pitṛ-svarūpa-\nnijeśa-bhāvāḥ | tad-anantaraṃ pituḥ śrī-kṛṣṇasya sa-rūpeṇa sārūpyātiśayena\nnijeśasya ātmīya-prabhu-mātra-buddhyāvagatasya na tu ramaṇa-\nbuddhyāvagatasya śrī-kṛṣṇasya bhāvaḥ sphūrtir yāsu tāḥ | tato lajjā-hetukaṃ\nraho-bhajana-lakṣaṇaṃ palāyanam apy ucitam eveti bhāvaḥ | tathoktam etat\nprāg eva - taṃ dṛṣṭvā jalada-śyāmam [BhP 10.55.27] ity ādau kṛṣṇaṃ matvā\nstriyo hrītā nililyus tatra tatra ha [BhP 10.55.28] iti | tatra prabhutva-mātra-\nsphūrtau hetuḥ rūḍha-bhāvāḥ rūḍhaḥ śrī-kṛṣṇe baddha-mūlaḥ bhāvaḥ\nkāntābhāvo yāsāṃ tāḥ | kadācid anyatra cetane tat-sādṛśyātiśayeneśvara-\nbhāvaḥ sphuratu nāma ramaṇa-bhāvas tu na sarvethety arthaḥ | śrī-\nrukmiṇyās tat-sadṛśa-vatsalāyā anyasyāś ceśvara-bhāvo'pi nodayate kintu\nsarvathā putra-bhāva eva tat-sārūpyeṇoddīptaḥ syāt | yathoktaṃ śrī-rukmiṇī-\ndevyaiva kathaṃ tv anena samprāptam [BhP 10.55.33] ity ādy-anantaraṃ -</p>\n\n<lg>\n<l>sa eva vā bhaven nūnaṃ yo me garbhe dhṛto 'rbhakaḥ |</l>\n<l>amuṣmin prītir adhikā vāmaḥ sphurati me bhujaḥ || [BhP 10.55.34]</l>\n</lg>\n<p>tad evaṃ tāsām api yatra ramāspada-bimba-bimbatvena tādṛśī bhrāntis tatra\nparama-mohane ramāspada-bimbasyaivāprākṛta-kāma-rūpāṃśe jagad-gata-\nnijāṃśena smare smaraṇa-pathaṃ gatvāpi kṣobhake samprati tu svayam\nevākṣa-viṣayatāṃ prāpte sati anya-nāryaḥ kim uta sṛṣṭvaiva mohaṃ prāptam\nuictā ity arthaḥ |</p>\n\n<p>|| 10.55 || śrī-śukaḥ || 222 ||</p>\n\n<p>(page 110)</p>\n\n<p>atha uddīpanāḥ | guṇāḥ sva-viṣayaka-śrī-kṛṣṇa-vātsalya-smita-prekṣādayaḥ |\ntayā tasya kīrti-buddhi-balādīnāṃ parama-mahattvaṃ ca tathā jāti-\nkriyādayo'pi yathā-yogam agantavyāḥ |</p>\n\n<p>atha anubhāvāḥ | bālye muhus taṃ prati mṛdu-vācā svaira-praśna-\nprārthanādikam | tad-aṅguli-bāhv-ādy-ālambanena sthitiḥ | tad-\nutsaṅgopaveśaḥ | tat-tāmbula-carvita-dānam ity ādyāḥ | anyadā tad-ājñā-\npratipālana-tac-ceṣṭānusaraṇa-svairatā-vimokṣādayaḥ | ubhayatra tad-\nanugatiḥ |</p>\n\n<p>sāttvikāś ca sarve | atha vyabhicāriṇaḥ pūrvoktā eva | atha sthāyī ca\npraśraya-bhakty-ākhyaḥ | tatra bālye'tilālyatābhimānamayatvena praśraya-\nbījasya dainyāṃśasya sad-bhāgāt tad-ākhyatvam | tatra bālyodāharaṇam\n<l>avagantavyam | anyadīyaṃ yathā-niśamya preṣṭham āyāntam [BhP 1.11.16]</l>\nity ādau |</p>\n\n<lg>\n<l>pradyumnaś cārudeṣṇaś ca sāmbo jāmbavatī-sutaḥ |</l>\n<l>praharṣa-vegocchaśita-śayanāsana-bhojanāḥ ||</l>\n</lg>\n\n<lg>\n<l>vāraṇendraṃ puraskṛtya brāhmaṇaiḥ sasumaṅgalaiḥ |</l>\n<l>śaṅkha-tūrya-ninādena brahma-ghoṣeṇa cādṛtāḥ |</l>\n<l>pratyujjagmū rathair hṛṣṭāḥ praṇayāgata-sādhvasāḥ || [BhP 1.11.19]</l>\n</lg>\n\n<p>praṇayo'tra bhakti-viśeṣaḥ |</p>\n\n<p>|| 1.11 || śrī-sutaḥ || 223 ||</p>\n\n<p>[224]</p>\n\n<p>evam atra vibhāvādi-saṃvalanātmake praśraya-bhakti-maye rase pūrvavad\nyogādayo'pi bhedā jñeyāḥ | iti bhaktimayo rasaḥ |</p>\n\n<p>atha vātsalya-mayo vatsalākhyo rasaḥ | tatrālambanaḥ lālyatvena sphuran\nvātsalya-viṣayaḥ śrī-kṛṣṇas tad-ādhārās tat-pitrādi-rūpā guravaś ca | tatra\nśrī-kṛṣṇaḥ śrīman-narākāra eva | atha guravaḥ | tatra bhakty-ādi-miśrāḥ\nśrī-vasudeva-devakī-kuntī-prabhṛtayaḥ | śuddhās tu śrī-yaśodā-nanda-tat-\nsavayo-ballavī-ballava-prabhṛtayaḥ | svābhāvikaṃ caiṣāṃ vātsalyopayogi\nvaiduṣyaṃ --</p>\n\n<lg>\n<l>gopyaḥ saṃspṛṣṭa-salilā aṅgeṣu karayoḥ pṛthak |</l>\n<l>nyasyātmany atha bālasya bīja-nyāsam akurvata || [BhP 10.6.21] ity ādibhiḥ</l>\n</lg>\n<p>spaṣṭam |</p>\n\n<p>athoddīpaneṣu guṇāḥ | tatra prathamatas tasya tadīya-lālya-bhāvam āha-</p>\n\n<lg>\n<l>tāṃ stanya-kāma āsādya mathnantīṃ jananīṃ hariḥ |</l>\n<l>gṛhītvā dadhi-manthānaṃ nyaṣedhat prītim āvahan || [BhP 10.9.4]</l>\n</lg>\n\n<p>spaṣṭam |\n|| 10.9 || śrī-śukaḥ || 224 ||</p>\n\n<p>[225]</p>\n\n<p>evam-\nuvāca pitarāv etya sāgrajaḥ sātvatarṣabhaḥ |\n<l>praśrayāvanataḥ prīṇann amba tāteti sādaram || [BhP 10.45.2] ity ādi |</l></p>\n\n<p>iti māyā-manuṣyasya [BhP 10.45.10] ity ādy-antam | pitarau śrī-devakī-\nvasudevau | prīṇan prīṇayan |</p>\n\n<p>|| 10.45 || śrī-śukaḥ || 225 ||</p>\n\n<p>[226]</p>\n\n<p>atha śaiśava-cāpalyam āha-</p>\n\n<lg>\n<l>śṛṅgy-agni-daṃṣṭry-asi-jala-dvija-kaṇṭakebhyaḥ</l>\n<l>krīḍā-parāv aticalau sva-sutau niṣeddhum |</l>\n<l>gṛhyāṇi kartum api yatra na taj-jananyau</l>\n<l>śekāta āpatur alaṃ manaso 'navasthām || [BhP 10.8.25]</l>\n</lg>\n\n<p>[227]</p>\n\n<p>tathā -</p>\n\n<lg>\n<l>kṛṣṇasya gopyo ruciraṃ vīkṣya kaumāra-cāpalam |</l>\n<l>śṛṇvantyāḥ kila tan-mātur iti hocuḥ samāgatāḥ || [BhP 10.8.28]</l>\n</lg>\n\n<p>vatsān muñcan kvacid asamaye [BhP 10.8.29] ity ādi |</p>\n\n<p>[228]</p>\n\n<p>gopyaś cemāḥ śrī-vrajeśvaryāḥ sva-vayasaḥ sambandhinyaḥ śrī-kṛṣṇasyaiva\nprauḍha-bhrātṛjāyāś ca | anyadā praśrayo lajjā priyaṃvadatvaṃ sāralyaṃ\ndātṛtvam ity ādayaḥ | tatrādyodāharaṇaṃ kurukṣetra-yātrāyāṃ kṛṣṇa-rāmau\npariṣvajya pitarāv abhivādya ca [BhP 10.82.34] ity ādikam | (page 111)</p>\n\n<p>ato bālatvena matatvād indra-makha-prasaṅge prāgalbhyam api teṣāṃ\nsukhadam | kāntvayava-vayasāṃ saundaryaṃ sarva-sal-lakṣaṇatvaṃ pūrṇa-\nkaiśora-paryantaṃ vṛddhir ity ādayas tu sarvadaiva | tatrāntyā yathā-</p>\n\n<p>kālena vrajatālpena gokule rāma-keśavau |\n<l>jānubhyāṃ saha pāṇibhyāṃ riṅgamāṇau vijahratuḥ || [BhP 10.8.21] ity ādi |</l></p>\n\n<p>[229]</p>\n\n<p>tathā-</p>\n\n<lg>\n<l>kālenālpena rājarṣe rāmaḥ kṛṣṇaś ca gokule |</l>\n<l>aghṛṣṭa-jānubhiḥ padbhir vicakramatur añjasā || [BhP 10.8.26]</l>\n</lg>\n\n<p>spaṣṭam |\n|| 10.8 || saḥ || 226-229 ||</p>\n\n<p>[230]</p>\n\n<p>jātis tu pūrvoktā | kriyāś ca janma-bālya-krīḍādayaḥ | tatra nandas tv ātmaja\nutpannaḥ [BhP 10.5.1] ity ādinā janma darśitam | bālya-krīḍām āha-</p>\n\n<p>tāv aṅghri-yugmam anukṛṣya sarīsṛpantau\nghoṣa-praghoṣa-ruciraṃ vraja-kardameṣu |\ntan-nāda-hṛṣṭa-manasāv anusṛtya lokaṃ\n<l>mugdha-prabhītavad upeyatur anti mātroḥ || [BhP 10.8.22] ity ādi |</l></p>\n\n<lg>\n<l>yarhy aṅganā-darśanīya-kumāra-līlāv</l>\n<l>antar-vraje tad abalāḥ pragṛhīta-pucchaiḥ |</l>\n<l>vatsair itas tata ubhāv anukṛṣyamāṇau</l>\n<l>prekṣantya ujjhita-gṛhā jahṛṣur hasantyaḥ || [BhP 10.8.24]</l>\n</lg>\n\n<p>spaṣṭam |</p>\n\n<p>|| 10.8 || saḥ || 231 ||</p>\n\n<p>[232]</p>\n\n<p>ādi-grahaṇāt paugaṇḍādau mālyamānanādayo jñeyāḥ | atha dravyāṇi ca tat-\nkrīḍā-bhāṇḍa-vasanādīni | kālāś ca taj-janma-dinādayaḥ | tatra janma-dinaṃ\nyathā-</p>\n\n<p>kadācid autthānika-kautukāplave\njanmarkṣa-yoge samaveta-yoṣitām |\nvāditra-gīta-dvija-mantra-vācakaiś\n<l>cakāra sūnor abhiṣecanaṃ satī || [BhP 10.4.7] ity ādi |</l></p>\n\n<p>spaṣṭam |\n|| 10.8 || saḥ || 232 ||</p>\n\n<p>[233]</p>\n\n<p>athānubhāveṣūdbhāsvarāḥ | tatra lālanam-</p>\n\n<lg>\n<l>tayor yaśodā-rohiṇyau putrayoḥ putra-vatsale |</l>\n<l>yathā-kāmaṃ yathā-kālaṃ vyadhattāṃ paramāśiṣaḥ ||</l>\n</lg>\n\n<lg>\n<l>gatādhvāna-śramau tatra majjanonmardanādibhiḥ |</l>\n<l>nīvīṃ vasitvā rucirāṃ divya-srag-gandha-maṇḍitau ||</l>\n</lg>\n\n<lg>\n<l>janany-upahṛtaṃ prāśya svādv annam upalālitau |</l>\n<l>saṃviśya vara-śayyāyāṃ sukhaṃ suṣupatur vraje || [BhP 10.15.44-46]</l>\n</lg>\n\n<p>spaṣṭam |\n|| 10.8 || saḥ || 233 ||</p>\n\n<p>[234]</p>\n\n<p>śiro-ghrāṇam |</p>\n\n<lg>\n<l>nandaḥ sva-putram ādāya pretyāgatam udāra-dhīḥ |</l>\n<l>mūrdhny upāghrāya paramāṃ mudaṃ lebhe kurūdvaha || [BhP 10.6.43]</l>\n</lg>\n\n<p>spaṣṭam |</p>\n\n<p>|| 10.6 || saḥ || 234 ||</p>\n\n<p>[235]</p>\n\n<p>āśīrvādaḥ -</p>\n\n<lg>\n<l>tā āśiṣaḥ prayuñjānāś ciraṃ jīveti bālake |</l>\n<l>haridrācūrṇa-tailādbhiḥ siñcantyo'janam ujjaguḥ || [BhP 10.52.15]</l>\n</lg>\n\n<p>spaṣṭam |\n|| 10.15 || saḥ || 235 ||</p>\n\n<p>[236]</p>\n\n<p>hitopadeśa-dānam |\nkṛṣṇa kṛṣṇāravindākṣa tāta ehi stanaṃ piba |\n<l>alaṃ vihāraiḥ kṣut-kṣāntaḥ krīḍā-śrānto 'si putraka || [BhP 10.11.15] ity ādi |</l></p>\n\n<p>spaṣṭam |</p>\n\n<p>|| 10.11 || śrī-vrajeśvarī śrī-kṛṣṇam || 236 ||</p>\n\n<p>[237]</p>\n\n<p>idam akhilaṃ sādhāraṇa-vatsalānām api syāt | pitros tu viśeṣataḥ | tatra hita-\npravartanārtha-tarjanādikaṃ yathā-</p>\n\n<lg>\n<l>ekadā krīḍamānās te rāmādyā gopa-dārakāḥ |</l>\n<l>kṛṣṇo mṛdaṃ bhakṣitavān iti mātre nyavedayan || (page 112)</l>\n</lg>\n<lg>\n<l>sā gṛhītvā kare kṛṣṇam upālabhya hitaiṣiṇī |</l>\n<l>yaśodā bhaya-sambhrānta- prekṣaṇākṣam abhāṣata ||</l>\n</lg>\n\n<lg>\n<l>kasmān mṛdam adāntātman bhavān bhakṣitavān rahaḥ |</l>\n<l>vadanti tāvakā hy ete kumārās te 'grajo 'py ayam || [BhP 10.8.32-34]</l>\n</lg>\n\n<p>spaṣṭam |</p>\n\n<p>|| 10.8 || saḥ || 237 ||</p>\n\n<p>[238]</p>\n\n<p>yadā ca dadhi-maṇḍa-bhājana-bhedanādi-cāpalyānantaraṃ -</p>\n\n<lg>\n<l>kṛtāgasaṃ taṃ prarudantam akṣiṇī</l>\n<l>kaṣantam añjan-maṣiṇī sva-pāṇinā |</l>\n<l>udvīkṣamāṇaṃ bhaya-vihvalekṣaṇaṃ</l>\n<l>haste gṛhītvā bhiṣayanty avāgurat ||</l>\n</lg>\n\n<lg>\n<l>tyaktvā yaṣṭiṃ sutaṃ bhītaṃ vijñāyārbhaka-vatsalā |</l>\n<l>iyeṣa kila taṃ baddhuṃ dāmnātad-vīrya-kovidā || [BhP 10.9.11-12]</l>\n</lg>\n\n<p>spaṣṭam |</p>\n\n<p>|| 10.9 || saḥ || 238 ||</p>\n\n<p>[239]</p>\n\n<p>atha tarjana-visvādauṣadha-pāyanādivat-tadātva-bhavaṃ tat-sukham apy\natikramyāyātibhadrāyaitat samṛddhaye ceṣṭā yathā-</p>\n\n<lg>\n<l>tam aṅkam ārūḍham apāyayat stanaṃ</l>\n<l>sneha-snutaṃ sa-smitam īkṣatī mukham |</l>\n<l>atṛptam utsṛjya javena sā yayāv</l>\n<l>utsicyamāne payasi tv adhiśrite || [BhP 10.9.5]</l>\n</lg>\n\n<p>yad-dhāmārtha-suhṛt-priyātma-tanaya-prāṇāśayās tvat-kṛte [BhP 10.14.35] ity\nanena kaimutya-prāptes tad-gṛha-sampatti-sampādana-prayatnas tu sutarām\neva tadāyati-samṛddhy-artha eva | tatra gopa-jātīnāṃ saty api mahā-sampatty-\nantare tat-kāraṇe ca dugdha-hetuka-sampatty-artham evva mahān āgrahaḥ\nsvābhāvikaḥ | tasmād āyatīyatat-sampatti-vardhanārthaṃ dugdha-rakṣāyām\nautsukhyam idaṃ vātsalya-vilasitam eva sat vātsalyaṃ puṣṇāti samudram iva\ntaraṅga-saṅghaḥ | atra tasyā hṛḍayam īdṛśam ayaṃ sampatti-rakṣāṃ na\njānāti | tataḥ samprati mad-eka-kartavyāsāv iti | atra ca sneha-snutam iti\nsvābhāvika-gāḍha-snehaṃ darśayitvā tathaiva sūcitam | evaṃ tat-kṛte dadhi-\nmaṇḍa-bhāṇḍa-bhaṅge'pi tasyā bahir eva kopābhāso darśitaḥ | manasi tu\nprabala-cāpalya-darśanena harṣa eva | yathāha-</p>\n\n<lg>\n<l>uttārya gopī suśṛtaṃ payaḥ punaḥ</l>\n<l>praviśya saṃdṛśya ca dadhy-amatrakam |</l>\n<l>bhagnaṃ vilokya sva-sutasya karma taj</l>\n<l>jahāsa taṃ cāpi na tatra paśyatī || [BhP 10.9.7]</l>\n</lg>\n\n<p>spaṣṭam |</p>\n\n<p>|| 10.9 || saḥ || 240 ||</p>\n\n<p>[241]</p>\n\n<p>atha duḥkhe'pi tat-prastobhanārthaṃ --</p>\n\n<lg>\n<l>ulūkhalaṃ vikarṣantaṃ dāmnā baddhaṃ svam ātmajam |</l>\n<l>vilokya nandaḥ prahasad- vadano vimumoca ha || [BhP 10.11.6]</l>\n</lg>\n\n<p>prahasad-vadanam iti tu pāṭhaḥ kvacit |</p>\n\n<p>|| 10.11 || saḥ || 241 ||</p>\n\n<p>[242]</p>\n\n<p>atha duṣṭa-jīvādibhyo'niṣṭa-śaṅkhām āha--</p>\n\n<lg>\n<l>janma te mayy asau pāpo mā vidyān madhusūdana |</l>\n<l>samudvije bhavad-dhetoḥ kaṃsād aham adhīra-dhīḥ || [BhP 10.3.29]</l>\n</lg>\n\n<p>spaṣṭam |</p>\n\n<p>|| 10.3 || śrī-devakī || 242 ||</p>\n\n<p>[243]</p>\n\n<p>evaṃ śṛṅgy-agnir-daṃṣṭry-ahi-jala-dvija [BhP 10.8.15] ity ādikaṃ darśitam |</p>\n\n<p>atha tac-chreyo-nibandhanā devādi-pūjā-</p>\n\n<lg>\n<l>tais taiḥ kāmair adīnātmā yathocitam apūjayat |</l>\n<l>viṣṇor ārādhanārthāya sva-putrasyodayāya ca || [BhP 10.5.16]</l>\n</lg>\n\n<p>anena viṣṇuḥ prīṇātu tena ca mat-putrasyodayo bhavatv iti saṅkalpya sarvā\nyathocitām apūjayad ity arthaḥ |\n|| 10.5 || saḥ || 243 ||</p>\n\n<p>[244]</p>\n\n<p>tathānyeṣāṃ samyaṅ-nirṇīta eva prabhāve tat-kāryasya prakārāntara-\nkāraṇatā-bhāvanā sambhavati | yathā-</p>\n\n<p>aho batāty-adbhutam eṣa rakṣasā (page 113)\nbālo nivṛttiṃ gamito 'bhyagāt punaḥ |\nhiṃsraḥ sva-pāpena vihiṃsitaḥ khalaḥ\n<l>sādhuḥ samatvena bhayād vimucyate || [BhP 10.7.31] iti |</l></p>\n\n<p>śrīmat-pitros tu samyaṅ-nirṇīte'pi sambhavati yathā śrīmatī mātā kiṃ\nsvapnaḥ [BhP 10.8.40] ity ādinā śrī-kṛṣṇasya viśvodarāditvaṃ svabhāvaṃ\nmatvāpi punas tad asambhavaṃ manvānā atho yathāvan na vitarka-gocaram\n[BhP 10.8.14] ity ādinā | tac ca parameśvara-nirmitam ity aṅgīkṛtavatī |\nutpātavat tan-nivṛtty-arthaṃ tac-caraṇāravindam eva śaraṇatvenāśratavatī ca |\npunaś ca ahaṃ mamāsau [BhP 10.8.41] ity ādinā nija-bhāvam eva dṛḍhīkṛtya\ntac-charaṇatvam evāvadhāritavatī | ahaṃ mamāsau patir eṣa me sutaḥ ity\nādikam idantā-nirdiṣṭatvena pratyakṣa-siddham eva | tathāpi yan-\nmāyayetthaṃ [BhP 10.8.42] etan-nānā-prakāreṇa viśvarūpa-darśanākārā\nkumatiḥ | sa eveśvaro mama gatir ity arthaḥ |</p>\n\n<p>yac ca itthaṃ vidita-tattvāyāṃ [BhP 10.8.43] ity ādikaṃ tad-ante śrī-śuka-\n<l>vākyaṃ tatrāpi tattvaṃ putratvam | sa īśvaraḥ [BhP 10.8.43] śrī-</l>\nkṛṣṇasyaiveśvara-rūpo ya āvirbhāva-viśeṣaḥ | yatraiva praṇatāsmi tat-padam\n[BhP 10.8.41] iti tad-vākyānusandhānajam api paryavasitaṃ, sa eva vyajyate |\nvaiṣṇavīm iti viśeṣaeena māyā-śabdasya śakti-mātra-vācakatvena tasyās tat-\nsvarūpa-śaktitvaṃ bodhyate | dayā-mātra-vācakatvena vā |</p>\n\n<p>ataeva trayyā copaniṣadbhiś ca [BhP 10.8.45] ity ādinā, nāyaṃ sukhāpo\nbhagavān [BhP 10.9.21] ity-ādy-antena granthena tat-praśaṃsāpi kṛtā | evam\napi smarati naḥ kṛṣṇaḥ [BhP 10.46.18] ity-ādikasya, apy āyāsyati govindaḥ\n[BhP 10.46.19] ity-ādikasya ca svabhāvocita-śrī-vrajeśvara-vākyasyānte loka-\nrītyā tad-duḥkha-śānty-arthaṃ śrīmad-uddhavena yuvāṃ ślāghyatamau\nnūnaṃ [BhP 10.46.30] ity ādinā tat-stuti-garbha-tattvopadeśe kṛte'pi tad-bhāva-\nnaiścalyaṃ darśitam | evaṃ niśā sā bruvator vyatītā nandasya kṛṣṇānucarasya\nrājan [BhP 10.46.44] iti |</p>\n\n<p>evaṃ śrī-vrajeśvarasya viyoga-duḥkha-vyañjanā-prakāreṇa śrīmad-\nuddhavasya tat-sāntvanā-prakāreṇety arthaḥ | atas tad-bhāva-naiścalyam |\ntattvopadeśasya vāstavam arthāntaraṃ tu śrī-kṛṣṇa-sandarbhe darśitam asti |</p>\n\n<p>evaṃ kurukṣetra-yātrāyāṃ paritaḥ stuvatsv api tādṛśa-mahā0muni-goṣṭhī-\nprabhṛtiṣu vikhyāyamāne'pi śrī-vasudeva-putratve śrī-vrajeśvarayos tad-\nbhāva-naiścalyaṃ, yathā-</p>\n\n<p>tāv ātmāsanam āropya bāhubhyāṃ parirabhya ca |\n<l>yaśodā ca mahā-bhāgā sutau vijahatuḥ śucaḥ || [BhP 10.82.35] iti |</l></p>\n\n<p>ataeva manaso vṛttayo naḥ syuḥ [BhP 10.47.66] ity-ādi-dvaye śrīmad-uddhavaṃ\nprati śrī-kṛṣṇaiśvarya-pratipādaka-tad-upadeśābhyupagama-vādenāpi\ntathoktam | tādṛśe'pi tasmin pratijanmaiva svīyāṃ ratim eva prārthayāmaha\n<l>ity arthaḥ | eṣā teṣāṃ rati-prārthanā cānurāga-mayy eva na tu (page 114) tad-</l>\nabhāva-mayī -</p>\n\n<p>taṃ nirgataṃ samāsādya nānopāyana-pāṇayaḥ |\n<l>nandādayo 'nurāgeṇa prāvocann aśru-locanāḥ || [BhP 10.47.65] ity uktatvāt |</l></p>\n\n<p>tasmāt tadīyānurāga-yogyam eva vyākhyeyam, na tv aiśvarya-jñāna-kṛta-\nbhakti-yogyam | yathā yadyapi tat-prāpti-bhāgyam asmākaṃ dūre vartate\ntathāpi tadīyā ratir astu māpayātv iti kākuḥ | tādṛśa-rāgānurūpam eva\njīvāntara-sādhāraṇyenoktam - karmabhir bhrāmyamāṇānām [BhP 10.47.67]\niti |</p>\n\n<p>tad evaṃ kevala-vātsalyānurūpam arthāntaraṃ ca sidhyati, yataḥ pāda-śabda-\nprayogo vātsalye'pi samprati prāpty-asambhāvanāmayāt dūra-deśa-viyogād\ndainyena yuktaḥ | tathaiva hi citreketoḥ karuṇa-rase dṛṣṭam asti | tat-\nprahvaṇaś ca tat-kartṛkaṃ prahvaṇaṃ namaskāra ity arthaḥ | pūrvavad īśvara-\nśabdaś ca lālanayaiva prayuktaḥ | loke'pi tādṛg-ukti-darśanād iti | ity ādayaḥ\nudbhāsvarāḥ |</p>\n\n<p>atha sāttvikāś ca pūrvavad aṣṭau | mātus tu nava, stanya-srava-sahitatvāt |\natha sañcāriṇo'py atra prasiddhā eva | te ca sākṣāc chrī-kṛṣṇa-kṛta-līlā-jātās\ntal-līlā-śakti-kṛtaiśvarya-maya-līlā-jātāś ca jñeyāḥ | krameṇa yathā--\nkasmān mṛdam adāntātman [BhP 10.8.34] ity ādāv amarṣaḥ | sā tatra dadṛśe\nviśvaṃ [BhP 10.8.37] ity ādau vismayaḥ śaṅkā cety ādi |</p>\n\n<p>atha vātsalyākhyaḥ sthāyī | sa yathā-\ntan-mātarau nija-sutau ghṛṇayā snuvantyau\n<lg>\n<l>paṅkāṅga-rāga-rucirāv upagṛhya dorbhyām</l>\n<l>dattvā stanaṃ prapibatoḥ sma mukhaṃ nirīkṣya</l>\n<l>mugdha-smitālpa-daśanaṃ yayatuḥ pramodam || [BhP 10.8.23]</l>\n</lg></p>\n\n<p>tayoḥ śrī-kṛṣṇa-rāmayor mātarau | ghṛṇayā kṛpayā ||</p>\n\n<p>|| 10.8 || śrī-śukaḥ || 244 ||</p>\n\n<p>[245]</p>\n\n<p>tad evaṃ vibhāvādi-saṃvalana-camatkārātmako vatsala-rasaḥ | tasya ca\nprathama-prāpti-mayo bhedo yathā-</p>\n\n<p>gopyaś cākarṇya muditā yaśodāyāḥ sutodbhavam |\n<l>ātmānaṃ bhūṣayāṃ cakrur vastrākalpāñjanādibhiḥ || [BhP 10.5.9] ity ādi |</l></p>\n\n<p>spaṣṭam |</p>\n\n<p>|| 10.5 || saḥ || 245 ||</p>\n\n<p>[246]</p>\n\n<p>atha ca tad-anantara-prāpti-lakṣaṇa-siddhy-ātmako, yathā sa āśiṣaḥ [BhP\n10.5.12] ity ādau | atha viyogātmako, yathā-</p>\n\n<lg>\n<l>iti saṃsmṛtya saṃsmṛtya nandaḥ kṛṣṇānurakta-dhīḥ |</l>\n<l>aty-utkaṇṭho 'bhavat tūṣṇīṃ prema-prasara-vihvalaḥ ||</l>\n</lg>\n\n<lg>\n<l>yaśodā varṇyamānāni putrasya caritāni ca |</l>\n<l>śṛṇvanty aśrūṇy avāsrākṣīt sneha-snuta-payodharā || [BhP 10.46.27-28]</l>\n</lg>\n\n<p>spaṣṭam |</p>\n\n<p>|| 10.46 || saḥ || 246 ||</p>\n\n<p>[247]</p>\n\n<p>atha tad-anantara-tuṣṭy-ātmako yathā tāv ātmāsannam āropya [BhP 10.82.35]\nity ādau | yathā ca tatraiva-</p>\n\n<lg>\n<l>nandas tu sakhyuḥ priya-kṛt premṇā govinda-rāmayoḥ |</l>\n<l>adya śva iti māsāṃs trīn yadubhir mānito 'vasat || [BhP 10.84.66]</l>\n</lg>\n\n<p>govinda-rāmayoḥ premṇā hetunā māṃsāṃs trīn avasat | tac ca māsa-trayam\nadya śva iti kṛtvā avasad ity arthaḥ | atyanta-paramānandena tatra dina-\ndvayam ivāvasad ity arthaḥ | kathambhūtaḥ sann avasat | sakhyuḥ śrī-\nvasudevasya priya-kṛd eva san tad-agre śrī-kṛṣṇaṃ prati sva-putra-\nbhāvāprakaṭanena vyavaharaṃs tasya vraja-nayanāgrahaṃ sākṣān na kurvann\nity arthaḥ | tathā yadubhir mānitaś cāvasad iti |</p>\n\n<p>[248]\ntad-anantaram api punar viyogātmako yathā-</p>\n\n<lg>\n<l>tataḥ kāmaiḥ pūryamāṇaḥ sa-vrajaḥ saha-bāndhavaḥ |</l>\n<l>parārdhyābharaṇa-kṣauma- nānānarghya-paricchadaiḥ ||</l>\n</lg>\n\n<lg>\n<l>vasudevograsenābhyāṃ kṛṣṇoddhava-(page 115) balādibhiḥ |</l>\n<l>dattam ādāya pāribarhaṃ yāpito yadubhir yayau ||</l>\n</lg>\n\n<lg>\n<l>nando gopāś ca gopyaś ca govinda-caraṇāmbuje |</l>\n<l>manaḥ kṣiptaṃ punar hartum anīśā mathurāṃ yayuḥ || [BhP 10.84.67-69]</l>\n</lg>\n\n<p>kāmaiḥ śrī-kṛṣṇa-vrajāgamanādi śrī-kṛṣṇa-vrajāgamanādi-rūpair\nabhilāṣair nibhṛtaṃ śrī-kṛṣṇena pūryamāṇaḥ tad-aṅgīkāreṇa santoṣyamāṇa\nity arthaḥ | śrī-rāma-vrajāgamane tān uddiśya kṛṣṇe kamala-patrākṣe\nsannyastākhila-rādhasaḥ [BhP 10.65.6] iti śrī-śukokteḥ | tatraiva kṛṣṇe kṛṣṇa-\nprāpty-arthaṃ kamala-patrākṣe sannyastākhila-rādhasas tyakta-sarva-viṣayā\niti ṭīkoktiḥ | tataḥ śrī-vasudevādibhiḥ kartṛbhiḥ parārdhyābharaṇādibhiḥ\nkṛtvā dattaṃ yat pāribarhaṃ tat teṣāṃ prītimayatvenaivādāyety arthaḥ | yāpito\nmahatā sainyena prasthāpitaḥ | tad-anantaraṃ teṣāṃ punar atyanta-\npremāveśaṃ varṇayati nanda ity ādi | māthurān iti tatraiva tena rūpeṇaiva\nkevala-sva-sambhandhitayā teṣāṃ śrī-kṛṣṇa-prāpty-āgraho darśitaḥ |</p>\n\n<p>|| 10.84 || saḥ || 247-248 ||</p>\n\n<p>[249]</p>\n\n<p>etad-anantaraṃ yarhy ambujākṣāpasasāra bho bhavān kurūn madhūn vātha\nsuhṛd-didṛkṣayā [BhP 1.11.9] iti śrī-dvārakā-prajā-vākyānusāreṇa śrī-\nkṛṣṇa-sandarbhotthāpita-pādma-gadyānusāreṇa ca nityaiva tuṣṭir\navagantavyā | iti vātsalyākhyo rasaḥ |</p>\n\n<p>atha maitrīmayaḥ | tatrālambanaḥ mitratvena sphuran maitrī-viṣayaḥ śrī-\nkṛṣṇas tad-āśraya-rūpāṇi tal-līlā-gatāni svotkṛṣṭa-sajātīya-bhāvāni tadīya-\nmitrāṇi ca | tatra śrī-kṛṣṇaḥ kvacic caturbhujo'pi śrīman-narākāratvenaiva\npratītaḥ | yathā śrī-gītāsu śrīmad-arjunena -</p>\n\n<p>tenaiva rūpeṇa caturbhujena\nsahasrabāho bhava viśvamūrte [Gītā 11.46]</p>\n\n<p>iti sva-prārthanānantaraṃ tad-rūpe prādurbhūte,</p>\n\n<p>dṛṣṭvedaṃ mānuṣaṃ rūpaṃ tava saumyaṃ janārdana |\n<l>idānīm asmi saṃvṛttaḥ sacetāḥ prakṛtiṃ gataḥ || [Gītā 11.51] ity uktam |</l></p>\n\n<p>ataeva viśva-rūpādīnāṃ tad-darśana-jāta-sādhvasādi-bhāvānāṃ ca na katham\napi tad-abhīṣṭatvam |</p>\n\n<p>atha tan-mitrāṇi | suhṛdaḥ sakhāyaś ca | tatra pūrvokta-lakṣaṇāḥ suhṛdaḥ\nśrī-bhīmasena-draupadī-prabhṛtayaḥ | sakhāyaḥ śrīmad-arjuna-śrīdāma-\nviprādayaḥ | śrīmati gokule śrīdāmādayaś ca | te ca śrī-bhāgavatādau\nprasiddhāḥ | tathāgame vasudāma-kiṅkiṇy-ādayaḥ | bhaviṣyottare malla-\nlīlāyāṃ subhadra-maṇḍalībhadra-bhadra-vardhana-gobhaṭāḥ |\nyakṣendrabhaṭaḥ ity ādyā gaṇitāḥ | gaṇānāṃ tu tenaiva sākaṃ pṛthukāḥ [BhP\n10.12.2] ity uktyā eṣām api śrī-kṛṣṇa-sāmyam eva |</p>\n\n<p>gopaiḥ samāna-guṇa-śīla-vayo-vilāsa-veṣaiś ca ity ādau darśitam | gopajāti-\npraticchannāḥ [BhP 10.18.11] ity ādi-padye śrī-kṛṣṇa-sandarbhe tathaiva\nvyākhyātam | eṣāṃ svābhāvika-vaiduṣya-lakṣakam api dīkṣāyāḥ paśu-\nsaṃsthāyāḥ [BhP 10.23.8] ity ādi-padyam asti | vaidagdhyam api kvacin nṛtyatsu\nbāleṣu [BhP 10.18.13] ity ādau śrī-bhagavatāpi ślāghita-guṇatvena\nvyañjayiṣyate |</p>\n\n<p>te ca trividhāḥ - sakhāyaḥ priyasakhāḥ priya-narma-sakhāś ca tat-tad-bhāva-\nvaiśiṣṭyāt | tatra śrīdāmādayaḥ parama-mādhuryaika-maya-praṇayātiśayi-\nvihāra-lālityenādhikāḥ itthaṃ satām [BhP 10.12.11] ity-ādinokteḥ | tatra śrī-\nkṛṣṇasyālambanatvaṃ ca barhāpīḍaṃ naṭa-vara-vapuḥ [BhP 10.21.5] ity ādinā\nvarṇitam |</p>\n\n<p>athoddīpaneṣu guṇāḥ abhivyakta-mitra-bhāvatā ārjavaṃ kṛtajñatvaṃ buddhiḥ\npāṇḍityaṃ pratibhā dākṣyaṃ śauryaṃ balaṃ kṣamā kāruṇyaṃ rakta-lokatvam\nity ādayaḥ | avayava-vayaḥ-saundarya-sarva-sal-lakṣaṇatvam ity ādayaś ca |\ntatra sauhṛdya-maye ārjavādīnāṃ prādhānyam (page 116) sakhyamaye tu\nvaidagdhya-saundaryādi-miśrāṇāṃ teṣām | tad-ubhayāśa-miśrāyāṃ maitryāṃ\ntu yathā svam aṃśa-dvayam | tatrābhivyakta-tat-tad-bhāvatā śrīmad-\narjunānutāpe yathā, sakhyaṃ maitrīṃ sauhṛdaṃ ca [BhP 1.15.4] ity agre\nvakṣyate | śrī-gopeṣu ca tāṃ vyanakti-</p>\n\n<p>tān dṛṣṭvā bhaya-santrastān ūce kṛṣṇo 'sya bhī-bhayam |\n<l>mitrāṇy āśān mā viramate- hāneṣye vatsakān aham || [BhP 10.13.13] ity ādi |</l></p>\n\n<p>tato vatsān adṛṣṭvaitya puline 'pi ca vatsapān |\n<l>ubhāv api vane kṛṣṇo vicikāya samantataḥ || [BhP 10.13.16] ity antam |</l></p>\n\n<p>spasṭam |\n|| 10.13 || śrī-śukaḥ || 249 ||</p>\n\n<p>[250]</p>\n\n<p>tathā -</p>\n\n<lg>\n<l>te sampratīta-smṛtayaḥ samutthāya jalāntikāt |</l>\n<l>āsan su-vismitāḥ sarve vīkṣamāṇāḥ parasparam || [BhP 10.15.52]</l>\n</lg>\n\n<p>spasṭam |\n|| 10.15 || saḥ || 250 ||</p>\n\n<p>[251]</p>\n\n<p>aho 'tiramyaṃ pulinaṃ vayasyāḥ [BhP 10.13.5] ity ādi | spaṣṭam |</p>\n\n<p>|| 10.13 || śrī-bhagavān || 251 ||</p>\n\n<p>[252]</p>\n\n<lg>\n<l>tathā-</l>\n<l>kvacit pallava-talpeṣu niyuddha-śrama-karśitaḥ |</l>\n<l>vṛkṣa-mūlāśrayaḥ śete gopotsaṅgopabarhaṇaḥ || [BhP 10.15.17]</l>\n</lg>\n\n<p>spaṣṭam |</p>\n\n<p>|| 10.15 || śrī-śukaḥ || 252 ||</p>\n\n<p>[253]</p>\n\n<p>tathā-</p>\n\n<p>kunda-dāma- [BhP 10.35.20] ity ādau narma-daḥ praṇayiṇāṃ vijahāra iti |</p>\n\n<p>[254]</p>\n\n<p>maṇi-dharaḥ [BhP 10.35.20] ity ādau praṇayino 'nucarasya kadāṃse prakṣipan\nbhujam agāyata yatra iti | spaṣṭam |</p>\n\n<p>|| 10.35 || śrī-gopyaḥ || 253-254 ||</p>\n\n<p>[255]</p>\n\n<p>atha jātiś ca kṣatriyatvam | yatra sauhṛdamayasya prācuryam | tathā gopatvaṃ\nyatra sakhyamayasya prācuryam | atha kriyāś ca sauhṛdamaye vikrānty-ādi-\npradhānāḥ | sakhya-maye tu narma-gāna-nānā-bhāṣāṃśana-gavāhvāna-\nveṇu-vādyādi-kalā-bālyādy-ucita-krīḍādayaḥ | tatra narma, yathā-</p>\n\n<lg>\n<l>bibhrad veṇuṃ jaṭhara-paṭayoḥ śṛṅga-vetre ca kakṣe |</l>\n<l>vāme pāṇau masṛṇa-kavalaṃ tat-phalāny aṅgulīṣu || [BhP 10.13.11]</l>\n</lg>\n\n<p>spaṣṭam |\n|| 10.13 || saḥ || 255 ||</p>\n\n<p>[256]</p>\n\n<p>anyāś ca, yathā-</p>\n\n<lg>\n<l>evaṃ vṛndāvanaṃ śrīmat kṛṣṇaḥ prīta-manāḥ paśūn |</l>\n<l>reme sañcārayann adreḥ sarid-rodhaḥsu sānugaḥ ||</l>\n</lg>\n\n<p>kvacid gāyati gāyatsu madāndhāliṣv anuvrataiḥ |\n<l>upagīyamāna-caritaḥ pathi saṅkarṣaṇānvitaḥ || [BhP 10.15.9-10] ity ādi |</l></p>\n\n<p>[257]</p>\n\n<lg>\n<l>tathā-</l>\n<l>megha-gambhīrayā vācā nāmabhir dūra-gān paśūn |</l>\n<l>kvacid āhvayati prītyā go-gopāla-manojñayā || [BhP 10.15.13]</l>\n</lg>\n\n<p>cakora-krauñca [BhP 10.15.14] ity ādi |</p>\n\n<p>spaṣṭam |\n|| 10.15 || saḥ || 257 ||</p>\n\n<p>[258]</p>\n\n<lg>\n<l>tathā-</l>\n<l>tatropahūya gopālān kṛṣṇaḥ prāha vihāra-vit |</l>\n<l>he gopā vihariṣyāmo dvandvī-bhūya yathā-yatham || [BhP 10.18.19]</l>\n</lg>\n\n<p>spaṣṭam |\n|| 10.18 || saḥ || 258 ||</p>\n\n<p>[259]</p>\n\n<p>tathā-\nbarha-prasūna-nava-dhātu-vicitritāṅgaḥ\nproddāma-veṇu-dala-śṛṅga-ravotsavāḍhyaḥ |\nvatsān gṛṇann anuga-gīta-pavitra-kīrtir\n<l>gopī-dṛg-utsava-dṛśiḥ praviveśa goṣṭham || [BhP 10.14.47] ity ādi |</l></p>\n\n<p>spaṣṭam |\n|| 10.14 || saḥ || 259 ||</p>\n\n<p>(page 117)\n[260]</p>\n\n<l>anena gopa-veṣaś ca darśitaḥ | gā-gopakair anuvanaṃ nayatoḥ [BhP 10.21.19]</l>\n<p>ity ādau niryoga-pāśa-kṛta-lakṣaṇayor vicitram ity anena ca | vicitratvaṃ cātra\npaṭṭa-sūtra-muktādi-mayatvenāvagantavyam | tathā barhiṇa-stavaka-dhātu-\n<l>palāśair baddha-malla-paribarha-viḍambaḥ | [BhP 10.35.6] ity ādiṣu malla-</l>\nveṣaḥ | śyāmaṃ hiraṇya-paridhiṃ ity ādau naṭa-veṣam ity anena naṭa-veṣaḥ |</p>\n\n<p>mahārha-vastrābharaṇa- kañcukoṣṇīṣa-bhūṣitāḥ |\ngopāḥ samāyayū rājan [BhP 10.5.8] ity anusāreṇa rāja-veṣaś ca |</p>\n\n<p>eṣa tu dvārakāddau pracuraḥ | tathā tatra gokule ca\nparidhānīyottarīyābhyāṃ dhārmika-gṛhastha-veṣaś cāvagantavyaḥ | eṣa eva\nnīviṃ vasitvā rucirām [BhP 10.15.45] ity anena darśitaḥ | tais tair eva hi tat-tal-\nlīlāḥ śobhanta iti |</p>\n\n<p>atha dravyāṇi ca vasana-bhūṣaṇa-śaṅkha-cakra-śṛṅga-veṇu-yaṣṭi-preṣṭha-\njana-prabhṛtīni | kālāś ca tat-tat-krīḍocitāḥ | te tu, yathā-</p>\n\n<lg>\n<l>evaṃ vanaṃ tad varṣiṣṭhaṃ pakva-kharjūra-jambumat |</l>\n<l>go-gopālair vṛto rantuṃ sa-balaḥ prāviśad dhariḥ || [BhP 10.20.25]</l>\n</lg>\n\n<p>dhenavo manda-gāminya [BhP 10.20.26] ity ādi, vanaukasaḥ pramuditā [BhP\n10.20.27] ity ādi, kvacid vanaspati-kroḍe [BhP 10.20.28] ity ādi, dadhy-odanaṃ\nsamānītaṃ [BhP 10.20.29] ity ādi, śadvalopari saṃviśya [BhP 10.20.30] ity ādi,\nprāvṛṭ-śriyaṃ ca tāṃ vīkṣya [BhP 10.20.31] ity ādy-antam | spaṣṭam |</p>\n\n<p>|| 10.20 || saḥ || 260 ||</p>\n\n<p>[261]</p>\n\n<p>evam anye'pi smartavyāḥ | athānubhāveṣūdbhāsvarāḥ | tatra sauhṛda-maye\nnirupādhi-tadīya-hitānusandhāna-yuktāyuktādi-kathana-sasmita-goṣṭhī-\nprabhṛtayaḥ | sakhya-maye asaṅkucita-prīti-maya-ceṣṭāḥ | tāś ca saha nānā-\nkrīḍā-saṅgītādi-kalābhyāsa-bhojanopaveśa-śayanādayaḥ | narma-raho-\n<l>līlākarṇana-kathādayaś ca jñeyāḥ | itthaṃ [BhP 10.1211] ity ādinā yā eva</l>\npraśastāḥ tathodāhriyante-</p>\n\n<lg>\n<l>pravāla-barha-stabaka- srag-dhātu-kṛta-bhūṣaṇāḥ |</l>\n<l>rāma-kṛṣṇādayo gopā nanṛtur yuyudhur jaguḥ ||</l>\n</lg>\n\n<lg>\n<l>kṛṣṇasya nṛtyataḥ kecij jaguḥ kecid avādayan |</l>\n<l>veṇu-pāṇitalaiḥ śṛṅgaiḥ praśaśaṃsur athāpare ||</l>\n</lg>\n\n<lg>\n<l>gopa-jāti-praticchannā devā gopāla-rūpiṇau |</l>\n<l>īḍire kṛṣṇa-rāmau ca naṭā iva naṭaṃ nṛpa ||</l>\n</lg>\n\n<lg>\n<l>bhrāmaṇair laṅghanaiḥ kṣepair āsphoṭana-vikarṣaṇaiḥ |</l>\n<l>cikrīḍatur niyuddhena kāka-pakṣa-dharau kvacit ||</l>\n</lg>\n\n<p>kvacin nṛtyatsu cānyeṣu gāyakau vādakau svayam |\nśaśaṃsatur mahā-rāja sādhu sādhv iti vādinau\nkvacid bilvaiḥ kvacid kumbhaiḥ [BhP 10.18.9-14] ity ādi | spaṣṭam |</p>\n\n<p>|| 10.18 || śrī-śukaḥ || 261 ||</p>\n\n<p>[262]</p>\n\n<p>tathā-\n<lg>\n<l>kṛṣṇasya viṣvak puru-rāji-maṇḍalair</l>\n<l>abhyānanāḥ phulla-dṛśo vrajārbhakāḥ |</l>\n<l>sahopaviṣṭā vipine virejuś</l>\n<l>chadā yathāmbhoruha-karṇikāyāḥ || [BhP 10.13.8]</l>\n</lg></p>\n\n<p>kecid puṣpa-dalaiḥ kecid [BhP 10.13.9] ity ādi |</p>\n\n<lg>\n<l>sarve mitho darśayantaḥ sva-sva-bhojya-ruciṃ pṛthak |</l>\n<l>hasanto hāsayantaś cā- bhyavajahruḥ saheśvarāḥ || [BhP 10.13.10]</l>\n</lg>\n\n<p>spaṣṭam |\n|| 10.13 || saḥ || 262 ||</p>\n\n<p>[263]</p>\n\n<p>evam anyā api | tathā sauhṛda-sakhyayoḥ sāttvikāś conneyāḥ | tatra\nsauhṛde'śrur yathā-</p>\n\n<lg>\n<l>taṃ mātuleyaṃ parirabhya nirvṛto</l>\n<l>bhīmaḥ smayan prema-jalākulendriyaḥ |</l>\n<l>yamau kirīṭī ca suhṛttamaṃ mudā</l>\n<l>pravṛddha-bāṣpāḥ parirebhire 'cyutam || [BhP 10.71.27]</l>\n</lg>\n\n<p>(page 118) atra saty apy agrajānujatva-vyavahāre suhṛttamam ity anena tad-\naṃśasyaivollāso'bhupagataḥ |\n|| 10.71 || saḥ || 263 ||</p>\n\n<p>[264]</p>\n\n<p>sakhye pralayo'pi, yathā-</p>\n\n<lg>\n<l>taṃ nāgabhogaparivītam adṛṣṭaceṣṭam</l>\n<l>ālokya tatpriyasakhāḥ paśupā bhṛśārtāḥ |</l>\n<l>kṛṣṇe 'rpitātmasuhṛdarthakalatrakāmā</l>\n<l>duḥkhānuśokabhayam ūḍhadhiyo nipetuḥ || [BhP 10.16.10]</l>\n</lg>\n\n<p>spaṣṭam |\n|| 10.16 || saḥ || 264 ||</p>\n\n<p>[265]</p>\n\n<p>evaṃ tatra tatra sañcāriṇaś conneyāḥ | yathā sauhṛde taṃ mātuleyam [BhP\n10.71.27] ity ādau harṣaḥ | yathā ca sakhye kṛṣṇaṃ hradād viniṣkrāntam [BhP\n10.17.13] ity ādy-anantaram-</p>\n\n<lg>\n<l>upalabhyotthitāḥ sarve labdha-prāṇā ivāsavaḥ |</l>\n<l>pramoda-nibhṛtātmāno gopāḥ prītyābhirebhire || [BhP 10.17.14]</l>\n</lg>\n<p>spaṣṭam |\n|| 10.17 || saḥ || 265 ||</p>\n\n<p>[266]</p>\n\n<p>atha sthāyī maitry-ākhyaḥ | sa caiśvarya-jñāna-saṅkucitaḥ śrīdāma-\nviprādīnām | saṅkocitaiśvarya-jñānaḥ śrīmad-arjunādīnām | śuddhaḥ śrī-\ngopa-bālānām | ataeva kadācid api na vikaroti | tathaiva śrī-rāma-\nvrajāgamane samupetyātha gopālān hāsya-hasta-grahādibhiḥ [BhP 10.65.5] ity\nādika-vyavahāraḥ |</p>\n\n<p>tatra sauhṛd-ākhyo bhedaḥ taṃ mātuleyaṃ parirabhya nirvṛtaḥ [BhP 10.71.27]\nity ādau jñeyaḥ | sakhyaṃ, yathā-</p>\n\n<lg>\n<l>ekadā ratham āruhya vijayo vānara-dhvajam |</l>\n<l>gāṇḍīvaṃ dhanur ādāya tūṇau cākṣaya-sāyakau ||</l>\n</lg>\n\n<lg>\n<l>sākaṃ kṛṣṇena sannaddho vihartuṃ vipinaṃ mahat |</l>\n<l>bahu-vyāla-mṛgākīrṇaṃ prāviśat para-vīra-hā || [BhP 10.58.13-14]</l>\n</lg>\n\n<p>kṛṣṇena sākaṃ vihartum ity anvayaḥ |</p>\n\n<p>|| 10.58 || saḥ || 266 ||</p>\n\n<p>[267]</p>\n\n<p>yathā ca-</p>\n\n<lg>\n<l>tenaiva sākaṃ pṛthukāḥ sahasraśaḥ</l>\n<l>snigdhāḥ suśig-vetra-viṣāṇa-veṇavaḥ |</l>\n<l>svān svān sahasropari-saṅkhyayānvitān</l>\n<l>vatsān puraskṛtya viniryayur mudā || [BhP 10.12.2]</l>\n</lg>\n\n<p>eva-kāreṇa tadāsatti-rūpo'nubhāvo darśitaḥ | yathā-</p>\n\n<lg>\n<l>yadi dūraṃ gataḥ kṛṣṇo vana-śobhekṣaṇāya tam |</l>\n<l>ahaṃ pūrvam ahaṃ pūrvam iti saṃspṛśya remire || [BhP 10.12.6]</l>\n</lg>\n\n<p>spaṣṭam ||</p>\n\n<p>|| 10.12 || saḥ || 268 ||</p>\n\n<p>[269]</p>\n\n<p>yathā ca-</p>\n\n<lg>\n<l>ūcuś ca suhṛdaḥ kṛṣṇaṃ svāgataṃ te'tiraṃhasā |</l>\n<l>naiko'py abhojka-bala ehītaḥ sādhu bhujyatām || [BhP 10.14.45]</l>\n</lg>\n\n<p>spaṣṭam ||</p>\n\n<p>|| 10.14 || saḥ || 269 ||</p>\n\n<p>[270]</p>\n\n<p>śrī-kṛṣṇa eva teṣāṃ jīvanam ity āha-</p>\n\n<lg>\n<l>kṛṣṇaṃ mahā-baka-grastaṃ dṛṣṭvā rāmādayo 'rbhakāḥ |</l>\n<l>babhūvur indriyāṇīva vinā prāṇaṃ vicetasaḥ || [BhP 10.11.49]</l>\n</lg>\n\n<lg>\n<l>muktaṃ bakāsyād upalabhya bālakā</l>\n<l>rāmādayaḥ prāṇam ivendriyo gaṇaḥ |</l>\n<l>sthānāgataṃ taṃ parirabhya nirvṛtāḥ</l>\n<l>praṇīya vatsān vrajam etya taj jaguḥ || [BhP 10.11.53]</l>\n</lg>\n\n<p>spaṣṭam ||</p>\n\n<p>|| 10.11 || saḥ || 270 ||</p>\n\n<p>[271]</p>\n\n<p>tad evaṃ vibhāvādi-saṃvalanātmako maitrīmayo rasaḥ | asya ca sauhṛdamayaḥ\nsakhyamaya iti bheda-dvayaṃ tatra tatrāvagantavyam | tasya prathamāprāpty-\nātmaka-siddhy-ātmakau bhedau pūrvavad ūhyau | viyogātmako bhedo yathā-</p>\n\n<l>evaṃ kṛṣṇa-sakhaḥ kṛṣṇo bhrātrā rājñā vikalpitaḥ | (page 119)</l>\n<p>nānā-śaṅkāspadaṃ rūpaṃ kṛṣṇa-viśleṣa-karśitaḥ ||</p>\n\n<lg>\n<l>śokena śuṣyad-vadana- hṛt-sarojo hata-prabhaḥ |</l>\n<l>vibhuṃ tam evānusmaran nāśaknot pratibhāṣitum ||</l>\n</lg>\n\n<lg>\n<l>kṛcchreṇa saṃstabhya śucaḥ pāṇināmṛjya netrayoḥ |</l>\n<l>parokṣeṇa samunnaddha- praṇayautkaṇṭhya-kātaraḥ ||</l>\n</lg>\n\n<lg>\n<l>sakhyaṃ maitrīṃ sauhṛdaṃ ca sārathyādiṣu saṃsmaran |</l>\n<l>nṛpam agrajam ity āha bāṣpa-gadgadayā girā || [BhP 1.15.1-4]</l>\n</lg>\n\n<p>kṛṣṇo'rjunaḥ | avikalpita iti cchedaḥ | nānā-śaṅkāspadaṃ rūpam ālakṣya\nvikalpita ity arthaḥ | śucaḥ śokāśrūṇi āmṛjya ca | parokṣeṇa darśaāgocareṇa\nśrī-kṛṣṇena hetunā | ataevāniṣṭa-śaṅkāyā abhāvāt nātra karuṇa-\nrasāvakāśaḥ | tad-abhāvaś caiṣām aiśvarya-jñāna-samudhbhāvināṃ bhavaty\n<l>eva iti | vañcito'ham [BhP 1.15.5] ity ādikaṃ vakṣyamāṇaṃ vilāpam |</l></p>\n\n<p>[272]</p>\n\n<p>atha tad-anantaraṃ tuṣṭy-ātmaka-yogo yathā-</p>\n\n<lg>\n<l>te sādhu-kṛta-sarvārthā jñātvātyantikam ātmanaḥ |</l>\n<l>manasā dhārayām āsur vaikuṇṭha-caraṇāmbujam ||</l>\n</lg>\n\n<lg>\n<l>tad-dhyānodriktayā bhaktyā viśuddha-dhiṣaṇāḥ pare |</l>\n<l>tasmin nārāyaṇa-pade ekānta-matayo gatim ||</l>\n</lg>\n\n<lg>\n<l>avāpur duravāpāṃ te asadbhir viṣayātmabhiḥ |</l>\n<l>vidhūta-kalmaṣā sthānaṃ virajenātmanaiva hi || [BhP 1.15.46-48]</l>\n</lg>\n\n<p>te pāṇḍavāḥ sādhu yathā styāt tathā kṛta-sarvārthā vaśīkṛta-dharmārtha-\nkāma-mokṣā api vaikuṇṭhasya śrī-kṛṣṇasya caraṇāmbujam eva ātyantikaṃ\nparama-puruṣārthaṃ jñātvā tad eva manasā dhārayāmāsuḥ | nārāyaṇaḥ śrī-\nkṛṣṇaḥ | pūrṇa-gatim eva viśinaṣṭi | vidhūta-kalmasaṃ yadāsthānaṃ nitya-\nśrī-kṛṣṇa-prakāśāspadaṃ tadīyā sabhā | ātmanā sva-śarīreṇaiva | tatra\nhetuḥ virajenāprākṛtena | hi-śabdo'sambhāvanā-nivṛtty-arthaḥ |\n[273]</p>\n\n<lg>\n<l>tathā-</l>\n<l>draupadī ca tadājñāya patīnām anapekṣatām |</l>\n<l>vāsudeve bhagavati hy ekānta-matir āpa tam || [BhP 1.15.50]</l>\n</lg>\n\n<p>ātmnānaṃ prati anapekṣamāṇānām | tat kṛṣṇa-saṅgamanam ājñāya samyag\njñātvā | vāsudeve śrī-vasudeva-nandane | hi prasiddhau | tasminn ekānta-\nmatis tam eva prāptavatī |</p>\n\n<p>|| 1.15 || śrī-sūtaḥ || 271-273 ||</p>\n\n<p>[274]</p>\n\n<p>śrī-vraja-kumārāṇāṃ deśāntara-viyogātmaodāharaṇaṃ tad-anantara-tuṣṭy-\nātmodāharaṇaṃ ca vatsalānusāreṇaiva jñeyam | iti maītrīmayo rasaḥ ||</p>\n\n<p>atha ujjvalaḥ | atrālambanaḥ kāntatvena sphuran kānta-bhāva-viṣayaḥ śrī-\nkṛṣṇaḥ | tad-ādhāraāḥ sajātīya-bhāvās tadīya-parama-vallabhāś ca | tatra\nśrī-kṛṣṇo yathā-</p>\n\n<lg>\n<l>śrutvā guṇān bhuvana-sundara śṛṇvatāṃ te</l>\n<l>nirviśya karṇa-vivarair harato 'ṅga-tāpam |</l>\n<l>rūpaṃ dṛśāṃ dṛśimatām akhilārtha-lābhaṃ</l>\n<l>tvayy acyutāviśati cittam apatrapaṃ me || [BhP 10.52.37]</l>\n</lg>\n\n<p>spaṣṭam |\n|| śrī-rukmiṇī || 274 ||</p>\n\n<p>[275]</p>\n\n<p>yathā ca-</p>\n\n<lg>\n<l>tāsām āvirabhūc chauriḥ smayamānamukhāmbujaḥ |</l>\n<l>pītāmbara-dharaḥ sragvī sākṣān manmatha-manmathaḥ || [BhP 10.32.2]</l>\n</lg>\n\n<p>|| 10.32 || śrī-śukaḥ || 275 ||</p>\n\n<p> [276]</p>\n\n<p>atha tad-vallabhāsu sāmānyā sairindhrī kūrma-purāṇoktāḥ kailāsa-vāsinyaś\n<l>ca | tatra pūrvoktā (page 120) yathā-</l></p>\n\n<p>saivaṃ kaivalya-nāthaṃ taṃ prāpya duṣprāpyam īśvaram |\n<l>aṅga-rāgārpaṇenāho durbhagedam ayācata || [BhP 10.48.8] iti darśitā |</l></p>\n\n<p>pūrvaṃ tādṛśa-durbhagāpi aṅga-rāgārpaṇa-mātra-lakṣaṇena bhajanena taṃ\nprāpya | aho āścaryam | tena hetunā idaṃ sahoṣyatām [BhP 10.48.9] ity ādi-\nlakṣaṇam api ayācata yācituṃ yogyābhūt | taṃ kathambhūtam api | kevalaḥ\nśuddha-premavāṃs tasya bhāvaḥ kaivalyaṃ, tatraiva nāthaṃ vallabham api |\nato'syā ātma-tarpaṇaika-tātparyāyāḥ sampraty api śrī-vraja-devy-ādi-vac\nchuddha-premābhāvo darśitaḥ |</p>\n\n<p>svīyāḥ śrī-rukmiṇy-ādayaḥ | yā evoddiśya stauti--</p>\n\n<lg>\n<l>yāḥ samparyacaran premṇā pāda-saṃvāhanādibhiḥ |</l>\n<l>jagad-guruṃ bhartṛ-buddhyā tāsāṃ kiṃ varṇyate tapaḥ || [BhP 10.90.27]</l>\n</lg>\n\n<p>spaṣṭam |</p>\n\n<p>|| 10.90 || śrī-śukaḥ || 276 ||</p>\n\n<p>[277]</p>\n\n<p>tathā-\n<lg>\n<l>itthaṃ ramā-patim avāpya patiṃ striyas tā</l>\n<l>brahmādayo 'pi na viduḥ padavīṃ yadīyām |</l>\n<l>bhejur mudāviratam edhitayānurāga-</l>\n<l>hāsāvaloka-nava-saṅgama-lālasādyam ||</l>\n</lg></p>\n\n<lg>\n<l>pratyudgamāsana-varārhaṇa-pāda-śauca-</l>\n<l>tāmbūla-viśramaṇa-vījana-gandha-mālyaiḥ |</l>\n<l>keśa-prasāra-śayana-snapanopahāryair</l>\n<l>dāsī-śatā api vibhor vidadhuḥ sma dāsyam || [BhP 10.61.5-6]</l>\n</lg>\n\n<p>ataeva ye māṃ bhajanti dāmpatyā [BhP 10.60.52] ity ādi nindā tv anya-\n<l>paratvenaiva nirdiṣṭā | diṣṭyā gṛheśvarī [BhP 10.60.54] ity ādy-uttara-</l>\nvākyāt | yathaiva ketumāla-varṣe śrī-kāmadevākhya-bhagavad-vyūha-stutau\nlakṣmī-vākyam-striyo vratais tvā hṛṣīkeśvaraṃ svato hy ārādhya loke patim\nāśāsate'nyam [BhP 5.18.19] ity ādikam |</p>\n\n<p>|| 10.61 || śrī-śukaḥ || 277 ||</p>\n\n<p>[278]</p>\n\n<p>atha vastutaḥ parama-svīyā api prakaṭa-līlāyāṃ parakīyāyamāṇāḥ śrī-vraja-\ndevyaḥ | yā evāsamordhvaṃ stutāḥ-</p>\n\n<p>nāyaṃ śriyo 'ṅga u nitānta-rateḥ prasādaḥ\nsvar-yoṣitāṃ nalina-gandha-rucāṃ kuto 'nyāḥ |\nrāsotsave 'sya bhuja-daṇḍa-gṛhīta-kaṇṭha-\n<l>labdhāśiṣāṃ ya udagād vraja-vallabhīnām || [BhP 10.47.30] ity ādiṣu |</l></p>\n\n<p>gopyas tapaḥ kim acaran yad amuṣya rūpaṃ [BhP 10.44.14] ity ādau yā\nevāsamordhvaṃ rūpaṃ paśyantīty atra | tathā cāha yā dohane 'vahanane mathanopalepa-\n [BhP 10.44.15] ity ādau dhanyā vraja-striya urukrama-citta-yānāḥ |</p>\n\n<p>urukrama-cittam eva yānaṃ yāsāṃ tāḥ | yās tac-cittaṃ yatra yatra gacchati tatra\ntatraiva tad-ārūḍhās tiṣṭhanti ity arthaḥ | cintā-yānā iti pāṭhe cintaś cintā\nbhavaneti pūrvavad evārthaḥ |</p>\n\n<p>|| 10.44 || śrī-māthura-striyaḥ || 278 ||</p>\n\n<p>[279}</p>\n\n<p>ataevāsām eva tatra tatra darśita utkarṣaḥ | parakīyāyamānatvena\nnivāraṇādi-mātrāṃśe laukika-rasa-vidām api matena sevitaḥ | yathāha\nbharataḥ-</p>\n\n<p>bahu vāryate yataḥ khalu yatra pracchanna-kāmukatvaṃ ca |\n<l>yā ca mitho durlabhatā sā paramā manmathasya ratiḥ || [UN 1.20] iti |</l></p>\n\n<lg>\n<l>rudraḥ-</l>\n<l>vāmatā durlabhatvaṃ ca strīṇāṃ yā ca nivāraṇā |</l>\n<l>tad eva pañca-bāṇasya manye paramam āyudham || [UN 3.20]</l>\n</lg>\n\n<p>viṣṇu-guptaḥ-\nyatra niṣedha-viśeṣaḥ sudurlabhatvaṃ ca yan mṛgākṣīṇām |\n<l>tatraiva nāgarāṇāṃ nirbharam āsajjate hṛdayam || [UN 3.21] iti |</l>\n(page 121)</p>\n\n<p>ataeva kāsāñcid gopa-kumārīṇāṃ kātyāyanī-japānusāreṇa pati-bhāve'py\nādhikyam anuvartate iti | kecit tu vāraṇādita evāsāṃ premādhikyaṃ\nmanyante | tan na, jātito'py ādhikyāt | tac ca vraja-striyo yad vāñchanti [BhP\n10.83.43] iti, vāñchanti yad bhava-bhiyaḥ [BhP 10.47.58] ity ādinā vyaktam | na\nhi vāraṇādy-aṃśam aṅgīkṛtya teṣāṃ lobho jātaḥ, anabhīṣṭatvāt | ato jāty-\naṃśam eveti gamyate | ataḥ prabala-jātitvān nivāraṇādikam apy ayam\natikrāmatīty evam eva ślāghyate yā dustyajam [BhP 10.47.61] ity ādinā |</p>\n\n<p>matta-hastināṃ balasya durgātikramavan nivāraṇādy-atikramo hi tāsāṃ\nprema-balasya vyañjaka eva na tūtpādakaḥ | jāty-aṃśenaiva prābalye sati\nnivāraṇādi-sāmye'pi tāsāṃ sveṣu prema-tāratamyaṃ sambhavati | yathā tābhir\napi śrī-rādhāyāḥ prema-vaiśiṣṭyena śrī-kṛṣṇa-vaśīkāritva-vaiśiṣṭyaṃ\n<l>darśitam | anayārādhito nūnam [BhP 10.30.28] ity ādinā |</l></p>\n\n<p>yā ca tāsāṃ kṣobhe sati premṇaḥ praphullatā sā khalu kṛṣṇa-sarpasyeva svata\neva siddhatayā na tv aparata āhāryatayā | kevalaupapatyasya prema-\nvardhanatvaṃ tu tābhir eva svayaṃ niḥsvaṃ tyajanti gaṇikāḥ [BhP 10.47.7], jārā\nbhuktvā ratāṃ striyam [BhP 10.47.8] iti ninditam |</p>\n\n<p>yat tu kaścit parakīyāsu laghutvaṃ vakti tat khalu prākṛta-nāyakam\navalambamānāsu yuktaṃ, tatraiva jugupsitatvāt | atra tu gopīnāṃ tat-patīnāṃ\nca [BhP 10.33.35] ity ādinā tat-pratyākhyānāt | atra ca tat-patīnām iti tad-\nvyavahāra-dṛṣṭi-mātreṇoktaṃ, na tu paramārtha-dṛṣṭyā | tad-dṛṣṭyā tu śrī-\nkṛṣṇa-sandarbhe tāsāṃ svarūpa-śaktitvam evātra paratra sthāpitam | tathāsya\nśrī-kṛṣṇa-lakṣaṇasya nāyakasya tādṛśa-bhāvenaiva prāptau etāḥ paraṃ tanu-\nbhṛtaḥ [BhP 10.47.58] ityādiṣu sarvordhva-ślāghāśravaṇāt parama-\ngarīyastvam eva | ataevoktam-</p>\n\n<p>neṣṭā yad aṅgini rase kavibhir paroḍhā\ntad gokulāmbujadṛśāṃ kulam antarena |\nāśāṃsayā rasavidher avatāritānāṃ\n<l>kaṃsāriṇā rasikamaṇḍalaśekhareṇa || [UN 5.3] iti |</l></p>\n\n<p>atha tāsāṃ svapatyābhāsa-sambandham api vārayituṃ yojayati -</p>\n\n<lg>\n<l>nāsūyan khalu kṛṣṇāya mohitās tasya māyayā |</l>\n<l>manyamānāḥ svapārśvasthān svān svān dārān vrajaukasaḥ || [BhP 10.33.37]</l>\n</lg>\n\n<p>tad evaṃ bhāvata utkarṣo darśitaḥ | daihikaṃ tam āha-tābhiḥ sametābhir\nudāra-ceṣṭitaḥ [BhP 10.29.43] ity ādau vyarocataiṇāṅka ivoḍubhir vṛtaḥ iti |</p>\n\n<p>spaṣṭam |</p>\n\n<p>|| 10.29 || saḥ || 280 ||</p>\n\n<p>[281]</p>\n\n<p>kiṃ ca-\n<l>tatrātiśuśubhe tābhir bhagavān devakī-sutaḥ | (page 122)</l>\n<l>madhye maṇīnāṃ haimānāṃ mahā-marakato yathā || [BhP 10.33.7]</l></p>\n\n<p>spaṣṭam |</p>\n\n<p>|| 10.33 || saḥ || 281 ||</p>\n\n<p>[282]</p>\n\n<p>guṇa-vaibhava-kṛtam apy āha-</p>\n\n<lg>\n<l>tābhir vidhūta-śokābhir bhagavān acyuto vibhuḥ |</l>\n<l>vyarocatādhikaṃ tāta puruṣaḥ śaktibhir yathā || [BhP 10.32.10]</l>\n</lg>\n\n<p>spaṣṭam |</p>\n\n<p>|| 10.32 || saḥ || 282 ||</p>\n\n<p>[283]</p>\n\n<p>kalā-vaidagdhīkṛtam āha pāda-nyāsair bhuja-vidhutibhiḥ [BhP 10.33.7] ity\nādi |</p>\n\n<lg>\n<l>uccair jagur nṛtyamānā raktakaṇṭhyo ratipriyāḥ |</l>\n<l>kṛṣṇābhi-marśamuditā yad gītenedam āvṛtam || [BhP 10.33.9]</l>\n</lg>\n\n<p>idaṃ jagat | adyāpi yāsāṃ gītāṃśā eva jagati pracarantīty arthaḥ | yad uktaṃ\nsaṅgīta-sāre-\ntāvanta eva rāgāḥ syur yāvatyo jīva-jātayaḥ |\nteṣu ṣoḍaśa-sāhasrī purā gopī-kṛtā varā || iti |</p>\n\n<p>ante ca teṣām eva vibhāgaś ca tatra svargādiṣu darśita iti | kiṃ ca-</p>\n\n<lg>\n<l>kācit samaṃ mukundena svarajātīr amiśritāḥ |</l>\n<l>unninye pūjitā tena prīyatā sādhu sādhv iti |</l>\n<l>tad eva dhruvam unninye tasyai mānaṃ ca bahv adāt || [BhP 10.33.10]</l>\n</lg>\n<p>svarāḥ ṣaḍjādayaḥ sapta jātayas teṣu rāgotpatti-hetavaḥ | tā ubhayor api\nparama-pravīṇatvāt svarāntareṇa jāty-antareṇa cāmiśritāḥ śuddhā eva\nunninye utkarṣeṇa jagau | tatra śakra-śarvara-parameṣṭi-purogā-niścita-\ntattva-gānasya śrī-mukundasyāpi sahārthatvenāprādhānyaṃ vivakṣitam |\ntatrāpy uc-chabdena |ataeva tena pūjitā | tadaiva tālāntareṇa nibaddhaṃ gītaṃ\ndhruvākhyaṃ tāla-viśeṣaṃ kṛtvā yā tato'py utkarṣeṇa jagau tasyai pūrvasyā\napy adhikaṃ mānam adāt |</p>\n\n<p>|| 10.33 || saḥ || 284 ||</p>\n\n<p>[285]</p>\n\n<p>atha tāsu sāmānyāsu sairindhrī mukhyā | sarvatra khyātatvāt | svakīyāsu\npaṭṭa-mahiṣīṣu śrī-rukmiṇī-satyabhāme mukhye | yathā śrī-hari-vaṃśe-</p>\n\n<lg>\n<l>kuṭumbasyeśvarī yāsīd rukmiṇī bhīṣmakātmajā |</l>\n<l>satyabhāmottamā strīṇāṃ saubhāgye cādhikābhavat ||</l>\n</lg>\n\n<p>atha śrī-vraja-devīṣu mukhyā bhaviṣyottaroktāḥ -\ngopālī pālikā dhanyā viśākhā dhyāna-niṣṭhikā |\nrādhānurādhā somābhā tārakā daśamī tathā || iti |</p>\n\n<p>daśamy api tārakā-nāmnīty arthaḥ | skānde prahlāda-saṃhitāyāṃ tu lalitā\nśaivyā padmā catasro'nyāḥ | anyatra candrāvalī ca śrūyate | sā cātrārtha-\nsāmyāt somābhaivānumeyā | kārtsnyena tu pramadā-śata-koṭibhir ākulitā\nity āgamopadeśaḥ | etāsv api śrī-rādhikaiva mukhyā | saiva rāsotsave śrī-\nkṛṣṇena parama-premṇāntardhāpiteti śrī-kṛṣṇa-sandarbhe sandarśitam asti |\nprasiddhā ca tathā saiva sarvatreti | ataḥ śraiṣṭhya-cihnena gopāla-tapany-\nuktā gāndharvikaiva sety anumeyā |</p>\n\n<p>atha tāḥ śrī-kṛṣṇa-vallabhās tridhā dṛśyante mugdhā madhyā pragalbhā iti |\ntādṛśyaṃ ca nava-yauvana-spaṣṭa-yauvana-samyag-yauvanair vayo-bhedais tat-\ntac-ceṣṭābhiś ca | samyag-yauvanaṃ ca prāpta-ṣoḍaśa-varṣatvam eva\nnādhikam kanyābhir dvy-aṣṭa-varṣābhiḥ iti gautamīya-tantrāt | tathā\nsvabhāva-bhedena dhīrā adhīrā miśra-guṇāś ceti punas tridhāvagantavyāḥ |\nprema-tāratamyena śreṣṭhāḥ samāḥ laghava iti ca |</p>\n\n<p>atha tā līlāvasthā-bhedenaikaikā | abhisārikā vāsaka-sajjotkaṇṭhitā khaṇḍitā\nvipralabdhā (page 123) kalahāntaritā proṣita-bhartṛkā svādhīna-bhartṛkā ity\naṣṭau nāmāni bhajanti | tathā parasparaṃ bhāvānāṃ sādṛśya-kiñcit-\nsādṛśyāsphuṭa-sādṛśyāni | virodhitvaṃ caitad bheda-catuṣṭayāt punaś\ncatvāri sakhī suhṛt taṭasthā prātipakṣikī ceti | bhāva-bhedāś ca sthāyi-\n<l>nirūpaṇe jñeyāḥ | tatra sakhī yathā apy eṇa-patnī [BhP 10.33.11] ity ādi dvaye</l>\npurato darśanīyā | atra hi tanvan dṛśāṃ sakhi sunirvṛtim iti svīya-tad-\ndidṛkṣā-dyotanāt | sakhīti tad-darśana-sukhopabhoga-saubhāgya-bhāgitā-\nsāmyena tasyāṃ sakhyāropaṇāt kānteti kṛṣṇa-saṅginyāḥ saubhāgyātiśayasya\ncānumodanāt sakhyam eva spaṣṭam | ataeva tal-līlānumodanam api bāhuṃ\npriyāṃsā- [BhP 10.30.12] ity ādinā | suhṛd yathā -\n<lg>\n<l>anayārādhito nūnaṃ bhagavān harir īśvaraḥ |</l>\n<l>yan no vihāya govindaḥ prīto'yam anayad rahaḥ || [BhP 10.30.28]</l>\n</lg></p>\n\n<p>asyāś ca tad-bhāgya-mātra-praśaṃsanāt vyaktaṃ sauhṛdyam |</p>\n\n<p>[286]</p>\n\n<p>taṭasthā yathā -</p>\n\n<lg>\n<l>pṛcchatemā latā bāhūn apy āśliṣṭā vanaspateḥ |</l>\n<l>nūnaṃ tatkaraja-spṛṣṭā bibhraty utpulakāny aho || [BhP 10.30.13]</l>\n</lg>\n\n<p>atra sakhī-vacanaṃ śrutvāpi tataudāsīnyāt tāṭasthyam eva vyaktam | evam\nanayārādhito nūnam iti suhṛd-vākyānantaram api dhanyā aho amī ālyaḥ\n[BhP 10.30.29] ity-ādi-vākye ca |</p>\n\n<p>[287]\natha prātipakṣikā yathā-</p>\n\n<lg>\n<l>asyā amūni naḥ kṣobhaṃ kurvanty uccaiḥ padāni yat |</l>\n<l>yaikāpahṛtya gopīnāṃ raho bhuṅkte 'cyutādharam || [BhP 10.30.30]</l>\n</lg>\n\n<p>atha prakaṭa eva matsara iti tābhyo vilakṣaṇatvam | tathaiva śrī-\nharivaṃśādau pārijāta-haraṇe śrī-rukmiṇīṃ prati satyabhāmāyāḥ | spaṣṭam |</p>\n\n<p>|| 10.30 || śrī-śukaḥ || 285-287 ||</p>\n\n<p>[288]</p>\n\n<p>atra vicāryate | nanu bhagavad-bhakteṣu parasparaṃ pratipakṣitvam\n<l>asambhavam ahṛdyaṃ ca | tathā tāsāṃ tat saubhaga-madam [BhP 10.29.48] ity</l>\nādau tad-īrṣāmadamānādi-dūrīcikīrṣāṃ śrī-bhagavato'pi dṛśyate | tathā\nśrīmatā muninā svayam api tābhis tatra daurātmya-śabdaḥ prayukto'stīti |\ntatrocyate sarvaiva hi śrī-bhagavataḥ krīḍā prīti-poṣāyaiva pravartate |\nbhajate tādṛśīḥ krīḍā yāḥ śrutvā tat-paro bhavet [BhP 10.33.36] ity ādi |\nśrutvāpīty arthaḥ | tatra śṛṅgāra-krīḍāyāś cāsyāḥ svabhāvo'yaṃ yat khalv\nīrṣā-mada-mānādi-lakṣaṇa- (page 124) tat-tad-bhāva-vaicitrī-parikaratayaiva\nrasaṃ puṣṇāti | yata eva tādṛśatayaiva kavibhir varṇyate | śrī-bhagavatā ca\nsva=līlāyām aṅgīkriyate | svasminn api dakṣiṇānukūla-śaṭha-dhṛṣṭateti\ncaturbheda-nāyakatvaṃ yathā-sthānaṃ vyajyate | tasmāt tal-līlā-śaktir eva\ntāsu tat-tad-bhāvaṃ dadhāti | taṃ ca bhāvānurūpeṇaiveti darśitam | ataeva\nyadā sarvāsām eva tad-viraho bhavati tadā dainyanaika-jātīya-\nbhāvatvāpattyā sarvatra sakhyam evābhivyajyate | yathā-</p>\n\n<lg>\n<l>anvicchantyo bhagavato mārge gopyo 'vidūrataḥ |</l>\n<l>dadṛśuḥ priyaviśleṣān mohitāṃ duḥkhitāṃ sakhīm || [BhP 10.30.41]</l>\n</lg>\n\n<p>ity atra tasyāṃ pūrvāsām eva sakhītva-vyañjanā | viraha-līlā ca tāsāṃ jhaṭiti\nśrī-kṛṣṇa-viṣayaka-tṛṣṇātiśaya-vardhanārthaiva | nāgara-cūḍāmaṇīndrāya\nśrī-kṛṣṇāya ca tāsāṃ tad-vṛddhir athyarthaṃ rocate | yathoktaṃ nāhaṃ tu\nsakhyo bhajato'pi jantūn [BhP 10.32.10] ity ādinā | tasmān madhye viraho'pi\nbhavati | tadā śrī-kṛṣṇasya mada-mānādi-vinodam atikramyāpi tad-\nadhyavasāyaḥ syāt | tato mada-mānayoḥ praśamāya sva-viṣayaka-\ntṛṣṇātiśaya-rūpa-prasādāya ceti tāsāṃ tat saubhagety atrārthaḥ | sarva-\nsamudita-rāsa-līlārthaṃ madasya praśamāya mānasya ca prasādāya\nprasādanāyety artho vā | tatas tad-vardhanecchāpy ānuṣaṅgīti samānam |</p>\n\n<p>atha jāte ca virahe dainyenaiva tāsāṃ tatra daurātmya-buddhiḥ | na tu vastuta\neva tad-daurātmyaṃ premaika-vilāsa-rūpatvāt | śrī-munīndro'pi tad-\nbhāvānusāritvenaiva tad-vākyam anuvadati tayā kathitm ākarṇya [BhP\n10.30.42] ity ādi | svayaṃ tu pūrvaṃ tasmiṃs tadīye made doṣaṃ\npratyākhyātavān asti | yathā-\n<lg>\n<l>reme tayā cātmarata ātmārāmo 'py akhaṇḍitaḥ |</l>\n<l>kāmināṃ darśayan dainyaṃ strīṇāṃ caiva durātmatām || [BhP 10.30.35]</l>\n</lg></p>\n\n<p>svātma-rataḥ svatas tuṣṭo'pi ātmarāmaḥ sva-krīḍo'pi akhaṇḍitaḥ | tasyāṃ\nsatatāsaktaḥ san reme | tādṛśaś cet kim iti tad-āsakto babhūva, tathā reme ca |\nata āha tayā itthambhūta-guṇo hariḥ [BhP 1.7.10] itivat tathā-bhūta-guṇatayā\ntadīya-prema-sarvasva-sāra-rūpayety arthaḥ | atas tasyānyena\ntādṛśatvāsambhavāt prema-viśeṣa evāsau sphurati na tu kāmaḥ | sa ca\nprema-viśeṣa īdṛśa-prabalaḥ yat kāmivad eva dainyādikaṃ tayoḥ\nprakaṭībhavatīty āha kāmitām iti | mada-mānādy-ātmake kāminīnāṃ\npremṇi kāmināṃ yad dainyaṃ loka-prasiddhaṃ tad eva sva-dvārā tat-prema-\nviśeṣa-pāraveśyena darśayan prakaṭayan reme | yad vā yayaiva līlayā svayam\neva tucchībhūtāḥ sarve'py anye nāgaraṃ-manyā ity āha kāminām iti | sva-\nlīlā-mahimnā kāmināṃ prākṛtānāṃ dainyaṃ rasa-sampatti-hīnatvaṃ strīṇāṃ\nca prākṛtānāṃ taṃ vinānyasya bhajanena durātmatāṃ duṣṭa-bhāvatāṃ\ndarśayann iti darśayad vidhu-parājayaṃ rasāvaktuṃ ullasati dhūta-lāñchanam\nitivat |</p>\n\n<p>|| 10.30 || śrī-śukaḥ || 288 ||</p>\n\n<p>(page 125)\n[289]</p>\n\n<p>ity ālambano vyākhyātaḥ | athoddīpaneṣu guṇāḥ | nārī-mohana-śīlatvam |\navayava-varṇa-rasa-gandha-sparśa-śabda-sal-lakṣaṇa-nava-yauvanānāṃ\nkamanīyatā | nitya-nūtanatvam abhivyakta-bhāvatvaṃ prema-vaśyatvaṃ\nsaubuddhya-sat-pratibhādayaś ca | tatra nārī-mohana-śīlatvādikaṃ, yathā-\nkṛṣṇaṃ nirīkṣya vanitotsava-rūpa-śīlam [BhP 10.21.12] iti | spaṣṭam |</p>\n\n<p>|| 10.21 || śrī-vraja-devyaḥ || 289 ||</p>\n\n<p>[290]</p>\n\n<p>nitya-nūtanaṃ ca yadyapy asau pārśva-gataḥ [BhP 1.11.34] ity ādau dṛṣṭam |\nathābhivyakta-bhāvatvam | tatra pūrva-rāge-</p>\n\n<lg>\n<l>śarad-udāśaye sādhu-jāta-sat-sarasijodare śrī-muṣā dṛṣā |</l>\n<l>surata-nātha te 'śulka-dāsikā varada nighnato neha kiṃ vadhaḥ || [BhP 10.31.2]</l>\n</lg>\n\n<p>he dṛśaiva surata-yācaka tatrāpi he kātyāyany-arcanānte vara-prada, tatrāi\nbhāva-viśeṣa-darśitayā dṛśā kṛtvaivāśulka-dāsikā-tulyatvaṃ prāptās tayaiva\npunar nighnatas tava na kiṃ vadhaḥ strī-hatyāpi na bhavati | dṛśas tādṛśatve\nmahā-mohana-cauratvaṃ darśayati | śarad-udāśaya ity ādi |</p>\n\n<p>tatra mohanatvaṃ dvividhaṃ-svarūpa-kṛtaṃ duṣkara-kriyā-kṛtaṃ ca | tad\nubhayam api tat-tad-viśeṣaṇair vyaktam | tathā-</p>\n\n<lg>\n<l>madhurayā girā valgu-vākyayā</l>\n<l>budha-mano-jñayā puṣkarekṣaṇa |</l>\n<l>vidhi-karīr imā vīra muhyatīr</l>\n<l>adhara-sīdhunāpyāyayasva naḥ || [BhP 10.31.8]</l>\n</lg>\n\n<p>madhurayeti svarūpa-mādhuryaṃ valgu-vākyayety artha-mādhuryaṃ budha-\nmanojñayeti budhānāṃ tādṛśa-bhāvābhijñānām eva manojñayeti bhāva-\nviśeṣa-mādhuryaṃ vyañjitam |</p>\n\n<p>[292]</p>\n\n<p>tathā-</p>\n\n<lg>\n<l>prahasitaṃ priya premavīkṣaṇaṃ</l>\n<l>viharaṇaṃ ca te dhyānamaṅgalam |</l>\n<l>rahasi saṃvido yā hṛdi-spṛśaḥ</l>\n<l>kuhaka no manaḥ kṣobhayanti hi || [BhP 10.31.10]</l>\n</lg>\n\n<p>saṃvidāḥ saṅketa-narmāṇi |</p>\n\n<p>[293]</p>\n\n<p>tathā-</p>\n\n<lg>\n<l>dina-parikṣaye nīla-kuntalair</l>\n<l>vana-ruhānanaṃ bibhrad āvṛtam |</l>\n<l>ghana-rajasvalaṃ darśayan muhur</l>\n<l>manasi naḥ smaraṃ vīra yacchasi || [BhP 10.31.12]</l>\n</lg>\n\n<p>muhuḥ punaḥ punar vyājena parāvṛtyety arthaḥ |</p>\n\n<p>[294]</p>\n\n<p>tathā-\n<lg>\n<l>pati-sutānvaya-bhārtṛ-bāndhavān</l>\n<l>ativilaṅghya te 'nty acyutāgatāḥ |</l>\n<l>gati-vidas tavodgīta-mohitāḥ</l>\n<l>kitava yoṣitaḥ kas tyajen niśi ||</l>\n</lg></p>\n\n<lg>\n<l>rahasi saṃvidaṃ hṛc-chayodayaṃ</l>\n<l>prahasitānanaṃ prema-vīkṣaṇam |</l>\n<l>bṛhad-uraḥ śriyo vīkṣya dhāma te</l>\n<l>muhur atispṛhā muhyate manaḥ || [BhP 10.31.16-17]</l>\n</lg>\n\n<p>gati-vidas tavodgīta-mohitā iti asmākaṃ mohana-prakāra-jñānenaiva tvaṃ\ntathā veṇunā gītavān ity arthaḥ |</p>\n\n<p>|| 10.31 || śrī-gopyaḥ parokṣa-sthitaṃ śrī-bhagavantam || 292-294 ||</p>\n\n<p>[295]</p>\n\n<lg>\n<l>evaṃ-</l>\n<l>gavāṃ hitāya tulasi gopīnāṃ rati-hetave |</l>\n<l>vṛndāvane tvaṃ vapitā sevitā viṣṇunā svayam ||</l>\n</lg>\n\n<p>iti skānde revā-khaṇḍīya-tulasī-stava-vacanam api tat-pūrva-rāge\n<l>darśanīyam | tathā sambhoge'pi iti viklavitaṃ tāsām [BhP 10.29.42] ity ādau</l>\nprahasya iti tābhiḥ sametābhir udāra-ceṣṭitaḥ [BhP 10.29.43] iti, udāra-hāsa-\ndvija-kunda-dīdhiti [BhP 10.29.46] cābhivyakta-bhāvatvodāharaṇam |</p>\n\n<p>atha premṇā vaśyatvaṃ dvividham | premāntareṇa preyasī-premṇā ca | tatra\npūrveṇa narmadaḥ praṇayināṃ (page 126) vijahāra 10.35.20] ity atra darśitam |\ntathottareṇa | tatra pūrva-rāgātmakena yathā - tathāham api tac-citto nidrāṃ\nca na labhe niśi [BhP 10.53.2] iti | spaṣṭam |</p>\n\n<p>|| 10.53 || śrī-bhagavān rukmiṇī-dūtam || 295 ||</p>\n\n<p>[296]</p>\n\n<p>tathā --</p>\n\n<lg>\n<l>bhagavān api tā rātrīḥ śaradotphullamallikāḥ |</l>\n<l>vīkṣya rantuṃ manaścakre yogamāyām upāśritaḥ || [BhP 10.29.1]</l>\n</lg>\n\n<p>yoga-māyāṃ tāsām asaṅkhyānām asaṅkhya-vāñchā-pūrikāṃ sva-śaktiṃ\nsvabhāvata evāśritya ity arthaḥ |</p>\n\n<p>[297]</p>\n\n<p>sambhogātmakena yathā -</p>\n\n<lg>\n<l>iti viklavitaṃ tāsāṃ śrutvā yogeśvareśvaraḥ |</l>\n<l>prahasya sadayaṃ gopīr ātmārāmo 'py arīramat || [BhP 10.29.42]</l>\n</lg>\n\n<p>atra viklavitam iti tāsāṃ premātiśaya-jñāpakaṃ sadayam iti tasya tat-prema-\nvaśyatvātiśayābhidhāyakam | ātmārāmo'pīti tāsāṃ prema-guṇa-māhātmya-\n<l>darśakam | ātmārāmāś ca munayaḥ [BhP 1.7.10] ity ādau itthambhūta-guṇo</l>\nhariḥ itivat |</p>\n\n<p>|| 10.29 || śrī-śukaḥ || 296-297 ||</p>\n\n<p>[298]</p>\n\n<p>evaṃ reme svayaṃ svaratir atra gajendra-līlaḥ [BhP 10.33.23] iti |</p>\n\n<l>svāsu tāsu ratir yasya saḥ | tathā tāsāṃ rati-vihāreṇa [BhP 10.33.20] ity</l>\n<l>ādikam | gopī-kapola-saṃśleṣaḥ [ViP 5.13.54] ity ādikaṃ viṣṇu-purāṇa-padyam</l>\n<p>apy udāhṛtam |</p>\n\n<p>[299]</p>\n\n<p>kiṃ ca-</p>\n\n<lg>\n<l>evaṃ pariṣvāṅgakarābhimarśa-</l>\n<l>snigdhekṣaṇoddāmavilāsahāsaiḥ |</l>\n<l>reme rameśo vrajasundarībhir</l>\n<l>yathārbhakaḥ svapratibimbavibhramaiḥ || [BhP 10.33.17]</l>\n</lg>\n\n<p>atra rameśa ity anena tasya ramā-vaśīkāritvaṃ darśitam | pariṣvaṅgety ādinā\ntatrāpi snighekṣaṇetvādinā rema ity anena ca tāsāṃ premṇā tasya vaśyatvaṃ\nvyaktam | dṛṣṭāntena tu tadā tasya tāsāṃ cārbhaka-pratibimbayor iva gāna-\nnṛtyādi-vilāseṣu eka-ceṣṭatāpatti-sūcanayā mithaḥ parama-premāsaktir\ndarśitā |</p>\n\n<p>[300]</p>\n\n<p>api ca-</p>\n\n<lg>\n<l>evaṃ śaśāṅkāṃśu-virājitā niśāḥ</l>\n<l>sa satya-kāmo 'nuratābalā-gaṇaḥ |</l>\n<l>siṣeva ātmany avaruddha-saurataḥ</l>\n<l>sarvāḥ śarat-kāvya-kathā-rasāśrayāḥ || [BhP 10.33.26]</l>\n</lg>\n\n<p>evaṃ pūrvokta-prakāreṇa anurato nirantaram anurakto'balā-gaṇo yatra\ntādṛśaḥ sa śrī-kṛṣṇa-candra ātmani citte'varuddhaṃ samantān nigṛhya\nsthāpitaṃ saurataṃ surata-sambandhi-bhāva-hāvādikaṃ yena tathābhūtaḥ san |\nataeva satya-kāmaḥ vyabhicāra-rahita-prema-viśeṣaḥ san śarat-sambandhinyo\nyāvatyo rasāśrayāḥ kāvya-kathāḥ sambhavanti tāḥ sarvā eva siṣeve | śarac-\nchabdo'trākhaṇḍam eva vā saṃvatsaraṃ vadati | tataḥ śaśaṅkāṃśu-virājitatvam\n<l>upalakṣaṇam iti vyākhyeyam | evaṃ saurata-saṃlāpaiḥ [BhP 10.60.58] iti śrī-</l>\nrukmiṇī-parihāse'pi saurata-śabdas tādṛśatvena prayuktaḥ |</p>\n\n<p>|| 10.33 || śrī-śukaḥ || 300 ||</p>\n\n<p>(page 127)\n[301]</p>\n\n<p>atraivam api svayam uktaṃ na pāraye'ham [BhP 10.32.12] ity ādi | atha\npravāsātmakena, yathā-</p>\n\n<lg>\n<l>vṛṣṇīnāṃ pravaro mantrī kṛṣṇasya dayitaḥ sakhā |</l>\n<l>śiṣyo bṛhaspateḥ sākṣād uddhavo buddhi-sattamaḥ ||</l>\n</lg>\n\n<lg>\n<l>tam āha bhagavān preṣṭhaṃ bhaktam ekāntinaṃ kvacit |</l>\n<l>gṛhītvā pāṇinā pāṇiṃ prapannārti-haro hariḥ ||</l>\n</lg>\n\n<lg>\n<l>gacchoddhava vrajaṃ saumya pitror nau prītim āvaha |</l>\n<l>gopīnāṃ mad-viyogādhiṃ mat-sandeśair vimocaya |</l>\n<l>tā man-manaskā mat-prāṇā mad-arthe tyakta-daihikāḥ || [BhP 10.46.1-4] ity</l>\n</lg>\n<p>ādi |</p>\n\n<p>tathā ca skānda-prahlāda-saṃhitā-dvārakā-māhātmye tāḥ prati śrīmad-\nuddhava-vākyam -\nbhagavān api dāśārhaḥ kandarpa-śara-pīḍitaḥ |\nna bhuṅkte na svapiti ca cintayan vo hy aharniśam || iti |</p>\n\n<p>evaṃ rāja-kumārīṇāṃ pariṇayo'pi tābhir gopa-kumārībhir ekātmatvāt prāyas\ntad-viraha-kāla-kṣapaṇārtha eva tāsāṃ prāṇa-parityāga-parihārārtham eva\nca | yathoktaṃ pādme-kaiśore gopa-kanyās tā yauvane rāja-kanyakā iti | yathā\nca śrī-rukmiṇī-vākyam-</p>\n\n<p>yarhy ambujākṣa na labheya bhavat-prasādaṃ\n<l>jahyām asūn vrata-kṛśān śata-janmabhiḥ syāt || [BhP 10.52.43] iti |</l></p>\n\n<p>[302]</p>\n\n<p>athoddīpaneṣu jātiḥ | tatra gopatva-rūpām āha -</p>\n\n<p>vividha-gopa-caraṇeṣu vidagdho\nveṇu-vādya urudhā nija-śikṣāḥ || [BhP 10.35.15] ity ādinā | spaṣṭam |</p>\n\n<p>|| 10.35 || śrī-vraja-devyaḥ || 301-302 ||</p>\n\n<p>[303]</p>\n\n<p>yādavatva-rūpāṃ sādṛśya-rūpāṃ cāha - meghaḥ śrīmaṃs tvam asi dayito\nyādavendrasya nūnam [BhP 10.90.20] ity ādinā || spaṣṭam |</p>\n\n<p>|| 10.90 || śrī-paṭṭa-mahiṣyaḥ || 303 ||</p>\n\n<p>[304]</p>\n\n<p>atha kriyāḥ | tāś ca dvividhāḥ | bhāva-sambandhinyaḥ svābhāvika-vinoda-\n<l>mayyaś ca | pūrvā yathā - niśamya gītaṃ tad-anaṅga-vardhanam [BhP 10.29.4]</l>\nity ādi | spaṣṭam |</p>\n\n<p>|| 10.29 || śrī-śukaḥ || 304 ||</p>\n\n<p>[305]\nuttarāḥ-</p>\n\n<p>vāma-bāhu-kṛta-vāma-kapolo\nvalgita-bhrūr adharārpita-veṇum || [BhP 10.35.2] ity ādi | spaṣṭam |</p>\n\n<p>|| 10.35 || śrī-vraja-devyaḥ || 305 ||</p>\n\n<p>[306]</p>\n\n<p>vividha-gopa-caraṇeṣu [BhP 10.35.14] ity ādau ca tā jñeyāḥ | atha dravyāṇi |\ntatra tasya preyasyo yathā -</p>\n\n<lg>\n<l>uṣasy utthāya gotraiḥ svair anyonyābaddha-bāhavaḥ |</l>\n<l>kṛṣṇam uccair jagur yāntyaḥ kālindyāṃ snātum anvaham || [BhP 10.22.6]</l>\n</lg>\n\n<p>gotrair vargaiḥ |</p>\n\n<p>|| 10.22 || śrī-śukaḥ || 306 ||</p>\n\n<p>[307]</p>\n\n<p>tad-vraja-striya āśrutya [BhP 10.21.3] ity ādau ca sva-sakhībhyo'nvavarṇayann\nity udāhāryam |</p>\n\n<p>tat-parikarāḥ - taṃ vīkṣa kṛṣṇānucaraṃ vraja-striyaḥ [BhP 10.47.1] ity ādi |\nspaṣṭam |</p>\n\n<p>|| 10.47 || saḥ || 307 ||</p>\n\n<p>[308]</p>\n\n<p>maṇḍanam - pūrṇāḥ pulindya urugāya-padābjea-rāga-śrī-kuṅkumena dayitā\n[BhP 10.21.17] ity ādi |</p>\n\n<p>[309]</p>\n\n<p>vaṃśī-gopyaḥ kim ācarad ayaṃ kuśalaṃ sma veṇuḥ [BhP 10.21.17] ity ādi |\nspaṣṭam |\n|| 10.21 || tāḥ || 309 ||</p>\n\n<p>[310]</p>\n\n<p>padāṅkaḥ - padāni vyaktam etāni nanda-sūnor mahātmanaḥ [BhP 10.30.25]\nity ādi |</p>\n\n<p>[311]</p>\n\n<p>pada-dhūliḥ -</p>\n\n<lg>\n<l>dhanyā aho amī ālyo govindāṅghry-abja-reṇavaḥ |</l>\n<l>yān brahmeśo ramā devī dadhur mūrdhny agha-nuttaye || [BhP 10.30.29]</l>\n</lg>\n<p>(page 128)\natra premaiva tad-utkarṣaṃ gamayati na tv aiśvarya-jñānam | svabhāvaḥ khalv\nayaṃ prīti-paramotkarṣasya yat sva-viṣayaṃ sarvata utkarṣeṇānubhāvayati |\nyathādi-bharatena mṛga-premṇā tadīya-khura-sparśāt pṛthivyā api mahā-\nbhāgadheyatvaṃ varṇitam-kiṃ vā are ācaritaṃ tapas tapasvinyā yad iyam\navaniḥ [BhP 5.8.23] ity ādinā | evam eva-</p>\n\n<lg>\n<l>kiṃ te kṛtaṃ kṣiti tapo bata keśavāṅghri-</l>\n<l>sparśotsavotpulakitāṅga-ruhair vibhāsi |</l>\n<l>apy aṅghri-sambhava urukrama-vikramād vā</l>\n<l>āho varāhavapuṣaḥ parirambhaṇena || [BhP 10.30.10]</l>\n</lg>\n\n<p>atra pūrvārdhe premṇā śrī-kṛṣṇa-mādhurya-mahimoktiḥ | uttarārdhe\ntenaivānyatra heyatoktiḥ | atra ca apīti kim arthe | tataś ca eṣo'ṅghri-\nsambhavo harṣa-vikāraḥ urukramasya trivikramasya vikramād vāpi pāda-\nvikṣepād vāpi kiṃ jātaḥ | āho iti pakṣāntare | varāha-vapuṣaḥ kānta-\nbhāvato'pi parirambhaṇena vā eṣo'ṅghri-sambhavaḥ kiṃ jātaḥ | na hi na hīty\narthaḥ | apīti stokārthe vā sarpiṣo'pi syād itivat | tataś ca urukrama-vikramād\napi eṣo'ṅghri-sambhavo vikāraḥ syāt | kintu stoka eva syād ity arthaḥ |</p>\n\n<p>|| 10.30 || tāḥ || 312 ||</p>\n\n<p>[313]</p>\n\n<p>nakhāṅkaḥ - pṛcchatemā latā bāhūn [BhP 10.30.31] ity ādāv eva jñātaḥ | evaṃ\nvṛndāvana-yamunādīny apy udāhāryāṇi | atha kālaś ca rāsotsavādi-\n<l>sambandhī | sa yathā-tāḥ kiṃ niśāḥ smarati yāsu [BhP 10.47.43] ity ādi |</l>\nspaṣṭam |</p>\n\n<p>|| 10.47 || tāḥ || 313 ||</p>\n\n<p>[314]</p>\n\n<p>tad evaṃ yathā tadīya-guṇādayaḥ uddīpanās tathaiva tādṛśa-sevopayogitvena\ntat-preyasī-guṇā api jñeyāḥ | te ca tāsām ātma-sambandhina ātmābhīṣṭa-\ntad-vallabhāsambandhinaś cety ubhaye'py ūhyāḥ |</p>\n\n<p>athānubhāvāḥ | tatra sairindhryādīnāṃ, yathā -</p>\n\n<p>sā majjanālepa-dukūla-bhūṣaṇa-\nsrag-gandha-tāmbūla-sudhāsavādibhiḥ |\naprasādhitātmopasasāra mādhavaṃ [BhP 10.48.5] ity ādi | spaṣṭam |</p>\n\n<p>|| 10.15 || śrī-śukaḥ || 314 ||</p>\n\n<p>[315]</p>\n\n<p>śrī-paṭṭa-mahiṣīṇām itthaṃ ramā-patim avāpya [BhP 10.59.44] ity ādi-dvaya\neva viditaḥ | śrī-vraja-devīnāṃ yathā, āsām aho [BhP 10.47.61] ity ādau | yā\ndustyajam ity ādi | tatra ca vivaraṇam-</p>\n\n<lg>\n<l>taṃ gorajaś-churita-kuntala-baddha-barha-</l>\n<l>vanya-prasūna-rucirekṣaṇa-cāru-hāsam |</l>\n<l>veṇum kvaṇantam anugair upagīta-kīrtiṃ</l>\n<l>gopyo didṛkṣita-dṛśo 'bhyagaman sametāḥ ||</l>\n</lg>\n\n<lg>\n<l>pītvā mukunda-mukha-sāragham akṣi-bhṛṅgais</l>\n<l>tāpaṃ jahur viraha-jaṃ vraja-yoṣito 'hni |</l>\n<l>tat sat-kṛtiṃ samadhigamya viveśa goṣṭhaṃ</l>\n<l>savrīḍa-hāsa-vinayaṃ yad apāṅga-mokṣam || [BhP 10.15.42-43} ity ādi</l>\n</lg>\n<p>spaṣṭam |</p>\n\n<p>|| 10.15 || śrī-śukaḥ || 315 ||</p>\n\n<p>[316]</p>\n\n<p>atha prāyaḥ sarvāsāṃ te caturvidhāḥ udbhāsvara-sāttvikālaṅkāra-\nvācikākhyāḥ | tatrodbhāsvarā uktāḥ -</p>\n\n<p>nīvy-uttarīya-dhammilla-sraṃsanaṃ gātra-moṭanam |\n<l>jṛmbhā ghrāṇasya phullatvaṃ niśvāsādyāś ca te matāḥ ||[UN 10.70] iti |</l></p>\n\n<p>yathā-</p>\n\n<p>tad-aṅga-saṅga-pramudākulendriyāḥ\nkeśān dukūlaṃ kuca-paṭṭikāṃ vā |\nnāñjaḥ prativyoḍhum alaṃ vraja-striyo\n<l>visrasta-mālābharaṇāḥ kurūdvaha || [BhP 10.33.17] ity ādi |</l>\n(page 129)\n[317]</p>\n\n<lg>\n<l>sāttvikāḥ -</l>\n<l>tatraikāṃsa-gataṃ bāhuṃ kṛṣṇasyotpala-saurabham |</l>\n<l>candanāli-samāghrāya hṛṣṭa-romā cucumba ha || [BhP 10.33.12]</l>\n</lg>\n\n<p>spaṣṭam |\n|| 10.33 || śrī-śukaḥ || 317 ||</p>\n\n<p>[318]</p>\n\n<p>nirvikārātmake citte bhāvaḥ prathama-vikriyā || UN 11.6] | sa yathā -- cittaṃ\nsukhena bhavatāpahṛtaṃ gṛheṣu [BhP 10.29.34] ity ādi | spaṣṭam |</p>\n\n<p>|| 10.29 || śrī-gopyaḥ || 318 ||</p>\n\n<p>[319]</p>\n\n<p>grīvārecaka-saṃyukto bhrū-netrādi-vikāśa-kṛt |\n<l>bhāvād īṣat-prakāśo yaḥ sa hāva iti kathyate || [UN 11.9] iti |</l></p>\n\n<p>sa yathā śrī-lakṣmaṇā-svayaṃvare -</p>\n\n<p>unnīya vaktram uru-kuntala-kuṇḍala-tviḍ-\ngaṇḍa-sthalaṃ śiśira-hāsa-kaṭākṣa-mokṣaiḥ |\nrājño nirīkṣya paritaḥ śanakair murārer\n<l>aṃse 'nurakta-hṛdayā nidadhe sva-mālām || [BhP 10.83.29] iti |</l></p>\n\n<p>|| 10.83 || saiva || 319 ||</p>\n\n<p>[320]</p>\n\n<p>evaṃ -- hāva eva bhaved dhelā vyakta-śṛṅgāra-sūcakaḥ [UN 11.11] iti\nlakṣaṇānusāreṇa helāpy udāhāryā | sā śobhā rūpa-bhogādyair yat syād\naṅga-vibhūṣaṇam [UN 11.13] | sā yathā -</p>\n\n<p>tāsām ativihāreṇa [BhP 10.33.21] ity ādi, gopyaḥ sphurat-puraṭa-kuṇḍala-\nkuntala-tviḍ-guṇa-śriyā sudhita-hāsa-nirīkṣaṇena [BhP 10.33.22]</p>\n\n<p>[321]</p>\n\n<p>mādhuryaṃ nāma ceṣṭānāṃ sarvāvasthāsu cārutā [UN 11.19] | tad yathā -</p>\n\n<lg>\n<l>kācid rāsa-pariśrāntā pārśvasthasya gadā-bhṛtaḥ |</l>\n<l>jagrāha bāhunā skandhaṃ ślathad-valaya-mallikā || [BhP 10.33.11]</l>\n</lg>\n\n<p>spaṣṭam ||</p>\n\n<p>|| 10.33 || śrī-śukaḥ || 321 ||</p>\n\n<p>[322]</p>\n\n<l>niḥśaṅkatvaṃ prayogeṣu budhair uktā pragalbhatā || [UN 11.21]</l>\n\n<p>sā ca-\ntatraikāṃsa-gataṃ bāhum [BhP 10.33.11] ity ādau darśitā |</p>\n\n<l>audāryaṃ vinayaṃ prāhuḥ sarvāvasthā-gataṃ budhāḥ | [UN 11.15]</l>\n\n<p>tad yathā-mṛgayur iva kapīndram [BhP 10.47.17] ity ādau dustyajas tat-\nkathārthaḥ iti | spaṣṭam |</p>\n\n<p>|| 10.47 || saiva || 323 ||</p>\n\n<p>[324]</p>\n\n<p>evaṃ-\n<l>śobhaiva kāntir ākhyātā manmathāpyāyanojjvalā || [UN 11.15]</l>\n<lg>\n<l>kāntir eva vayo-bhoga-deśa-kāla-guṇādibhiḥ |</l>\n<l>uddīpitātivistāraṃ prāptā ced dīptir ucyate || [UN 11.17]</l>\n</lg></p>\n\n<p>ity anusāreṇa kānti-dīptī apy udāhārye |</p>\n\n<l>priyānukaraṇaṃ līlā ramyair veśa-kriyādibhiḥ | [UN 11.28] tasyāṃ veśa-</l>\n<p>kriyayā tac-ceṣṭānukaraṇaṃ yathā -</p>\n\n<p>antarhite bhagavati [BhP 10.30.1] ity ādy anantaram gatyānurāga-smita- [BhP\n10.30.2] ity ādi ||(page 130)</p>\n\n<p>[325]</p>\n\n<p>tās tāḥ bāhu-prasārā [BhP 10.29.46] ity ādinoktās tadīya-līlā ity arthaḥ |\npaścādāveśena rūpaṃ tad-abheda-bhāvanā-rūpam | gati-smita-prekṣaṇa-\nbhāṣaṇādiṣu [BhP 10.30.3] ity ādi |</p>\n\n<p>evaṃ sva-vilāsa-rūpāṃ līlām udbhāvyāpi tāsāṃ nijo bhāvo nigūḍhaṃ tiṣṭhaty\neva, yathā vakṣyate yatanty unnidadhe'baram [BhP 10.30.20] ity atra yatantīti |\nathaitad agre'pi kāla-kṣepārthaṃ yā līlā yābhir gātuṃ pravartitāḥ\npremāveśena tā līlā eva tāsv āviṣṭhā iti tat-tad-anukaraṇa-viśeṣe hetur\njñeyaḥ | etad-anukaraṇaṃ ca prāyo na līlā-śabda-vācyam | bālyādi-\nrūpasyānālambanatvenojjvala-rasāṅgatvābhāvāt | tatra pūtanādīnāṃ prīti-\nmātra-virodhi-bhāvānām api tathā śrī-kṛṣṇa-janany-ādīnāṃ nija-prīti-\nviśeṣa-virodhi-bhāvānām api ceṣṭānukaraṇaṃ śrī-kṛṣṇānukartrīṇāṃ\ngopikānāṃ sakhībhis tāsāṃ viraha-kāla-kṣepāya tat-tad-bhāva-poṣārthaṃ\nkṛtrimatayivāṅgīkṛtaṃ, na tu tat-tad-bhāveneti samādheyam | kecic caivaṃ\nvyācakṣate, pūtanā-vadha-līlā-smaraṇāveśe sati kāsāñcit pūtanānukaraṇam\napi śrī-kṛṣṇāniṣṭhā-śaṅkayā bhayenaiva bhavati | yathā loke'pi ātma-\nniṣṭhā-śaṅkayā bhayonmattasya tad-bhaya-hetu-vyāghrādy-anukaraṇaṃ\nbhavati | tatas tad-anukaraṇe'pi ātmanīva śrī-kṛṣṇe prītir evollasati na tu\ndveṣaḥ | sā prītir yathātmani tad-rūpatayaiva tiṣṭhati tathaiva tāsāṃ śrī-\nkṛṣṇe'pi svabhāvocitaivānuvartate |</p>\n\n<p>tataḥ baddhānyayā srajā kācid [BhP 10.30.23] ity ādau śrī-yaśodānukaraṇaṃ\nca tathaiva mantavyam | pūrvaṃ hi dāmodara-līlā-smaraṇāveśena tasyāḥ śrī-\n<l>kṛṣṇa-bhāvaḥ | tataś ca vaktraṃ nināya bhaya-bhāvanayā sthitsya [BhP 1.8.31]</l>\nity-ukta-rītyā śrī-yaśodāto bhayam api jātam | bālya-svabhāvānusmaraṇena\ntad-anukaraṇaṃ ca | tataś ca saiva svayam anyāṃ kāñcī-tal-līlāveśenaiva\nkṛṣṇāyamānāṃ ca babandha | tathāpi pūrvavat svabhāvocitaiva prītis tasyām\nantarvartata eva | sā hi prītis tat-tad-bhāvasya paramāśraya-rūpā | tato bahir\neva tat-tad-anukaraṇāt śrī-yaśodā-bhāvasya ca madhye śrī-kṛṣṇa-bhāva-\nvyavadhānena nija-bhāvāsparśān na virodha iti |</p>\n\n<p>|| 10.30 || śrī-śukaḥ || 325 ||</p>\n\n<p>[326]</p>\n\n<lg>\n<l>gati-sthānāsanādīnāṃ mukha-netrādi-karmaṇām |</l>\n<l>tātkālikaṃ tu vaiśiṣṭyaṃ vilāsaḥ priya-saṅgajam || [UN 11.31]</l>\n</lg>\n\n<p>sa yathā -\ntaṃ vilokyāgataṃ preṣṭhaṃ prīty-utphulla-dṛśo 'balāḥ [BhP 10.32.3] iti\nspaṣṭam |</p>\n\n<p>|| 10.32 || saḥ || 326 ||</p>\n\n<p>[327]</p>\n\n<lg>\n<l>garvābhilāṣa-rudita-smitāsūyā-bhaya-krudhām |</l>\n<l>saṅkarī-karaṇaṃ harṣād ucyate kila-kiñcitam ||[UN 11.44]</l>\n</lg>\n\n<p>tad yathā - tasya tat kṣvelitaṃ śrutvā bālāḥ premapariplutāḥ [BhP 10.22.12] ity\nādi, evaṃ bruvati govinde [BhP 10.22.13] ityādi, mānayaṃ bhoḥ kṛthā [BhP\n10.22.14] ityādi, śyāmasundara te dāsyaḥ [BhP 10.22.15] ity ādy antam |\nspaṣṭam |</p>\n\n<p>|| 10.22 || saḥ || 327 ||</p>\n\n<p>[328]</p>\n\n<lg>\n<l>vallabha-prāpti-velāyāṃ madanāveśa-sambhramāt |</l>\n<l>vibhramo hāra-mālyādi-bhūṣā-sthāna-viparyayaḥ || [UN 11.39]</l>\n</lg>\n\n<p>sa yathā -- vyatyasta-vastrābharaṇāḥ kāścit kṛṣṇāntikaṃ yayuḥ [BhP 10.29.7]\n<l>iti | (page 131)</l>\niṣṭe'py garva- mānābhyāṃ bibbokaḥ syād anādaraḥ [UN 11.52] | sa ca ekā\nbhrū-kuṭim ābadhya [BhP 10.32.6] ity ādāv udāhariṣyate |\nvinyāsa-bhaṅgi-raṅgānāṃ bhrū-vilāsa-manoharāḥ |\nsukumārā bhaved yatra lalitaṃ tad-udīritam | [UN 11.56] | tac ca pūrvatraiva\njñeyam |</p>\n\n<p>|| 10.32 || saḥ || 328 ||</p>\n\n<p>[329]</p>\n\n<lg>\n<l>kānta-smaraṇa-vārtādau hṛdi tad-bhāva-bhāvataḥ |</l>\n<l>prākaṭyam abhilāṣasya moṭṭāyitam udīryate || [UN 11.47]</l>\n</lg>\n\n<p>tac ca kṛṣṇaṃ nirīkṣya vanitotsava [BhP 10.21.12] ity ādāv eva jñeyam |</p>\n\n<lg>\n<l>hrī-mānerṣyādibhir yatra nocyate sva-vivakṣitam |</l>\n<l>vyajyate ceṣṭayaivedaṃ vikṛtaṃ tad vidur budhāḥ || [UN 11.58]</l>\n</lg>\n\n<lg>\n<l>tad yathā-</l>\n<l>paridhāya sva-vāsāṃsi preṣṭha-saṅgama-sajjitāḥ |</l>\n<l>gṛhīta-cittā no celus tasmin lajjāyitekṣaṇāḥ || [BhP 10.22.23]</l>\n</lg>\n\n<p>spaṣṭam |\n|| 10.22 || saḥ || 329 ||</p>\n\n<p>[330]</p>\n\n<l>ākalpa-kalpanālpāpi vicchittiḥ kānti-poṣa-kṛt || [UN 11.34]</l>\n\n<lg>\n<l>stanādharādi-grahaṇe hṛt-prītāv api sambhramāt |</l>\n<l>bahiḥ krodho vyathitavat proktaṃ kuṭṭamitaṃ budhaiḥ || [UN 11.49]</l>\n</lg>\n\n<p>evam ity anusāreṇa vicchitti-kuṭṭumite api jñeye |</p>\n\n<p>atha vācikāḥ | tatra cāṭu-priyoktir ālāpaḥ [UN 11.80] | sa yathā -- kā stry\naṅga te kala-padāyata-mūrcchitena [BhP 10.29.40] ity ādi | spaṣṭam |</p>\n\n<p>|| 10.29 || śrī-gopyaḥ || 330 ||</p>\n\n<p>[331]</p>\n\n<p>vilāpo duḥkhajaṃ vacaḥ [UN 11.83] | sa yathā- paraṃ saukhyaṃ hi nairāśyaṃ\n[BhP 10.47.47] ity ādi | spaṣṭam |</p>\n\n<p>|| 10.47 || tāḥ || 331 ||</p>\n\n<p>[332]</p>\n\n<p>ukti-pratyuktimad-vākyaṃ saṃlāpa iti kīrtyate [UN 11.85] | sa yathā-svāgataṃ\nvo mahābhāgāḥ [BhP 10.29.18] ity ādikaṃ | vyaktaṃ bhavān vraja-bhayārti-\nharo'bhijātaḥ [BhP 10.29.41] ity ādy-antam |</p>\n\n<p>atra śrī-kṛṣṇa-vākyeṣu prathamo'rthas tāsu veṇv-ādi-mohitāsv api vāmyam\nācarantīṣu saṅga-prārthanā-rūpaḥ | dvitīyas tu parihāsāya tad-bhāva-\nparīkṣaṇāya ca tad-āgamana-kāraṇa-sva-saṅga-pratyākhyāna-rūpaḥ | tathaiva\ntāsāṃ vākyeṣv api tat-prārthanā-pratyākhyāna-rūpaḥ | ataeva pārasparika-\nsamāna-vaidagdhī-mayatvād atitarāṃ rasaḥ puṣyate |</p>\n\n<p>svāgataṃ iti ubhayatra samānam eva | rajany eṣā | yadi kathañcid āgatā eva\ntadādhunā tu rajanyā ghora-rūpāditvāt vrajaṃ prati na yāta, yātuṃ nārhatha |\nkintu strībhir yuṣmābhir iha mama vīrasya sannidhāv eva stheyaṃ sthātuṃ\nyogyam iti | sumadhyamā iti punar gamane khedam api darśitavān |</p>\n\n<p>na ca mat-sannidhāv avasthāne bandhubhyo bhetavyam ity āha mātaraḥ [BhP\n10.29.20] iti | bandhubhyaḥ sādhvasaṃ mā kṛḍhvaṃ yatas te mātrādayo\nbandhavo rātrāv asmin apaśyanta eva vicinvanti | tato nāsti teṣām\natrāgamana-sambhāvaneti bhāvaḥ | putrā devaraṃ-manyādi-putrāḥ\nsapatnyādi-putrā vā |</p>\n\n<p>nijārāma-darśanayā tāsāṃ bhāvam uddīpayati dṛṣṭaṃ vanaṃ [BhP 10.29.21]\n<l>iti | nigamayati tad yāta [BhP 10.29.22] iti yasmād rajany eṣā ghora-rūpā ity-</l>\nādiko hetuḥ, tat tasmāc cira-kālaṃ vyāpya ghoṣaṃ mā yāta | aciram adhunaiva\nmā yāteti vā | tatas tatra gatvā patīn yuṣmat-patitvena k ptāṃ tān api mā\nśuśrūṣadhvam | he satīḥ satyaḥ paramottamāḥ | ye ca vatsādayas te ca mā\nkrandanti (page 132) tatas tān mā pāyayata tad-arthaṃ mā duhyata ceti |</p>\n\n<p>yadi svayam eva bhavatyo mad-anurāgeṇaivāgatā na tatra mat-\nprārthanāpekṣāpi, tadā tad atīva yuktam ācaritam ity āha athavā [BhP\n10.29.23] iti | mama mayi | yadi jantu-mātrāṇy eva mayi prīyante tadā\nbhavatīnāṃ kāminīnāṃ kānta-bhāvātmaka eva saḥ sneho bhaved iti bhāvaḥ |</p>\n\n<p>nanu bhartṛ-śuśrūṣaṇa-parityāge strīṇāṃ doṣas tatrāha bhartuḥ śuśrūṣaṇaṃ\n[BhP 10.29.24] iti | amāyayā yo bhartā tasyaiva śuśrūṣaṇaṃ paro dharmaḥ |\ntathā tad-bandhūnāṃ ca | yuṣmākaṃ tu anupabhuktātvena lakṣyamāṇānāṃ\ndāmpatya-vyavahārābhāvāt kenāpi māyayaiva tat kalpitam iti lakṣyate | tato\nna doṣa iti bhāvaḥ |</p>\n\n<p>aṅgīkṛtyāpi patitvaṃ prakārāntareṇa tat-sevāṃ smṛti-vākya-dvārāpi\npariharati duḥśīlaḥ [BhP 10.29.25] iti | apātaky eva na hātavyaḥ | te tu\npātakina eveti sāsūyo bhāvaḥ |</p>\n\n<p>apātakitvāṅgīkāram āśaṅkya chalena smṛti-vākyāntaram anyārthatayā\nvyañjayann api tat-sevāṃ pratyācaṣṭe asvargyam [BhP 10.29.26] iti | upa\nsamīpe patir yasyāḥ sā upapatis tasyā bhāva aupapatyaṃ pati-sāmīpyam ity\narthaḥ | tat khalv asvargyād iti |</p>\n\n<p>atha mayy api jāto bhāvaḥ kleśāyaiva bhavatīty āśaṅkyāpi mā\nparāṅmukhībhavatety āha śravaṇād [BhP 10.29.27] iti | yathā śravaṇādinā\nmad-bhāvo mad-aprāptyā duḥkha-mayas tathā sannikarṣeṇa mat-prāptyā na\nbhavati | tatas tasmād gṛhān gṛha-sadṛśān kuñjān prati yāta praviśata |\nparyudāso'tra nañ iti |</p>\n\n<p>tad evaṃ śrī-kṛṣṇa-vākyasya prārthanā-rūpo'rtho vyākhyātaḥ | arthāntaraṃ\ntu prasiddham | tatra putrā iti saparihāsa-doṣodgāreṇāpi pratyākhyānam |</p>\n\n<p>atha tādṛśa-kṛṣṇa-vākya-śravaṇānantaraṃ tāsām avasthā-varṇanam iti\nvipriyam ākarṇya [BhP 10.29.28] ity-ādibhis tribhiḥ | artha-dvitayasyaiva\ntarkeṇa tad-abhiprāya-niścayābhāvād utkaṇṭhāsvyābhāvyena\npratyākhyānasyaiva suṣṭhu sphuritatvāt tad-vākyasya vipriyatvaṃ tāsāṃ\nviṣādādikaṃ ca | tatrobhayatrāpi cintāyā yuktatvāt mukha-namanādi-ceṣṭāsv\napi na rasa-bhaṅgaḥ | padā bhrū-lekhanaṃ cātra nāyikayā svayam abhiyoge'py\nuktam asti |</p>\n\n<p>atha tāsām api tad-anurūpaṃ vākyaṃ maivaṃ [BhP 10.29.31] ity ādi | meti tat-\nprārthanā-nirākaraṇe sarva-viṣayān pati-putrādīn santyajya yās tava pāda-\nmūlaṃ bhaktās tā eva duravagrahaṃ nirargalaṃ yathā syāt tathā bhajasva |\npāda-mūlam iti tāsu nijotkarṣa-khyāpanam | asmān punar atathābhūtān ā\nsamyag darśana-prasaṅgādiṣv api tyaja | tatrānyāsāṃ bhajane sveṣāṃ tyāge\nca sad-ācāraṃ dṛṣṭāntayati deva iti | sa hi tyakta-viṣaya-karmāditayā svaṃ\nbhajato mumukṣūn eva bhajati nānyān iti |</p>\n\n<p>atha śāstrārtha-dvārā tad-upadeśaṃ nirākurvanti yat paty-apatya [BhP\n10.29.32] iti | svadharmaḥ suṣṭhu adharmaḥ | dharma-videti sopahāsam | uktaṃ\nchalena pratipāditam | bhartuḥ śuśrūṣaṇam ity ādāv anyathā-\nyojanābhiprāyāt | etad adharma-nirākaraṇopadeśa-vākyam | tat-pade\nupadeṣṭari īśe svatantrācāre tvayy evāstu tvam evādharmān nivartasva ity\narthaḥ | tato yuṣmākaṃ kim ity ata āhuḥ preṣṭha iti | bandhur ātmā sundara-\nsvabhāvo bhavān prāṇi-mātrāṇāṃ kila preṣṭhaḥ | tatas tenaiva sarve vayaḥ\nmaṅgalinaḥ syāmety arthaḥ |</p>\n\n<p>athavā mad-abhisnehād ity ādikaṃ nirākurvanti kurvanti hi [BhP 10.29.33] iti |\nārtiṃ dyanti chindanti iti tādṛśaiḥ patyādibhir hetu-bhūtaiḥ sve (page 133)\nātmani dehādau\nnitya-priye sati yāḥ kuśalā bhavanti tāḥ kiṃ tvayi ratiṃ kānta-bhāvaṃ kurvanti\napi tu naivety arthaḥ | tat tasmāt no'smabhyaṃ prasīda imaṃ durāgrahaṃ\ntyajety arthaḥ | tatra varadeśvareti sopalambhaṃ sambodhanam | eṣa eva\nvaro'smabhyaṃ dīyatām iti bodhakam |</p>\n\n<p>tad eva vyañjayanti tvayi cirād dhṛtā avasthitā yā āśā tṛṣṇā tāṃ vyāpya\nvayaṃ mā sma mā bhavāma | tasyāṃ tvan-manaḥ-sthitāyāṃ tṛṣṇāyāṃ vayam\nudāsīnā eva bhavāma ity arthaḥ | tatas tāṃ chindyā iti | aravinda-netreti |\netādṛśe'pi netre kauṭilyaṃ na yuktam iti bhāvaḥ | mā smety aster mā-yoge\nlaṅi rūpam |</p>\n\n<p>āśāyāḥ karmatvaṃ ca go-doham astītivat | śravaṇād darśanād ity ādi-sūcitaṃ\nnija-bhāva-janmāpalapanti cittam [BhP 10.29.34] iti | no'smākaṃ cittaṃ sukha\neva vartate na tu bhavatā tasmād apahṛtam | yasmāg gṛheṣu nirviśati | tatra\ncihnaṃ karāv api gṛha-kṛtyārthaṃ nirviśata iti | yad uktaṃ sumadhyamā iti\ntatrāhuḥ pādau kathaṃ tava pāda-mūlāt padam api na calataḥ | tataḥ kathaṃ\nvrajaṃ na yāmaḥ, api tu yāma evety arthaḥ | yat tūktaṃ vrajaṃ prati na yāta\nkiṃ tv ihaiva sthīyatām iti tatrāhuḥ karavāma kiṃ veti |</p>\n\n<p>agṛhān pratiyāteti satṛṣṇaṃ yad uktaṃ tatrāhuḥ siñca [BhP 10.29.35] iti | aṅga,\nhe kāmuka, no'smākaṃ svābhāvikāt hāsāvalokaka-sahitāt kala-gītāj jāto yas\ntava hṛc-chayāgnis taṃ tvad-adharāmṛta-pūrakeṇaiva siñca | asmadīyasya tasya\nkathañcid aprāpyatvād iti | anyo'pi rasa-lubdho lobhya-vastuno'prāptau\nnijauṣṭham eva leḍhīti narma ca vyañjitam |</p>\n\n<p>tatra hetum āha no iti | dhatte padaṃ tvam avitā yadi vighna-mūrdhni [BhP\n10.4.10] ity-ādivat atra cec chabdo'pi niścaye | tataś ca yasmāt niścitam eva\nvayaṃ te tava virahajāgny-upayukta-dehā no bhavāmaḥ | tato dhyāne viṣaye'pi\ntava padayoḥ padavīm api na yāmaḥ na spṛśāmaḥ | sakhe iti sambodhya\nprācīna-mitho-bālya-krīḍā-gata-sauhṛdya-prakaṭanena nija-vacasa ārjavaṃ\nprakaṭitavatyaḥ |</p>\n\n<p>nanu sakhyena bālya-krīḍāyām api sparśādikaṃ jātam evāsti tarhi katham\naho idānīm udāsīnāḥ stha | tatrāhuḥ yarhi [BhP 10.29.36] iti | he ambujākṣa\naraṇya-janāḥ paśu-pakṣy-ādayas teṣāṃ priyasya bālya-bhāvena tair eva kṛta-\nmaitrasya tava yarhi yadā kvacid api ramāyā ramaṇyā dattāvasaraṃ pāda-\ntalaṃ jātaṃ, tad-anugatāv unmukhaṃ babhūvety arthaḥ | tat-prabhṛty eva vayaṃ\ntad api nāsprākṣma na spṛṣṭavatyaḥ | kim utānyad aṅgam | tad evaṃ nija-\ndāḍhyenaiva pūrvaṃ tvayābhiramitāḥ kārita-bālya-krīḍā api vayam adhunā\nañjasaḥ anāyāsena anyeṣāṃ guru-janādīnāṃ samakṣaṃ sthātuṃ pārayāmaḥ |\nbateti śaṅkāyām | anyathā tair api tyajyemahīti bhāvaḥ |</p>\n\n<p>atha prīyante mayi jantavaḥ ity atra kāminyo yūyaṃ kānta-bhāvātmakam eva\nsnehaṃ kartum arhatheti yad abhipretaṃ tatra lakṣmy-ādi-rūpam udāharaṇam\nāśaṅkya pariharanti śrīr [BhP 10.29.37] iti | śrīr api vakṣasi tathā prasiddheḥ\nśrī-viṣṇor urasi padaṃ labdhvāpi yasya tava śrī-gokula-vṛndāvana-sthitaṃ\npadāmbuja-rajas tulasyā vṛndayā saha cakame | tvaj-janmata ārabhya\nnandasya vrajo ramākrīḍo babhūveti tulasī-lakṣaṇa-rūpāntarā vṛndā-devī\nvṛndāvane nitya-vāsam akarod iti ca muni-jana-prasiddheḥ | kathambhūtam\napi rajaś cakame | bhṛtyair vraja-sambandhibhir juṣṭaṃ śiro-\ndhāraṇādinopabhuktam api | sā tu kīdṛṅ-mahimāpi | yasyāḥ sva-viṣayaka-\n(page 134) kṛpā-vīkṣaṇe uta api | anya-surāṇāṃ tat-pārṣadādīnām api\nprayāsas tādṛśa-mahimāpi | vayaṃ ceti ca-śabdaḥ kāku-sūcakasyāpi-śabdasya\nsamānārthaḥ | tato yathā śrīr yathā ca vṛndā tadvad vayam api mughdāḥ\nsatyaḥ tasya tava pāda-rajaḥ prapannāḥ api tu naivety arthaḥ |</p>\n\n<p>prāktanaṃ vākyaṃ nigamayanti tan naḥ [BhP 10.29.38] iti | vṛjinārdaneti\nkarmaṇy an eva | he sarva-duḥkha-nivāraka, tatas tasmāt no'smān prati\nprasīda imāṃ durdṛṣṭiṃ tyajety arthaḥ | nanu yūyam api gṛhādi-\ntyāgenātrāgatya tadvad eva mat-pāda-rajaḥ prapannāḥ tatrāhuḥ na te 'ṅghri-\nmūlam iti | tadvad asator visṛjya tvad-upāsanāśāḥ satyas tavāṅghri-mūlaṃ na\nprāptā api tu kautukenaiva jyotsnāyāṃ vṛndāvana-darśanārtham āgatā ity\narthaḥ | atas tvadīya-tādṛśa-nirīkṣaṇa-jāta-tīvra-kāmena\ntaptātmāno yās tāsām eva dāsyaṃ dehi na tu mādṛśīnām | atra ṣaṣṭhī\ncātyanta-dānābhāve sampradānatvaṃ na bhavatīti vivakṣayā | atas tad api\ndānaṃ gokule'smin nātisthirībhaviṣyatīti bhāvaḥ |</p>\n\n<p>puruṣa-bhūṣaṇeti sambodhanaṃ ca śliṣṭam | puruṣān gokula-gatān sakhi-\njanān eva bhūṣayati na tv adyāpi gokula-ramaṇīṃ kāñcid api | atas tādṛśa-\ntaptātmāno'pi nāyikāḥ kalpanā-mātra-mayya iti bhāvaḥ | atra\nbhāvāntareṇāgati-sūcanāt dṛṣṭaṃ vanaṃ kusumitam [BhP 10.29.21] ity anena\ntad-bhāvoddīpanam api nādṛtam |</p>\n\n<p>atha śravaṇād [BhP 10.29.27] ity ādau darśanān mayi bhāvaḥ ity anena yan-\nnija-saundarya-balaṃ darśitaṃ tatrāhuḥ vīkṣya [BhP 10.29.39] iti | atrāpy\nantyaś ca-śabdaḥ kākvām | pūrvas tu tat-tad-ukta-samuccaye | etad api etac\ncāpi vilokya dāsyo bhavāma, api tu na sarvathaiva ity arthaḥ |</p>\n\n<p>nanu yady evaṃ dṛḍha-vratā bhavata tarhi katham ihaiva sarvāṃ rātriṃ na\ntiṣṭhathety āśaṅkya punaḥ sa-śaṅkam āhuḥ kā stry aṅga te [BhP 10.29.40]\niti | yadyapy eva tathāpi aṅga he kala-padāyata-veṇu-gīta, he sammohita\nsammohanākhya-kāma-bāṇa-mohita, trilokyām eṣā kā strī yā te tvattaḥ\nsakāśāt ārya-caritāt sad-ācārād dhetor api na calet | astv asmākaṃ parama-\nsādhu-maryādā-vratānāṃ dūrato vārtā |</p>\n\n<p>tad evaṃ tataś calane hetuṃ sambodhana-dvayena guṇa-gataṃ bhāva-gataṃ ca\ntadīyaṃ doṣam uktvā rūpa-gataṃ cāhuḥ trailokyeti | tathā ārya-caritād eva\nhetor idaṃ ca rūpaṃ vilokya kā na calet | yat yasmāt go-dvijeti | sundarīṇāṃ\nsundara-para-puruṣa-nikaṭa-sthitir hi bāḍhaṃ loka-vigānāya syād iti |</p>\n\n<p>rajany eṣā [BhP 10.29.19] ity ādau iha vīrasya mama sannidhau stheyam ity\natra balākāram apy āśaṅkya sastutikam iva prārthayante vyaktaṃ bhavān\n[BhP 10.29.41] iti | yasmād īdṛśo jātas tasmāt he ārta-bandho dharma-cyuti-\nbhayato'pi vraja-janāṃs trāyamāṇa, kiṅkarīṇāṃ gṛha-dāsīnām api bhavad-\ndarśana-jātakām atapteṣv api staneṣu kara-paṅkajaṃ no nidhehi nārpaya |\nastu tāvat stanānāṃ vārtā tāsāṃ śiraḥsu ca mā nidhehi |</p>\n\n<p>tad evaṃ sati mādṛśīnāṃ tu sat-kula-jātānāṃ parama-satīnāṃ tat-tad-vārtāṃ\nmanasāpi na nidhehīti bhāvaḥ | tad evaṃ śrī-kṛṣṇa-prārthanā-pratyākhyāna-\nrūpo'rtho vyākhyātaḥ | svayaṃ dūtya-viśeṣeṇa prārthanā-rūpo vyaṅgo'rthaś\nca prāyaḥ prasiddha eva | tatra dharma-śāstropadeśa-balena yat paty-ādīnām\nanuvṛtter nityatvaṃ śrī-bhagavatā sthāpitaṃ jñāna-śāstram ālambya tan\nnirākartuṃ pratibhāva-calanenaiva tasya paramātma-tattvaṃ kalpayantyaḥ\nsarvopadeśānāṃ tad-anugatāv eva tātparyaṃ sthāpayanti yat-paty-apatya [BhP\n10.29.32] iti | etat svadharmopadeśa-vākyaṃ sarvopadeśa-(page 135)-vākyānāṃ\ntātparyāspade tvayy evāstu | tvad-bhajana eva paryavasyatv ity arthaḥ | katham\nahaṃ tad-āspadam | tatrāhuḥ - tvam ātmā paramātmeti | tataḥ tam etaṃ\nvedānuvacanena brāhmaṇā vividiṣanti [BAU 4.4.22] ity-ādi-śāstra-balena\ntvam eva tad-āspadam ity arthaḥ |</p>\n\n<p>atha mama paramātmatvam api kutaḥ ? tatra sa-pratibham āhuḥ kila\nprasiddhau tanu-bhṛtāṃ preṣṭhaḥ nirupādhi-premāspadaṃ bandhur\nnirupādhi-hita-kārī ca bhavān iti | tac ca dvayaṃ paramātma-lakṣaṇatvena\nātmanas tu kāmāya sarvaṃ priyaṃ bhavati [BAU 2.4.5] ity ādi-jñāna-śāstre\nprasiddham | tasmāt tvam eva paramātmeti siddham | tasmāt tvad-\nupāsanonmukhānām asmākaṃ brāhmaṇo nirvedam āyāt, nāsty akṛtaḥ kṛtena\n[MuṇḍakaU 1.2.12] iti balavattara-jñāna-śāstropadeśena svadharma-\nparityāge'pi na doṣa iti bhāvaḥ | tāsāṃ tad-aiśvarya-jñānaṃ ca tan-\nmādhuryānubhavātiśayenodetuṃ na śaknotīti pūrvam eva darśitam | tatra ca\nviśeṣataḥ sad-ācāraṃ pramāṇayanti kurvanti hi [BhP 10.29.33] iti | kuśalāḥ\nsārāsāra-vidvaṃsaḥ santaḥ | hi prasiddhau | viśeṣata ity arthaḥ | sva ātmani\nparamātmanīti pūrvābhiprāyeṇa | sve ātmani antaḥkaraṇe nitya-\npriyatvenānubhūyamāno yas tvaṃ tasmiṃs tvayīty arthaḥ | ity abhiprāyeṇavā |\nyasmāt te caivambhūte tvayy eva ratiṃ kurvanti na tu dharmādau tad-dhetau\ngṛhādau vā |</p>\n\n<p>tasmād asmākaṃ paty-ādibhiḥ kim ? yarhy ambujākṣa [BhP 10.29.36] ity\nādiṣu ramādi-śabdāḥ śrīr yat-padāmbujety ādivad eva vyākhyeyāḥ | iti\nvācikānubhāveṣu saṃlāpa-vyākhyā |</p>\n\n<p>|| 10.29 || śrī-śukaḥ || 332 ||</p>\n\n<p>[333]</p>\n\n<p>sandeśas tu proṣitasya sva-vārtā-preṣaṇaṃ bhavet [UN 11.93] | sa yathā -</p>\n\n<lg>\n<l>he nātha he ramā-nātha vraja-nāthārti-nāśana |</l>\n<l>magnam uddhara govinda gokulaṃ vṛjinārṇavāt || [BhP 10.47.52]</l>\n</lg>\n\n<p>[334]</p>\n\n<p>anyārtha-kathanaṃ yat tu so'padeśa itīritaḥ [UN 11.97] | sa yathā-niḥsvaṃ\ntyajanti gaṇikāḥ [BhP 10.47.78] ity ādi jārā bhuktā ratāṃ striyam ity antam |\nspaṣṭam |</p>\n\n<p>|| 10.47 || śrī-gopya uddhavam || 334 ||</p>\n\n<p>[335]</p>\n\n<p>yat tu śikṣārtha-vacanam upadeśaḥ sa ucyate [UN 11.99] | sa yathā\nbaladevāgamane-</p>\n\n<lg>\n<l>kiṃ nas tat-kathayā gopyaḥ kathāḥ kathayatāparāḥ |</l>\n<l>yāty asmābhir vinā kālo yadi tasya tathaiva naḥ || [BhP 10.65.14]</l>\n</lg>\n\n<p>spaṣṭam |</p>\n\n<p>|| 10.65 || tāḥ || 335 ||</p>\n\n<p>[336]</p>\n\n<p>vyājenātmābhilāṣoktir vyapadeśa itīryate [UN 11.103] | sa yathā---kṛṣṇaṃ\nnirīkṣya [BhP 10.21.12] ity ādau devyo vimāna-gatayaḥ smara-nunna-sārāḥ ity\nādi | spaṣṭam |</p>\n\n<p>|| 10.21 || tāḥ || 336 ||</p>\n\n<p>[337]</p>\n\n<p>evaṃ pralāpānulāpāpalāpādideśa-nirdeśā api pañca vācikeṣu jñeyāḥ | ity\nanubhāvāḥ | atha vyabhicāriṇaḥ | atra nirvedaḥ sāvamāne syāt caraṇa-raja\nupāste yasya bhūtir vayaṃ kā [BhP 10.47.15] iti | spaṣṭam |</p>\n\n<p>|| 10.47 || tāḥ || 337 ||</p>\n\n<p>[338]</p>\n\n<p>anutāpo viṣādakaḥ - akṣaṇvatāṃ phalam [BhP 10.21.7] ity ādau dṛśyaḥ |\ndainyam aurjitya-rāhitye tan naḥ prasīda vṛjinārdana [BhP 10.29.38] ity ādi |\nspaṣṭam |</p>\n\n<p>|| 10.21 || tāḥ || 338 ||</p>\n\n<p>[339]</p>\n\n<p>glānir niṣprāṇatā matā [BRS 2.4.26] kācid rāsa-pariśrāntā [BhP 10.33.10] ity\n<l>ādau darśitā | svedātmā śramaḥ tāsāṃ rati-vihāreṇa [BhP 10.33.20] (page 136)</l>\nity ādi |</p>\n\n<p>[340]</p>\n\n<p>ullāse viveka-śamane madaḥ - tad-aṅga-saṅga-pramadākulendriyāḥ [BhP\n10.33.18] ity ādi | spaṣṭam |</p>\n\n<p>|| 10.33 || śrī-śukaḥ || 340 ||</p>\n\n<p>[341]</p>\n\n<p>anyasya helane garvaḥ | tasyāḥ syur acyuta nṛpā bhavatopadiṣṭāḥ [BhP\n10.60.44] ity ādi | spaṣṭam |</p>\n\n<p>|| 10.60 || śrī-rukmiṇī || 341 ||</p>\n\n<p>[342]</p>\n\n<p>śaṅkā svāniṣṭha-tarkite | api mayy anavadyātmā dṛṣṭvā kiñcij jugupsitam\n[BhP 10.53.24] ity ādi | spaṣṭam |</p>\n\n<p>|| 10.53 || sā || 342 ||</p>\n\n<p>[343]</p>\n\n<p>trāso bhiyā manaḥ-kṣobhe -- krośantaṃ kṛṣṇa rāmeti vilokya sva-parigraham\n[BhP 10.34.27] iti | spaṣṭam |</p>\n\n<p>|| 10.34 || śrī-śukaḥ || 343 ||</p>\n\n<p>[344]</p>\n\n<p>āvegaś citta-sambhrame -- duhantyo'bhiyayuḥ kāścid dohaṃ hitvā samutsukāḥ\n[BhP 10.29.5] ity ādi | spaṣṭam |</p>\n\n<p>|| 10.29 || saḥ || 344 ||</p>\n\n<p>[345]</p>\n\n<p>unmādo hṛdaya-bhrāntau -- gāyantya uccair amum eva saṃhatā [BhP 10.30.4]\nity ādi | spaṣṭam |</p>\n\n<p>|| 10.30 || saḥ || 345 ||</p>\n\n<p>[346]</p>\n\n<p>apasmāro mano-laye -</p>\n\n<lg>\n<l>mayi tāḥ preyasāṃ preṣṭhe dūra-sthe gokula-striyaḥ |</l>\n<l>smarantyo 'ṅga vimuhyanti virahautkaṇṭhya-vihvalāḥ || [BhP 10.46.5]</l>\n</lg>\n\n<p>[347]</p>\n\n<p>vyādhis tat-prabhave bhāve - dhārayanty ati-kṛcchreṇa prāyaḥ prāṇān\nkathañcana [BhP 10.46.6] iti | spaṣṭam |</p>\n\n<p>|| 10.46 || śrī-bhagavān uddhavam || 346-347 ||</p>\n\n<p>[348]</p>\n\n<l>moho hṛn-mūḍhatātmani | nija-padābja-dalaiḥ [BhP 10.35.17] ity ādau, kuja-</l>\n<p>gatiṃ gamitā ity ādi | spaṣṭam |</p>\n\n<p>|| 10.35 || śrī-gopyaḥ || 348 ||</p>\n\n<p>[349]</p>\n\n<p>prāṇa-tyāge mṛtiḥ sāsminn asiddha-vapuṣāṃ ratau | antar-gṛha-gatāḥ kāścit\n[BhP 10.29.9] ity ādau śrī-kṛṣṇa-sandarbhe vyākhyātā |</p>\n\n<lg>\n<l>anyatra kṛṣṇa-kṛtyebhyo balinaḥ kleśa-śaṅkayā |</l>\n<l>ālasyam acikīrṣāyāṃ kṛtrimaṃ teṣu cojjvale ||</l>\n</lg>\n\n<p>tatra kṛṣṇa-kṛtyebhyo'nyatra tad yathā-tad-aṅga-saṅga ity ādau keśān\ndukūlaṃ kuca-paṭṭikāṃ vā | nāñjaḥ tu prativyoḍhum alaṃ vraja-striyaḥ [BhP\n10.33.17] iti |</p>\n\n<p>|| 10.33 || śrī-śukaḥ || 349 ||</p>\n\n<p>[350]</p>\n\n<p>athojjvale kṛṣṇa-sahita-vihāra-kṛtyeṣu ca kṛtrimaṃ tad yathā - na pāraye'haṃ\ncalitum [BhP 10.30.37] ity ādi | spaṣṭam |</p>\n\n<p>|| 10.30 || śrī-rādhā || 350 ||</p>\n\n<p>[351]</p>\n\n<p>jāḍyam apratipattau syāt ---</p>\n\n<lg>\n<l>tam āgataṃ samājñāya vaidarbhī hṛṣṭa-mānasā |</l>\n<l>na paśyantī brāhmaṇāya priyam anyan nanāma sā || [BhP 10.53.31]</l>\n</lg>\n\n<p>spaṣṭam |\n|| 10.53 || śrī-śukaḥ || 351 ||</p>\n\n<p>[352]</p>\n\n<p>vrīḍety āhu adhṛṣṭatām |</p>\n\n<lg>\n<l>patyur balaṃ śarāsāraiś channaṃ vīkṣya su-madhyamā |</l>\n<l>sa-vrīḍam aikṣat tad-vaktraṃ bhaya-vihvala-locanā || [BhP 10.54.4]</l>\n</lg>\n\n<p>idaṃ bhāva-sāṅkārye'py udāhāryam |</p>\n\n<p>|| 10.54 || saḥ || 352 ||</p>\n\n<p>[353]</p>\n\n<l>avahittākāra-guptau | sabhājayitvā tam anaṅga-dīpanam [BhP 10.32.15] ity</l>\n<p>ādi | atra sambhājanādinā kopācchādanam |</p>\n\n<p>|| 10.32 || saḥ || 353 ||</p>\n\n<p>(page 137)\n[354]</p>\n\n<p>smṛtiḥ prāg-jñāta-cintane -\ntāḥ kiṃ niśāḥ smarati yāsu tadā priyābhir\n<l>vṛndāvane kumuda-kunda-śaśāṅka-ramye | [BhP 10.47.43] ity ādau darśitā |</l></p>\n\n<p>aho vitarka ity uktaḥ na lakṣyante padāny atra [BhP 10.30.31] ity ādi |</p>\n\n<p>|| 10.30 || śrī-gopyaḥ || 354 ||</p>\n\n<p>[355]</p>\n\n<p>dhyānaṃ cinteti bhaṇyate kṛtvā mukhāny avaśucaḥ [BhP 10.29.29] ity ādi |\nspaṣṭam |</p>\n\n<p>|| 10.29 || śrī-śukaḥ || 355 ||</p>\n\n<p>[356]</p>\n\n<p>matiḥ syād artha-nirdhāre -</p>\n\n<p>tvaṃ nyasta-daṇḍa-munibhir gaditānubhāva\nātmātma-daś ca jagatām iti me vṛto 'si | [BhP 10.60.39] iti | spaṣṭam |</p>\n\n<p>|| 10.60 || śrī-rukmiṇī || 356 ||</p>\n\n<p>[357]</p>\n\n<p>autsukyaṃ samayākṣamā - niśamya gītaṃ tad-anaṅga-vardhanam [BhP 10.29.4]\nity ādi | spaṣṭam |</p>\n\n<p>|| 10.29 || śrī-śukaḥ || 357 ||</p>\n\n<p>[358]\n<l>augryaṃ cāntye kṛtrimaṃ kvāpi | yathā krūras tvam akrūraḥ [BhP 10.39.21] ity</l>\nādau | tac ca kvāpi kṛtrimaṃ, yathā dehi vāsāṃsi dharmajña no ced rājñe\nbruvāmahe [BhP 10.22.15] iti | spaṣṭam |</p>\n\n<p>|| 10.22 || śrī-vraja-kumāryaḥ || 358 ||</p>\n\n<p>[359]</p>\n\n<l>amarṣas tv asahiṣṇutā | pati-sutānvaya- [BhP 10.31.16] ity ādau kitava yoṣitaḥ</l>\n<p>kas tyajen niśi || iti | spaṣṭam |</p>\n\n<p>|| 10.31 || śrī-gopyaḥ || 359 ||</p>\n\n<p>[360]</p>\n\n<p>asūyānyodaya-dveṣe - tasyā amūni naḥ kṣobham [BhP 10.30.30] ity ādau |</p>\n\n<p>cāpalyaṃ citta-lāghave - śvo bhāvini tvam ajitodvahane [BhP 10.52.41] ity ādau\nmāṃ rākṣasena vidhinodvaha vīrya-śulkām iti | spaṣṭam |</p>\n\n<p>|| 10.52 || śrī-rukmiṇī || 360 ||</p>\n\n<p>[361]</p>\n\n<p>ceto-nimīlane nidrā -</p>\n\n<lg>\n<l>evaṃ cintayatī bālā govinda-hṛta-mānasā |</l>\n<l>nyamīlayata kāla-jñā netre cāśru-kalākule || [BhP 10.53.26]</l>\n</lg>\n\n<p>svapnaḥ suptir itīryate | eṣa ca ūṣā-dṛṣṭāntenānumeyaḥ | bodho nidrādi-\nviccheda iti triṃśat-trayādhikāḥ-nyamīlayata kālajñā netre ity anantaram |</p>\n\n<p>[362]</p>\n\n<lg>\n<l>evaṃ vadhvāḥ pratīkṣantyā govindāgamanaṃ nṛpa |</l>\n<l>vāma ūrur bhujo netram asphuran priya-bhāṣiṇaḥ || [BhP 10.53.27]</l>\n</lg>\n\n<p>tena sphuraṇena jajāgārety arthaḥ |</p>\n\n<p>|| 10.53 || śrī-śukaḥ || 361-362 ||</p>\n\n<p>[363]</p>\n\n<p>atha kāntā-bhāvaḥ sthāyī | tasya ca hetu-dvayam | śrī-kṛṣṇa-svabhāvo\nvāmā-viśeṣa-svabhāvaś ceti | prathamo, yathā - kānyaṃ śrayīta tava pāda-\nsaroja-gandham āghrāya [BhP 10.60.42] ity ādiṣu |</p>\n\n<p>[364]</p>\n\n<p>uttaro, yathā-</p>\n\n<lg>\n<l>naivālīkam ahaṃ manye vacas te madhusūdana |</l>\n<l>ambāyā eva hi prāyaḥ kanyāyāḥ syād ratiḥ kvacit ||</l>\n</lg>\n\n<p>vyūḍhāyāś cāpi puṃścalyā mano 'bhyeti navaṃ navam |\n<l>budho 'satīṃ na bibhṛyāt tāṃ bibhrad ubhaya-cyutaḥ || [BhP 10.60.47-48] iti |</l></p>\n\n<p>yad bhavatoktaṃ athātmano'nurūpam [BhP 10.60.17] ity ādikaṃ tat tava vākyaṃ\nstrī-jātau prāyo nānṛtaṃ manye | yata ambāyā yathā kvacid ekatra sālva eva\nratir jātā tathānyasyāḥ kanyāyā ekatra ratiḥ prāyaḥ eva syāt | na tu\nniyamena | kiṃ ca vyūḍhāyā api iti | yad vā kanyāyā api kvacid ekatra ratiḥ\nsyāt | prāya iti sādhvyā evety arthaḥ | tatra dṛṣṭāntaḥ - ambāyā (page 138)\niveti | puṃścalyās tu vyūḍhāyā api mano avaṃ navam abhyeti | tasmāt parama-\npuṇya-śīlāyā eva tvayi svabhāvato ratir bhaved iti bhāvaḥ |</p>\n\n<p>|| 10.60 || śrī-rukmiṇī || 364 ||</p>\n\n<p>[365]</p>\n\n<p>eṣa ca sthāyī sākṣād-upabhogātmakas tad-anumodanātmakaś ceti dvividhaḥ |\npūrvaḥ sākṣān nāyikānām | uttaraḥ sakhīnām | ubhaya-vyapadeśānām\nubhāv api | tatropabhogātmakaḥ sa sāmānyato yathāv-kṛṣṇaṃ nirīkṣya\nvanitotsava-rūpa-śīlam [BhP 10.21.12] iti | spaṣṭam |</p>\n\n<p>|| 10.21 || śrī-gopyaḥ || 365 ||</p>\n\n<p>[366]</p>\n\n<p>sa eva punaḥ sambhogecchā-nidānaḥ sairindhry-ādau yathā sahoṣyatām iha\npreṣṭha [BhP 10.48.9] ity ādi | spaṣṭam |</p>\n\n<p>|| 10.48 || saiva || 366 ||</p>\n\n<p>[367]</p>\n\n<p>kvacid bhedita-sambhogecchaḥ paṭṭa-mahiṣīṣu yathā, smāyāvaloka-lava-\ndarśita- [BhP 10.61.4] ity ādiṣu | svarūpābhinna-sambhogecchaḥ śrī-vraja-\ndevīṣu, yathā-- yat te sujāta-caraṇāmbu-ruhaṃ [BhP 10.31.19] ity ādiṣu | āsāṃ\ncaiṣa svābhāvika eva | ataeva sva-parityāga-jāterṣayā doṣaṃ kalpayitvāpi tat-\n<l>parityāgāsāmarthyoktiḥ | yathā mṛgayur iva kapīndram [BhP 10.47.17] ity</l>\nādau dustyajas tat-kathārthaḥ iti |</p>\n\n<p>eṣa cāsu bahu-bhedo vartate | ekatra bhāve khalu mithunasya mitha ādara-\nviśeṣaḥ | tatra preyasīnāṃ tvadīyatvābhimānātiśayena kāntaṃ prati\npāratantrya-vinaya-stuti-dākṣiṇya-prācuryam | anyatra madīyatvātiśayaḥ |\nyatra paratantra-kāntatayāntar-marmajñatā-narma-kauṭilyābhāsa-\nprācuryam | etad yugalasya ca bhedasya bahv-aṃśa-svalpāṃśa-tat-sāṅkarya-\nbhedenāparāsu ca bahuvidha iti |</p>\n\n<lg>\n<l>ete ca bhāvā yathoktāḥ -</l>\n<l>kācit karāmbujaṃ śaurer jagṛhe 'ñjalināṃ mudā |</l>\n<l>kācid dadhāra tad-bāhum aṃse candana-rūṣitam ||</l>\n</lg>\n\n<lg>\n<l>kācid añjalināgṛhāt tanvī tāmbūla-carvitam |</l>\n<l>ekā tad-aṅghri-kamalaṃ santaptā stanayor adhāt ||</l>\n</lg>\n\n<lg>\n<l>ekā bhrū-kuṭim ābaddhya prema-saṃrambha-vihvalā |</l>\n<l>ghnatīvaikṣat sandaṣṭa-daśana-cchadā ||</l>\n</lg>\n\n<lg>\n<l>aparānimiṣaddṛgbhyāṃ juṣāṇā tan-mukhāmbujam |</l>\n<l>āpītam api nātṛpyat santas taccaraṇaṃ yathā ||</l>\n</lg>\n\n<lg>\n<l>taṃ kācin netrarandhreṇa hṛdikṛtya nimīlya ca |</l>\n<l>pulakāṅgulyupaguhyās te yogīvānandasamplutā ||</l>\n</lg>\n\n<lg>\n<l>sarvās tāḥ keśavālokaparamotsavanirvṛtāḥ |</l>\n<l>jahur virahajaṃ tāpaṃ prājñaṃ prāpya yathā janāḥ || [BhP 10.32.4-9]</l>\n</lg>\n\n<p>atrādara-viśeṣ-maya-prāg-ukta-bhāvā kācit karāmbujam ity atra\nprathamoktā | iyaṃ ca sarvāgra-sthitatvād ādau varṇyate | tato jyeṣṭheti\ngamyate | tataś ca sarvādau tayaiva milanaṃ kṛṣṇasya | tathā tasyām eva śrī-\nkṛṣṇasyāpy ādarātiśayo'vagamyate | evaṃ tathāñjalinā kara-grahaṇāt tasyā\napi tasminn ādaro vyaktaḥ | tat-pāratantryādikam api | madhya-sthitatvaṃ\ncāsyāḥ | tataḥ sādhv evedaṃ prathamodāharaṇam |</p>\n\n<p>atha madīyatvātiśayamaya-dvitīyodāharaṇam | ekā bhrū-kuṭim ābadhya\nityādi | eṣā khalu madhyato varṇanayā madhya-sthitety avagamyate | madhya-\nsthitatvaṃ cāsyāḥ parama-durlabhatāṃ vyanakti | tato bhāva-viśeṣa-dhāritā\ncāsyā gamyate | tasya sākṣāt-pratyāyakaṃ ca madīyatvātiśayādi-bodhaka-\nbhrū-bhaṅgy-ādikam evāsti | iyaṃ ca śrī-rādhaiva jñeyā |</p>\n\n<p>īdṛśa eva bhāvo'syāḥ kārttika-prasaṅge vrata-ratnākara-dhṛta-bhaviṣya-\nvacane dṛśyate --</p>\n\n<lg>\n<l>tasmin dine ca bhagavān rātrau rādhā-gṛhaṃ yayau |</l>\n<l>sā ca kruddhā tam udare kāñcī-dāmnā babandha ha ||</l>\n</lg>\n\n<p>kṛṣṇas tu sarvam āvedya nija-geha-mahotsavam |\npriyāṃ prasādayāmāsa tataḥ (page 139) sā tam avocayat || iti |</p>\n\n<p>tataḥ siddhe ca tasyā bhāvasya tādṛśatve yathā rādhā priyā ity ādi pādmādi-\nvacanānusāreṇa anayārādhito nūnaṃ [BhP 10.30.28] ity ādy-anusāreṇa ca tan-\nmāhātmyāt tādṛśa-bhāva-māhātmyam eva sphuṭam upalabhyate |\ndvārakāyām etad-anugata-bhāvatvenaiva śrī-satyabhāmāpi sarvataḥ\npraśastā | tatra bhāva-sādṛśyaṃ sarvataḥ praśastatvaṃ ca yathā śrī-viṣṇu-\npurāṇe -</p>\n\n<p>yadi te tad-vacaḥ satyaṃ satyātyarthaṃ priyeti me |\n<l>mad-geha-nisphuṭārthāya tadāyaṃ nīyatāṃ taruḥ || [ViP 5.30.33] iti |</l></p>\n\n<p>pādma-kārttika-māhātmye śrī-kṛṣṇa-vākyaṃ ca yathā - na me tvattaḥ\npriyatamā ity ādi | śrī-hari-vaṃśe vaiśampāyana-vacanaṃ ca tan-nirdhārakam\n- saubhāgye cādhikābhavad iti |</p>\n\n<p>atha yā ca pūrva-bhāvopalakṣitā sāpi tad-bhāva-virodhi-bhāvatvena tat-\npratipakṣa-nāyikā syāt | candrāvaly eva seti ca prasiddham | tathoktaṃ śrī-\nbilvamaṅgalena-</p>\n\n<p>rādhā-mohana-mandirād upāgataś candrāvalīm ūcivān\nrādhe kṣemamayeti tasya vacanaṃ śrutvāha candrāvalī |\nkaṃsa kṣemamaye vimugdha-hṛdaye kaṃsaḥ kva dṛṣṭas tvayā\nrādhā kveti vilajjito nata-mukha-smero hariḥ pātu vaḥ || iti |</p>\n\n<p>atra candrāvalyāḥ sadṛśa-bhāvā kācid añjalinety ādinā varṇitā | ekā tad-\naṅghri-kamalam ity ādinā ca | ete tat-sakhyau padmā-śaivye ity abhiyukta-\nsiddhiḥ | śrī-rādhāyāḥ sadṛśa-bhāvā ca | aparinimiṣad-dṛgbhyām ity ādinā\nvarṇitā | taṃ kācid [BhP 10.32.8] ity ādinā ca | madīyo'sau svayam eva mām\nanubhaviṣyatīti svayaṃ grāha-sparśādy-abhāvena vāmya-sparśāt |</p>\n\n<p>tataś caite tat-sakhyau | ete ca prāyas tat-sa-nāmatvāt | tad-anugatatayā\npāṭhāc cānurādhā-viśākhe bhavetām | ye khalu viśākhā dhyāna-niṣṭhikā\niti, rādhānurādhā iti bhaviṣyottara-paṭhite tatrānurādhaiva lalitety\n<l>abhiyukta-prasiddhiḥ | saṅkara-bhāvā ca kācid dadhāra [BhP 10.32.4] ity</l>\nādinoktā | tad bāhor aṃse dhāraṇena pūrvasyā dākṣiṇyāṃśena sāmyāt |\nuttarasyā eṣā khalu śyāmalety abhiyukta-prasiddhiḥ | atrāṣṭamī ca viṣṇu-\npurāṇoktā yathā -</p>\n\n<p>kācid āyāntam ālokya govindam atiharṣitā |\n<l>kṛṣṇa kṛṣṇeti kṛṣṇeti prāha nānyad udīritam || [ViP 5.13.44] iti |</l></p>\n\n<p>asyā nātisphuṭa-bhāvatvāt tāṭasthyam | eṣā ca bhadrety abhiyukta-\nprasiddhiḥ | teṣāṃ bhāvānāṃ paramānandaika-rūpatvaṃ darśayati sarvā [BhP\n10.32.9] iti |</p>\n\n<p>|| 10.32 || śrī-śukaḥ || 367||</p>\n\n<p>[368]</p>\n\n<p>athānumodanātmake kānta-bhāve sādhye tat-sambhāvanārthaṃ tadīya-\nleśānumodana-mātrasyodāharaṇaṃ yathā --</p>\n\n<lg>\n<l>asyaiva bhāryā bhavituṃ rukmiṇy arhati nāparā |</l>\n<l>asāv apy anavadyātmā bhaiṣmyāḥ samucitaḥ patiḥ ||</l>\n</lg>\n\n<lg>\n<l>kiñcit su-caritaṃ yan nas tena tuṣṭas tri-loka-kṛt |</l>\n<l>anugṛhṇātu gṛhṇātu vaidarbhyāḥ pāṇim acyutaḥ ||</l>\n</lg>\n\n<l>evaṃ prema-kalā-baddhā vadanti sma puraukasaḥ | [BhP 10.53.37-39]</l>\n\n<p>atra nānā-vāsana-janānām eṣāṃ hṛdi tat-tan-nānā-vilāsa-mayasya kānta-\nbhāvasya pūrṇa-svarūpa-sparśāyogyatvāt kathañcit tad-dāmpatya-sthiti-\nmātra-lakṣaṇasya tadīya-sāmānyāṃśasyaivānumodana-mātraṃ jātam | ataeva\nprema-kalābaddhā ity uktam | premnaḥ kānta-bhāvasya yā kalā ko'pi leśas\ntena baddhās tad-anumodana-sukhānukūlā ity arthaḥ | tata evaṃ yasya\nkalayāpi viṣama-bhāvānām (page 140) api sarveṣāṃ puraukasāṃ tathā citta-\nvṛndam ullāsitam, yathā yugapad aikamatyam eva sarva-bhāvātikrameṇa\nsarveṣāṃ jātam | sa eva yatra bhāva-rākādhīśaḥ svayam udayate tac-cittānāṃ\ntādṛśa ullāsas tu parātpara eva syād iti bhāvaḥ |</p>\n\n<p>[369]</p>\n\n<p>atha sākṣāt tad-anumodanātmaka-pūrṇa-kānta-bhāvasyodāharaṇam āha --</p>\n\n<lg>\n<l>apy eṇapatny upagataḥ priyayeha gātrais</l>\n<l>tanvan dṛśāṃ sakhi sunirvṛtim acyuto vaḥ |</l>\n<l>kāntāṅga-saṅga-kuca-kuṅkuma-rañjitāyāḥ</l>\n<l>kundasrajaḥ kulapater iha vāti gandhaḥ ||</l>\n</lg>\n\n<lg>\n<l>bāhuṃ priyāṃsa upadhāya gṛhītapadmo</l>\n<l>rāmānujas tulasikālikulair madāndhaiḥ |</l>\n<l>anvīyamāna iha vas taravaḥ praṇāmaṃ</l>\n<l>kiṃ vābhinandati caran praṇayāvalokaiḥ || [BhP 10.30.11-12]</l>\n</lg>\n\n<p>eṇapatni eṇatva-prayogeṇa he praśasta-netre patnītva-prayogeṇa buddhyā tu\nhe mādṛśa-mānuṣī-tulye ity arthaḥ | tatrāpi he sakhi, vakṣyamāṇa-\nsaubhāgya-bhareṇa he labdha-mad-vidha-sakhye, priyayā saha acyutaḥ śrī-\nkṛṣṇaḥ | śleṣeṇa tasyāḥ sakāśād aviśliṣṭaḥ san gātrair ubhayoḥ parasparam\nāsaṅgena śobhā-viśeṣaṃ prāptair aṅgaiḥ kṛtvā vas tvādṛśīnāṃ dṛśāṃ\nnetrāṇāṃ sunirvṛtiṃ kevala-śrī-kṛṣṇa-darśanajānandād api atiśayitam\nānandaṃ tanvan vistārayan uttarottaram utkarṣayan api kim upagataḥ yuṣmat-\nsamīpaṃ prāpto'bhūt |</p>\n\n<p>nanu katham idaṃ bhavatībhir anumitam ity āśaṅkyānumāna-liṅgaṃ tan-\nmithuna-ślāghā-garbha-vacanenāhuḥ kānteti | kula-pater vraja-nātha-vaṃśa-\ntilakasya yā kunda-srak tasyā gandhaḥ saurabhyam iha vāti vāyu-saṅgena\nprasarati | kathambhūtāyāḥ srajaḥ | kāntā sarva-sādguṇyena tasyāpi\nlālasāspada-rūpā yā syāt tasyā aṅga-saṅge kuca-kuṅkumena rañjitāyāḥ |\nataḥ santata-paricaya-viśeṣeṇa tat-tat-saurabhya-viśeṣasyātrāsmābhir\navadhāritatvāt bhavatīnām atra carantīnāṃ samīpaṃ prāpta evāsau tayā yuta\nity arthaḥ |</p>\n\n<p>atha tāṃ tad-darśana-jātena harṣeṇa samprati tad-viyoga-jātena duḥkhena ca\nsthagita-vacanam āśaṅkya tena ca tayoḥ saṅgamam eva nirdhārya\nparamānandena tad-avasarocitaṃ tadīya-vilāsa-viśeṣaṃ varṇayantyas tatra\npuṣpādi-bhara-namrāṇāṃ tarūṇām api tadīya-sauvidallādi-bhṛtya-viśeṣa-\nbhāvena tan-namaskāram utprekṣya punas teṣām eva tat-sannidhi-janya-\nsaubhāgya-viśeṣaṃ tān praty eva pṛcchantyas tayos tādṛśa-vilāsāveśātiśayam\nāhuḥ bāhuṃ priyāṃsa iti | anvīyamānaḥ anugamyamānaḥ | parasparaṃ\npraṇayāvalokaiś caran krīḍan | iha vo yuṣmākaṃ praṇāmaṃ kiṃ vābhinandati\nsādaraṃ gṛhṇāti | api tu vilāsāviṣṭasya tasya tad-abhinandanaṃ na\nsambhāvayāma ity arthaḥ |</p>\n\n<p>|| 10.30 || śrī-rādhā-sakhyaḥ || 369 ||</p>\n\n<p>[370]</p>\n\n<p>tad evam ālambanādi-sthāyy-antar-bhāva-saṃvalanaṃ camatkārāvahatayā\nujjvalākhyo rasaḥ syāt | tasya ca bhaved dvayaṃ vipralambhaḥ sambhogaś ceti |\ntatra vipralambho viprakarṣeṇa lambhaḥ prāptir yasya sa tathā | yathoktam -</p>\n\n<p>yūnor ayuktayor bhāvo yuktayor vā tayor mithaḥ |\nabhīṣṭāliṅganādīnām anavāptau prakṛṣyate |\n<l>sa vipralambho vijñeyaḥ sambhogonnati-kārakaḥ || [UN 15.2] iti |</l></p>\n\n<lg>\n<l>tad unnati-kārakatvam anyatra coktam -</l>\n<l>na vinā vipralambhena sambhogaḥ puṣṭim aśnute |</l>\n<l>kāṣāyite hi vastrādau bhūyān evābhivardhate || [UN 15.3]</l>\n</lg>\n\n<p>yad uktaṃ svayaṃ kṛṣṇena - nāhaṃ tu sakhyo bhajato'pi jantūn [BhP 10.33.20]\nity ādi | anyatra ca -</p>\n\n<lg>\n<l>yat tv ahaṃ bhavatīnāṃ vai dūre (page 141) varte priyo dṛśām |</l>\n<l>manasaḥ sannikarṣārthaṃ mad-anudhyāna-kāmyayā ||</l>\n</lg>\n\n<p>yathā dūra-care preṣṭhe mana āviśya vartate |\n<l>strīṇāṃ ca na tathā cetaḥ sannikṛṣṭe 'kṣi-gocare || [BhP 10.47.34-35] iti |</l></p>\n\n<p>tasya vipralambhasya catvāro bhedāḥ - pūrva-rāgo mānaḥ prema-vaicittyaṃ\npravāsaś ceti | atha sambhogaś ca yūnoḥ saṅgatayoḥ sambaddhatayā bhogo\nyatra sa bhāva ucyate | yathoktam -</p>\n\n<p>darśanāliṅganādīnāṃ ānukūlyān niṣevayā |\n<l>yūnor ullāsam ārohan bhāvaḥ sambhoga ucyate || [UN 15.188] iti |</l></p>\n\n<p>sa ca pūrva-rāgānantaraja ity ādi-saṃjñayā caturvidhaḥ |</p>\n\n<lg>\n<l>tatra pūrva-rāgaḥ |</l>\n<l>ratir yā saṅgamāt pūrvaṃ darśana-śravaṇādi-jā |</l>\n<l>tayor unmīlati prājñaiḥ pūrva-rāgaḥ sa ucyate || [UN 15.5]</l>\n</lg>\n\n<p>sa ca paṭṭa-mahiṣīṣu śrī-rukmiṇyā yathā -</p>\n\n<p>sopaśrutya mukundasya rūpa-vīrya-guṇa-śriyaḥ |\n<l>gṛhāgatair gīyamānās taṃ mene sadṛśaṃ patim || [BhP 10.52.23] ity ādi |</l>\nspaṣṭam |</p>\n\n<p>|| 10.52 || śrī-śukaḥ || 370 ||</p>\n\n<p>[371]</p>\n\n<p>atha vraja-devīnām | tatra yad āsāṃ kvacid bālye'pi sambhogo varṇyate tat\nkhalu aupapatika-bhāvavatīnāṃ tāsāṃ madhye kāsāñcin nimitta-viśeṣaṃ\nprāpya kadācit kadācit tad-bhāvāvirbhāva-prabhāveṇa kaiśorāvirbhāvāt\nsaṅgacchate | yathā bhaviṣye kārttika-prasaṅge - bālye'pi bhagavān kṛṣṇaḥ\nkaiśoraṃ rūpam āśritaḥ ity ādinoktam | anyadā tad-ācchādane sati tat\nkaiśorādikam āccannam eva tiṣṭhati | tasmād bhāvādīnām\navicchedābhāvān nātirasādhāyakatvam iti nātroṭṭaṅkyate |</p>\n\n<p>atha mahā-tejasvitayā ṣṣṭha-varṣam evārabhya kaiśorāvirbhāva-vicchede sati\ntāsām api punaḥ pūrva-rāgo jāyate | tato'nyāsāṃ tu sutarāṃ sa tūdāhriyate |\nyathā-</p>\n\n<lg>\n<l>āśliṣya sama-śītoṣṇaṃ prasūna-vana-mārutam |</l>\n<l>janās tāpaṃ jahur gopyo na kṛṣṇa-hṛta-cetasaḥ || [BhP 10.20.45]</l>\n</lg>\n\n<p>gopyas tu na jahuḥ | tatra hetuḥ kṛṣṇeti | virahe pratyuta tāpa-karatvād iti\nbhāvaḥ |</p>\n\n<p>|| 10.20 || śrī-śukaḥ || 371 ||</p>\n\n<p>[372]</p>\n\n<p>tad-vivaraṇaṃ ca-</p>\n\n<lg>\n<l>itthaṃ śarat-svaccha-jalaṃ padmākara-sugandhinā |</l>\n<l>nyaviśad vāyunā vātaṃ sa-go-gopālako'cyutaḥ ||</l>\n</lg>\n\n<lg>\n<l>kusumita vana-rāji-śuṣmi-bhṛṅga-</l>\n<l>dvija-kula-ghuṣṭa-saraḥ-sarin-mahīdhram |</l>\n<l>madhupatir avagāhya cārayan gāḥ</l>\n<l>saha-paśu-pāla-balaś cukūja veṇum ||</l>\n</lg>\n\n<lg>\n<l>tad vraja-striya ākarṇya veṇu-gītaṃ smarodayam |</l>\n<l>kāścit parokṣaṃ kṛṣṇasya sva-sakhībhyo'nvavarṇayan ||</l>\n</lg>\n\n<lg>\n<l>tad varṇayitum ārabdhāḥ smarantyaḥ kṛṣṇa-ceṣṭitam |</l>\n<l>nāśakan smara-vegena vikṣipta-manaso nṛpa ||</l>\n</lg>\n\n<lg>\n<l>barhāpīḍaṃ naṭavaravapuḥ karṇayoḥ karṇikāraṃ</l>\n<l>bibhrad-vāsaḥ kanaka-kapiśaṃ vaijayantīṃ ca mālām |</l>\n<l>randhrān veṇor adhara-sudhayā pūrayan gopa-vṛndair</l>\n<l>vṛndāraṇyaṃ sva-pada-ramaṇaṃ prāviśad gīta-kīrtiḥ ||</l>\n</lg>\n\n<lg>\n<l>iti veṇu-ravaṃ rājan sarva-bhūta-manoharam |</l>\n<l>śrutvā vraja-striyaḥ sarvā varṇayantyo'bhiremire ||</l>\n</lg>\n\n<lg>\n<l>akṣaṇvatāṃ phalam idaṃ na paraṃ vidāmaḥ</l>\n<l>sakhyaḥ paśūn anuviveśatayor vayasyaiḥ |</l>\n<l>vaktraṃ vrajeśa-sutayor anuveṇu-juṣṭaṃ</l>\n<l>yair vā nipītam anurakta-kaṭākṣa-mokṣam ||</l>\n</lg>\n\n<lg>\n<l>cūta-pravāla-barha-stavakotpalābja-</l>\n<l>mālānupṛkta-paridhāna-vicitra-veśau |</l>\n<l>madhye virejatur alaṃ paśupāla-goṣṭhyāṃ</l>\n<l>raṅge yathā naṭavarau kva ca gāyamānau ||</l>\n</lg>\n\n<lg>\n<l>gopyaḥ kim ācarad ayaṃ kuśalaṃ sma veṇur</l>\n<l>dāmodarādhara-(page 142) sudhām api gopikānām |</l>\n<l>bhuṅkte svayaṃ yad avaśiṣṭa-rasaṃ hradinyo</l>\n<l>hṛṣyat-tvaco 'śru mumucus taravo yathāryāḥ || [BhP 10.21.1-9]</l>\n</lg>\n\n<p>tathā vṛndāvanaṃ sakhi bhuvo vitanoti kīrtim [BhP 10.21.10] ity ādi | dhanyāḥ\nsma mūḍha-matayo 'pi hariṇya etā [BhP 10.21.11] ity ādi | kṛṣṇaṃ nirīkṣya\n[BhP 10.21.12] ity ādi | gāvaś ca kṛṣṇa-mukha- [BhP 10.21.13] ity ādi | prāyo\nbatāmba munayaḥ [BhP 10.21.14] ity ādi | nadyas tadā tad upadhārya [BhP\n10.21.15] ity ādi | dṛṣṭvātape vraja-paśūn [BhP 10.21.16] ity ādi | pūrṇāḥ\npulindya [BhP 10.21.17] ity ādi | hantāyam adrir abalā [BhP 10.21.18] ity ādi |\ngā gopakair [BhP 10.21.19] ity ādi ca smartavyam |</p>\n\n<p>ittham iti | itthaṃ pūrvādhyāya-varṇita-prakāreṇa | kusimiteti pūrveṇānvayaḥ |\natratyaṃ vanaṃ tad-antar-vanam | śuṣmiṇo mattāḥ | tad vrajeti kṛṣṇasya veṇu-\ngītam āśrutya | tathāpi parokṣaṃ lajjayā nija-bhāvāvaraṇāya tad-agrajādi-\nvarṇana-sahayogenācchannaṃ yathā syāt tathaivāvarṇayan | samucita-varṇanaṃ\nhi prīti-mātraṃ bodhayati na tu kānta-bhāvam iti | tad varṇayitum iti tathāpi\nnāśakan | parokṣa-varṇanāyāṃ na samarthā babhūvuḥ | tatra hetuḥ -\nsmarantya iti | tatra ca hetuḥ smara-vegeneti | pūrvoktaṃ kṛṣṇa-ceṣṭitaṃ\nvarṇayanti barhāpīḍam iti | adhara-sudhayeti phutkārasya tat-prācuryaṃ\nvivakṣitam | tataś ca yukta eva tad-anubhavena tāsāṃ tādṛśa-moha iti\nbhāvaḥ | nāśakann ity etad vivṛṇoti itīti | abhiremire unmadā babhūvuḥ |</p>\n\n<p>atha yathā nāśakaṃs tathā tad-vākya-dvāraiva darśayati śrī-gopya ūcur ity\nādinā | tatra dvidhā parokṣī-karaṇā śaktiḥ | ekatrājñānanato'pi bhāva-\nprābalyenaivārthāntarāvir-bhāveṇa anyatra bhāva-pāravaśyena jñānata eva\ntad-udghāṭanena | tatra prathamena yathā akṣaṇavatām iti | arthāntaraṃ\ncātra vrajeśa-sutayor madhye kaniṣṭhatvena tad anu paścāt veṇu-juṣṭaṃ\nmukhaṃ tad yair nipītam iti yojyam | athottareṇa yathā - cūta-pravālety ādi-\ndvayam | tatra prathamaṃ parokṣī-karaṇe | dvitīyaṃ tad-aśaktāv iti jñeyam |\nevam agre ca gāvaś ca kṛṣṇa-mukha-nirgata-veṇu-gītety ādiṣu vijātīya-\nbhāva-varṇanam api parokṣa-vidhāne mantavyam |</p>\n\n<p>athopasaṃhāraḥ-</p>\n\n<lg>\n<l>evaṃvidhā bhagavato yā vṛndāvana-cāriṇaḥ |</l>\n<l>varṇayantyo mitho gopyaḥ krīḍās tan-mayatāṃ gatāḥ ||</l>\n</lg>\n\n<lg>\n<l>hemante prathame māsi nanda-vraja-kumārikāḥ |</l>\n<l>cerur haviṣyaṃ bhuñjānāḥ kātyāyany-arcana-vratam || [BhP 10.21.20]</l>\n</lg>\n\n<p>tan-mayatāṃ tad-āviṣṭatām | strī-mayaḥ ṣiṅga itivat |</p>\n\n<p>|| 10.21 || śrī-śukaḥ || 373 ||</p>\n\n<p>[374]</p>\n\n<p>tathā tāsu kumārīṇām --\nhemante prathame māsi nanda-vraja-kumārikāḥ |\n<l>cerur haviṣyaṃ bhuñjānāḥ kātyāyany-arcana-vratam || [BhP 10.22.1] ity ādi |</l></p>\n\n<p>spaṣṭam |</p>\n\n<p>|| 10.22 || saḥ || 374 ||</p>\n\n<p>[375]</p>\n\n<p>atra kāma-lekhādi-prasthāpanaṃ matam | tatrodāharaṇaṃ śrutvā guṇān\nbhuvana-sundara śṛṇavatāṃ te [BhP 10.52.37] ity ādi śrī-rukmiṇī-\nsandeśādikaṃ jñeyam |</p>\n\n<p>atha pūrva-rāgānantara-jaḥ sambhogaḥ | tatra sambhogasya sāmānyākāreṇa\nsandarśana-saṃjalpa-saṃsparaśa-saṃprayoga-lakṣaṇa-bheda-catuṣṭaya-\nbhinnatvaṃ dṛśyate | sandarśanaṃ samyag-darśanaṃ yatra sa bhāvaḥ ity ādi |</p>\n\n<p>atha śrī-rukmiṇyāḥ sandarśana-saṃsparśanākhyau tad-anantara-jau\nsambhogau yathā --</p>\n\n<lg>\n<l>saivaṃ śanaiś calayatī cala-padma-kośau</l>\n<l>prāptiṃ tadā bhagavataḥ prasamīkṣamāṇā |</l>\n<l>utsārya vāma-karajair alakān apāṅgaiḥ (page 143)</l>\n<l>prāptān hriyaikṣata nṛpān dadṛśe 'cyutaṃ ca ||</l>\n</lg>\n\n<p>tāṃ rāja-kanyāṃ ratham ārurukṣatīṃ\n<l>jahāra kṛṣṇo dviṣatāṃ samīkṣatām | [BhP 10.53.54-55]</l></p>\n\n<p>bhagavataḥ prāptiṃ tatrāgamanaṃ hriyā prasamīkṣamāṇā sa-lajjaṃ draṣṭum\nārabhamāṇā prāptān purataḥ sthitān nṛpān aikṣata | tataś ca vyūkula-cittā\ntatraiva punar acyutam api dadṛśa ity arthaḥ |</p>\n\n<p>|| 10.53 || śrī-śukaḥ || 375||</p>\n\n<p>[376]</p>\n\n<p>atha vraja-kumārīṇāṃ sandarśana-saṃjalpo, yathā--\ntāsāṃ vāsāṃsy upādāya nīpam āruhya satvaraḥ |\n<l>hasadbhiḥ prahasan bālaiḥ parihāsam uvāca ha || [BhP 10.22.9] ity ādi |</l></p>\n\n<p>atraivaṃ vivecanīyam | tena yadyapi tāsāṃ sva-viṣaya-premotkarṣo jāyata eva\ntathāpi tad-abhivyañjaka-ceṣṭā-viśeṣa-dvārā sākṣāt tad-āsvādāya tādṛśī\nlīlā sa-lajjā vistāritā | vidagdhānāṃ ca yathā vanitānurāgāsvādane vāñchā\nna tathā tat-sparśādāv api | tatra lajjā-cchedo nāma pūrvānurāga-vyañjako\ndaśā-viśeṣo vartate | tathoktam --</p>\n\n<lg>\n<l>nayana-prītiḥ prathamaṃ cintā-saṅgas tathā saṅkalpaḥ |</l>\n<l>nidrā-cchedas tanutā viṣaya-nivṛttis trapā-nāśaḥ |</l>\n<l>unmādo mūrcchā mṛtir ity etāḥ smara-daśā daśaiva syuḥ || [UN 15.71]</l>\n</lg>\n\n<p>teṣu ca vyañjakeṣu kula-kumārīṇāṃ lajjā-ccheda eva parākāṣṭhā | tā hi\ndaśamīm apy aṅgīkurvanti, na tu vaijātyam | tato'nurāgātiśaya-\nsvādanārthaṃ tathā parihasitam | sakhāyaś ca te - na mayodita-pūrvaṃ vā\nanṛtaṃ tad ime viduḥ [BhP 10.22.11] santata-tad-avinābhāva-vyaktyā hasadbhiḥ\n[BhP 10.22.9] ity ādau bāla-śabda-prayuktyā ca tadīya-sakhya-vyatirikta-\nbhāvāntarāsparśinas tad-aṅga-nirviśeṣā atra bālā eva ca | ye coktā\ngautamīya-tantre prathamāvaraṇa-pūjāyām -</p>\n\n<p>dāma-sudāma-vasudāma-kiṅkiṇīr gandha-purṣpakaiḥ |\nantaḥ-karaṇa-rūpās te kṛṣṇasya parikīrtitāḥ |\nātmābhedena te pūjyā yathā kṛṣṇas tathaiva te || iti |</p>\n\n<p>tato rahasyatvāt tādṛśānurāgāsvāda-kautuka-prayojanaka-narma-\nparipāṭīmayatvāt tasyāṃ līlāyāṃ na rasavattva-vyāghātaḥ pratyuta ullāsa\neva |</p>\n\n<p>tathaiva tasyāṃ līlāyāṃ śrī-kṛṣṇasyābhiprāyaṃ munīndra eva vyācaṣṭe -</p>\n\n<lg>\n<l>bhagavān āhatā vīkṣya śuddhabhāvaprasāditaḥ |</l>\n<l>skandhe nidhāya vāsāṃsi prītaḥ provāca sasmitam || [BhP 10.22.18]</l>\n</lg>\n\n<p>āhatā āgatāḥ | lajjā-tyāge'pi strī-jāti-svabhāvena lajjāṃśāvaśeṣāt\nnamratayeṣad-bhagna-dehā vā | evam utkaṇṭhābhivyaktyā tad-bhāva-\nmugdhatvābhivyaktyā ca śuddhaḥ paramaujjvalyenāvagato yo bhāvas tena\ntadāsvādanena janita-citta-prasaktiḥ |</p>\n\n<p>atha punar api yūyaṃ vivastrā yad api dhṛta-vratā [BhP 10.22.19] ity ādikaṃ\ntal-lajjāṃśāvaśeṣa-niḥśeṣatā-darśana-kautukārthaṃ śrī-kṛṣṇa-narma-\n<l>vākyam | tad-anantaraṃ ity acyutena [BhP 10.22.20] ity ādikaṃ tāsām api</l>\ntathaiva tad-anantaram api svayaṃ tathaiva vyācaṣṭe --</p>\n\n<lg>\n<l>dṛḍhaṃ pralabdhās trapayā ca hāpitāḥ</l>\n<l>prastobhitāḥ kṛīḍanavac ca kāritāḥ |</l>\n<l>vastrāṇi caivāpahṛtāny athāpy amuṃ</l>\n<l>tā nābhyasūyan priya-saṅga-nirvṛtāḥ || [BhP 10.22.22]</l>\n</lg>\n\n<p> (page 144)</p>\n\n<p>[379]\n10220291 atha gopaiḥ parivṛto bhagavān devakī-sutaḥ\n10220293 vṛndāvaād gato dūraṃ cārayan gāḥ sahāgrajaḥ</p>\n\n<p>10220363 tarūṇāṃ namraśākhānāṃ madhyena yamunāṃ gataḥ</p>\n\n<p>[380]\n10220301 nidāghārka-tape tigme chāyābhiḥ svābhir ātmanaḥ\n10220303 ātapatrāyitān vīkṣya drumān āha vrajaukasaḥ\nity ādi |</p>\n\n<p>10230211 yamunopavane 'śokanavapallavamaṇḍite\n10230213 vicaraṇtaṃ vṛtaṃ gopaiḥ sāgrajaṃ dadṛśuḥ striyaḥ\n10230221 śyāmaṃ hiraṇya-paridhiṃ vana-mālya-barha-\n10230222 dhātu-pravāla-naṭa-veṣam anuvratāṃse\n10230223 vinyasta-hastam itareṇa dhunānam abjaṃ\n10230224 karṇotpalālaka-kapola-mukhābja-hāsam\n10230231 prāyaḥ śrutapriyatamodayakarṇapūrair\n<lg>\n<l>10230232 yasmin nimagnamanasas tam athākṣirandhraiḥ</l>\n<l>10230233 antaḥ praveśya suciraṃ parirabhya tāpaṃ</l>\n<l>10230234 prājñaṃ yathābhimatayo vijahur narendra || [BhP 10.23.21-23]</l>\n</lg></p>\n\n<p>10230341 tatraikā vidhṛtā bhartā bhagavantaṃ yathāśrutam\n10230343 hṛdopaguhya vijahau dehaṃ karmānubandhanam</p>\n\n<p>(page 145)\nevaṃ līlā-nara-vapur [BhP 10.23.37]</p>\n\n<p>|| 10.22 || śrī-śukaḥ || 378-382 ||</p>\n\n<p>[383]</p>\n\n<p>atha tad-anantaram eva śaradi sarvāsām eva śrī-vraja-devīnāṃ sandarśanādi-\nsarvātmaka eva pūrva-rāgāntarajaḥ sambhogo varṇyate | tatra kumārīṇām\napi tādṛśa-prāptāvakṛtārthaṃ-manyānāṃ pūrva-rāgāṃśo nātigataḥ | kasyāścit\npūrṇāḥ pulindyaḥ [BhP 10.21.17] ity anusāreṇa kāsāñcit tu yarhy ambujākṣa\n[BhP 10.29.36] ity ādāv asprākṣa tat-prabhṛtīḥ ity anena śruto yaḥ sparśaḥ\nso'pi veṇu-gīta-kṛta-tan-mūrcchādi-śamanānurodhenaiva na tu sambhoga-\nrītyeti mantavyaḥ | yata eva tasya tāsām api apūrvavat pratyākhyāna-\nprārthanā-vākye saṅgacchete |</p>\n\n<p>atha tāsāṃ sa yathā -</p>\n\n<p>niśamya gītaṃ tad-anaṅga-vardhanaṃ\nvraja-striyaḥ kṛṣṇa-gṛhīta-mānasāḥ |\nājagmur anyonyam alakṣitodyamāḥ\nsa yatra kānto javalola-kuṇḍalāḥ || [BhP 10.29.4] ity ādi | spaṣṭam |</p>\n\n<p>|| 10.29 || śrī-śukaḥ || 383 ||</p>\n\n<p>[384]</p>\n\n<p>atha tad-antarāle māna-rūpo vipralambhaḥ | tatra yathoktam-</p>\n\n<lg>\n<l>aher iva gatiḥ premṇaḥ svabhāva-kuṭilā bhavet |</l>\n<l>ato hetor ahetoś ca yūnor māna udañcati || [UN 15.102]</l>\n</lg>\n\n<p>tathā-\nahetor neti nety uker hetor yan māna ucyate |\n<l>asya praṇaya eva syān mānasya padam uttamam || [UN 15.76] iti |</l></p>\n\n<p>tato'sya sahetur nirhetuś ceti bheda-dvaye ca sati hetur api yathoktaḥ -\nhetur īrṣyā-vipakṣāder vaiśiṣṭye preyasā kṛte |\n<l>bhāvaḥ praṇaya-mukhyo'yam īṛṣā-mānatvam ṛcchati || [UN 15.77] iti |</l></p>\n\n<p>yathā ca-\nsnehaṃ vinā bhayaṃ na syān nerṣyā ca praṇayaṃ vinā |\n<l>tasmān māna-prakāro'yaṃ dvayoḥ prema-prakāśakaḥ || [UN 15.78] iti |</l></p>\n\n<lg>\n<l>ataeva harivaṃśe-</l>\n<l>ruṣitām iva tāṃ devīṃ snehāt saṅkalpayann iva |</l>\n<l>bhīta-bhīto'tiśanakair viveśa yadu-nandanaḥ ||</l>\n</lg>\n\n<p>rūpa-yauvana-sampannā sva-saubhāgyena garvitā |\nabhimānavatī devī śrutvaiverṣyā-vaśaṃ gatā || iti |</p>\n\n<p>ataḥ priya-kṛta-sneha-bhaṅgānumānena sahetur īrṣyā-māno bhavati | eṣa ca\nvilāsaḥ śrī-kṛṣṇasyāpi parama-sukhadaḥ | yathā coktaṃ śrī-rukmiṇīṃ prati\nsvayam eva - tvad-vacaḥ śrotu-kāmena kṣvelyā-caritam aṅgane [BhP 10.60.29]\nmukhaṃ ca prema-saṃrambha-sphuritādharam īkṣitum [BhP 10.60.30] ity ādi |\nśrī-rukmiṇyām api tad-avikṣiptivaṃ vyaktaṃ | jāḍyaṃ vacas tava gadāgraja\n[BhP 10.60.40] ity ādau |</p>\n\n<p>yuktaṃ ca tat kāntābhāvākhyāyāḥ prīteḥ poṣakatvena (page 146) tad-\nbhāvasyāvagamāt | prācīnārvādīna-kavi-sampradāya-sammatatvāc ca |\ntasmād ādaraṇīya eva mānākhyo bhāvaḥ | tatra sarvāsāṃ yugapat-tyāgena\nsaṅga-prāthamyena ca tathānudayān nigūḍhas tan-māna-leśo rāse śrī-vraja-\ndevīnāṃ jātaḥ | sa ca parityāgajerṣyā-hetuka eva jñeyaḥ | yathā-</p>\n\n<p>sabhājayitvā tam anaṅga-dīpanaṃ\nsahāsa-līlekṣaṇa-vibhrama-bhruvā |\nsaṃsparśanenāṅka-kṛtāṅghri-hastayoḥ\n<l>saṃstutya īṣat kupitā babhāṣire || [BhP 10.32.15] ity ādi |</l></p>\n\n<p>spaṣṭam |</p>\n\n<p>|| 10.32 || śrī-śukaḥ || 384 ||</p>\n\n<p>[385]</p>\n\n<p>eṣa ca stuty-ādibhiḥ śāmyati | yathaiva tās tuṣṭāva -</p>\n\n<lg>\n<l>evaṃ mad-arthojjhita-loka-veda-</l>\n<l>svānāṃ hi vo mayy anuvṛttaye 'balāḥ |</l>\n<l>mayā parokṣaṃ bhajatā tirohitaṃ</l>\n<l>māsūyituṃ mārhatha tat priyaṃ priyāḥ || [BhP 10.32.21]</l>\n</lg>\n\n<p>na pāraye 'haṃ niravadya-saṃyujāṃ [BhP 10.32.22] ity ādi | spaṣṭam |</p>\n\n<p>|| 10.32 || śrī-bhagavān || 385 ||</p>\n\n<p>atha nirhetuḥ praṇaya-mānaḥ | nirhetutvaṃ ca kevala-praṇaya-vilasitvena hetv-\nabhāvān manyate | eṣa nāyakasyāpi bhavati | bhagavat-prīti-maye rase sa\ntūddīpano'pi prasaṅgād atrodāharaṇīyaḥ | yathā tāsāṃ tat-saubhāgya-madaṃ\nvīkṣya mānaṃ ca keśava [BhP 10.29.48] ity ādi-prakaraṇaṃ yojanāntareṇa\nmanyate | tatra mānaḥ praṇaya-mānaḥ | tasya hetuḥ saubhaga-madaḥ | tato\nmānasya praśama-rūpāya tāsāṃ prasādāya svayam api praṇaya-\nmānenaivāntaradhīyata |</p>\n\n<p>tathāgre'pi yāṃ gopīm anayat kṛṣṇo vihāyānyāḥ striyo vane [BhP 10.30.36] ity\nādau tasyāḥ praṇaya-mānaḥ | yenaivoktaṃ- na pāraye 'haṃ calituṃ naya māṃ\nyatra te manaḥ [BhP 10.30.38] iti |</p>\n\n<p>atha pūrvavat tasyāpi praṇaya-mānaḥ | praṇaya-kopenaiva so'py etad-\nanantaram enāṃ skandha āruhyatām [BhP 10.30.39] ity uktavān\ntato'ntarhitavāṃś ca | atra śrī-vraja-devīnām ahetuḥ śrī-kṛṣṇasaya tu hetv-\nābhāsajo'sau | yāsāṃ khalu praṇayaḥ sva-pravāhādy-udrekena svarasāvarta-\nrūpaṃ kauṭilyaṃ spṛśan-mānākhya-prīti-viśeṣatāṃ prāpnoti | tāsām eva\nmānākhya-vipralambho'pi śuddho jāyate |</p>\n\n<p>tato'nyāsāṃ punar-hetu-lābhe'pi viṣāda-bhaya-cintā-prāya eva jāyate | yathā\nśrī-rukmiṇīṃ prati śrī-kṛṣṇasya sa-praṇaya-parihāsa-vacanamaye'dhyāye tad\nvṛttam | tatra śrī-kṛṣṇasya sa-kautuko'yam abhiprāyaḥ | iyaṃ khalu sarasala-\npremavatī parama-gāmbhīryavatī ca | tato mamābhīṣṭaḥ priyā-kopa-vilāsaḥ\nprema-nirbandha-prakāśaka-sa-vikāra-kaṇṭhokti-viśeṣo vā nāsyāṃ sphuṭam\nupalabhyate | tasmāt kopa-vilāso vā taj-jananābhāve tu tādṛśoktir vā\nyathāsyāṃ prakāśate tathā bāḍhaṃ parihāsena prayatiṣye | tatra yasyāṃ kopa-\njanane bhrātṛ-vairūpyādikam api kāraṇaṃ nāsīt | tasyāṃ tatrānyat\nparamāyogyam eva kintu mada-viśleṣa-sukham evāsyāḥ sarvasvam iti tad-\ndarpa-nyakkāreṇaiva kopaḥ sambhavet | yadi tato'pi kopo nāvirbhavet | tathāpi\nmad-viśleṣa-bhayena pūrvānurāgavad adhunāpi vikāra-viśeṣa-sahita-\nnigadenaiva prema-nirbandhaṃ prakāśyeteti | tathā hi tatra tāṃ rūpiṇīm [BhP\n10.60.10] ity ādau prītaḥ smayan ity anena vyaktam | parihāsamayatvaṃ tu\nviśeṣato'py uktam | prasaṅgena tasyāḥ prema-sāralyādi-dvayam api---</p>\n\n<p>tad dṛṣṭvā bhagavān kṛṣṇaḥ priyāyāḥ prema-bandhanam |\n<l>hāsya-prauṭhim ajānantyāḥ karuṇaḥ so 'nvakampata || [BhP 10.60.25] iti |</l></p>\n\n<p>hāsyaṃ parihāsaḥ | tatra prauḍhiḥ avaśyam enāṃ sarala-premāṇam api\ngambhīrām api kṣobhayiṣyāmīti (page 147) garvaḥ | tāṃ praṇaya-rasa-\nkauṭilyābhāvenājānantyā ity arthaḥ | eva agre'pi hāsya-prauḍhi-bhramac-\ncittām [BhP 10.60.28] ity uktam |</p>\n\n<p>tatra tena parihāsena kopa-vilāsādi-darśanam evābhīṣṭam iti svayam\nevoktam-</p>\n\n<lg>\n<l>mā mā vaidarbhy asūyethā jāne tvāṃ mat-parāyaṇām |</l>\n<l>tvad-vacaḥ śrotu-kāmena kṣvelyācaritam aṅgane ||</l>\n</lg>\n\n<lg>\n<l>mukhaṃ ca prema-saṃrambha- sphuritādharam īkṣitum |</l>\n<l>kaṭākṣepāruṇāpāṅgaṃ sundara-bhru-kuṭī-taṭam ||</l>\n</lg>\n\n<p>ayaṃ hi paramo lābho gṛheṣu gṛha-medhinām |\n<l>yan narmair īyate yāmaḥ priyayā bhīru bhāmini || [BhP 10.60.29-31] iti |</l></p>\n\n<p>atra yadyapi tasyāḥ prāg bhayam eva varṇitaṃ tathāpi tatrāsūyā-prayogaḥ\nprottambhanārtha eva | tat-prayogeṇa hi svasya tad-adhīnatākṣipyate | ataeva\nbhāminīty api sambodhitam |</p>\n\n<p>atha tasya prema-nirbandha-prakāśaka-vikāra-darśanecchāpi prāktanaiva\nvākyena vyaktā | tad dṛṣṭvā bhagavān kṛṣṇaḥ priyāyāḥ prema-bandhanam\n[BhP 10.60.25] ity anena | tathā nigadenaiva tad-vyakti-darśanecchā svayam eva\nvyañjitā -- sādhvy etac-chrotu-kāmais tvaṃ rāja-putri pralambhitā [BhP\n10.60.49] iti | pūrvaṃ hi tvaṃ vai samasta-puruṣārtha-mayaḥ phalātmā [BhP\n10.60.38] ity ādikam | tayāpi nigaditam asti | atra parihāsa-jñānānantaraṃ tad-\ndidṛkṣitā kiñcit kopa-vyaktiś ca jātāsti - jāḍyaṃ vacas tava gadāgraja [BhP\n10.60.40] ity ādiṣu | jāḍyasya prācurya-vivakṣayā jāḍyam eva vaca iti\nsāmānādhikaraṇyenoktam mādhuryam eva nu mano-nayanāmṛtaṃ nu\n[Karṇāmṛta 68] itivat |</p>\n\n<p>atha tad-aviśleṣa-darpa-nyak-kāra eva tat-kṣobhe hetur ity atrāpi śrī-śuka-\nvākyam -\netāvad uktvā bhagavān ātmānaṃ vallabhām iva\n<l>manyamānāṃ aviśleṣāt tad-darpo-ghna upāramat || [BhP 10.60.21] iti |</l></p>\n\n<p>anyasya ca tatra hetutvaṃ svayam eva nirākṛtam-\nbhrātur virūpa-karaṇaṃ yudhi nirjitasya\nprodvāha-parvaṇi ca tad-vadham akṣa-goṣṭhyām |\nduḥkhaṃ samuttham asaho 'smad-viyoga-bhītyā\n<l>naivābravīḥ kim api tena vayaṃ jitas te || [BhP 10.60.56] iti |</l></p>\n\n<p>atra ca prakaraṇe tasyāḥ praṇayasyāpi tādṛśatvābhāvāt mānāyogyatvam api\ndarśitam | tasmāt sādhūktaṃ - yāsāṃ khalu praṇayaḥ ity ādi |</p>\n\n<p>atha mānānantarajaḥ sambhogo, yathā --\nitthaṃ bhagavato gopyaḥ śrutvā vācaḥ supeśalāḥ |\n<l>jahur virahajaṃ tāpaṃ tadaṅgopacitāśiṣaḥ || [BhP 10.33.1] ity ādi |</l></p>\n\n<p>spaṣṭam |</p>\n\n<p>|| 10.33 || śrī-śukaḥ || 386 ||</p>\n\n<p>[387]</p>\n\n<p>atha prema-vaicittyam | tal-lakṣaṇaṃ ca -\n<lg>\n<l>priyasya sannikarṣe'pi premonmāda-bhramād bhavet |</l>\n<l>yā viśleṣa-dhiyārtis tat prema-vaicittyam ucyate || [UN 15.147]</l>\n</lg></p>\n\n<lg>\n<l>tad yathā-</l>\n<l>kṛṣṇasyaivaṃ viharato gaty-ālāpekṣita-smitaiḥ |</l>\n<l>narma-kṣveli-pariṣvaṅgaiḥ strīṇāṃ kila hṛtā dhiyaḥ ||</l>\n</lg>\n\n<lg>\n<l>ūcur mukundaika-dhiyo gira unmatta-vaj jaḍam |</l>\n<l>cintayantyo 'ravindākṣaṃ tāni me gadataḥ śṛṇu ||</l>\n</lg>\n\n<p>śrī-mahiṣya ūcuḥ--\n<lg>\n<l>kurari vilapasi tvaṃ (page 148) vīta-nidrā na śeṣe</l>\n<l>svapiti jagati rātryām īśvaro gupta-bodhaḥ |</l>\n<l>vayam iva sakhi kaccid gāṭha-nirviddha-cetā</l>\n<l>nalina-nayana-hāsodāra-līlekṣitena || [BhP 10.90.13-15]</l>\n</lg></p>\n\n<p>tathā-</p>\n\n<p>netre nimīlayasi [BhP 10.90.16] ityādi, bho bhoḥ sadā niṣṭanase udanvan [BhP\n10.90.17] ityādi, tvaṃ yakṣmaṇā [BhP 10.90.18] ityādi, kiṃ nv ācaritam [BhP\n10.90.19] ityādi, megha śrīman [BhP 10.90.20] ityādi, priya-rāva- [BhP 10.90.21]\nna calasi [BhP 10.90.22] ityādi, śuṣyad-dhradāḥ [BhP 10.90.23] ityādi |</p>\n\n<lg>\n<l>haṃsa svāgatam āsyatāṃ piba payo brūhy aṅga śaureḥ kathāṃ</l>\n<l>dūtaṃ tvāṃ nu vidāma kaccid ajitaḥ svasty āsta uktaṃ purā |</l>\n<l>kiṃ vā naś cala-sauhṛdaḥ smarati taṃ kasmād bhajāmo vayaṃ</l>\n<l>kṣaudrālāpaya kāma-daṃ śriyam ṛte saivaika-niṣṭhā striyām || [BhP 10.90.24]</l>\n</lg>\n\n<p>evaṃ viharataḥ kṛṣṇasya gaty-ādibhiḥ strīṇāṃ dhiyo hṛtāḥ | tataś ca tā\nmukundaika-dhiyaḥ samāhitā iva kṣaṇam agiraḥ satyaḥ punar anurāga-\nviśeṣeṇonmattā iva viharantam api tam aravindākṣaṃ parokṣavac cintayantyo\njaḍaṃ viveka-śūnyaṃ yathā syāt tathā ūcuḥ | tāni vacanāni me mama gadato\nvākyataḥ śṛṇv iti |</p>\n\n<p>atha viraha-sparśīni tāny evonmāda-vākyāny āhuḥ kurarīty ādi | he kurari\njagati tvam evaikā rātryāṃ vilapasi ataeva na śeṣe na nidrāsi | īśvaro'smat-\nsvāmī tu gupta-bodhaḥ kvacid ācchannaḥ svapiti | tasmād asmākaṃ tava ca\nvilāpādi-sādharmyād idam anumīyata ity āhuḥ vayam iveti | evam anyatrāpi\nyojanīyam | tadaiva daivād āgataṃ haṃsaṃ dūtaṃ kalpayitvāhuḥ haṃseti |\nno'smān prati purā rahasi uktaṃ kiṃ vā smarati | smaratu mām evety\nāśayenāhuḥ tam iti | yadi ca tad-āgrahas tadā he kṣaudra sauhṛdya-\ncāñcalyena kṣudrasya tasya dūta, tam eva kāmadaṃ yuvati-jana-kṣobhakam\natrālāpaya āhvaya | kintu yāsām ādya vayaṃ tyaktāḥ tāṃ śriyam ṛte | tāṃ\nsolluṇṭhaṃ stauti | striyāṃ madhye saiva ekatra tasmin niṣṭhā yasyās tādṛśī |\ntataḥ kathaṃ tasyāṃ nāsajyeteti vyañjitam | kākvā sveṣām api tan-niṣṭhatvaṃ\nvyajya solluṇṭhatvaṃ darśitam |</p>\n\n<p>atha tāsāṃ tad-vidhāśeṣa-vipralambhānantarajaṃ nityam eva sarvātmaka-\nsambhogam āha-</p>\n\n<lg>\n<l>itīdṛśena bhāvena kṛṣṇe yogeśvareśvare |</l>\n<l>kriyamāṇena mādhavyo lebhire paramāṃ gatim || [BhP 10.90.25]</l>\n</lg>\n\n<p>viṣṇoḥ śrī-kṛṣṇasya eva sambandhinīṃ gatiṃ nitya-saṃyogaṃ lebhire | atra\nhetuḥ mādhavyaḥ madhu-vaṃśodbhavasya śrī-kṛṣṇasyaiva nitya-preyasyas\ntāḥ |</p>\n\n<p>|| 10.90 || śrī-śukaḥ || 388 ||</p>\n\n<p>[389]</p>\n\n<p>atha pravāsaḥ | nānā-vidhaś caiṣa tad-anantara-saṅgaś ca śrī-vraja-devī-\nrevādhikṛtyodāharaṇīyaḥ | saṅgaty-arthaṃ tatra pravāsa-lakṣaṇam-</p>\n\n<lg>\n<l>pūrva-saṅgatayor yūnor bhaved deśāntarādibhiḥ |</l>\n<l>vyavadhānaṃ tu yat prājñaiḥ sa pravāsa itīryate ||</l>\n</lg>\n\n<l>taj-janya-vipralambho'yaṃ pravāsatvena kathyate | [UN 15.152-153] ity arthaḥ |</l>\n\n<lg>\n<l>atra-</l>\n<l>cintā prajāgarodvegau tānavaṃ malināṅgatā |</l>\n<l>pralāpo vyādhir unmādo moho mṛtyur daśā daśa || [UN 15.167]</l>\n</lg>\n\n<p>ayaṃ ca kiñcit dūra-gamana-mayaḥ sudūra-gamana-mayaś ca | tatra pūrvo'pi\ndvividhaḥ | eka-līlā-gataḥ līlā-paramparā (page 149) ntarāla-gataś ca | pūrvo\nyathā --</p>\n\n<p>antarhite bhagavati sahasaiva vrajāṅganāḥ |\n<l>atapyaṃs tam acakṣāṇāḥ kariṇya iva yūthapam || [BhP 10.30.1] ity ādi |</l></p>\n\n<p>[390]</p>\n\n<p>tathā,\n<l>tataś cāntardadhe kṛṣṇaḥ sā vadhūr anvatapyata | [BhP 10.30.39] iti spaṣṭam |</l></p>\n\n<p>|| 10.30 || saḥ || 389-390 ||</p>\n\n<p>[391]</p>\n\n<p>atra pralāpākhyā daśā ca-hā nātha ramaṇa preṣṭha [BhP 10.30.40] ity ādiḥ |\nspaṣṭam |</p>\n\n<p>|| 10.30 || śrī-rādhā || 391 ||</p>\n\n<p>[392]</p>\n\n<lg>\n<l>tathā-</l>\n<l>jayati te'dhikaṃ janmanā vrajaḥ śrayata indirā śaśvad atra hi |</l>\n<l>dayita dṛśyatāṃ dikṣu tāvakās tvayi dhṛtāsavās tvāṃ vicinvate || [BhP 10.31.1]</l>\n</lg>\n\n<p>tathā--\nśarad-udāśaye sādhu-jāta- [BhP 10.31.2] ity ādi | viṣa-jalāpyayād [BhP 10.31.3]\nity ādi | na khalu gopikā-nandana [BhP 10.31.4] ity ādi | madhurayā girā [BhP\n10.31.8] ity ādi | viracitābhayaṃ [BhP 10.31.5] ity ādi | vraja-janārtihan [BhP\n10.31.3] ity ādi |\npraṇata-dehināṃ [BhP 10.31.7] ity ādi | tava kathāmṛtaṃ [BhP 10.31.9] ity ādi |\nprahasitaṃ [BhP 10.31.10] ity ādi | calasi yad vrajāc [BhP 10.31.11] ity ādi | dina-\nparikṣaye [BhP 10.31.12] ity ādi | praṇata-kāmadaṃ [BhP 10.31.13] ity ādi |\nsurata-vardhanaṃ [BhP 10.31.14] ity ādi | aṭati yad bhavān [BhP 10.31.15] ity\nādi | pati-sutānvaya- [BhP 10.31.16] ity ādi | rahasi saṃvidaṃ [BhP 10.31.17] ity\n<l>ādi | vraja-vanaukasāṃ [BhP 10.31.18] ity ādi |</l></p>\n\n<lg>\n<l>yat te sujāta-caraṇāmbu-ruhaṃ staneṣu</l>\n<l>bhītāḥ śanaiḥ priya dadhīmahi karkaśeṣu |</l>\n<l>tenāṭavīm aṭasi tad vyathate na kiṃ svit</l>\n<l>kūrpādibhir bhramati dhīr bhavad-āyuṣāṃ naḥ || [BhP 10.31.19]</l>\n</lg>\n\n<p>tatra viṣa-jalāpyayād ity ādikaṃ sarvasyaiva gokulasya sva-rakṣaṇīyatā-\ndṛṣṭyāpy asmān adhunā rakṣety abhiprāyam | vṛṣātmajād vatsāt\nmayātmajāt vyomāsurād ity arthaḥ | punaś ca tat-tad-alaukika-karma\nlakṣyīkṛtya na khalu gopikā-nandano bhavān ity ādi-dvaye yācaka-rītyā\ndainyena tatra parameśvarattvāropa iyaṃ stutiḥ | tato viśvasyāpi sva-\nrakṣaṇīyatā-dṛṣṭyāpy asmān adhunā rakṣeti pūrvavat | tatrāpi sātvatānāṃ\nvaiṣṇavānāṃ śrīman-nandādīnāṃ kule'vatīrṇatvāt | tatrāpi bālye'smat-\nsakhitvāpter vaiśiṣṭyam eva yujyate ity arthaḥ | vṛṣṇi-dhurya iti teṣām api\nyadu-vaṃśotpannatvāt |</p>\n\n<p>tathā ca skānde mathurā-māhātmye -\ngovardhanaś ca bhagavān yatra govardhano dhṛtaḥ |\nrakṣitā yādavāḥ sarve indra-vṛṣṭi-nivāraṇāt || iti |</p>\n\n<p>tatraivānyatra api śrī-govinda-kuṇḍa-prastāve-\nyatrābhiṣikto bhagavān maghonā yadu-vairiṇā iti |</p>\n\n<p>athavā viṣa-jalāpyayād ity ādinā stutvā punaḥ sa-praṇayerṣyam āhuḥ, na\nkhalv ity ardhena | evaṃ duravasthāpannānām asmākam upekṣayā bhavān\nkhalu niścayena gopikāyāḥ sarveṣāṃ vraja-vāsinām asmākaṃ rakṣā-kāriṇyāḥ\nśrī-vrajeśvaryā nandano nāsti kintu kasyāpi sukhena duḥkhena cāspṛṣṭatvād\nakhila-dehinām antarātma-dṛk śuddha-jīva-draṣṭā paramātmāsti | evam api\nnūnaṃ brāhmaṇārthi (page 150) -tatvenānāsaktatayaiva sarva-\nrakṣāvatīrṇatvān nāsmān upekṣitum arhati iti punaḥ sa-dainyam āhuḥ\nvikhanasety ardhena | pūrvavat tad-abhiprāyeṇaiva viracitābhayam ity ādikam\napy uktam |</p>\n\n<p>praṇata-dehinām iti | śrī-niketanam api praṇata-dehi-prabhṛtīnāṃ pāpa-\nkarṣaṇādi-rūpaṃ | tata eva parama-karuṇāmayatvenāvagatam asmākaṃ kuceṣv\napi hṛc-chaya-kartanāya kartum ucitam ity arthaḥ | hṛc-chaya-nidānaṃ tad-\nanurūpaṃ pratīkārāntaraṃ cāhuḥ madhurayeti |</p>\n\n<p>nūnaṃ yat saurabhya-digdhatayaiva tava gīr madhurā mano mohayati tad\nevādhara-sīdhu bhaved atrauṣadhabhity arthaḥ | aho tavādhara-sīdhu tādṛśa-\npuṇya-hīnābhiḥ kathaṃ sulabhaṃ syāt | yataḥ sā madhurā gīr apy astu dūre |\nguru-goṣṭhī-niyama-bandanakatvam āpannābhir asmābhiḥ\nprasaṅgāntareṇāpi jana-paramparā-prakhyāyamānam api tava caritāmṛtam\napi durlabham ity āha, tava kathāmṛtam iti | tad ye gṛṇanti te'pi asmabhyaṃ\nbhūridā jātāḥ | kutaḥ punar yuṣmākaṃ mayy etāvān anurāgas tatrāhuḥ\nprahasitam ity ādi | kathaṃ mama prahasitādīnām etādṛśatvaṃ tatrāhuḥ-he\nkuhaketi | tādṛśī kāpi kuhanā yā tvayi vidyate tāṃ tvam eva vetsīty arthaḥ |\nevam anyāny api yojanīyāni | parama-prakarṣeṇāhuḥ -- yat te sujāta iti |</p>\n\n<p>|| 10.31 || śrī-gopyaḥ || 392 ||</p>\n\n<p>[393]</p>\n\n<p>etad-anantaraṃ sambhogodāharaṇaṃ ca darśitam | taṃ vilokyāgataṃ preṣṭham\n[BhP 10.32.3] ity ādibhiḥ | atra ca krameṇa viraha-santāpa-dhutiḥ | tatra\nprathamato yathā -</p>\n\n<lg>\n<l>sarvās tāḥ keśavālokaparamotsavanirvṛtāḥ |</l>\n<l>jahur virahajaṃ tāpaṃ prājñaṃ prāpya yathā janāḥ || [BhP 10.32.9]</l>\n</lg>\n\n<p>dvitīyo yathā -- tad-darśanāhlāda-vidhūta-hṛd-rujaḥ [BhP 10.32.13] ity ādi |\ntṛtīyo yathā-</p>\n\n<lg>\n<l>itthaṃ bhagavato gopyaḥ śrutvā vācaḥ supeśalāḥ |</l>\n<l>jahur virahajaṃ tāpaṃ tadaṅgopacitāśiṣaḥ || [BhP 10.33.1]</l>\n</lg>\n\n<p>spaṣṭam |</p>\n\n<p>|| 10.33 || śrī-śukaḥ || 393 ||</p>\n\n<p>[394-397]</p>\n\n<lg>\n<l>atha dvitīyaṃ kiñcid dūra-pravāsam āha --</l>\n<l>gopyaḥ kṛṣṇe vanaṃ yāte tam anudruta-cetasaḥ |</l>\n<l>kṛṣṇa-līlāḥ pragāyantyo ninyur duḥkhena vāsarān || [BhP 10.35.1]</l>\n</lg>\n\n<p>tatra ca tāsāṃ pralāpākhyām avasthām āha- śrī-gopya ūcuḥ\n<lg>\n<l>vāma-bāhu-kṛta-vāma-kapola-</l>\n<l>valgita-bhrūr adharārpita-venum |</l>\n<l>komalāṅgulībhir āśrita-mārgaṃ</l>\n<l>gopya īrayati yatra mukundaḥ ||</l>\n</lg></p>\n\n<lg>\n<l>vyoma-yāna-vanitāḥ saha siddhair</l>\n<l>vismitās tad upadhāya salajjāḥ |</l>\n<l>kāma-mārgana-samarpita-cittāḥ</l>\n<l>kaśmalaṃ yayur apasmṛta-nivyaḥ || [BhP 10.35.2-3]</l>\n</lg>\n<p>yathā-\nhanta citram abalāḥ śṛṇutedam [BhP 10.35.4] ity ādi vṛndaśo vraja-vṛṣā [BhP\n10.35.5] ity-ādy-antam | barhiṇa-stabaka- [BhP 10.35.6] ity ādi tarhi bhagna-\ngatayaḥ [BhP 10.35.7] ity ādy-antam | anucaraiḥ [BhP 10.35.8] ity ādi vana-latās\n[BhP 10.35.9] ity ādy-antam | darśanīya-tilakaḥ [BhP 10.35.10] ity ādi sarasi sārasa-\n [BhP 10.35.11] ity ādy-antam | saha-balaḥ [BhP 10.35.12] ity ādi mahad-(page\n151) atikramaṇa- [BhP 10.35.13] ity ādi vividha-gopa-caraṇeṣu [BhP 10.35.14]\nity ādi savanaśas [BhP 10.35.15] ity ādy-antam | nija-padābja-dalair [BhP\n10.35.16] ity ādi vrajati tena vayaṃ [BhP 10.35.17] ity-ādy-antam | maṇi-dharaḥ\n[BhP 10.35.18] ity ādi kvaṇita-veṇu-rava-[BhP 10.35.19] ity-ādy-antam | kunda-\ndāma- [BhP 10.35.20] ity ādi manda-vāyuḥ [BhP 10.35.21] ity-ādy-antaṃ ca tat-\ntad-yugalaṃ smartavyam |</p>\n\n<p>atra saha-siddhair iti teṣām api tādṛśa-veṇu-vādya-mahimnā vaintā-\nbhāvāpattiḥ sūcitā | anucarair iti | atrādi-puruṣa ivācala-bhūtir ity anenaiva\nbodhyate | evam eva sarvatra tāsāṃ prema-kṛta-sarvottamatā-sphūrtyā kvacit\ntad-aiśvarya-varṇanam utpreksaiva yat-paty-apatyety-ādivad iti |</p>\n\n<p>vanalatā iti | atra viṣṇuṃ sarvatraiva sphurantaṃ śrī-kṛṣṇam ity arthaḥ | nija-\npadābjeti | atra vraja-bhū-śabdena tat-sthāni tṛṇādīni lakṣyante | teṣāṃ ca\nkhuratodaśamanaṃ sparśa-māhātmyena nityam aṅkura-śālitva-karaṇāt |\nataevāparimita-catuṣpada-vigāhe'pi tac-cārasya samāveśaḥ sidhyatīti jñeyam |\netad-anantaraṃ darśānātmaka-sambhogo yathā--</p>\n\n<lg>\n<l>vatsalo vraja-gavāṃ yad aga-dhro</l>\n<l>vandyamāna-caraṇaḥ pathi vṛddhaiḥ |</l>\n<l>kṛtsna-go-dhanam upohya dinānte</l>\n<l>gīta-veṇur anugeḍita-kīrtiḥ ||</l>\n</lg>\n\n<lg>\n<l>utsavaṃ śrama-rucāpi dṛśīnām</l>\n<l>unnayan khura-rajaś-churita-srak |</l>\n<l>ditsayaiti suhṛd-āśiṣa eṣa</l>\n<l>devakī-jaṭhara-bhūr uḍu-rājaḥ || [BhP 10.35.22-23]</l>\n</lg>\n\n<p>atra devakī-jaṭhara-bhūr iti saṅketa-nāma-grahaṇam | saṅketa-mūlaṃ tu\nprāg ayaṃ vasudevasya kvacij jātas tavātmajaḥ [BhP 10.8.14] iti jñeyam |\nathavā, anenaivāprasiddho'pi devakī-śabdo'tra śrī-yaśodāyām eva jñeyaḥ |\ntatra tasyā eva tan-mātṛtvena prasiddhatvāt-nābher asāv ṛṣabha āsa\nsudevīsūnuḥ [BhP 2.7.10] ity atra meru-devyā eva sudevīti saṃjñāvat | dve\nnāmnī nanda-bhāryāyā yaśodā devakīti ca iti purāṇāntara-vacanaṃ ca\ntathā |</p>\n\n<p>evaṃ mada-vighūrṇita-locana īṣat [BhP 10.35.24] iti yadu-patir dvirada-rāja-\nvihāraḥ [BhP 10.35.25] iti smartavyam | vraja-gavām iti tatra sthitā bāla-\nvṛddhā gāvas teṣām apy upalakṣaṇatvenoktāḥ | tathaitad-agre--</p>\n\n<lg>\n<l>evaṃ vraja-striyo rājan kṛṣṇa-līlānugāyatīḥ |</l>\n<l>remire 'haḥsu tac-cittās tan-manaskā mahodayāḥ || [BhP 10.35.26]</l>\n</lg>\n\n<p>evam aparāhṇeṣu tadīyāgamanānandena nityam ahaḥsv api remire |</p>\n\n<p>|| 10.35 || śrī-śukaḥ || 394-397 ||</p>\n\n<p>[398]</p>\n\n<p>atha dūra-pravāsaḥ | sa ca bhāvī bhavan bhūtaś ceti trividhaḥ | tatra bhāvī\n<lg>\n<l>yathā-</l>\n<l>gopyas tās tad upaśrutya babhūvur vyathitā bhṛśam</l>\n<l>rāma-kṛṣṇau purīṃ netum akrūraṃ vrajam āgatam || [BhP 10.39.13]</l>\n</lg></p>\n\n<p>tāsāṃ vilāpaś ca--\n<lg>\n<l>aho vidhātas tava na kvacid dayā</l>\n<l>saṃyojya maitryā praṇayena dehinaḥ |</l>\n<l>tāṃś cākṛtārthān viyunaṅkṣy apārthakaṃ</l>\n<l>vikrīḍitaṃ te 'rbhaka-ceṣṭitaṃ yathā || [BhP 10.39.19]</l>\n</lg></p>\n\n<p>tathā --\nyas tvaṃ pradarśyāsita-kuntalāvṛtaṃ [BhP 10.39.20] ity ādi | krūras tvam akrūra-\n [BhP 10.39.21] ity ādi | na nanda-sūnuḥ kṣaṇa-bhaṅga-sauhṛdaḥ [BhP 10.39.22]\nity ādi |\nsukhaṃ prabhātā rajanīyam [BhP 10.39.23] ity ādi | tāsāṃ mukundaḥ [BhP\n10.39.24] ity ādi | adya dhruvaṃ tatra dṛśo bhaviṣyate [BhP 10.39.25] ity ādi |\n(page 152) maitad-vidhasyākaruṇasya [BhP 10.39.26] ity ādi | anārdra-dhīr eṣa\n[BhP 10.39.27] ity ādi | nivārayāmaḥ [BhP 10.39.28] ity ādi | yasyānurāga- [BhP\n10.39.29] ity ādi | yo 'hnaḥ kṣaye vrajam ananta-sakhaḥ [BhP 10.39.30] ity\nādikaṃ ca smartavyam |</p>\n\n<p>bhavan ca, yathā--\ngopyaś ca dayitaṃ kṛṣṇam anuvrajyānurañjitāḥ |\n<l>pratyādeśaṃ bhagavataḥ kāṅkṣantyaś cāvatasthire || [BhP 10.39.34] ity ādi |</l></p>\n\n<p>tā nirāśā nivavṛtur govinda-vinivartane |\n<l>viśokā ahanī ninyur gāyantyaḥ priya-ceṣṭitam || [BhP 10.39.37] ity antam |</l></p>\n\n<p>viśokā vividha-śoka-vṛttayaḥ satyaḥ | tat-tad-gāne tat-tal-lālasāyāḥ sākṣād\niva sphūrter vā viśoka-prāyā ahanī aho-rātraṃ ninyur yāpayāmāsuḥ |</p>\n\n<p>|| 10.39 || śrī-śukaḥ || 400 ||</p>\n\n<p>[401]</p>\n\n<p>bhūto, yathā-\ntā man-manaskā mat-prāṇā mad-arthe tyakta-daihikāḥ [BhP 10.46.4] ity\nādinā darśitaḥ | atra dūta-mukhena paraspara-sandeś ca dṛśyate | dūtāḥ\nsphurita-saṅkhyāṃśā uddhva-baladevādayaḥ | tatra taṃ praśrayeṇāvanatāḥ su-\nsat-kṛtaṃ a-vrīḍa-hāsekṣaṇa-sūnṛtādibhiḥ [BhP 10.47.3] ity-ādi-diśā pūrvaṃ\nracitākāra-guptīnām api tāsāṃ mahārtyā mahā-saṅkoca-parityāgam apy\n<lg>\n<l>āha-</l>\n<l>iti gopyo hi govinde gata-vāk-kāya-mānasāḥ |</l>\n<l>kṛṣṇa-dūte samāyāte uddhave tyakta-laukikāḥ || [BhP 10.47.9]</l>\n</lg></p>\n\n<p>apṛcchann [BhP 10.47.3] iti prāktana-kriyayānvayaḥ |</p>\n\n<p>|| 10.47 || śrī-śukaḥ || 401 ||</p>\n\n<p>[402]</p>\n\n<p>ataeva-</p>\n\n<p>gopyo hasantyaḥ papracchū rāma-sandarśanādṛtāḥ |\n<l>kaccid āste sukhaṃ kṛṣṇaḥ pura-strī-jana-vallabhaḥ || [BhP 10.65.9] ity ādi |</l></p>\n\n<p>hasantyaḥ premerṣyayā kṛṣṇam upahasantya ity arthaḥ |</p>\n\n<p>||10.65 || śrī-śukaḥ || 402 ||</p>\n\n<p>[403]</p>\n\n<p>yathaiva śrīmad-uddhava-sannidhāv unmāda-vacanam api darśitam |</p>\n\n<lg>\n<l>kācin madhukaraṃ dṛṣṭvā dhyāyantī kṛṣṇa-saṅgamam |</l>\n<l>priya-prasthāpitaṃ dūtaṃ kalpayitvedam abravīt || [BhP 10.47.11]</l>\n</lg>\n\n<p>kācic chrī-rādhā | tathaiva ākhyātaṃ vāsanā-bhāṣye | etad-vivaraṇaṃ ca śrī-\ndaśama-ṭippanyāṃ dṛśyam iti |</p>\n\n<p>[404]</p>\n\n<p>tatra unmādenaiva māninī-bhaṅgyāha aṣṭabhiḥ--madhupa kitava-bandho\n[BhP 10.47.12] ity ādi |\n[405]</p>\n\n<p>māne kāraṇam āha sakṛd adhara-sudhāṃ [BhP 10.47.13] ity ādi</p>\n\n<p>[406]</p>\n\n<p>atra kiṃvadantīm āśritya padmāyāḥ pratināyikātvenopanyāsaḥ kriyate | dūta-\nprastuti-pratyākhyānam kim iha [BhP 10.47.14] iti |</p>\n\n<p>[407]</p>\n\n<p>vijayate sarvaṃ vaśīkaroti iti vijayaḥ śrī-kṛṣṇaḥ sa eva sakhā tvad-bandhuḥ |\ntasya sakhīnāṃ samprati māthurīṇām evāgrataḥ tasya vijayasya tad-vaśīkāra-\nparyantasya prasaṅgaḥ | tathāpi tad-āsaktau tad-doṣa eva kāraṇam iti sva-\ndoṣaṃ pariharantī dainyam ālambya tasya nirdayatvaṃ pratipādayati divi bhuvi\nca [BhP 10.47.15] ity ādi |\n[408]</p>\n\n<p>api ca | evam api asmad-vidha-kṛpaṇa-pakṣa-pāte saty eva tatra uttama-śloka-\nśabdo bhavitum arhati samprati tu tasya tad-abhāva-darśanān na sadayatvaṃ\n<l>tad-abhāvānyatarām uttamaślokatvam api iti bhāvaḥ | (page 153) sva-</l>\nkaumalya-mudrayā janitaṃ tac-cāṭukārodyam atiśayaṃ matvāha visṛja śirasi\n[BhP 10.47.16] ity ādi |</p>\n\n<p>[409]</p>\n\n<p>tataḥ praṇayerṣayā tasmin doṣam āropyāpi svasvyās tadīyāsakti-\nparityāgāsāmārthyaṃ varṇayantī tat-tad-doṣaṃ pariharati mṛgayur [BhP\n10.47.17] ity ādi |</p>\n\n<p>[410]</p>\n\n<p>yatas te'py asitā evaṃvidhās tasmād asitasya śyāma-jāti-mātrasya sakhyaiḥ\npraṇaya-bandhaiḥ | punaḥ tat-kathāyā yad dustyajatvaṃ tat khalu tasyāpi\ndoṣatvenaiva sthāpayati yad anucarita [BhP 10.47.18] ity ādi |</p>\n\n<p>[411]</p>\n\n<p>karṇasyaiva pīyūṣaṃ na tu manasa ity āpāta-mātra-svādyatvaṃ bodhitam |\nvidhūta-dvandva-dharmatvād eva vinaṣṭā acetana-prāyā jātāḥ | iha\nvṛndāvane vhaṅgāḥ śukādayo'pi bhikṣoḥ sannyāsinaś caryāṃ\ndehādinairapekṣyaṃ caranti ācaranto dṛśyanta ity arthaḥ | tataḥ sānutāpam\nāha vayam ṛtam [BhP 10.47.19] iti |</p>\n\n<p>[412]</p>\n\n<p>tad evam aṣṭakena māna-bhaṅgīṃ vyajya svakāṭhinyātiśayena dūtaṃ\nnivartamānam āśaṅkya kalahāntaritā-bhaṅgyā dvayenāha priya-sakhā [BhP\n10.47.20] iti |</p>\n\n<p>[413]</p>\n\n<p>tatrāpi sakauṭilyam ardhenāha nayasīti | dvandvaṃ mithunī-bhāvaḥ |\ndustyaja-dvandvatve hetuḥ satatam iti | atra tad-vakṣasi sthitā lakṣmī rekhaiva\npremerṣyayā sākṣāt tad-rūpatvenotprekṣitā | ante sa-dainyam āha api bata\n[BhP 10.47.21] iti |</p>\n\n<p>śrī-kṛṣṇa-sandeśo yathodāhṛtaḥ śrī-kṛṣṇa-sandarbhe bhavatīnāṃ viyogo me\n[BhP 10.47.29] ity ādikaḥ | atra prakāśāntareṇa sarva-vraja-sahitasya tasya\nnitya-vṛndāvana-vihāra-rūpo'rthas tatraiva pratipāditaḥ | yas tu vyakto jñāna-\nyoga-pratipādakaḥ sa ca duḥkhādau śamayitavye loka-rītyā sambhavatīty\neke | tatra jñāna-yogopadeśena tāsāṃ na śāntir iti dvitīya-sandeśo yat tv ahaṃ\nbhavatīnāṃ vai [BhP 10.47.34] ity ādikaḥ | yā mayā krīḍatā rātryām [BhP\n10.47.37] ity antaḥ |\natra yat tv aham ity ādau api smaratha naḥ sakhyaḥ svānām artha-cikīrṣayā\ngatān [BhP 10.82.42] ity ādi vakṣyamāṇānusāreṇa kāryāntarasyāpi bhavat-\nprema-sukha-vṛddhi-phalatvam evety abhiprāyaḥ |</p>\n\n<lg>\n<l>tatas tāḥ kṛṣṇa-sandeśair vyapeta-viraha-jvarāḥ |</l>\n<l>uddhavaṃ pūjayāṃ cakrur jñātvātmānam adhokṣajam || [BhP 10.47.53]</l>\n</lg>\n\n<p>ity atrāpi vyapeta-viraha-jvaratvaṃ tad-āgamanādi-śravaṇenāpāta-śānti-\nrūpam eva kvacid gadāgrajaḥ saumya [BhP 10.47.40] ity-ādy-ukteḥ | ātmānaṃ\ntasya tad-dūtatayā tat-preryatvenāntaḥ-karaṇādhiṣṭhātāram adhokṣajaṃ śrī-\nkṛṣṇam eva matvā tad-ātmakatvenoddhavaṃ pūjayāñcakrur ity arthaḥ | yathā\ncoktam -</p>\n\n<p>tam āgataṃ samāgamya kṛṣṇasyānucaraṃ priyam |\n<l>nandaḥ prītaḥ pariṣvajya vāsudeva-dhiyārcayat || [BhP 10.46.14] iti |</l></p>\n\n<p>|| 10.47 || śrī-śukaḥ || 403-413 ||</p>\n\n<p>[414]</p>\n\n<p>evaṃ śrī-baladeva-dvāraka-sandeśo'py anumeyaḥ -</p>\n\n<p>saṅkarṣaṇas tāḥ kṛṣṇasya sandeśair hṛdayaṃ-gamaiḥ |\n<l>sāntvayām āsa bhagavān nānānunaya-kovidaḥ || [BhP 10.65.16] ity anusāreṇa |</l></p>\n\n<p>atha tad-ananta-rajaḥ sandarśanādi-mayaḥ sambhogaḥ kurukṣetra prasiddhaḥ |\nyathā-</p>\n\n<lg>\n<l>gopyaś ca kṛṣṇam upalabhya cirād abhīṣṭaṃ (page 154)</l>\n<l>yat-prekṣaṇe dṛśiṣu pakṣma-kṛtaṃ śapanti |</l>\n<l>dṛgbhir hṛdī-kṛtam alaṃ parirabhya sarvās</l>\n<l>tad-bhāvam āpur api nitya-yujāṃ durāpam || [BhP 10.82.39]</l>\n</lg>\n\n<p>[415]</p>\n\n<p>tad evaṃ tāsām avasthām uktvā śrī-bhagavato'pi tad-viṣayaka-sneha-mayīm\nīhām āha-</p>\n\n<lg>\n<l>bhagavāṃs tās tathā-bhūtā vivikta upasaṅgataḥ |</l>\n<l>āśliṣyānāmayaṃ pṛṣṭvā prahasann idam abravīt || [BhP 10.82.40]</l>\n</lg>\n\n<p>[416]</p>\n\n<p>antaḥ-sa-kṣobheṇāpi rukṣa eva prahāso'yaṃ svāparādhaṃ kṣamayatā\nprapañcitaḥ | tatra sva-vyavahāropapattyā sāntvayati --</p>\n\n<lg>\n<l>api smaratha naḥ sakhyaḥ svānām artha-cikīrṣayā |</l>\n<l>gatāṃś cirāyitāñ chatru- pakṣa-kṣapaṇa-cetasaḥ || [BhP 10.82.41]</l>\n</lg>\n<p>[417]</p>\n\n<p>kiṃ vā roṣeṇa smaraṇam api na kurutheti bhāvaḥ | tatra sva-doṣa-nivāraṇaṃ\nsvānām iti | svānāṃ sveṣām asmat-pituḥ śrī-vraja-rājasya bandhu-vargāṇāṃ\nyādavānām | ubhayeṣām api yādavatvena jñāntīnām iti vā | tatrātivilambe\nkāraṇaṃ śatru-pakṣeti | tataś ca bhavatīnāṃ nirvighnaḥ saṃyogo'py anena\nbhaviṣyatīti bhāvaḥ | ātmano vāmāntara-saṅgam āśaṅkya parameśvara-\npāratantryopapādānena sāntvayati-</p>\n\n<lg>\n<l>apy avadhyāyathāsmān svid akṛta-jñāviśaṅkayā |</l>\n<l>nūnaṃ bhūtāni bhagavān yunakti viyunakti ca || [BhP 10.82.42] ity ādi</l>\n</lg>\n<p>dvayam |</p>\n\n<p>[418]</p>\n\n<p>svasya parameśvaratva-prasiddhim āśaṅkya saṅkucan tathāpi viraha-jāta-\npremātiśayo'yaṃ yuṣmad-abhīṣṭāvyāghātāyaiva jāta ity āha --</p>\n\n<lg>\n<l>mayi bhaktir hi bhūtānām amṛtatvāya kalpate |</l>\n<l>diṣṭyā yad āsīn mat-sneho bhavatīnāṃ mad-āpanaḥ || [BhP 10.82.44]</l>\n</lg>\n\n<p>ṭīkā ca-mayi bhakti-mātram eva tāvad amṛtatvāya kalpate | yat tu\nbhavatīnāṃ mat-sneha āsīt tad-diṣṭyā atibhadram | kutaḥ mad-āpanaḥ mat-\nprāpaṇaḥ ity eṣā |</p>\n\n<p>[419]</p>\n\n<p>tatra sva-prāptau viśvāsārthaṃ deśāntara-sthitasyāpi svasya śrī-kṛṣṇākhya-\nnarākṛti-para-brahmaṇaḥ sarvāśrayatvam anubhāvayati - ahaṃ hi sarva-\nbhūtānām [BhP 10.82.44] ity ādi-dvaye |</p>\n\n<p>[420]</p>\n\n<p>uktaṃ ca dāmodara-līlāyāṃ na cāntar na bahir yasya [BhP 10.9.13] ity ādi |\natra ca padya-dvaye prakāśāntareṇa vṛndāvana eva sarva-vraja-sahita-tadīya-\nnitya-vihāraḥ śrī-kṛṣṇa-sandarbhe darśitaḥ | sa evātrānusandheyaḥ | tatra ca\ntāsāṃ tathaivānubhavodeyo jāta ity āha adhyātma-śikṣaye [BhP 10.82.45] iti |</p>\n\n<p>ātmānaṃ svaṃ śrī-kṛṣṇam adhikṛtya yā śikṣā tayā | virahodbhuta-tad-\nanusmaraṇa-jīrṇa-dehās taṃ śrī-kṛṣṇaṃ tathaivānvabhavann iti | eke tv āhuḥ\n- ahaṃ hītyādikaṃ loka-rītyā duḥkha-nivāraṇārtham eva brahma-jñānam\nuktam | na tu tatra tātparyam | yathā rukmi-vairūpya-kṛtau śrī-baladevena\nvahati na tu tatra tātparyaṃ, tadvat | tad evam eva tādṛśādhyātma-śikṣayāpi\ntās tam evādhyagān na tu brahmeti |</p>\n\n<p>[421]</p>\n\n<p>tathāpi tāsāṃ sākṣāt-prāpty-utkaṇṭhām āha - āhuś ca te nalina-nābha\npadāravindam [BhP 10.82.48] ity ādi |\ntatra he nalinanābha, no'smākaṃ duḥkhodrekeṇa tvac-cintanārambha-\njāyamāna-mūrchānāṃ te tava padāravindaṃ manasy apy udiyāt | yat khalu\n<lg>\n<l>yathā bhavatopadisṭaṃ tad-anusāreṇākṣubhita-bodhair (page 155) yogeśvarair</l>\n<l>hṛdi vicintyam ity ādi śrī-kṛṣṇa-sandarbha-vyākhyā draṣṭavyā (KṛṣṇaS</l>\n<l>170) ||</l>\n</lg></p>\n\n<p>|| 10.82 || śrī-śukaḥ || 414-421 ||</p>\n\n<p>[422]</p>\n\n<p>tad evaṃ sandarśana-saṃsparśana-saṃjalpātmaka-sambhogo'tra darśitaḥ |\ntasmin māsa-traya-saṃvāsātmake ca vaiśeṣṭyāntaram apy ūhyam | atha punas\ntad-anantara-jāta-vipralambhānantaram api bhāvī yo'punar-vicchedaḥ\nsambhogaḥ sa ca tatraiva sūcito'sti | yatā tathānugṛhya bhagavān gopīnāṃ sa\ngurur gatiḥ [BhP 10.83.1] iti |</p>\n\n<p>āhuś cety ādinā yathā tāsāṃ sākṣāt-tat-prāpti-paryantam abhīṣṭaṃ\ntathānugṛhya gatir nityatayā prāptavyaḥ |</p>\n\n<p>|| 10.83 || śrī-śukaḥ || 422 ||</p>\n\n<p>[423]</p>\n\n<p>evam eva śrī-kṛṣṇa-saandarbhe pādmottara-khaṇḍādy-anusāreṇa darśitam\nasti | tatra hi śrī-kṛṣṇasya dvārakāto vṛndāvane punar āgamanam | tadā\nprāpañcika-loka-prakaṭatayā māsa-dvayaṃ tābhiḥ krīḍā | tad-anantaraṃ ca\ntad-aprakaṭatayā tābhyo nitya-saṃyoga-dānam iti | ekādaśe'pi svayam\nevoddhavaṃ prati tad eva spaṣṭam uktam | tatra rāmeṇa sārdhaṃ mathurāṃ\npraṇīta [BhP 11.12.10] ity-ādi-dvaye viyoga-tīvrādhayas tā matto'nyaṃ sukhāya\nna dadṛśur iti | tās tāḥ kṣapā mayā hīnāḥ kalpa-samā babhūvuḥ [BhP\n11.12.11] iti cātīta-prayogeṇa tadānīṃ virahasya nāstitvaṃ bodhitam |</p>\n\n<p>tad-anantaraṃ sva-prāpti-sukhollāsaś ca varṇitaḥ | tā nāvidan mayy anuṣaṅga-\nbaddha-dhiyaḥ [BhP 11.12.12] ity-ādi-dvayena | anu mahā-virahasya paścād\nyaḥ saṅgas tena baddha-dhiyaḥ satyaḥ paramānandāveśena tadānīṃ kim api\nnāvidan | harṣa-mohaṃ prāpur ity arthaḥ |</p>\n\n<p>tatra taj-jñānasya kṛṣṇaikatānatāyāṃ dṛṣṭāntaḥ yatheti | asyārthāntaram api\nśrī-kṛṣṇa-sandarbhe kṛtam asti mat-kāmā ramaṇaṃ jāram [BhP 11.12.13] ity\nādau tad-anantara-padye taṃ ca yādṛśaṃ prāpus tathā viśinaṣṭi | vivṛtaṃ ca\ntatraiva saṅkṣepataś ca | māṃ śrī-kṛṣṇākhyaṃ paramaṃ brahma prāpuḥ | taṃ\nca man-nitya-preyasī-lakṣaṇaṃ sva-svarūpam ajānantyo jāra-rūpaṃ pūrvaṃ\nprāpuḥ | tathāpi mayi kāmaḥ ramaṇatvenābhilāṣo yāsāṃ tādṛśyaḥ satyo\nramaṇa-rūpaṃ tu paścād iti |</p>\n\n<p>tataḥ parakīyābhāsatvaṃ ca tāsāṃ kāla-katipayamayatvenaiva vyākhyātam |\nevam evābhipretam asmad upajīvya-śrīmac-caraṇānām ujjvala-nīlamaṇau\ntatropakrame --\n<lg>\n<l>neṣṭā yad aṅgini rase kavibhir paroḍhā</l>\n<l>tad gokulāmbujadṛśāṃ kulam antarena |</l>\n<l>āśāṃsayā rasavidher avatāritānāṃ</l>\n<l>kaṃsāriṇā rasikamaṇḍalaśekhareṇa || [UN 5.3]</l>\n</lg></p>\n\n<p>ity atrāvatāra-samaya eva tathā vyavahāra-nigamanāt | upasaṃhāre ca lalita-\nmādhavasya [7.18] dagdhaṃ hanta dadhānayā vapuḥ ity ādāv aupapatya-\nbhrama-hānāntara-līlāyāṃ sarva-phalasya samṛddhimad-ākhyasya\nsambhogasya darśitatvāt |</p>\n\n<p>tad evam asya vipralambha-catuṣṭaya-puṣṭasya sambhoga-catuṣṭayasya\nsandarśanādi-trayātmakasyāvāntara-bhedā anye'pi jñeyāḥ | yathā līlā-\ncauryaṃ saṅgānaṃ rāsaḥ jala-krīḍā vṛndāvana-vihāra ity ādayaḥ | tatra līlā-\ncauryaṃ yathā tāsāṃ vāsāṃsy upādāya nīpam āruhya satvaraḥ [BhP 10.22.9]\nity ādi | spaṣṭam |</p>\n\n<p>|| 10.22 || śrī-śukaḥ || 423 ||</p>\n\n<p>[424]</p>\n\n<p>saṅgānam kācit samaṃ mukundena [BhP 10.33.9] ity ādau | evaṃ</p>\n\n<lg>\n<l>kadācid atha govindo rāmaś cādbhuta-vikramaḥ |</l>\n<l>vijahratur vane rātryāṃ madhya-gau vraja-yoṣitām || (page 156)</l>\n</lg>\n<p>upagīyamānau lalitaṃ strī-janair baddha-sauhṛdaiḥ |\n<l>svalaṅkṛtānuliptāṅgau sragvinau virajo-'mbarau || [BhP 10.34.20-21] ity ādi |</l></p>\n\n<p>prāyo horikāvasaro'yam | vraja eva gānena sa-bhrātṛkasyāpi tasya strī-janair\nvihārāt | tathā bhaviṣyottara-vidhānāt | tathaivādyāpy āryāvartīya-prajānām\nācāro'pi dṛśyate | atra ca niśā-mukhaṃ mānayantāv uditoḍupa-tārakam [BhP\n10.34.13] iti tan-mohāt savaśālinyāṃ phālguna-paurṇamāsyāṃ hemanta-śiśira-\nhima-kujjhaṭikānte candrādy-ullāse tad-ullāso varṇitaḥ | tasmāt tadānīṃ\nsakhyollāsa-dhāriṇā śrī-rāmeṇāpi yutiḥ saṅgataiva | vane rātryām iti pāṭhas\ntu kvācitka eva | tatra ca vrajāntastham eva vanaṃ jñeyam |</p>\n\n<p>|| 10.34 || śrī-śukaḥ || 424 ||</p>\n\n<p>[425-427]</p>\n\n<l>rāsaḥ | tatrārabhata govindo rāsakrīḍām anuvrataiḥ [BhP 10.33.2] ity ādi |</l>\n<p>jala-krīḍā-- so 'mbhasy alaṃ yuvatibhiḥ pariṣicyamānaḥ [BhP 10.33.23] ity ādi |\nvṛndāvana-vihāraḥ-- tataś ca kṛṣṇopavane jala-sthala-prasūna-gandhānila-\njuṣṭa-dik-taṭe [BhP 10.33.24] ity ādi | spaṣṭam |</p>\n\n<p>|| 10.33 || saḥ || 425-427||</p>\n\n<p>[428]</p>\n\n<p>atha samprayogo yathā-bāhu-prasāra-parirambha-karālakoru-nīvī [BhP\n10.29.46] ity ādi | spaṣṭam |</p>\n\n<p>|| 10.29 || saḥ || 428 ||</p>\n\n<p> [429]</p>\n\n<p>iyaṃ ca śrī-kṛṣṇa-candrasyojjvala-līlā rāsa-sambandhiny apy anantatvena\nsammatā-- evaṃ śaśāṅkāṃśu-virājitā niśāḥ [BhP 10.33.25] ity ādau | atha\nsarva-saubhāgyavatīm ūrdhva-maṇeḥ śrī-rādhikāyāḥ sambandhinīṃ līlāṃ\nvarṇayanti -</p>\n\n<lg>\n<l>kasyāḥ padāni caitāni yātāyā nandasūnunā |</l>\n<l>aṃsanyastaprakoṣṭhāyāḥ kareṇoḥ kariṇā yathā ||</l>\n</lg>\n\n<lg>\n<l>anayārādhito nūnaṃ bhagavān harir īśvaraḥ |</l>\n<l>yan no vihāya govindaḥ prīto'yam anayad rahaḥ ||</l>\n</lg>\n\n<lg>\n<l>dhanyā aho amī ālyo govindāṅghryabjareṇavaḥ |</l>\n<l>yān brahmeśo ramā devī dadhur mūrdhny aghanuttaye ||</l>\n</lg>\n\n<lg>\n<l>tasyā amūni naḥ kṣobhaṃ kurvanty uccaiḥ padāni yat |</l>\n<l>yaikāpahṛtya gopīnāṃ raho bhuṅkte 'cyutādharam ||</l>\n</lg>\n\n<lg>\n<l>na lakṣyante padāny atra tasyā nūnaṃ tṛṇāṅkuraiḥ |</l>\n<l>khidyat-sujātāṅghritalām unninye preyasīṃ priyaḥ ||</l>\n</lg>\n\n<lg>\n<l>imāny adhikamagnāni padāni vahato vadhūm |</l>\n<l>gopyaḥ paśyata kṛṣṇasya bhārākrāntasya kāminaḥ ||</l>\n</lg>\n\n<lg>\n<l>1trāvaropitā kāntā puṣpahetor mahātmanā |</l>\n<l>atra prasūnāvacayaḥ priyārthe preyasā kṛtaḥ ||</l>\n</lg>\n\n<lg>\n<l>prapadākramaṇe ete paśyatāsakale pade |</l>\n<l>keśaprasādhanaṃ tv atra kāminyāḥ kāminā kṛtam |</l>\n<l>tāni cūḍatayā kāntām upaviṣṭam iha dhruvam || [BhP 10.30.27-34]</l>\n</lg>\n\n<p>atra kasyā iti sarvāsāṃ vākyam | anayā iti suhṛdām | dhanyā iti taṭsthānām |\ntasyā iti pratipakṣāṇām | na lakṣyanta iti tāḥ khedayantīnāṃ sakhīnām |\nimānīti tad-asahamānānāṃ pratipakṣāṇām | atrāvaropiteti sārdhaṃ punaḥ\nsakhīnām | keśeti punaḥ pratipakṣāṇām ardham | tānīti punaḥ sakhīnām\niti jñeyam | tan-mithuna-viṣayaka-tat-tac-chabda-prayogeṇa\n<l>sauhṛdādivyañjanāt | yā tu vilokyārtāḥ samabruvan [BhP 10.30.26] iti</l>\nsarvāsām evārtir uktā sāpi svasyotkaṇṭhāviśeṣeṇa sarvatra saṅgacchata eva ||</p>\n\n<p>|| 10.30 || śrī-vraja-devyaḥ || 429 ||</p>\n\n<p>tatra tasyāḥ śrī-vṛndāvaneśvaryā līlāyāṃ prāk-pradarśitam apy eṇapatnī\n[BhP 10.30.11] ity-ādi-dvayaṃ cānusandheyam ||</p>\n\n<lg>\n<l>tatra vistara-śaṅkāto yā yā vyākhyā na vistṛtā |</l>\n<l>sā śrī-daśama-ṭippanyāṃ dṛśyā rasam abhīpsubhiḥ ||</l>\n</lg>\n\n<p>tad evam anena sandarbheṇa śāstra-prayojanaṃ vyākhyātam | tathā caivam\nastu |\n<lg>\n<l>ālībhiḥ paripālitaḥ pravalitaḥ sānandam ālokitaḥ</l>\n<l>pratyāśaṃ sumanaḥ-phalodaya-vidhau sāmodam āmoditaḥ |</l>\n<l>vṛndāraṇya-bhuvi prakāśa-madhuraḥ sarvātiśāyi-śriyā</l>\n<l>rādhā-mādhavayoḥ pramodayatu mām ullāsa-kalpa-drumaḥ ||</l>\n</lg></p>\n\n<lg>\n<l>tādṛśa-bhāvaṃ bhāvaṃ prathayitum iha yo'vatāram āyātaḥ |</l>\n<l>ādurjana-gaṇa-śaraṇaṃ sa jayati caitanya-vigrahaḥ kṛṣṇaḥ ||</l>\n</lg>\n\n<p>iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-\n<lg>\n<l>bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-</l>\n<l>bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe</l>\n<l>prīti-sandarbho nāma ṣaṣṭhaḥ sandarbhaḥ ||</l>\n</lg></p>\n\n<lg>\n<l>śrī-bhāgavata-sandarbhe sarva-sandarbha-garbhage |</l>\n<l>prītyākhyaḥ ṣaṣṭhaḥ sandarbhaḥ samāptim iha saṅgataḥ ||</l>\n</lg>\n\n<p>samāpto'yaṃ ṣaṣṭhaḥ sandarbhaḥ | sampūrṇo'yaṃ granthaḥ |\nśrī-prīti-sandarbhaḥ</p>\n</div>\n\n  </div>\n</body>\n\n"
}