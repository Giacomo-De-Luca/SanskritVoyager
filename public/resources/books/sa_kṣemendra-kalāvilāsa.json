{
  "file_title": "kṣemendra-kalāvilāsa",
  "file_title_normal": "ksemendra-kalavilasa",
  "metadata": {
    "original_title": "Kalāvilāsa",
    "author": "Kṣemendra",
    "contributors": [
      {
        "role": "data entry",
        "name": "Somadeva Vasudeva",
        "when": "1994"
      },
      {
        "role": "contribution to GRETIL",
        "name": "Somadeva Vasudeva",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "Pandita Durgaprasada and Kasinatha Panduranga Paraba. Kavyamala (1st series), vol. 1, Bombay 1886, pp. 34-79."
  },
  "body": [
    {
      "tag": "p",
      "attributes": {},
      "text": "Kṣemendra: Kalāvilāsa"
    },
    {
      "tag": "p",
      "attributes": {},
      "text": "asti viśālaṃ kamalālulitapariṣvaṅgamaṅgalāyatanam &",
      "children": [
        {
          "tag": "l",
          "attributes": {},
          "text": "śrīpativakṣaḥsthalamiva ratnojjvalamujjvalaṃ nagaram // 1.1 //"
        }
      ]
    },
    {
      "tag": "p",
      "attributes": {},
      "text": "maṇibhūbimbitamuktāpralambanivahena yatra śeṣāhiḥ &",
      "children": [
        {
          "tag": "l",
          "attributes": {},
          "text": "bhavanāni bibharti sadā bahudhātmānaṃ vibhajyeva // 1.2 //"
        }
      ]
    },
    {
      "tag": "p",
      "attributes": {},
      "text": "vighno'bhisārikāṇāṃ bhavanagaṇaḥ sphāṭikaprabhāvikaṭaḥ &",
      "children": [
        {
          "tag": "l",
          "attributes": {},
          "text": "yatra virājati rajanītimirapaṭaprakaṭaluṇṭhākaḥ // 1.3 //"
        }
      ]
    },
    {
      "tag": "p",
      "attributes": {},
      "text": "yatra trinayananayanajvalanajvālāvalīśalabhavṛttiḥ &",
      "children": [
        {
          "tag": "l",
          "attributes": {},
          "text": "jīvati mānasajanmā śaśivadanāvadanakāntipīyūṣaiḥ // 1.4 //"
        }
      ]
    },
    {
      "tag": "p",
      "attributes": {},
      "text": "ratilulitalalitalalanāklamajalalavavāhino muhuryatra &",
      "children": [
        {
          "tag": "l",
          "attributes": {},
          "text": "ślathakeśakusumaparimalavāsitadehā vahantyanilāḥ // 1.5 //"
        }
      ]
    },
    {
      "tag": "p",
      "attributes": {},
      "text": "navabisakisalayakavalanakaṣāyakalahaṃsakalaravo yatra &",
      "children": [
        {
          "tag": "l",
          "attributes": {},
          "text": "kamalavaneṣu prasarati lakṣmyā iva nūpurārāvaḥ // 1.6 //"
        }
      ]
    },
    {
      "tag": "p",
      "attributes": {},
      "text": "nṛtyanmugdhamayūrā marakatadhārāgṛhāvalī satatam &",
      "children": [
        {
          "tag": "l",
          "attributes": {},
          "text": "sendrāyudhadhananivahā prāvṛṇmūrteva yatrāste // 1.7 //"
        }
      ]
    },
    {
      "tag": "p",
      "attributes": {},
      "text": "śaśikiraṇaprāvaraṇasphāṭikaharmyeṣu hariṇaśāvākṣyaḥ &",
      "children": [
        {
          "tag": "l",
          "attributes": {},
          "text": "yatra vibhānti sudhāmbudhidugdhataraṅgitthitā ivāpsarasaḥ // 1.8 //"
        }
      ]
    },
    {
      "tag": "p",
      "attributes": {},
      "text": "tatrābhūdabhibhūtaprabhūtamāyānikāyaśatadhūrtaḥ &",
      "children": [
        {
          "tag": "l",
          "attributes": {},
          "text": "sakalakalānilayānāṃ dhuryaḥ śrīmūladevākhyaḥ // 1.9 //"
        }
      ]
    },
    {
      "tag": "p",
      "attributes": {},
      "text": "nānādigdeśāgatadhūrtairupajīvyamānamativibhavaḥ &",
      "children": [
        {
          "tag": "l",
          "attributes": {},
          "text": "sa prāpa vipulasaṃpadam ātmaguṇaiścakravartīva // 1.10 //"
        }
      ]
    },
    {
      "tag": "p",
      "attributes": {},
      "text": "bhuktottaraṃ sahṛdayair āsthānīsaṃsthitaṃ kadācittam &",
      "children": [
        {
          "tag": "l",
          "attributes": {},
          "text": "abhyetya sārthavāho dattamahārhopahāramaṇikanakaḥ // 1.11 //"
        }
      ]
    },
    {
      "tag": "p",
      "attributes": {},
      "text": "praṇato hiraṇyaguptaḥ sahitaḥ putreṇa candraguptena &",
      "children": [
        {
          "tag": "l",
          "attributes": {},
          "text": "prāptāsanasatkāraḥ provāca mhūrtaviśrāntaḥ // 1.12 //"
        }
      ]
    },
    {
      "tag": "p",
      "attributes": {},
      "text": "atiparicayasapratibhā tava purato mādṛśāmiyaṃ vāṇī &",
      "children": [
        {
          "tag": "l",
          "attributes": {},
          "text": "grāmyāṅganeva nagare na tathā pragalbhyamāyāti // 1.13 //"
        }
      ]
    },
    {
      "tag": "p",
      "attributes": {},
      "text": "pihitabṛhaspatidhiṣaṇo ruciraḥ prajñāmarīcinicayaste &",
      "children": [
        {
          "tag": "l",
          "attributes": {},
          "text": "tīkṣṇāṃśoriva sahajaḥ proṣitatimirāḥ karotyāśāḥ // 1.14 //"
        }
      ]
    },
    {
      "tag": "p",
      "attributes": {},
      "text": "ājanmārjitabahuvidhamaṇimauktikakanakapūrṇakoṣasya &",
      "children": [
        {
          "tag": "l",
          "attributes": {},
          "text": "eko mamaiṣa sūnuḥ saṃjātaḥ paścime vayasi // 1.15 //"
        }
      ]
    },
    {
      "tag": "p",
      "attributes": {},
      "text": "mohasthānaṃ bālyaṃ yauvanamapi madanamānasonmādam &",
      "children": [
        {
          "tag": "l",
          "attributes": {},
          "text": "anilāvalolanalinīdalajalacapalāśca vittacayāḥ // 1.16 //"
        }
      ]
    },
    {
      "tag": "p",
      "attributes": {},
      "text": "hāriṇyo hariṇadṛśaḥ satataṃ bhogābjamadhukarā dhūrtāḥ &",
      "children": [
        {
          "tag": "l",
          "attributes": {},
          "text": "patitā paraṃparaiṣā doṣāṇāṃ mama sutasyāsya // 1.17 //"
        }
      ]
    },
    {
      "tag": "p",
      "attributes": {},
      "text": "dhūrtakarakandukānāṃ vāravadhūcaraṇanūpuramaṇīnām &",
      "children": [
        {
          "tag": "l",
          "attributes": {},
          "text": "dhanikagṛhotpannānāṃ muktirnāstyeva mugdhānām // 1.18 //"
        }
      ]
    },
    {
      "tag": "p",
      "attributes": {},
      "text": "ajñātadeśakālāś capalamukhāḥ paṅgavo'pi saplutayaḥ &",
      "children": [
        {
          "tag": "l",
          "attributes": {},
          "text": "navavihagā iva mugdhā bhakṣyante dhūrtamārjāraiḥ // 1.19 //"
        }
      ]
    },
    {
      "tag": "p",
      "attributes": {},
      "text": "āśritajanatanayo'yaṃ tava vidvannijasutādhikaḥ satyam &",
      "children": [
        {
          "tag": "l",
          "attributes": {},
          "text": "na yathā prayāti nāśaṃ tathāsya buddhiṃ prayaccha parām // 1.20 //"
        }
      ]
    },
    {
      "tag": "p",
      "attributes": {},
      "text": "iti vinayanamraśirasā tena vaco yuktamuktamavadhārya &",
      "children": [
        {
          "tag": "l",
          "attributes": {},
          "text": "tamuvāca mūladevaḥ prītiprasaraiḥ prasāritauṣṭhāgraḥ // 1.21 //"
        }
      ]
    },
    {
      "tag": "p",
      "attributes": {},
      "text": "āstāmeṣa sutaste mama bhavane nija iva prayatnaparaḥ &",
      "children": [
        {
          "tag": "l",
          "attributes": {},
          "text": "jñāsyati mayopadiṣṭaṃ śanakaiḥ sakalaṃ kalāhṛdayam // 1.22 //"
        }
      ]
    },
    {
      "tag": "p",
      "attributes": {},
      "text": "iti tasya śāsanena svasutaṃ niḥkṣaipya tadgṛhe matimān &",
      "children": [
        {
          "tag": "l",
          "attributes": {},
          "text": "natvātha sārthavāhaḥ prayayau nijamandiraṃ muditaḥ // 1.23 //"
        }
      ]
    },
    {
      "tag": "p",
      "attributes": {},
      "text": "atha śithilakiraṇajālo dhūmarakāntirnirambarastaraṇiḥ &",
      "children": [
        {
          "tag": "l",
          "attributes": {},
          "text": "abhavadadṛkṣyaḥ śanakaiḥ dhūrtairiva nirjitaḥ kitavaḥ // 1.24 //"
        }
      ]
    },
    {
      "tag": "p",
      "attributes": {},
      "text": "astamite divasakare timirabharadviradasaṃsaktā &",
      "children": [
        {
          "tag": "l",
          "attributes": {},
          "text": "sindūrapaṭalapāṭalakāntirivāgre babhau sandhyā // 1.25 //"
        }
      ]
    },
    {
      "tag": "p",
      "attributes": {},
      "text": "tyaktāpi pratidivasaṃ divasadyutiranujagāma divasakaram &",
      "children": [
        {
          "tag": "l",
          "attributes": {},
          "text": "na tu raktāpi hi sandhyā hṛdayaṃ jānāti kaḥ strīṇām // 1.26 //"
        }
      ]
    },
    {
      "tag": "p",
      "attributes": {},
      "text": "gaganāṅgaṇakamalavane sandhyārāge gate śanaiḥ kvāpi &",
      "children": [
        {
          "tag": "l",
          "attributes": {},
          "text": "aprāptasthitivikalaṃ babhrāma bhramaravibhramaṃ timiram // 1.27 //"
        }
      ]
    },
    {
      "tag": "p",
      "attributes": {},
      "text": "tīkṣṇāṃśuvirahamohaiḥ timirairiva mīlitā babhūva mahī &",
      "children": [
        {
          "tag": "l",
          "attributes": {},
          "text": "tīvro'pi janasya sadāyātaḥ khalu vallabho bhavati // 1.28 //"
        }
      ]
    },
    {
      "tag": "p",
      "attributes": {},
      "text": "rajanī rarāja sitataratārakamuktākalāpakṛtaśobhā &",
      "children": [
        {
          "tag": "l",
          "attributes": {},
          "text": "śabararamaṇīva paricitatimiramayūracchadābharaṇā // 1.29 //"
        }
      ]
    },
    {
      "tag": "p",
      "attributes": {},
      "text": "atha pathikavadhūdahanaḥ śanakairudabhūnniśākarālokaḥ &",
      "children": [
        {
          "tag": "l",
          "attributes": {},
          "text": "kumudaprabodhadūto vyasanaguruścakravākīṇām // 1.30 //"
        }
      ]
    },
    {
      "tag": "p",
      "attributes": {},
      "text": "manmathasitātapatraṃ digvanitāsphaṭikadarpaṇo vimalaḥ &",
      "children": [
        {
          "tag": "l",
          "attributes": {},
          "text": "virarāja rajaniramaṇīsitatilako yāminīnāthaḥ // 1.31 //"
        }
      ]
    },
    {
      "tag": "p",
      "attributes": {},
      "text": "nijakaramṛṇālavallīvalayavilāsī lalāsa sitakāntiḥ &",
      "children": [
        {
          "tag": "l",
          "attributes": {},
          "text": "gaganataṭinītaṭānte rajanikaro rājahaṃsa iva // 1.32 //"
        }
      ]
    },
    {
      "tag": "p",
      "attributes": {},
      "text": "śyāmā śuśubhe śaśinā tayā manobhūrmadhūtsavastena &",
      "children": [
        {
          "tag": "l",
          "attributes": {},
          "text": "madamuditamānasānāṃ tenāpi mṛgīdṛśāṃ līlā // 1.33 //"
        }
      ]
    },
    {
      "tag": "p",
      "attributes": {},
      "text": "dhūrtāḥ samṛddhisacivā vicchāyāṃ padminīṃ parityajya &",
      "children": [
        {
          "tag": "l",
          "attributes": {},
          "text": "phullāni viviśuralayaḥ sānandāḥ kumudavṛndāni // 1.34 //"
        }
      ]
    },
    {
      "tag": "p",
      "attributes": {},
      "text": "jyotsnābhasmasmerā sulalitaśaśiśakalapeśalakapālā &",
      "children": [
        {
          "tag": "l",
          "attributes": {},
          "text": "tārāsthipaṭalahārā śuśubhe kāpālikīva niśā // 1.35 //"
        }
      ]
    },
    {
      "tag": "p",
      "attributes": {},
      "text": "tasminprauḍhaniśākarakiraṇaprakaraprakāśitāśeṣe &",
      "children": [
        {
          "tag": "l",
          "attributes": {},
          "text": "nijamaṇibhavanodyāne nirvartitabhāvanāsamādhānaḥ // 1.36 //"
        }
      ]
    },
    {
      "tag": "p",
      "attributes": {},
      "text": "sphaṭikāsanopaviṣṭaḥ saha śaśinā nirvibhāgamitreṇa &",
      "children": [
        {
          "tag": "l",
          "attributes": {},
          "text": "kandalimukhyaiḥ śiṣyaiḥ parivāritapādapīṭhāntaḥ // 1.37 //"
        }
      ]
    },
    {
      "tag": "p",
      "attributes": {},
      "text": "provāca mūladevo vīkṣya ciraṃ sārthavāhasutamagre &",
      "children": [
        {
          "tag": "l",
          "attributes": {},
          "text": "kurvandaśanamayūkhaiḥ lajjālīnāmiva jyotsnām // 1.38 //"
        }
      ]
    },
    {
      "tag": "p",
      "attributes": {},
      "text": "śṛṇu putra vañcakānāṃ sakalakalāhṛdayasāramatikuṭilam &",
      "children": [
        {
          "tag": "l",
          "attributes": {},
          "text": "jñāte bhavanti yasmin kṣaṇarucicapalāḥ śriyo'pyacalāḥ // 1.39 //"
        }
      ]
    },
    {
      "tag": "p",
      "attributes": {},
      "text": "eko'sminbhavagahane tṛṇapallavavalayajālasaṃcchannaḥ &",
      "children": [
        {
          "tag": "l",
          "attributes": {},
          "text": "kūpaḥ patanti yasmin mugdhakuraṅgā nirālambe // 1.40 //"
        }
      ]
    },
    {
      "tag": "p",
      "attributes": {},
      "text": "so'yaṃ nidhānakumbho dambho nāṃa svabhāvagambhīraḥ &",
      "children": [
        {
          "tag": "l",
          "attributes": {},
          "text": "kuṭilaiḥ kuhakabhujaṃgaiḥ saṃvṛtavadanaḥ sthito loke // 1.41 //"
        }
      ]
    },
    {
      "tag": "p",
      "attributes": {},
      "text": "māyārahasyamantraścintāmaṇirīpsitārthānām &",
      "children": [
        {
          "tag": "l",
          "attributes": {},
          "text": "dambhaḥ prabhāvakārī dhūrtānāṃ śrīvaśīkaraṇam // 1.42 //"
        }
      ]
    },
    {
      "tag": "p",
      "attributes": {},
      "text": "matsyāsyevāpsu sadā dambhasya jñāyate gatiḥ kena &",
      "children": [
        {
          "tag": "l",
          "attributes": {},
          "text": "nāsya karau na ca pādau na śiro durlakṣya evāsau // 1.43 //"
        }
      ]
    },
    {
      "tag": "p",
      "attributes": {},
      "text": "mantrabalena bhujaṃgā mugdhakuraṅgāśca kūṭayantreṇa &",
      "children": [
        {
          "tag": "l",
          "attributes": {},
          "text": "sthalajālena vihaṅgā gṛhyante mānavāśca dambhena // 1.44 //"
        }
      ]
    },
    {
      "tag": "p",
      "attributes": {},
      "text": "janahṛdayavipralambho māyāsthambho jagajjayārambhaḥ &",
      "children": [
        {
          "tag": "l",
          "attributes": {},
          "text": "jayati sadānupalambho māyārambhodayo dambhaḥ // 1.45 //"
        }
      ]
    },
    {
      "tag": "p",
      "attributes": {},
      "text": "satatāvartabhrānte duḥsahamāyāsahasrakuṭilāre &",
      "children": [
        {
          "tag": "l",
          "attributes": {},
          "text": "mūlaṃ dambho nābhirvipulatare cakrikācakre // 1.46 //"
        }
      ]
    },
    {
      "tag": "p",
      "attributes": {},
      "text": "nayananimīlanamūlaḥ suciraṃ snānārdracūlajalasiktaḥ &",
      "children": [
        {
          "tag": "l",
          "attributes": {},
          "text": "dambhataruḥ śucikusumaḥ sukhaśataśākhāśataiḥ phalitaḥ // 1.47 //"
        }
      ]
    },
    {
      "tag": "p",
      "attributes": {},
      "text": "vrataniyamairbakadambhaḥ saṃvṛtaniyamaiśca kūrmajo dambhaḥ &",
      "children": [
        {
          "tag": "l",
          "attributes": {},
          "text": "nibhṛtagatinayananiyamairghoro mārjārajo dambhaḥ // 1.48 //"
        }
      ]
    },
    {
      "tag": "p",
      "attributes": {},
      "text": "bakadambho dambhapatirdambhanarendraśca kūrmajo dambhaḥ &",
      "children": [
        {
          "tag": "l",
          "attributes": {},
          "text": "mārjāradambha eva prāpto dambheṣu cakravartitvam // 1.49 //"
        }
      ]
    },
    {
      "tag": "p",
      "attributes": {},
      "text": "nīcanakhaśmaśrukacaścūlī jaṭilaḥ pralambakūrco vā &",
      "children": [
        {
          "tag": "l",
          "attributes": {},
          "text": "bahumṛttikāpiśācaḥ parimitabhāṣī prayatnapādatraḥ // 1.50 //"
        }
      ]
    },
    {
      "tag": "p",
      "attributes": {},
      "text": "sthūlagranthipavitrakapṛṣṭhārpitahemavallīkaḥ &",
      "children": [
        {
          "tag": "l",
          "attributes": {},
          "text": "kakṣārpitapatapallavaruddhabhujo bhāṇḍahasta iva // 1.51 //"
        }
      ]
    },
    {
      "tag": "p",
      "attributes": {},
      "text": "aṅgulibhaṅgavikalpana vividhavivādapravṛttapāṇḍityaḥ &",
      "children": [
        {
          "tag": "l",
          "attributes": {},
          "text": "japacapaloṣṭhaḥ sajane dhyānaparo nagararathyāsu // 1.52 //"
        }
      ]
    },
    {
      "tag": "p",
      "attributes": {},
      "text": "sābhinayāñcitaculakairācamanaiḥ suciramajjanaistīrthe &",
      "children": [
        {
          "tag": "l",
          "attributes": {},
          "text": "saṃruddhasakalalokaḥ punaḥ punaḥ karṇakoṇasaṃsparśī // 1.53 //"
        }
      ]
    },
    {
      "tag": "p",
      "attributes": {},
      "text": "sītkṛtadantaninādāveditahemantaduḥsahasnānaḥ &",
      "children": [
        {
          "tag": "l",
          "attributes": {},
          "text": "vistīrṇatilakacarcāsūcitasarvopacārasurapūjaḥ // 1.54 //"
        }
      ]
    },
    {
      "tag": "p",
      "attributes": {},
      "text": "śirasā bibarti kusumaṃ vinipatitāṃ kākadṛṣṭim iva racayan &",
      "children": [
        {
          "tag": "l",
          "attributes": {},
          "text": "evaṃ rūpaṃ puruṣo yo yaḥ sa sa dāmbhiko jñeyaḥ // 1.55 //"
        }
      ]
    },
    {
      "tag": "p",
      "attributes": {},
      "text": "nirguṇalokapraṇataḥsaguṇe stabdhaḥ svabandhuṣu dveṣī &",
      "children": [
        {
          "tag": "l",
          "attributes": {},
          "text": "purajanakaruṇābandhuḥ kīrtyārthī dāṃbhiko dhūrtaḥ // 1.56 //"
        }
      ]
    },
    {
      "tag": "p",
      "attributes": {},
      "text": "kāryopayogakāle praṇataśirāścāṭuśatakārī &",
      "children": [
        {
          "tag": "l",
          "attributes": {},
          "text": "sabhrūbhaṅgo maunī kṛtakāryo dāmbhikaḥ krūraḥ // 1.57 //"
        }
      ]
    },
    {
      "tag": "p",
      "attributes": {},
      "text": "stambhitavibudhasamṛddhirdaityo yo'bhūtpurā jambhaḥ &",
      "children": [
        {
          "tag": "l",
          "attributes": {},
          "text": "dambhaḥ so'yaṃ nivasati bhūmitale bhūtadeheṣu // 1.58 //"
        }
      ]
    },
    {
      "tag": "p",
      "attributes": {},
      "text": "śucidambhaḥ śamadambhaḥ snātakadambhaḥ samādhidambhaśca &",
      "children": [
        {
          "tag": "l",
          "attributes": {},
          "text": "niḥspṛhadambhasya tulāṃ yānti tu naite śatāṃśena // 1.59 //"
        }
      ]
    },
    {
      "tag": "p",
      "attributes": {},
      "text": "śaucācāravivādī mṛtkṣayakārī svabāndhavasparśī &",
      "children": [
        {
          "tag": "l",
          "attributes": {},
          "text": "śucidambhena jano'yaṃ viśvāmitratvamāyāti // 1.60 //"
        }
      ]
    },
    {
      "tag": "p",
      "attributes": {},
      "text": "saṃhṛtabahuvidhasattvo niḥkṣepadraviṇavāribahutṛṣṇaḥ &",
      "children": [
        {
          "tag": "l",
          "attributes": {},
          "text": "satatamahiṃsādambho vaḍavāgniḥ sarvabhakṣo'yam // 1.61 //"
        }
      ]
    },
    {
      "tag": "p",
      "attributes": {},
      "text": "muṇḍo jaṭilo nagnaśchatrī daṇḍī kaṣāyacārī vā &",
      "children": [
        {
          "tag": "l",
          "attributes": {},
          "text": "bhasmasmeraśarīro diśi diśi bhogī vijṛmbhate dambhaḥ // 1.62 //"
        }
      ]
    },
    {
      "tag": "p",
      "attributes": {},
      "text": "khalvāṭaḥ sthūlavapuḥ śuṣkatanurmunisamānarūpo vā &",
      "children": [
        {
          "tag": "l",
          "attributes": {},
          "text": "śāṭakaveṣṭitaśīrṣaścaityonnataśikharaveṣṭano vāpi // 1.63 //"
        }
      ]
    },
    {
      "tag": "p",
      "attributes": {},
      "text": "lobhaḥ pitātivṛddho jananī māyā sahodaraḥ kūṭaḥ &",
      "children": [
        {
          "tag": "l",
          "attributes": {},
          "text": "kuṭilākṛtiśca gṛhiṇī putro dambhasya huṃkāraḥ // 1.64 //"
        }
      ]
    },
    {
      "tag": "p",
      "attributes": {},
      "text": "bhagavānpurā svayaṃbhūḥ kṛtvā bhuvanāni bhūtasargaṃ ca &",
      "children": [
        {
          "tag": "l",
          "attributes": {},
          "text": "viratavyāpāratayā suciraṃ cintānvitastasthau // 1.65 //"
        }
      ]
    },
    {
      "tag": "p",
      "attributes": {},
      "text": "dṛṣṭvā sa martyaloke divyadṛśā mānuṣānnirālambān &",
      "children": [
        {
          "tag": "l",
          "attributes": {},
          "text": "ārjavayogaviśeṣādaprāptadhanādisaṃbhogān // 1.66 //"
        }
      ]
    },
    {
      "tag": "p",
      "attributes": {},
      "text": "mīlitanayanaḥ kṣaipraṃ sthitvā māyāmaye samādhāne &",
      "children": [
        {
          "tag": "l",
          "attributes": {},
          "text": "asṛjannṛṇāṃ (nṝṇāṃ?) vibhūtyai dambhaṃ saṃbhāvanādhāram // 1.67 //"
        }
      ]
    },
    {
      "tag": "p",
      "attributes": {},
      "text": "bibhrāṇaḥ kuśapūlīṃ pustakamāle kamaṇḍaluṃ śūnyam &",
      "children": [
        {
          "tag": "l",
          "attributes": {},
          "text": "nijahṛdayakuṭilaśṛṅgaṃ daṇḍaṃ kṛṣṇājinaṃ khanitraṃ ca // 1.68 //"
        }
      ]
    },
    {
      "tag": "p",
      "attributes": {},
      "text": "sthūlatarakuśapavitrakalāñchitakarṇaḥ pavitrapāṇiśca &",
      "children": [
        {
          "tag": "l",
          "attributes": {},
          "text": "suvyaktamuṇḍamastakakuśaveṣṭitacūlamūlasitakusumaḥ // 1.69 //"
        }
      ]
    },
    {
      "tag": "p",
      "attributes": {},
      "text": "kāṣṭhastabdhagrīvo japacapaloṣṭhaḥ samādhilīnākṣaḥ &",
      "children": [
        {
          "tag": "l",
          "attributes": {},
          "text": "rudrākṣavalayahasto mṛtparipūrṇaṃ vahanpātram // 1.70 //"
        }
      ]
    },
    {
      "tag": "p",
      "attributes": {},
      "text": "nayanāñcalaiḥ sakopairbhrukuṭīhuṃkāravadanasaṃjñābhiḥ &",
      "children": [
        {
          "tag": "l",
          "attributes": {},
          "text": "bahuvidhakadarthanābhiḥ kathitākhilahṛdayavāñchito maunī // 1.71 //"
        }
      ]
    },
    {
      "tag": "p",
      "attributes": {},
      "text": "rakṣanparasaṃsparśaṃ śaucārthī brahmaloke'pi &",
      "children": [
        {
          "tag": "l",
          "attributes": {},
          "text": "dambhaḥ puro'sya tasthāvutthita evāsanākāṅkṣī // 1.72 //"
        }
      ]
    },
    {
      "tag": "p",
      "attributes": {},
      "text": "ākalpena sumahatā sahasāsya vaśīkṛtāḥ paraṃ tena &",
      "children": [
        {
          "tag": "l",
          "attributes": {},
          "text": "saptarṣayo'pi tasmai praṇatāstasthuḥ kṛtāñjalayaḥ // 1.73 //"
        }
      ]
    },
    {
      "tag": "p",
      "attributes": {},
      "text": "taṃ dṛṣṭvā parameṣṭhī līlākṛtasakalasargavargo'pi &",
      "children": [
        {
          "tag": "l",
          "attributes": {},
          "text": "gauravavismayaharṣairniḥspandāndolitastasthau // 1.74 //"
        }
      ]
    },
    {
      "tag": "p",
      "attributes": {},
      "text": "tasyātitīvraniyamādgraste'gastye'tivismayeneva &",
      "children": [
        {
          "tag": "l",
          "attributes": {},
          "text": "alpatapovratalajjākuñcitapṛṣṭhe vasiṣṭhe ca // 1.75 //"
        }
      ]
    },
    {
      "tag": "p",
      "attributes": {},
      "text": "atisaralanijamunivrataparigatakutse ca kūṇite kautse &",
      "children": [
        {
          "tag": "l",
          "attributes": {},
          "text": "ḍambararahitātmataponirādare nārade vihite // 1.76 //"
        }
      ]
    },
    {
      "tag": "p",
      "attributes": {},
      "text": "nijajānusaṃdhiśikhare jamadagnau magnavadane ca &",
      "children": [
        {
          "tag": "l",
          "attributes": {},
          "text": "traste viśvāmitre valitagule gālavebhṛgau magne // 1.77 //"
        }
      ]
    },
    {
      "tag": "p",
      "attributes": {},
      "text": "sucirotthitamatikopādāsanakamale niviṣṭadṛṣṭiṃ ca &",
      "children": [
        {
          "tag": "l",
          "attributes": {},
          "text": "śūlaprotamivāgre niḥspandamamandagarvagurugātram // 1.78 //"
        }
      ]
    },
    {
      "tag": "p",
      "attributes": {},
      "text": "jñātvā tamāsanārthinamavadaddevaścaturmukhaḥ prītyā &",
      "children": [
        {
          "tag": "l",
          "attributes": {},
          "text": "vikasannijadaśānarucā vihasanniva vāhanaṃ haṃsaṃ // 1.79 //"
        }
      ]
    },
    {
      "tag": "p",
      "attributes": {},
      "text": "upaviśa putra mamāṅke niyamena mahīyasāticitreṇa &",
      "children": [
        {
          "tag": "l",
          "attributes": {},
          "text": "arho'si guṇagaṇodgatagauravasaṃvādinānena // 1.80 //"
        }
      ]
    },
    {
      "tag": "p",
      "attributes": {},
      "text": "ityukto viśvasṛjā tasyāṅkamaśaṅkayā sasaṃkocaḥ &",
      "children": [
        {
          "tag": "l",
          "attributes": {},
          "text": "abhyukṣya vārimuṣṭyā kṛcchreṇopāviśaddambhaḥ // 1.81 //"
        }
      ]
    },
    {
      "tag": "p",
      "attributes": {},
      "text": "dambha uvāca // noccairvācyamavaśyaṃ yadi vācyaṃ hastapadmena &",
      "children": [
        {
          "tag": "l",
          "attributes": {},
          "text": "ācchādya vaktrarandhraṃ spṛṣṭo na syāṃ yathāsyavātāṃśaiḥ // 1.82 //"
        }
      ]
    },
    {
      "tag": "p",
      "attributes": {},
      "text": "tattasya śaucamatulaṃ dṛṣṭvā smerānano brahmā &",
      "children": [
        {
          "tag": "l",
          "attributes": {},
          "text": "dambho'sīti jagāda prāyo hastāgramākampya // 1.83 //"
        }
      ]
    },
    {
      "tag": "p",
      "attributes": {},
      "text": "uttiṣṭhāḷsakalajalanidhiparikhāvalimekhalāṃ mahīmakhilām &",
      "children": [
        {
          "tag": "l",
          "attributes": {},
          "text": "avatīrya bhuṅkṣvā bhogānvibudhairapi tattvato na vijñātaḥ // 1.84 //"
        }
      ]
    },
    {
      "tag": "p",
      "attributes": {},
      "text": "ityādarādvisṛṣṭo vidhinā saṃsārasāgaragatānām &",
      "children": [
        {
          "tag": "l",
          "attributes": {},
          "text": "kaṇṭḥe śīlāṃ nibadhnanmartyānāmavatatāra mahīm // 1.85 //"
        }
      ]
    },
    {
      "tag": "p",
      "attributes": {},
      "text": "atha martyalokametya bhrāntvā dambho vanāni nagarāṇi &",
      "children": [
        {
          "tag": "l",
          "attributes": {},
          "text": "viniveśya gauḍaviṣaye nijajayaketuṃ jagāma diśaḥ // 1.86 //"
        }
      ]
    },
    {
      "tag": "p",
      "attributes": {},
      "text": "vacane bāhlīkānāṃ vrataniyame prācyadākṣaiṇātyānāṃ &",
      "children": [
        {
          "tag": "l",
          "attributes": {},
          "text": "adhikāre vīrāṇāṃ dambhaḥ sarvatra gauḍānām // 1.87 //"
        }
      ]
    },
    {
      "tag": "p",
      "attributes": {},
      "text": "ete dambhasahāyāḥ pratigrahaśrāddhasiddhacūrṇena &",
      "children": [
        {
          "tag": "l",
          "attributes": {},
          "text": "kurvanti ye prabhāte yatastato bhasmanā tilakam // 1.88 //"
        }
      ]
    },
    {
      "tag": "p",
      "attributes": {},
      "text": "tūrṇaṃ sahasrabhāgairbhuvanatalae saṃvibhajya bhūtāni &",
      "children": [
        {
          "tag": "l",
          "attributes": {},
          "text": "mūrtaḥ satataṃ nivasati dambho vadane'dhikaraṇabhaṭṭānām // 1.89 //"
        }
      ]
    },
    {
      "tag": "p",
      "attributes": {},
      "text": "guruhṛdayamaviśādagre bālakahṛdayaṃ tapasvihṛdayaṃ ca &",
      "children": [
        {
          "tag": "l",
          "attributes": {},
          "text": "kuṭilaṃ niyogihṛdayaṃ dīkṣaitahṛdayaṃ svayaṃ dambhaḥ // 1.90 //"
        }
      ]
    },
    {
      "tag": "p",
      "attributes": {},
      "text": "tadanu ca gaṇakacikitsakasevakavaṇijāṃ sahemakārāṇām &",
      "children": [
        {
          "tag": "l",
          "attributes": {},
          "text": "naṭabhaṭagāyanavācakacakracarāṇāṃ ca hṛdayāni // 1.91 //"
        }
      ]
    },
    {
      "tag": "p",
      "attributes": {},
      "text": "aṃśaiḥ praviśya hṛdayaṃ vividhavikāraiḥ samastajantūnām &",
      "children": [
        {
          "tag": "l",
          "attributes": {},
          "text": "dambho viveśa paścādantaramiha pakṣaivṛkṣāṇām // 1.92 //"
        }
      ]
    },
    {
      "tag": "p",
      "attributes": {},
      "text": "matsyārthī carati tapaḥ suciraṃ niḥspanda ekapādena &",
      "children": [
        {
          "tag": "l",
          "attributes": {},
          "text": "tīrtheṣu bakatapasvī tena vihaṅgāngato dambhaḥ // 1.93 //"
        }
      ]
    },
    {
      "tag": "p",
      "attributes": {},
      "text": "vipulajaṭāvalkalinaḥ śītātapavātakarśitāḥ satatam &",
      "children": [
        {
          "tag": "l",
          "attributes": {},
          "text": "vṛkṣā jalārthino yaddambhasya vijṛmbhitaṃ tadapi // 1.94 //"
        }
      ]
    },
    {
      "tag": "p",
      "attributes": {},
      "text": "evaṃ vicāraṇīyaḥ sarvagataḥ sarvahṛtsadā dambhaḥ &",
      "children": [
        {
          "tag": "l",
          "attributes": {},
          "text": "jñāte tasminvividhe viphalā māyāvināṃ māyā // 1.95 //"
        }
      ]
    },
    {
      "tag": "p",
      "attributes": {},
      "text": "dambhavikāraḥ purato vañcakacakrasya kalpavṛkṣo'yam &",
      "children": [
        {
          "tag": "l",
          "attributes": {},
          "text": "vāmanadambhena purā hariṇā trailokyamākrāntam // 1.96 //"
        }
      ]
    },
    {
      "tag": "p",
      "attributes": {},
      "text": "sargaḥ 2"
    },
    {
      "tag": "p",
      "attributes": {},
      "text": "lobhaḥ sadā vicintyo lubdhebhyaḥ sarvato bhayaṃ dṛṣṭam &",
      "children": [
        {
          "tag": "l",
          "attributes": {},
          "text": "kāryākāryavicāro lobhākṛṣṭasya nāstyeva // 2.1 //"
        }
      ]
    },
    {
      "tag": "p",
      "attributes": {},
      "text": "māyāvinimayavibhramanihnavavaicityakūṭakapaṭānām &",
      "children": [
        {
          "tag": "l",
          "attributes": {},
          "text": "sañcayadurgapiśācaḥ sarvaharo mūlakāraṇāṃ lobhaḥ // 2.2 //"
        }
      ]
    },
    {
      "tag": "p",
      "attributes": {},
      "text": "sattvapraśamatapobhiḥ sattvadhanaiḥ śāstravedibhirvijitaḥ &",
      "children": [
        {
          "tag": "l",
          "attributes": {},
          "text": "lobho'vaṭaṃ praviṣṭaḥ kuṭilaṃ hṛdayaṃ kirāṭānām // 2.3 //"
        }
      ]
    },
    {
      "tag": "p",
      "attributes": {},
      "text": "krayavikrayakūṭatulālāghavaniḥkṣeparakṣaṇavyājaiḥ &",
      "children": [
        {
          "tag": "l",
          "attributes": {},
          "text": "ete hi divasacaurā muṣṇanti mudā janaṃ vaṇijaḥ // 2.4 //"
        }
      ]
    },
    {
      "tag": "p",
      "attributes": {},
      "text": "hṛtvā dhanaṃ janānāṃ dinamakhilaṃ vividhakūṭamāyābhiḥ &",
      "children": [
        {
          "tag": "l",
          "attributes": {},
          "text": "vitarati gṛhe kirāṭaḥ kaṣṭena varāṭakatritayam // 2.5 //"
        }
      ]
    },
    {
      "tag": "p",
      "attributes": {},
      "text": "ākhyāyikānurāgī vrajati sadā puṇyapustakaṃ śrotum &",
      "children": [
        {
          "tag": "l",
          "attributes": {},
          "text": "daṣṭa iva kṛṣṇasarpaiḥ phalāyate dānadharmebhyaḥ // 2.6 //"
        }
      ]
    },
    {
      "tag": "p",
      "attributes": {},
      "text": "dvādaśyāṃ pitṛdivase saṃkramaṇe somasūryayorgrahaṇe &",
      "children": [
        {
          "tag": "l",
          "attributes": {},
          "text": "suciraṃ snānaṃ kurute na dadāti kapardikāmekām // 2.7 //"
        }
      ]
    },
    {
      "tag": "p",
      "attributes": {},
      "text": "dattvā diśi diśi dṛṣṭiṃ yācakacakito'vaguṇṭhanaṃ kṛtvā &",
      "children": [
        {
          "tag": "l",
          "attributes": {},
          "text": "caura iva kuṭilacārī palāyate vikaṭarathyābhiḥ // 2.8 //"
        }
      ]
    },
    {
      "tag": "p",
      "attributes": {},
      "text": "na dadāti prativacanaṃ vikrayakāle śaṭho vaṇiṅmaunī &",
      "children": [
        {
          "tag": "l",
          "attributes": {},
          "text": "niḥkṣepapāṇipuruṣaṃ dṛṣṭvā saṃbhāṣaṇāṃ kurute // 2.9 //"
        }
      ]
    },
    {
      "tag": "p",
      "attributes": {},
      "text": "uttiṣṭhati namati vaṇik pṛcchati kuśalaṃ dadāti ca sthānaṃ &",
      "children": [
        {
          "tag": "l",
          "attributes": {},
          "text": "niḥkṣepapāṇipuruṣaṃ dṛṣṭvā dharmyāṃ kathāṃ kuruteka // 2.10 //"
        }
      ]
    },
    {
      "tag": "p",
      "attributes": {},
      "text": "kaścidvadati tametya draviṇaṃ niḥkṣipya hanta gantāsmi &",
      "children": [
        {
          "tag": "l",
          "attributes": {},
          "text": "bhrātaḥ paraṃ prabhāte viṣṭidinaṃ kiṃ karomyadya // 2.11 //"
        }
      ]
    },
    {
      "tag": "p",
      "attributes": {},
      "text": "tacchrutvā vikasitadṛgvadati sa mithyaiva nāṭayankhedam &",
      "children": [
        {
          "tag": "l",
          "attributes": {},
          "text": "kārye prasāritākṣaḥ punaḥ punaḥ pārśvamavalokya // 2.12 //"
        }
      ]
    },
    {
      "tag": "p",
      "attributes": {},
      "text": "tvadadhīnaṃ sthānamidaṃ kiṃ tu ciraṃ nyāsapālanaṃ kaṭhinam &",
      "children": [
        {
          "tag": "l",
          "attributes": {},
          "text": "viṣamau ca deśakālau sādhostava tadapi dāso'ham // 2.13 //"
        }
      ]
    },
    {
      "tag": "p",
      "attributes": {},
      "text": "bhadrāḷ na dūṣitaiṣā niḥkṣepakṣemakāriṇī śastā &",
      "children": [
        {
          "tag": "l",
          "attributes": {},
          "text": "ityanubhūtaṃ bahuśaḥ kāryajñaistvaṃ tu jānāsi // 2.14 //"
        }
      ]
    },
    {
      "tag": "p",
      "attributes": {},
      "text": "viṣṭidine kimapi purāḷnyastaṃ kenāpi mitreṇa &",
      "children": [
        {
          "tag": "l",
          "attributes": {},
          "text": "tūrṇaṃ punaśca śanakairnītaṃ kṣemeṇa kuśalena // 2.15 //"
        }
      ]
    },
    {
      "tag": "p",
      "attributes": {},
      "text": "ityādi mugdhabuddherasamannjasavarṇanaṃ rahaḥ kṛtvā &",
      "children": [
        {
          "tag": "l",
          "attributes": {},
          "text": "gṛhṇāti kanakanikaraṃ nṛtyaṃstattanmanorathaiḥ pāpaḥ // 2.16 //"
        }
      ]
    },
    {
      "tag": "p",
      "attributes": {},
      "text": "tatsaṃcūrṇanajātaiḥ krayavikrayalābharāśibhiranantaiḥ &",
      "children": [
        {
          "tag": "l",
          "attributes": {},
          "text": "bhāṇḍapratibhāṇḍacayairupahasati dhanādhināthaṃ saḥ // 2.17 //"
        }
      ]
    },
    {
      "tag": "p",
      "attributes": {},
      "text": "pūrṇāḥ kadaryavaṇijāṃ niḥsaṃbhogā nidhānadhanakumbhāḥ &",
      "children": [
        {
          "tag": "l",
          "attributes": {},
          "text": "sīdanti kucataṭā iva duḥkhaphalā bālavidhavānām // 2.18 //"
        }
      ]
    },
    {
      "tag": "p",
      "attributes": {},
      "text": "dānopabhogavirahitahiraṇyarakṣākṛtakṣaṇāḥ satatam &",
      "children": [
        {
          "tag": "l",
          "attributes": {},
          "text": "saṃsārajīrṇamandiraviṣayaviṣamamahāmūṣakā vaṇijaḥ // 2.19 //"
        }
      ]
    },
    {
      "tag": "p",
      "attributes": {},
      "text": "aṭati samutkaṭaveṣṭitavikaṭapaṭasphuṭaphaṭāṭopaḥ &",
      "children": [
        {
          "tag": "l",
          "attributes": {},
          "text": "kuṭilaḥ kaṇṭakanicitaḥ purapatināmā vidhivyālaḥ // 2.20 //"
        }
      ]
    },
    {
      "tag": "p",
      "attributes": {},
      "text": "atha puruṣaḥ sa digantaṃ bhrāntvā kenāpi daivayogena &",
      "children": [
        {
          "tag": "l",
          "attributes": {},
          "text": "naṣṭadhano janarahitaḥ prāptaḥ sucirānnijaṃ deśam // 2.21 //"
        }
      ]
    },
    {
      "tag": "p",
      "attributes": {},
      "text": "pṛcchati kamapi saśaṅkaḥ sa kirāṭaḥ kva nu gato mahāsattvaḥ &",
      "children": [
        {
          "tag": "l",
          "attributes": {},
          "text": "tamupetya vadati kaścittasyādya sakhe vibhūtiranyaiva // 2.22 //"
        }
      ]
    },
    {
      "tag": "p",
      "attributes": {},
      "text": "vividhanavāṃśukamṛgamadacandanakarpūramaricapūgaphalaiḥ &",
      "children": [
        {
          "tag": "l",
          "attributes": {},
          "text": "khaṭikāhastaḥ sa sadā gaṇayati koṭīrmuhūrtena // 2.23 //"
        }
      ]
    },
    {
      "tag": "p",
      "attributes": {},
      "text": "asminmeruviśāle varabhavane rucirabhittikṛtacitre &",
      "children": [
        {
          "tag": "l",
          "attributes": {},
          "text": "purapatināpyanuyāto vasati sukhaṃ sa hi mahājano yatra // 2.24 //"
        }
      ]
    },
    {
      "tag": "p",
      "attributes": {},
      "text": "śrutvaitadatulavismayalolitamauliḥ sa tadgṛhaṃ gatvā &",
      "children": [
        {
          "tag": "l",
          "attributes": {},
          "text": "dvāre sthagitastiṣṭhati niṣpratibho jīrṇakarpaṭaḥ suciram // 2.25 //"
        }
      ]
    },
    {
      "tag": "p",
      "attributes": {},
      "text": "taṃ tuṅgabhavanavalabhījālāntarato vaṇikparijñāya &",
      "children": [
        {
          "tag": "l",
          "attributes": {},
          "text": "nocchvasiti naṣṭacetastāḍita iva mūrdhni vajreṇa // 2.26 //"
        }
      ]
    },
    {
      "tag": "p",
      "attributes": {},
      "text": "upasṛtya mandamandaṃ kathamapi saṃprāptanirjanāvasaraḥ &",
      "children": [
        {
          "tag": "l",
          "attributes": {},
          "text": "taṃ yācate sa puruṣo draviṇaṃ svaṃ prakaṭitābhikyaḥ // 2.27 //"
        }
      ]
    },
    {
      "tag": "p",
      "attributes": {},
      "text": "taṃ vadati so'nyadṛṣṭiḥ sabhrūbhaṅgaṃ vidhūtahastāgraḥ &",
      "children": [
        {
          "tag": "l",
          "attributes": {},
          "text": "vañcakavacanaḥ pāpo vṛttikṣīṇaḥ kuto'yamāyātaḥ // 2.28 //"
        }
      ]
    },
    {
      "tag": "p",
      "attributes": {},
      "text": "kastvaṃ kasya kuto vā darśanamapi na smarāmi kiṃ kathanaiḥ &",
      "children": [
        {
          "tag": "l",
          "attributes": {},
          "text": "ahaha kadā kutra tvaṃ vada kasya kimarpitaṃ kena // 2.29 //"
        }
      ]
    },
    {
      "tag": "p",
      "attributes": {},
      "text": "paśyata kaṣṭhamaniṣṭaḥ kalikālaḥ kīdṛśo'yamāyātaḥ &",
      "children": [
        {
          "tag": "l",
          "attributes": {},
          "text": "matto'rthameṣa vāñchati loko jānāti vā sarvam // 2.30 //"
        }
      ]
    },
    {
      "tag": "p",
      "attributes": {},
      "text": "haraguptakule'smākaṃ niḥkṣepagrahaṇamapyasaṃbhāvyam &",
      "children": [
        {
          "tag": "l",
          "attributes": {},
          "text": "kiṃ punarapahnavodgataghoramahāpātakasparśaḥ // 2.31 //"
        }
      ]
    },
    {
      "tag": "p",
      "attributes": {},
      "text": "tadapi satatābhiśaṃsī pratyākhyeyo janaḥ kathaṃ mahatām &",
      "children": [
        {
          "tag": "l",
          "attributes": {},
          "text": "kathaya dinaṃ taddivase likhitaṃ sarvaṃ svayaṃ paśya // 2.32 //"
        }
      ]
    },
    {
      "tag": "p",
      "attributes": {},
      "text": "vṛddho'haṃ nyastabharaḥ putre sarvaṃ mamāsti likhitaṃ hi &",
      "children": [
        {
          "tag": "l",
          "attributes": {},
          "text": "iti tena vinaṣṭadhṛtiḥ sa visṛṣṭastatsutāntikaṃ prāptaḥ // 2.33 //"
        }
      ]
    },
    {
      "tag": "p",
      "attributes": {},
      "text": "tāto jānāti suto jānāti pitaiva likhati sakalaṃ yat &",
      "children": [
        {
          "tag": "l",
          "attributes": {},
          "text": "iti tasya bhavati suciraṃ gatāgataṃ kandukasyeva // 2.34 //"
        }
      ]
    },
    {
      "tag": "p",
      "attributes": {},
      "text": "rājakuladvāragate tasminprāptapravāsadattārthe &",
      "children": [
        {
          "tag": "l",
          "attributes": {},
          "text": "sahate naraptikopaṃ tyajati kirāṭo na rūpakasyāṃśam // 2.35 //"
        }
      ]
    },
    {
      "tag": "p",
      "attributes": {},
      "text": "paripīḍitaḥ sa rājñā vividhairapi yātanauśastraḥ &",
      "children": [
        {
          "tag": "l",
          "attributes": {},
          "text": "mama haste niḥkṣiptaṃ kiṃcinnāstīti vaktyeva // 2.36 //"
        }
      ]
    },
    {
      "tag": "p",
      "attributes": {},
      "text": "evaṃ svabhāvalubdhāsva bhavanti dhanalavaṇavāribahutṛṣṇāḥ &",
      "children": [
        {
          "tag": "l",
          "attributes": {},
          "text": "tṛṇalavamiva nijadehaṃ tyajanti leśaṃ na vittasya // 2.37 //"
        }
      ]
    },
    {
      "tag": "p",
      "attributes": {},
      "text": "devaṃ dhanādhināthaṃ vaiśravaṇaṃ sakalasaṃpadāṃ nilayam &",
      "children": [
        {
          "tag": "l",
          "attributes": {},
          "text": "śukraḥ provāca purā vittārthī bālamittramabhyetya // 2.38 //"
        }
      ]
    },
    {
      "tag": "p",
      "attributes": {},
      "text": "pūrṇaḥ sakhe tavāyaṃ vibhavo vijitāmarāsuraiśvaryaḥ &",
      "children": [
        {
          "tag": "l",
          "attributes": {},
          "text": "harṣaṃ vidadhāti paraṃ suhṛdāṃ śokaṃ ca śatrūṇām // 2.39 //"
        }
      ]
    },
    {
      "tag": "p",
      "attributes": {},
      "text": "tvayi suhṛdi vittanāthe niḥsvo'haṃ bahukuṭumbasaṃbhāraḥ &",
      "children": [
        {
          "tag": "l",
          "attributes": {},
          "text": "samaduḥkhasukhaṃ mittraṃ svādhīnatayoditaṃ praśaṃsanti // 2.40 //"
        }
      ]
    },
    {
      "tag": "p",
      "attributes": {},
      "text": "yaśasi vihitādarāṇāmarthibhirupajīvyamānavibhavānām &",
      "children": [
        {
          "tag": "l",
          "attributes": {},
          "text": "abhijātavaṃśajānāṃ suhṛdupabhogyāḥ śriyo mahatām // 2.41 //"
        }
      ]
    },
    {
      "tag": "p",
      "attributes": {},
      "text": "upanatamatipuṇyacayaiḥ saṃpūrṇaṃ rakṣitaṃ ca yatnena &",
      "children": [
        {
          "tag": "l",
          "attributes": {},
          "text": "saṃpadi vipadi trāṇaṃ bhavati nidhānaṃ ca mittraṃ ca // 2.42 //"
        }
      ]
    },
    {
      "tag": "p",
      "attributes": {},
      "text": "ityuktaḥ sapra~ayaṃ daityācāryeṇa nirjane dhanadaḥ &",
      "children": [
        {
          "tag": "l",
          "attributes": {},
          "text": "tamuvāca vicintya ciraṃ saṃruddhaḥ snehalobhābhyām // 2.43 //"
        }
      ]
    },
    {
      "tag": "p",
      "attributes": {},
      "text": "jānānami bālamittraṃ tvāmahamatyantasaṃbhṛtasneham &",
      "children": [
        {
          "tag": "l",
          "attributes": {},
          "text": "kiṃ tu na jīvitajīvaṃ draviṇalavaṃ tyaktumīśo'smi // 2.44 //"
        }
      ]
    },
    {
      "tag": "p",
      "attributes": {},
      "text": "snehārthī bandhujanaḥ kāryairbahubhirbhavanti mittrāṇi &",
      "children": [
        {
          "tag": "l",
          "attributes": {},
          "text": "dārāḥ sutāśca sulabhā dhanamekaṃ durlabhaṃ loke // 2.45 //"
        }
      ]
    },
    {
      "tag": "p",
      "attributes": {},
      "text": "atisāhasamatiduṣkaram atyāścaryaṃ ca dānamarthānām &",
      "children": [
        {
          "tag": "l",
          "attributes": {},
          "text": "yo'pi dadāti śarīraṃ na dadāti sa vittaleśamapi // 2.46 //"
        }
      ]
    },
    {
      "tag": "p",
      "attributes": {},
      "text": "ityāśāparihāraiḥ pratyākhyāto dhanādhināthena &",
      "children": [
        {
          "tag": "l",
          "attributes": {},
          "text": "bhagnamukho lulitamatirlajjāvaktro yayau śukraḥ // 2.47 //"
        }
      ]
    },
    {
      "tag": "p",
      "attributes": {},
      "text": "sa vicintya gṛhe suciraṃ sacivaiḥ saha māyayā mahāyogī &",
      "children": [
        {
          "tag": "l",
          "attributes": {},
          "text": "hartuṃ draviṇamaśeṣaṃ viveśa hṛdayaṃ dhaneśasya // 2.48 //"
        }
      ]
    },
    {
      "tag": "p",
      "attributes": {},
      "text": "śukrāviṣṭaśarīro vaiśravaṇaḥ sakalamadbutatyāgaḥ &",
      "children": [
        {
          "tag": "l",
          "attributes": {},
          "text": "tatkṛtasaṃketebhyaḥ pradadau vittaṃ dvijātibhyaḥ // 2.49 //"
        }
      ]
    },
    {
      "tag": "p",
      "attributes": {},
      "text": "kauberaṃ dhanamakhilaṃ hṛtvā yāte'tha dānavācārye &",
      "children": [
        {
          "tag": "l",
          "attributes": {},
          "text": "suciraṃ dhanādhināthaḥ śuśoca vijñāya tāṃ māyām // 2.50 //"
        }
      ]
    },
    {
      "tag": "p",
      "attributes": {},
      "text": "hastanyastalalāṭaḥ saha śaṅkhamukundapadmādyaiḥ &",
      "children": [
        {
          "tag": "l",
          "attributes": {},
          "text": "saṃcintya śukravikṛtiṃ sa jagādoṣṇaṃ viniḥśvasya // 2.51 //"
        }
      ]
    },
    {
      "tag": "p",
      "attributes": {},
      "text": "suhṛdā marmajñena vyājānmāyāvinātilubdhena &",
      "children": [
        {
          "tag": "l",
          "attributes": {},
          "text": "dhūrtena vañcito'haṃ daityāśrayadurjayena śukreṇa // 2.52 //"
        }
      ]
    },
    {
      "tag": "p",
      "attributes": {},
      "text": "adhunā dravyavihīnaḥ kṣaṇena tṛṇalāghavaṃ prāptaḥ &",
      "children": [
        {
          "tag": "l",
          "attributes": {},
          "text": "kathayāmi kasya duḥkhaṃ karomi kiṃ vā kva gacchāmi // 2.53 //"
        }
      ]
    },
    {
      "tag": "p",
      "attributes": {},
      "text": "dhanarahitaṃ tyajati jano janarahitaṃ paribhavāḥ samāyānti &",
      "children": [
        {
          "tag": "l",
          "attributes": {},
          "text": "paribhūtasya śarīre vyasanavikāro mahābhārah // 2.54 //"
        }
      ]
    },
    {
      "tag": "p",
      "attributes": {},
      "text": "dayiteṣu śarīravatāṃ bata dharmalatālavāleṣu &",
      "children": [
        {
          "tag": "l",
          "attributes": {},
          "text": "draviṇeṣu jīviteṣu ca sarvaṃ yāti prayāteṣu // 2.55 //"
        }
      ]
    },
    {
      "tag": "p",
      "attributes": {},
      "text": "vidvānsubhago mānī viśrutakarmā kulonnataḥ śūraḥ &",
      "children": [
        {
          "tag": "l",
          "attributes": {},
          "text": "vittena bhavati sarvo vittahīnastu sadguṇo'pyaguṇaḥ // 2.56 //"
        }
      ]
    },
    {
      "tag": "p",
      "attributes": {},
      "text": "iti duḥsahadhanavirahakleśānalaśoṣitāśayo dhanapaḥ &",
      "children": [
        {
          "tag": "l",
          "attributes": {},
          "text": "suciraṃ vimṛṣya sacivairdevaṃ śarvaṃ yayau śaraṇam // 2.57 //"
        }
      ]
    },
    {
      "tag": "p",
      "attributes": {},
      "text": "prākpratipannasakho'sau viśvaśaraṇyo maheśvarastena &",
      "children": [
        {
          "tag": "l",
          "attributes": {},
          "text": "vijñapto nijavrttaṃ dūtaṃ visasarja śukrāya // 2.58 //"
        }
      ]
    },
    {
      "tag": "p",
      "attributes": {},
      "text": "dūtāhūtaṃ sahasā prāptaṃ śukraṃ dhanaprabhāśukram &",
      "children": [
        {
          "tag": "l",
          "attributes": {},
          "text": "añjaliviracitamukuṭaṃ provāca puraḥsthitaṃ purajit // 2.59 //"
        }
      ]
    },
    {
      "tag": "p",
      "attributes": {},
      "text": "mittramayaṃ draviṇapatirbhavatā bata vañcitaḥ kṛtajñena &",
      "children": [
        {
          "tag": "l",
          "attributes": {},
          "text": "mittradrohe prasarati na hi nāma janaḥ kṛtaghno'pi // 2.60 //"
        }
      ]
    },
    {
      "tag": "p",
      "attributes": {},
      "text": "agaṇitayaśasā tyaktasthitinā kriyate'tha yākṛtajñena &",
      "children": [
        {
          "tag": "l",
          "attributes": {},
          "text": "snigdhe suhṛdi sarāge mitre tava vañcanā na yuktā sā // 2.61 //"
        }
      ]
    },
    {
      "tag": "p",
      "attributes": {},
      "text": "etatkiṃ śrutasadṛśaṃ tvadvratayogyaṃ kulānurūpaṃ vā &",
      "children": [
        {
          "tag": "l",
          "attributes": {},
          "text": "kṛtavānasi yatsumate paribhūtaguṇodayaṃ karma // 2.62 //"
        }
      ]
    },
    {
      "tag": "p",
      "attributes": {},
      "text": "kimayaṃ sunayābhyāsaḥ praśamo vā gurujanopadeśo vāḷ &",
      "children": [
        {
          "tag": "l",
          "attributes": {},
          "text": "mativibhavaḥ sahajo vā vañcakatāṃ yena yāto'si // 2.63 //"
        }
      ]
    },
    {
      "tag": "p",
      "attributes": {},
      "text": "kasya na dayitaṃ vittaṃ cittaṃ hriyate na kasya vittena &",
      "children": [
        {
          "tag": "l",
          "attributes": {},
          "text": "kiṃ tu yaśodhanalubdhā vāñchanti na duṣkṛtairarthān // 2.64 //"
        }
      ]
    },
    {
      "tag": "p",
      "attributes": {},
      "text": "mā mā malinaya vimalaṃ bhṛgukulamamalaṃ malena lobhena &",
      "children": [
        {
          "tag": "l",
          "attributes": {},
          "text": "lobhajalado hi śatrurviśadayaśorājahaṃsānām // 2.65 //"
        }
      ]
    },
    {
      "tag": "p",
      "attributes": {},
      "text": "tyaktvā kīrtimanantāmanilākulatṛṇalavopamānarthān &",
      "children": [
        {
          "tag": "l",
          "attributes": {},
          "text": "gṛhṇāti yaḥ sa madhye dhūrtānāṃ kīdṛśo dhūrtaḥ // 2.66 //"
        }
      ]
    },
    {
      "tag": "p",
      "attributes": {},
      "text": "utsṛjya sādhuvṛttaṃ kutilādhiyā vañcitaḥ paro yena &",
      "children": [
        {
          "tag": "l",
          "attributes": {},
          "text": "ātmaiva mūḍhamatinā kṛtasukṛto vañcitastena // 2.67 //"
        }
      ]
    },
    {
      "tag": "p",
      "attributes": {},
      "text": "niyatā dūṣitayaśasāṃ bata kisalayakomalā prakṛtyaiva &",
      "children": [
        {
          "tag": "l",
          "attributes": {},
          "text": "apavādaviṣatarūtthairāmodairmūrchitā lakṣmīḥ // 2.68 //"
        }
      ]
    },
    {
      "tag": "p",
      "attributes": {},
      "text": "na hi nāma sajjanānāṃ śuddhayaśaḥsphaṭikakadarpaṇo vimalaḥ &",
      "children": [
        {
          "tag": "l",
          "attributes": {},
          "text": "paribhavaduḥkhitajanatāniḥśvāsairmalinatāmeti // 2.69 //"
        }
      ]
    },
    {
      "tag": "p",
      "attributes": {},
      "text": "asamañjasamatimalinaṃ mohadvyaktiṃ samāgataṃ karma &",
      "children": [
        {
          "tag": "l",
          "attributes": {},
          "text": "tasya viśuddhiḥ kriyatāṃ paravittasamarpaṇenaiva // 2.70 //"
        }
      ]
    },
    {
      "tag": "p",
      "attributes": {},
      "text": "apavādadhūlidhūsaramamalayaśo mṛjyatāṃ svahastena &",
      "children": [
        {
          "tag": "l",
          "attributes": {},
          "text": "asmadvacanaṃ kriyatāṃ paradhanamutsṛjyatāmetat // 2.71 //"
        }
      ]
    },
    {
      "tag": "p",
      "attributes": {},
      "text": "ityuktaḥ sānunayaṃ tribhuvanagurūṇāpi devadevena &",
      "children": [
        {
          "tag": "l",
          "attributes": {},
          "text": "paradhananibaddhatṛṣṇaḥ provāca kṛtāñjaliḥ śukraḥ // 2.72 //"
        }
      ]
    },
    {
      "tag": "p",
      "attributes": {},
      "text": "bhagavanbhavataḥ śāsanamamarendrakirīṭakoṭiviśrāntam &",
      "children": [
        {
          "tag": "l",
          "attributes": {},
          "text": "laṅghayati ko nu mohāddaurgatyaṃ sattvahāri yadi na syāt // 2.73 //"
        }
      ]
    },
    {
      "tag": "p",
      "attributes": {},
      "text": "yasya kṣīṇasya gṛhe bhṛtyā dārāḥ sutāśca sīdanti &",
      "children": [
        {
          "tag": "l",
          "attributes": {},
          "text": "kāryākāryavicāṛo draviṇādāneṣu kastasya // 2.74 //"
        }
      ]
    },
    {
      "tag": "p",
      "attributes": {},
      "text": "mitramayaṃ dhananātho vipadi trāṇaṃ vicintitaḥ satatam &",
      "children": [
        {
          "tag": "l",
          "attributes": {},
          "text": "vṛddhiṃ yātaḥ sumahānāśābandhaśca me hṛdaye // 2.75 //"
        }
      ]
    },
    {
      "tag": "p",
      "attributes": {},
      "text": "abhyetya yācito'pi tyaktvā lajjāṃ mayāḷvihatalajjaḥ &",
      "children": [
        {
          "tag": "l",
          "attributes": {},
          "text": "cicchedaiṣa mamāśāṃ sahasā pratiṣedhaśastreṇa // 2.76 //"
        }
      ]
    },
    {
      "tag": "p",
      "attributes": {},
      "text": "tena prahatamaśastraṃ dāho'nagniśca nirviṣaṃ maraṇam &",
      "children": [
        {
          "tag": "l",
          "attributes": {},
          "text": "vihitaṃ śaṭhena mohādāśābhaṅghaḥ kṛto yena // 2.77 //"
        }
      ]
    },
    {
      "tag": "p",
      "attributes": {},
      "text": "tasmānmamaiṣa śatruḥ sukṛtasama śātruvañcanāpāpam &",
      "children": [
        {
          "tag": "l",
          "attributes": {},
          "text": "riktasya nirapavādo vyājenopārjito'pyarthaḥ // 2.78 //"
        }
      ]
    },
    {
      "tag": "p",
      "attributes": {},
      "text": "aṇu dhanamapi na tyājyaṃ mama bhavatā jñāpite satyam &",
      "children": [
        {
          "tag": "l",
          "attributes": {},
          "text": "vittaṃ jīvitamagryaṃ jīvitahānirdhanatyāgaḥ // 2.79 //"
        }
      ]
    },
    {
      "tag": "p",
      "attributes": {},
      "text": "iti saṃbhāṣiṇamasakṛddaityaguruṃ prārthitaṃ punarbahuśāḥ &",
      "children": [
        {
          "tag": "l",
          "attributes": {},
          "text": "kavalīcakāra sahasā pratiṣedharuṣā virūpākṣaḥ // 2.80 //"
        }
      ]
    },
    {
      "tag": "p",
      "attributes": {},
      "text": "jaṭharāntare purāreḥ pralayānalavipulabhīṣaṇāboge &",
      "children": [
        {
          "tag": "l",
          "attributes": {},
          "text": "prakvāthyamānakāyaḥ śukraścukrośa sākrośaḥ // 2.81 //"
        }
      ]
    },
    {
      "tag": "p",
      "attributes": {},
      "text": "tyaja dhanamiti viṣamadṛśā punaḥ punaḥ prerito'vadacchukraḥ &",
      "children": [
        {
          "tag": "l",
          "attributes": {},
          "text": "nidhanaṃ mamāstu bhagavandhanadadhanaṃ na tyajāmi kiṃcidapi // 2.82 //"
        }
      ]
    },
    {
      "tag": "p",
      "attributes": {},
      "text": "atha dhāraṇāpravṛddhajvalanajvālāsahasravikarāle &",
      "children": [
        {
          "tag": "l",
          "attributes": {},
          "text": "śukraścukrośa bhṛśaṃ ghoragabhīre harodare patitaḥ // 2.83 //"
        }
      ]
    },
    {
      "tag": "p",
      "attributes": {},
      "text": "tamuvāca devedevastyajya durgrahadagdha paravittam &",
      "children": [
        {
          "tag": "l",
          "attributes": {},
          "text": "asminnudaramahodadhivaḍavāgnau mā gamaḥ pralayam // 2.84 //"
        }
      ]
    },
    {
      "tag": "p",
      "attributes": {},
      "text": "so'vadadatiśayatāpasphuṭitāsthivasāpravāhabahalāgnau &",
      "children": [
        {
          "tag": "l",
          "attributes": {},
          "text": "paramiha maraṇaṃ śreyo draviṇakaṇaṃ na tyajāmi socchvāsaḥ // 2.85 //"
        }
      ]
    },
    {
      "tag": "p",
      "attributes": {},
      "text": "punarapi ghoratarodgatakālānaladhāraṇānalajvalitaḥ &",
      "children": [
        {
          "tag": "l",
          "attributes": {},
          "text": "śukraścakre devyāḥ stotraṃ kṣaṇaleśaśeṣāyuḥ // 2.86 //"
        }
      ]
    },
    {
      "tag": "p",
      "attributes": {},
      "text": "stotrapadārādhitayā gauryā praṇayaprasādite rudre &",
      "children": [
        {
          "tag": "l",
          "attributes": {},
          "text": "tadvacasā labdhadhṛtiḥ śukradvāreṇa niryayau śukraḥ // 2.87 //"
        }
      ]
    },
    {
      "tag": "p",
      "attributes": {},
      "text": "evaṃ svabhāvalubdhāstīvratarāṃ yātanāmapi sahante &",
      "children": [
        {
          "tag": "l",
          "attributes": {},
          "text": "na tu saṃtyajanti vittaṃ kauṭilyamivādhamaḥ sahajam // 2.88 //"
        }
      ]
    },
    {
      "tag": "p",
      "attributes": {},
      "text": "tasmāllobhasamutthā kapaṭakalā kuṭilavartinī māyā &",
      "children": [
        {
          "tag": "l",
          "attributes": {},
          "text": "lubdhahṛdayeṣu nivasati nālubdho vañcanaṃ kurute // 2.89 //"
        }
      ]
    },
    {
      "tag": "p",
      "attributes": {},
      "text": "sargaḥ 3"
    },
    {
      "tag": "p",
      "attributes": {},
      "text": "kāmaḥ kamanīyatayā kimapi nikāmaṃ karoti saṃmoham &",
      "children": [
        {
          "tag": "l",
          "attributes": {},
          "text": "viṣāmiva viṣamaṃ sahasā madhuratayā jīvanaṃ harati // 3.1 //"
        }
      ]
    },
    {
      "tag": "p",
      "attributes": {},
      "text": "ete hi kāmakalitāḥ parimalalīnālivalayahuṃkāraiḥ &",
      "children": [
        {
          "tag": "l",
          "attributes": {},
          "text": "sūcitadānāḥ kariṇo badhyante kṣipramabalābhiḥ // 3.2 //"
        }
      ]
    },
    {
      "tag": "p",
      "attributes": {},
      "text": "pādāghātāḥ śitāṅkuśaghaṭanā nigaḍādisaṃrodham &",
      "children": [
        {
          "tag": "l",
          "attributes": {},
          "text": "viṣayamuṣitaḥ karīndraḥ kiṃ na smaravañcitaḥ sahate // 3.3 //"
        }
      ]
    },
    {
      "tag": "p",
      "attributes": {},
      "text": "dīrghavyasananiruddho bhrūbhaṅgajño vidheyatāṃ yātaḥ &",
      "children": [
        {
          "tag": "l",
          "attributes": {},
          "text": "viṣayavivaśo manuṣyaḥ keliśikhaṇḍīva nartyate strībhiḥ // 3.4 //"
        }
      ]
    },
    {
      "tag": "p",
      "attributes": {},
      "text": "raktākarṣaṇasaktā māyābhirmohatimirarajanīṣu &",
      "children": [
        {
          "tag": "l",
          "attributes": {},
          "text": "nāryaḥ piśācikā iva haranti hṛdayāni mugdhānām // 3.5 //"
        }
      ]
    },
    {
      "tag": "p",
      "attributes": {},
      "text": "rāgimṛgavāgurāṇāṃ hṛdayadvipabandhaśṛṅkhalaughānām &",
      "children": [
        {
          "tag": "l",
          "attributes": {},
          "text": "vyasananavavallarīṇāṃ strīṇāṃ na mucyate vaśagaḥ // 3.6 //"
        }
      ]
    },
    {
      "tag": "p",
      "attributes": {},
      "text": "saṃsāracitramāyāṃ śambaramāyāṃ vicittimāyāṃ ca &",
      "children": [
        {
          "tag": "l",
          "attributes": {},
          "text": "yo jānāti jitātmā so'pi na jānāti yoṣitāṃ māyām // 3.7 //"
        }
      ]
    },
    {
      "tag": "p",
      "attributes": {},
      "text": "kusumasukumāradehā vajraśilākaṭhinahrdayasadbhāvāḥ &",
      "children": [
        {
          "tag": "l",
          "attributes": {},
          "text": "janayanti kasya nāntarvicitracaritāḥ striyo moham // 3.8 //"
        }
      ]
    },
    {
      "tag": "p",
      "attributes": {},
      "text": "anuraktajanaviraktā namrotsiktā viraktarāgiṇyaḥ &",
      "children": [
        {
          "tag": "l",
          "attributes": {},
          "text": "vañcanavacanāsaktā nāryaḥ sadbhāvaśaṅkinyaḥ // 3.9 //"
        }
      ]
    },
    {
      "tag": "p",
      "attributes": {},
      "text": "jātaḥ sa eva loke bahujanadṛṣṭā vilāsakuṭilāṅgī &",
      "children": [
        {
          "tag": "l",
          "attributes": {},
          "text": "dhairyadhvaṃsapatākā yasya na patnī prabhurgehe // 3.10 //"
        }
      ]
    },
    {
      "tag": "p",
      "attributes": {},
      "text": "vijitasya madavikāraiḥ strībhirmūkasya naṣṭasaṃjñasya &",
      "children": [
        {
          "tag": "l",
          "attributes": {},
          "text": "gṛhadhūlipaṭalamakhilaṃ vadane niḥkṣipyate bhartuḥ // 3.11 //"
        }
      ]
    },
    {
      "tag": "p",
      "attributes": {},
      "text": "kṛtakāparisphuṭākṣarakāmakalābhiḥ svabhāvamugdheva &",
      "children": [
        {
          "tag": "l",
          "attributes": {},
          "text": "tilakāya candrabimbaṃ mugdhapatiṃ yācate prauḍha // 3.12 //"
        }
      ]
    },
    {
      "tag": "p",
      "attributes": {},
      "text": "svairavihāragatāgatakhinnāyāstīrthadarśanavyājaiḥ &",
      "children": [
        {
          "tag": "l",
          "attributes": {},
          "text": "bhartā vilāsavijitaścaraṇau mṛdnāti capalāyāḥ // 3.13 //"
        }
      ]
    },
    {
      "tag": "p",
      "attributes": {},
      "text": "nayanavikārairanyaṃ vacanairanyaṃ viceṣṭitairanyam &",
      "children": [
        {
          "tag": "l",
          "attributes": {},
          "text": "ramayati suratenānyaṃ strī bahurūpā svabhāvena // 3.14 //"
        }
      ]
    },
    {
      "tag": "p",
      "attributes": {},
      "text": "nijapayicapalakurāṅgī paratarubhṛṅgī svabhāvamātaṅgī &",
      "children": [
        {
          "tag": "l",
          "attributes": {},
          "text": "mithyāvibhramabhṛṅgī kuṭilabhujaṅgī nijā kasya // 3.15 //"
        }
      ]
    },
    {
      "tag": "p",
      "attributes": {},
      "text": "bahuvidhataruṇanirargalasaṃbhogasukhārthabhoginī veśyā &",
      "children": [
        {
          "tag": "l",
          "attributes": {},
          "text": "dhanyeti vadanti sadā socchvāsā nirjane nāryaḥ // 3.16 //"
        }
      ]
    },
    {
      "tag": "p",
      "attributes": {},
      "text": "capalā tiṣṭhati harmye gāyati rathyāvalokinī svairam &",
      "children": [
        {
          "tag": "l",
          "attributes": {},
          "text": "dhāvatyakāraṇaṃ vāḷhasati sphaṭikāśmamāleva // 3.17 //"
        }
      ]
    },
    {
      "tag": "p",
      "attributes": {},
      "text": "paśuriva vaktuṃ kartuṃ kiṃcidayaṃ mama patirna jānāti &",
      "children": [
        {
          "tag": "l",
          "attributes": {},
          "text": "uktveti gṛhe svajanaṃ puruṣavyāpāramaṅganā kurute // 3.18 //"
        }
      ]
    },
    {
      "tag": "p",
      "attributes": {},
      "text": "pratyutthānaṃ kurute vyavahāragatāgataiḥ svayaṃ yāti &",
      "children": [
        {
          "tag": "l",
          "attributes": {},
          "text": "uccairvadati ca gṛhe gṛhiṇī jīvanmṛtasyaiva // 3.19 //"
        }
      ]
    },
    {
      "tag": "p",
      "attributes": {},
      "text": "īrṣyāluvṛddhabhāryā sevakapatnī niyogibhāryā vā &",
      "children": [
        {
          "tag": "l",
          "attributes": {},
          "text": "kārukuśīlavanārī lubdhavadhūḥ sārthavāhavanitā vā // 3.20 //"
        }
      ]
    },
    {
      "tag": "p",
      "attributes": {},
      "text": "goṣṭhīviharaṇaśīlā taruṇajane vatsalā prakṛtyaiva &",
      "children": [
        {
          "tag": "l",
          "attributes": {},
          "text": "paraguṇagaṇane saktā nijapatidoṣābhidhāyinī satatam // 3.21 //"
        }
      ]
    },
    {
      "tag": "p",
      "attributes": {},
      "text": "alpadhanā bahubhogā rūpavatī vikṛtarūpabhāryā vā &",
      "children": [
        {
          "tag": "l",
          "attributes": {},
          "text": "mugdhavadhūḥ sakalakalāmānavatī nīcasaṃgamodvignā // 3.22 //"
        }
      ]
    },
    {
      "tag": "p",
      "attributes": {},
      "text": "dyūtamadhupānasaktā dīrghakathāgītarāgiṇī kuśalā &",
      "children": [
        {
          "tag": "l",
          "attributes": {},
          "text": "bahupuṃścalīvayasyā śūrajane prakṛtipakṣapātaiva // 3.23 //"
        }
      ]
    },
    {
      "tag": "p",
      "attributes": {},
      "text": "tyaktagṛhavyāpārā bahuvidhaveṣā nirargalābhyāsā &",
      "children": [
        {
          "tag": "l",
          "attributes": {},
          "text": "pratyuttarasapratibhā satyavihīnā svabhāvanirlajjā // 3.24 //"
        }
      ]
    },
    {
      "tag": "p",
      "attributes": {},
      "text": "kuśalānāmayavārtāpraśnaparā prītipeśalālāpā &",
      "children": [
        {
          "tag": "l",
          "attributes": {},
          "text": "vijane vividhakṛīḍāḍambaraśauṇḍā prakāśasāvitrī // 3.25 //"
        }
      ]
    },
    {
      "tag": "p",
      "attributes": {},
      "text": "kratutīrthasuraniketanagaṇakabhiṣagbandhugehagamanaparā &",
      "children": [
        {
          "tag": "l",
          "attributes": {},
          "text": "bhojanapānabahuvyayayātrotsavakāriṇī svatantreva // 3.26 //"
        }
      ]
    },
    {
      "tag": "p",
      "attributes": {},
      "text": "bhikṣutāpasabhaktā svajanaviraktā manoramāsaktā &",
      "children": [
        {
          "tag": "l",
          "attributes": {},
          "text": "darśanadīkṣāraktā dayitaviraktā samādhisaṃyuktā // 3.27 //"
        }
      ]
    },
    {
      "tag": "l",
      "attributes": {},
      "text": "goṣṭhīrañjanamitrā vijñeyā naṣṭacāritrā (kulakam) // 3.28 //"
    },
    {
      "tag": "p",
      "attributes": {},
      "text": "satatānuraktadoṣā mohitajanatā bahugrahāścapalāḥ &",
      "children": [
        {
          "tag": "l",
          "attributes": {},
          "text": "saṃdhyāḥ striyaḥ piśācyo raktacchāyāharāḥ krūrāḥ // 3.29 //"
        }
      ]
    },
    {
      "tag": "p",
      "attributes": {},
      "text": "kasya na vahanayogyo mugdhadhiyastucchasādhane lagnāḥ &",
      "children": [
        {
          "tag": "l",
          "attributes": {},
          "text": "prītatayā praśamarucaścapalāsu strīṣu ye'dāntāḥ // 3.30 //"
        }
      ]
    },
    {
      "tag": "p",
      "attributes": {},
      "text": "śṛṅgāraśauryakatthanamasamañjasadānavarṇanā vividhāḥ &",
      "children": [
        {
          "tag": "l",
          "attributes": {},
          "text": "etāvadeva tāsāmamantrayantraṃ vaśīkaraṇam // 3.31 //"
        }
      ]
    },
    {
      "tag": "p",
      "attributes": {},
      "text": "kalikālatimirarajanīrajanicarīṇāṃ sahasramāyānām &",
      "children": [
        {
          "tag": "l",
          "attributes": {},
          "text": "strīṇāṃ nṛśamsacaritaiḥ kasya na saṃjāyate kampaḥ // 3.32 //"
        }
      ]
    },
    {
      "tag": "p",
      "attributes": {},
      "text": "nirjitadhanapativibhavo babhūva bhuvi viśruto vaṇiṅnāthaḥ &",
      "children": [
        {
          "tag": "l",
          "attributes": {},
          "text": "dhanadatto nāma purā ratnānāmāśrayaḥ payodhiriva // 3.33 //"
        }
      ]
    },
    {
      "tag": "p",
      "attributes": {},
      "text": "tasyābhavadvibhūtirmūrteva manobhuvaḥ sulalitāṅgī &",
      "children": [
        {
          "tag": "l",
          "attributes": {},
          "text": "tanayā nayanavilāsairvijitāśā vasumatī nāma // 3.34 //"
        }
      ]
    },
    {
      "tag": "p",
      "attributes": {},
      "text": "pradadau sa tāmaputraḥ putrapade vinihitāṃ priyāṃ putrīṃ &",
      "children": [
        {
          "tag": "l",
          "attributes": {},
          "text": "vaṇije vibhavakulodayatulyāya samudradattāya // 3.35 //"
        }
      ]
    },
    {
      "tag": "p",
      "attributes": {},
      "text": "ramamāṇaḥ sa tayā saha hariṇākṣyā śvasuramandire suciram &",
      "children": [
        {
          "tag": "l",
          "attributes": {},
          "text": "prayayau kadācidagre dvīpāyātasya sārthasya // 3.36 //"
        }
      ]
    },
    {
      "tag": "p",
      "attributes": {},
      "text": "patyau yāte taruṇī janakagṛhe harmyaśikharamārūḍhā &",
      "children": [
        {
          "tag": "l",
          "attributes": {},
          "text": "vilalāsa vilāsamahī kelivilolā sakhībhiḥ sā // 3.37 //"
        }
      ]
    },
    {
      "tag": "p",
      "attributes": {},
      "text": "saudhe manmatharūpaṃ pṛthunayanā pathi dadarśa puruṣaṃ sā &",
      "children": [
        {
          "tag": "l",
          "attributes": {},
          "text": "yaṃ dṛṣtvaiva gatāsyāḥ kvāpi dhṛtiḥ kumatikupiteva // 3.38 //"
        }
      ]
    },
    {
      "tag": "p",
      "attributes": {},
      "text": "sā tena capalanayanā sahasā muṣiteva hāritavicārā &",
      "children": [
        {
          "tag": "l",
          "attributes": {},
          "text": "abhavadaśaktā nitarāṃ saṃvaraṇe smaravikārasya // 3.39 //"
        }
      ]
    },
    {
      "tag": "p",
      "attributes": {},
      "text": "śīlaṃ pālasya capale mā pātaya nimnageva kulakūlam &",
      "children": [
        {
          "tag": "l",
          "attributes": {},
          "text": "iti tāmvadadivoccaiḥ kampākulamukharamekhalā suciram // 3.40 //"
        }
      ]
    },
    {
      "tag": "p",
      "attributes": {},
      "text": "sā kṛtvāḷviditakathāṃ rahasi sakhīmānināya taṃ taruṇam &",
      "children": [
        {
          "tag": "l",
          "attributes": {},
          "text": "calitaṃ hi kāminīnāṃ dhartuṃ śaknoti kaścittam // 3.41 //"
        }
      ]
    },
    {
      "tag": "p",
      "attributes": {},
      "text": "kāmaṃ kāmavikāsaiḥ suratavilāsaiḥ sunarmaparihāsaiḥ &",
      "children": [
        {
          "tag": "l",
          "attributes": {},
          "text": "sahajapremanivāsairmumude sā svairiṇī tena // 3.42 //"
        }
      ]
    },
    {
      "tag": "p",
      "attributes": {},
      "text": "atha kṛtanijadhanakṛtyastvaritaṃ dayitāvilokanotkaṇṭhaḥ &",
      "children": [
        {
          "tag": "l",
          "attributes": {},
          "text": "aviśatsamudradattaḥ śvaśurāvāsaṃ mahārambhaḥ // 3.43 //"
        }
      ]
    },
    {
      "tag": "p",
      "attributes": {},
      "text": "vipulamahotsavalīlāvyagrajanairbhogasaṃpadāṃ nicayaiḥ &",
      "children": [
        {
          "tag": "l",
          "attributes": {},
          "text": "ativāhya dinaṃ dayitāsahitaḥ śayyāgṛhaṃ sa yayau // 3.44 //"
        }
      ]
    },
    {
      "tag": "p",
      "attributes": {},
      "text": "viracitavarataraśayane baddhavitāne manoramasthāne &",
      "children": [
        {
          "tag": "l",
          "attributes": {},
          "text": "jṛmbhitasaurabhadhūpe suragṛharūpe pradīptamaṇidīpe // 3.45 //"
        }
      ]
    },
    {
      "tag": "p",
      "attributes": {},
      "text": "tatra sa madhumadavilulitalocanakamalāṃ priyāṃ samāliṅgya &",
      "children": [
        {
          "tag": "l",
          "attributes": {},
          "text": "madagaja iva navanalinīṃ bheje ratilālasaḥ śayyām // 3.46 //"
        }
      ]
    },
    {
      "tag": "p",
      "attributes": {},
      "text": "sāpi hṛdayāntarasthitaparapuruṣadhyānabaddhalakṣaiva &",
      "children": [
        {
          "tag": "l",
          "attributes": {},
          "text": "tasthau nimīlitākṣī dhyānaparā yoginīva ciram // 3.47 //"
        }
      ]
    },
    {
      "tag": "p",
      "attributes": {},
      "text": "āliṅganaparicumbananīvivimokṣeṣu bahutarocchvāsā &",
      "children": [
        {
          "tag": "l",
          "attributes": {},
          "text": "patyau saṅkucitāṅgī sasmāra tameva śīlaharam // 3.48 //"
        }
      ]
    },
    {
      "tag": "p",
      "attributes": {},
      "text": "praṇayakupiteti matvā mugdhapatistāṃ samudradatto'pi &",
      "children": [
        {
          "tag": "l",
          "attributes": {},
          "text": "praṇipatya cāṭukāraiḥ kimapi yayāce prasādāya // 3.49 //"
        }
      ]
    },
    {
      "tag": "p",
      "attributes": {},
      "text": "parapuruṣarāgiṇīnāṃ vimukhīnāṃ praṇayakāmavāmānām &",
      "children": [
        {
          "tag": "l",
          "attributes": {},
          "text": "puruṣapaśavo vimūḍhā rajyante yoṣitāmadhikam // 3.50 //"
        }
      ]
    },
    {
      "tag": "p",
      "attributes": {},
      "text": "kiṃ kriyate kāmo'yaṃ paragatakāmaḥ svatantrakāmaśca &",
      "children": [
        {
          "tag": "l",
          "attributes": {},
          "text": "dhanaśataraktāyāmapi saṃdhyāyāṃ bhāskaro rāgī // 3.51 //"
        }
      ]
    },
    {
      "tag": "p",
      "attributes": {},
      "text": "gūḍhopavananikuñje nyastaṃ sā vallabhaṃ sasaṃketam &",
      "children": [
        {
          "tag": "l",
          "attributes": {},
          "text": "saṃcintya ciraṃ svapatiṃ viṣamiva saṃmūrchitā mene // 3.52 //"
        }
      ]
    },
    {
      "tag": "p",
      "attributes": {},
      "text": "nidrāmudritanayane praṇayaśrānte samudradatte sā &",
      "children": [
        {
          "tag": "l",
          "attributes": {},
          "text": "utthāya racitaveṣā śanakairgamanonmukhī tasthau // 3.53 //"
        }
      ]
    },
    {
      "tag": "p",
      "attributes": {},
      "text": "cauraḥ kṣaṇe ca tasminmugdhamattajanaṃ praviśya tadbhavanam &",
      "children": [
        {
          "tag": "l",
          "attributes": {},
          "text": "gamanotsukāmapaśyanmukharābharaṇāmalakṣyastām // 3.54 //"
        }
      ]
    },
    {
      "tag": "p",
      "attributes": {},
      "text": "atrāntare śaśāṅkaḥ śanakaiḥ surarājavallabhāṃ kakubham &",
      "children": [
        {
          "tag": "l",
          "attributes": {},
          "text": "cakita ivāśu cakampe mīlitatarāṃ samāliṅgya // 3.55 //"
        }
      ]
    },
    {
      "tag": "p",
      "attributes": {},
      "text": "saṃkocitakamalāyāḥ kumudavijṛmbhāvirājamānāyāḥ &",
      "children": [
        {
          "tag": "l",
          "attributes": {},
          "text": "prasasāra tuhinakiraṇo yāminyāḥ kapaṭahāsa iva // 3.56 //"
        }
      ]
    },
    {
      "tag": "p",
      "attributes": {},
      "text": "raviparitāpaśrāntāṃ vīkṣya divaṃ prasaradindusānandām &",
      "children": [
        {
          "tag": "l",
          "attributes": {},
          "text": "jahasuriva kumudavṛndairalikulakuṃkāraniebharā vāpyaḥ // 3.57 //"
        }
      ]
    },
    {
      "tag": "p",
      "attributes": {},
      "text": "jagrāha rajaniramaṇī śaśikarahṛtatimirakañcukāvaraṇā &",
      "children": [
        {
          "tag": "l",
          "attributes": {},
          "text": "lajjānviteva purataḥ kumudāmodākulālipaṭalapaṭam // 3.58 //"
        }
      ]
    },
    {
      "tag": "p",
      "attributes": {},
      "text": "suptajane'tha niśārdhe candrāloke ca vipulatāṃ yāte &",
      "children": [
        {
          "tag": "l",
          "attributes": {},
          "text": "tamasīva nirviśaṅkā sāḷśanakairupavanaṃ prayayau // 3.59 //"
        }
      ]
    },
    {
      "tag": "p",
      "attributes": {},
      "text": "atha sā viveśa vivaśā viṣamaśaraploṣitā nijopavanam &",
      "children": [
        {
          "tag": "l",
          "attributes": {},
          "text": "channaṃ bhūṣaṇalobhādanuyātā vismitena caureṇa // 3.60 //"
        }
      ]
    },
    {
      "tag": "p",
      "attributes": {},
      "text": "tatra dadarśa vibhūṣitamujjvalalalitāṃśukaṃ lasatkusumam &",
      "children": [
        {
          "tag": "l",
          "attributes": {},
          "text": "śaṅkājanakaṃ vipine pakṣibhirupalakṣitaṃ dayitam // 3.61 //"
        }
      ]
    },
    {
      "tag": "p",
      "attributes": {},
      "text": "hṛdayadayitāviyogajvalanajvālāvalītaptam &",
      "children": [
        {
          "tag": "l",
          "attributes": {},
          "text": "diṅmukhavilasitarucinā candreṇa karānalairdagdham // 3.62 //"
        }
      ]
    },
    {
      "tag": "p",
      "attributes": {},
      "text": "cirasaṅketasthityā muktāśaṃ priyatamāpunarmilane &",
      "children": [
        {
          "tag": "l",
          "attributes": {},
          "text": "vṛkṣālambitavallīvalayālambena vigalitaprāṇam // 3.63 //"
        }
      ]
    },
    {
      "tag": "p",
      "attributes": {},
      "text": "taṃ dṛṣṭvaiva vilīnā vilapantī vyasanaśokasaṃtrāsaiḥ &",
      "children": [
        {
          "tag": "l",
          "attributes": {},
          "text": "nipapāta vallarīva kvaṇadalivalayākulā tanvī // 3.64 //"
        }
      ]
    },
    {
      "tag": "p",
      "attributes": {},
      "text": "saṃmohamīlitākṣī sthitvā suciraṃ mahīṃ samāliṅgya &",
      "children": [
        {
          "tag": "l",
          "attributes": {},
          "text": "śanakairavāptajīvā vilalāpa laghusvaraiḥ svairam // 3.65 //"
        }
      ]
    },
    {
      "tag": "p",
      "attributes": {},
      "text": "hā hā nayanānanda kva nu te viśadendusundaraṃ vadanam &",
      "children": [
        {
          "tag": "l",
          "attributes": {},
          "text": "drakṣyāmi mandapuṇyā kimidaṃ kvāhaṃ kva me kāntaḥ // 3.66 //"
        }
      ]
    },
    {
      "tag": "p",
      "attributes": {},
      "text": "iti taruṇakaruṇamabalā vilapya pāśaṃ vimucya yatnena &",
      "children": [
        {
          "tag": "l",
          "attributes": {},
          "text": "aṅke dhṛtvāsya mukhaṃ cucumba jīvaṃ kṣipantīva // 3.67 //"
        }
      ]
    },
    {
      "tag": "p",
      "attributes": {},
      "text": "sā tasya vadanakamalaṃ nijavadane mohitā kṛtvā &",
      "children": [
        {
          "tag": "l",
          "attributes": {},
          "text": "tāmbūlagarbhamakarotprakaṭitasākārarāgeva // 3.68 //"
        }
      ]
    },
    {
      "tag": "p",
      "attributes": {},
      "text": "atha tasyāḥ kusumotkaramṛgamadadhūpādisaurabhāhūtaḥ &",
      "children": [
        {
          "tag": "l",
          "attributes": {},
          "text": "āviśya śavakaśarīraṃ nāsāṃ ciccheda vetālaḥ // 3.69 //"
        }
      ]
    },
    {
      "tag": "p",
      "attributes": {},
      "text": "sā prāpya cāpalocitamanayaphalaṃ chinnanāsikā gatvā &",
      "children": [
        {
          "tag": "l",
          "attributes": {},
          "text": "bhavanaṃ praviśya bhartustāraṃ hāheti cukrośa // 3.70 //"
        }
      ]
    },
    {
      "tag": "p",
      "attributes": {},
      "text": "pratibaddhe sakalajane nādatraste samudradatte ca &",
      "children": [
        {
          "tag": "l",
          "attributes": {},
          "text": "sā nāsikā mameyaṃ bhartrā chinneti cakranda // 3.71 //"
        }
      ]
    },
    {
      "tag": "p",
      "attributes": {},
      "text": "śvaśurādibandhuvargaiḥ pṛṣṭaḥ kupitaiḥ samudradatto'pi &",
      "children": [
        {
          "tag": "l",
          "attributes": {},
          "text": "vikrītaḥ paradeśe mūka ivoce na kiṃcidapi // 3.72 //"
        }
      ]
    },
    {
      "tag": "p",
      "attributes": {},
      "text": "atha cāsya suprabhāte bandhubhirāvedite nṛpasabhāyām &",
      "children": [
        {
          "tag": "l",
          "attributes": {},
          "text": "tatrābhūnnṛpakopo bahudhanadaṇḍaḥ samudradattasya // 3.73 //"
        }
      ]
    },
    {
      "tag": "p",
      "attributes": {},
      "text": "cauro'pi nikhilavṛttaṃ pratyakṣamavekṣya vismayāviṣṭaḥ &",
      "children": [
        {
          "tag": "l",
          "attributes": {},
          "text": "āvedya bhūpapurataḥ prāpya ca kalayādisatkāram // 3.74 //"
        }
      ]
    },
    {
      "tag": "p",
      "attributes": {},
      "text": "udyāne śavavadane tasyāstāṃ nāsikāṃ ca saṃdarśya &",
      "children": [
        {
          "tag": "l",
          "attributes": {},
          "text": "niṣkāraṇasuhṛducitāṃ śuddhiṃ vidadhe samudradattasya // 3.75 //"
        }
      ]
    },
    {
      "tag": "p",
      "attributes": {},
      "text": "ityetāḥ kuṭilatarāḥ krūrācārā gatatrapāścapalāḥ &",
      "children": [
        {
          "tag": "l",
          "attributes": {},
          "text": "yo nāma vetti sa strībhirnaiva vañcyate matimān // 3.76 //"
        }
      ]
    },
    {
      "tag": "p",
      "attributes": {},
      "text": "sargaḥ 4"
    },
    {
      "tag": "p",
      "attributes": {},
      "text": "tatrāpi veśayoṣāḥ kuṭilatarāḥ kūṭarāgahṛtalokāḥ &",
      "children": [
        {
          "tag": "l",
          "attributes": {},
          "text": "kapaṭacaritena yāsāṃ vaiśravaṇaḥ śramaṇatāmeti // 4.1 //"
        }
      ]
    },
    {
      "tag": "p",
      "attributes": {},
      "text": "hāriṇyaścaṭulatarā bahulataraṅgāśca nimnagāminyaḥ &",
      "children": [
        {
          "tag": "l",
          "attributes": {},
          "text": "nadya iva jaladhimadhye veśyāhṛdaye kalāścatuḥṣaṣṭiḥ // 4.2 //"
        }
      ]
    },
    {
      "tag": "p",
      "attributes": {},
      "text": "veśakalā nṛtyakalā gītakalā vakravīkṣaṇakalā ca &",
      "children": [
        {
          "tag": "l",
          "attributes": {},
          "text": "kāmaparijñānakalā grahaṇakalā mitravañcanakalā ca // 4.3 //"
        }
      ]
    },
    {
      "tag": "p",
      "attributes": {},
      "text": "pānakalā kelikalā suratakalāliṅganāntarakalā ca &",
      "children": [
        {
          "tag": "l",
          "attributes": {},
          "text": "cumbanakalā parakalā nirlajjāvegasaṃbhramakalā ca // 4.4 //"
        }
      ]
    },
    {
      "tag": "p",
      "attributes": {},
      "text": "īrṣyākalikelikalā ruditakalā mānasaṃkṣayakalā ca &",
      "children": [
        {
          "tag": "l",
          "attributes": {},
          "text": "svedabhramakampakalā punarekāntaprasādhanakalā // 4.5 //"
        }
      ]
    },
    {
      "tag": "p",
      "attributes": {},
      "text": "netranimīlananiḥsahanispandakalā mṛtopamakalā ca &",
      "children": [
        {
          "tag": "l",
          "attributes": {},
          "text": "virahāsaharāgakalā kopapratiṣedhaniścayakalā ca // 4.6 //"
        }
      ]
    },
    {
      "tag": "p",
      "attributes": {},
      "text": "nijajananīkalahakalā sadgṛhagamanotsavekṣaṇakalā ca &",
      "children": [
        {
          "tag": "l",
          "attributes": {},
          "text": "haraṇakalā jātikalā kelikalā caurapārthivakalā ca // 4.7 //"
        }
      ]
    },
    {
      "tag": "p",
      "attributes": {},
      "text": "gauravaśaithilyakalā niṣkāraṇadoṣabhāṣaṇakalā ca &",
      "children": [
        {
          "tag": "l",
          "attributes": {},
          "text": "śūlakalābhyaṅgakalā nidrākṣirajasvalāmbarakalā ca // 4.8 //"
        }
      ]
    },
    {
      "tag": "p",
      "attributes": {},
      "text": "rūkṣakalā tīkṣṇakalā galahastagṛhārgalārpaṇakalā ca &",
      "children": [
        {
          "tag": "l",
          "attributes": {},
          "text": "saṃtyaktakāmukāhṛtidarśanayātrāstutikalā ca // 4.9 //"
        }
      ]
    },
    {
      "tag": "p",
      "attributes": {},
      "text": "tīrthopavanasurālayaviharaṇahelākalā gṛhakalā ca &",
      "children": [
        {
          "tag": "l",
          "attributes": {},
          "text": "vaśyauṣadhamantrakalā vṛkṣakalā keśarañjanakalā ca // 4.10 //"
        }
      ]
    },
    {
      "tag": "p",
      "attributes": {},
      "text": "bhikṣukatāpasabahuvidhapuṇyakalā dvīpadarśanakalā ca &",
      "children": [
        {
          "tag": "l",
          "attributes": {},
          "text": "khinnā kalātriṣaṣṭyā paryante kuṭṭanīkalā veśyā // 4.11 //"
        }
      ]
    },
    {
      "tag": "p",
      "attributes": {},
      "text": "ajñātanāmavarṇeṣu ātmāpi yayārpyate dhanāṃśena &",
      "children": [
        {
          "tag": "l",
          "attributes": {},
          "text": "tasyā api sadbhāvaṃ mṛgayante moghasaṃkalpāḥ // 4.12 //"
        }
      ]
    },
    {
      "tag": "p",
      "attributes": {},
      "text": "nikhilajanavañcanārjita malinadhanaṃ rāgadagdhahrdayānām &",
      "children": [
        {
          "tag": "l",
          "attributes": {},
          "text": "khādati guṇagaṇabhagno nagno hīno 'thavā kaścit // 4.13 //"
        }
      ]
    },
    {
      "tag": "p",
      "attributes": {},
      "text": "nīcasturagāroho hastipakaḥ khalataro 'thavā śilpī &",
      "children": [
        {
          "tag": "l",
          "attributes": {},
          "text": "vañcitasakalajanānāṃ tāsāmapi vallabho bhavati // 4.14 //"
        }
      ]
    },
    {
      "tag": "p",
      "attributes": {},
      "text": "rājā vikramasiṃho balavadbhirbhūmipaiḥ purā vijitaḥ &",
      "children": [
        {
          "tag": "l",
          "attributes": {},
          "text": "mānī yayau vidarbhānguṇayaśasā mantriṇā sahitaḥ // 4.15 //"
        }
      ]
    },
    {
      "tag": "p",
      "attributes": {},
      "text": "tatra sa veśyābhavanaṃ praviśya bhuvi viśrutāṃ vilāsavatīm &",
      "children": [
        {
          "tag": "l",
          "attributes": {},
          "text": "bheje gaṇikāṃ bahudhanabhogyām apy alpavibhavo 'pi // 4.16 //"
        }
      ]
    },
    {
      "tag": "p",
      "attributes": {},
      "text": "taṃ rājalakṣaṇocitabhājanānubhujaṃ vilokyapṛthusattvam &",
      "children": [
        {
          "tag": "l",
          "attributes": {},
          "text": "vividhamaṇikanakakoṣaṃ cakre sā tadvyayādhīnam // 4.17 //"
        }
      ]
    },
    {
      "tag": "p",
      "attributes": {},
      "text": "sahajamanurāgamadrutam aucityaṃ vīkṣya bhūpatis tasyāḥ &",
      "children": [
        {
          "tag": "l",
          "attributes": {},
          "text": "vismayavivaśaḥ premṇā jagāda vijane mahāmātmyam // 4.18 //"
        }
      ]
    },
    {
      "tag": "p",
      "attributes": {},
      "text": "citramiyaṃ bahu vittaṃ kṣapayati veśyāpi matkṛte tṛṇavat &",
      "children": [
        {
          "tag": "l",
          "attributes": {},
          "text": "prītipadavīvisṛṣṭo veśyānāṃ dhananibandhano rāgaḥ // 4.19 //"
        }
      ]
    },
    {
      "tag": "p",
      "attributes": {},
      "text": "mithyā dhanalavalobhād anurāgaṃ darśayanti bandhakyaḥ &",
      "children": [
        {
          "tag": "l",
          "attributes": {},
          "text": "tadapi dhanaṃ visṛjati yā kastasyāḥ premṇi saṃdehaḥ // 4.20 //"
        }
      ]
    },
    {
      "tag": "p",
      "attributes": {},
      "text": "iti vacanaṃ bhūmipateḥ śrutvā vihasya sāsūyaḥ &",
      "children": [
        {
          "tag": "l",
          "attributes": {},
          "text": "tamuvāca kasya rājan veśyācarite 'sti viśvāsaḥ // 4.21 //"
        }
      ]
    },
    {
      "tag": "p",
      "attributes": {},
      "text": "etāḥ satyavihīnā dhanalavalīnāḥ sukhakṣaṇādhīnāḥ &",
      "children": [
        {
          "tag": "l",
          "attributes": {},
          "text": "veśyā viśanti hṛdayaṃ mukhamadhurā nirvicārāṇām // 4.22 //"
        }
      ]
    },
    {
      "tag": "p",
      "attributes": {},
      "text": "prathamasamāgamasukhadā madhye vyasanapravāsakāriṇyaḥ &",
      "children": [
        {
          "tag": "l",
          "attributes": {},
          "text": "paryante duḥkhaphalāḥ puṃsāmāśāśca veśyāśca // 4.23 //"
        }
      ]
    },
    {
      "tag": "p",
      "attributes": {},
      "text": "adyāpi hariharādibhiḥ amarairapi tattvato na vijñātāḥ &",
      "children": [
        {
          "tag": "l",
          "attributes": {},
          "text": "bhramavibhramabahumohā veśyāḥ saṃsāramāyāśca // 4.24 //"
        }
      ]
    },
    {
      "tag": "p",
      "attributes": {},
      "text": "iti sacivavaco nṛpatiḥ śrutvā kṛtvā ca saṃvidaṃ tena &",
      "children": [
        {
          "tag": "l",
          "attributes": {},
          "text": "mithyāmṛtamātmānaṃ cakre veśyāparīkṣāyai // 4.25 //"
        }
      ]
    },
    {
      "tag": "p",
      "attributes": {},
      "text": "tasminkuṇapaśarīre vinyaste mantriṇā cittāvahnau &",
      "children": [
        {
          "tag": "l",
          "attributes": {},
          "text": "sahasaiva vilāsavatī vahnibhuvaṃ bhūṣitā prayayau // 4.26 //"
        }
      ]
    },
    {
      "tag": "p",
      "attributes": {},
      "text": "tāṃ prabalajvalitojjvalavahnijvālānipātasāvegām &",
      "children": [
        {
          "tag": "l",
          "attributes": {},
          "text": "dorbhyāmāliṅgya nṛpo jīvāmītyabhidhānmuditaḥ // 4.27 //"
        }
      ]
    },
    {
      "tag": "p",
      "attributes": {},
      "text": "tattasyāḥ prema dṛḍhaṃ satyaṃ ca vicārya saṃbhṛtasnehaḥ &",
      "children": [
        {
          "tag": "l",
          "attributes": {},
          "text": "rājā nininda mantriṇam asakṛdveśyaguṇābhimukhaḥ // 4.28 //"
        }
      ]
    },
    {
      "tag": "p",
      "attributes": {},
      "text": "atha veśyādhanasaṃcayamātmādhīnaṃ mahīpatir vipulam &",
      "children": [
        {
          "tag": "l",
          "attributes": {},
          "text": "ādāya gajaturaṃgamabhaṭavikaṭāmādade senām // 4.29 //"
        }
      ]
    },
    {
      "tag": "p",
      "attributes": {},
      "text": "sambhṛtavipulabalaughaiḥ jitvā vasudhādhipānsa bhūpālaḥ &",
      "children": [
        {
          "tag": "l",
          "attributes": {},
          "text": "nijamāsasāda maṇḍalam indurivānandakṛtpūrṇaḥ // 4.30 //"
        }
      ]
    },
    {
      "tag": "p",
      "attributes": {},
      "text": "sā cāntaḥpurakāntāmūrdhni kṛtvā bhūbhujā vilāsavatī &",
      "children": [
        {
          "tag": "l",
          "attributes": {},
          "text": "śuśubhe śrīriva cāmarapavanākulitālakā tanvī // 4.31 //"
        }
      ]
    },
    {
      "tag": "p",
      "attributes": {},
      "text": "sātha kadācinnarapatimekānte viracitāñjaliḥ praṇatā &",
      "children": [
        {
          "tag": "l",
          "attributes": {},
          "text": "ūce nātha mayā tvaṃ kalpataruḥ sevitaściraṃ dāsyā // 4.32 //"
        }
      ]
    },
    {
      "tag": "p",
      "attributes": {},
      "text": "yadi nāma kutracidahaṃ yātā te hetutāṃ vibho lakṣmyāḥ &",
      "children": [
        {
          "tag": "l",
          "attributes": {},
          "text": "tanmama saphalāmāśāmarhasi kartuṃ prasādena // 4.33 //"
        }
      ]
    },
    {
      "tag": "p",
      "attributes": {},
      "text": "puṇyaphalaprāpyānāṃ hṛtapararajasāṃ svabhāvavimalānām &",
      "children": [
        {
          "tag": "l",
          "attributes": {},
          "text": "tīrthānāmiva mahatāṃ na hi nāma samāgamo viphalaḥ // 4.34 //"
        }
      ]
    },
    {
      "tag": "p",
      "attributes": {},
      "text": "abhavanmama ko'pi yuvā dayito dhanajīvitādhikaḥ praṇayī &",
      "children": [
        {
          "tag": "l",
          "attributes": {},
          "text": "baddhaḥ sa vidarbhapure daivavaśāccorarūpeṇa // 4.35 //"
        }
      ]
    },
    {
      "tag": "p",
      "attributes": {},
      "text": "tanmuktaye mayā tvaṃ śaktataraḥ sevito mahīnāthaḥ &",
      "children": [
        {
          "tag": "l",
          "attributes": {},
          "text": "adhunā kriyatāmucitaṃ sattvasya kulasya śauryasya // 4.36 //"
        }
      ]
    },
    {
      "tag": "p",
      "attributes": {},
      "text": "iti vañcanāmavāpto vismita iva tadvaco nṛpaḥ śrutvā &",
      "children": [
        {
          "tag": "l",
          "attributes": {},
          "text": "suciraṃ vilokya vasudhāṃ sasmārāmātyavacanaṃ saḥ // 4.37 //"
        }
      ]
    },
    {
      "tag": "p",
      "attributes": {},
      "text": "atha tāṃ tathaiva rājāśvāsya vidarbheṣu bhūbhujaṃ jitvā &",
      "children": [
        {
          "tag": "l",
          "attributes": {},
          "text": "bandhanamuktenāsyāścoreṇa samāgamaṃ cakre // 4.38 //"
        }
      ]
    },
    {
      "tag": "p",
      "attributes": {},
      "text": "ityevaṃ bahuhṛdayā bahujihvā bahukarāśca bahumāyāḥ &",
      "children": [
        {
          "tag": "l",
          "attributes": {},
          "text": "tattvena satyarahitāḥ ko jānāti sphuṭaṃ veśyāḥ // 4.39 //"
        }
      ]
    },
    {
      "tag": "p",
      "attributes": {},
      "text": "varṇanadayitaḥ kaściddhanadayito dāsakarmadayito'nyaḥ &",
      "children": [
        {
          "tag": "l",
          "attributes": {},
          "text": "rakṣādayitaścānyo veśyānāṃ narmadayito'nyaḥ // 4.40 //"
        }
      ]
    },
    {
      "tag": "p",
      "attributes": {},
      "text": "sargaḥ 5"
    },
    {
      "tag": "p",
      "attributes": {},
      "text": "moho nāma janānāṃ sarvaharo harati buddhimevādau &",
      "children": [
        {
          "tag": "l",
          "attributes": {},
          "text": "gūḍhataraḥ sa ca nivasati kāyasthānāṃ mukhe ca lekhe ca // 5.1 //"
        }
      ]
    },
    {
      "tag": "p",
      "attributes": {},
      "text": "raudrakalā iva pūrṇā niṣpannā sasyasaṃpattiḥ &",
      "children": [
        {
          "tag": "l",
          "attributes": {},
          "text": "grastā kṣaṇena dṛṣṭā niḥśeṣā divirarāhukalayeva // 5.2 //"
        }
      ]
    },
    {
      "tag": "p",
      "attributes": {},
      "text": "jñātāḥ saṃsārakalā yogibhirapayātarāgasaṃmohaiḥ &",
      "children": [
        {
          "tag": "l",
          "attributes": {},
          "text": "na jñātā divirakalā kenāpi bahuprayatnena // 5.3 //"
        }
      ]
    },
    {
      "tag": "p",
      "attributes": {},
      "text": "kūṭakalāśataśibiraiḥ janadhanavivaraiḥ kṣayakṣapātimiraiḥ &",
      "children": [
        {
          "tag": "l",
          "attributes": {},
          "text": "diviraireva samastā grastā janatā na kālena // 5.4 //"
        }
      ]
    },
    {
      "tag": "p",
      "attributes": {},
      "text": "ete hi kālapuruṣāḥ pṛthutaradaṇḍaprapātahatalokāḥ &",
      "children": [
        {
          "tag": "l",
          "attributes": {},
          "text": "gaṇanāgaṇanapiśācāḥ caranti bhūrjadhvajā loke // 5.5 //"
        }
      ]
    },
    {
      "tag": "p",
      "attributes": {},
      "text": "kasteṣāṃ viśvāsaṃ yamamahiṣaviṣāṇakoṭikuṭilānām &",
      "children": [
        {
          "tag": "l",
          "attributes": {},
          "text": "vrajati na yasya viṣaktaḥ kaṇṭhe pāśaḥ kṛtāntena // 5.6 //"
        }
      ]
    },
    {
      "tag": "p",
      "attributes": {},
      "text": "kalamāgranirgatamaṣī binduvyājena sāñjanāśrukaṇaiḥ &",
      "children": [
        {
          "tag": "l",
          "attributes": {},
          "text": "kāyasthakhanyamānā roditi khinneva rājyaśrīḥ // 5.7 //"
        }
      ]
    },
    {
      "tag": "p",
      "attributes": {},
      "text": "aṅkanyāsairviṣamaiḥ māyāvanitālakāvalīkuṭilaiḥ &",
      "children": [
        {
          "tag": "l",
          "attributes": {},
          "text": "ko nāma jagati racitaiḥ kāyasthairmohito na janaḥ // 5.8 //"
        }
      ]
    },
    {
      "tag": "p",
      "attributes": {},
      "text": "māyāprapañcasaṃcayavañcitaviśvairvināśitaḥ satatam &",
      "children": [
        {
          "tag": "l",
          "attributes": {},
          "text": "viṣayagrāmagrāsaiḥ kāyasthairindriyairlokaḥ // 5.9 //"
        }
      ]
    },
    {
      "tag": "p",
      "attributes": {},
      "text": "kuṭilā lipivinyāsā dṛśyante kālapāśasaṃkāśāḥ &",
      "children": [
        {
          "tag": "l",
          "attributes": {},
          "text": "kāyasthabhūrjaśikhare maṇḍalalīnā iva vyālāḥ // 5.10 //"
        }
      ]
    },
    {
      "tag": "p",
      "attributes": {},
      "text": "ete hi citraguptāḥ citradhiyo guptahāriṇo divirāḥ &",
      "children": [
        {
          "tag": "l",
          "attributes": {},
          "text": "rekhāmātravināśāt sahitaṃ kurvanti ye rahitam // 5.11 //"
        }
      ]
    },
    {
      "tag": "p",
      "attributes": {},
      "text": "loke kalāḥ prasiddhāḥ svalpatarāḥ saṃcaranti divirāṇām &",
      "children": [
        {
          "tag": "l",
          "attributes": {},
          "text": "gūḍhakalāḥ kila teṣāṃ jānāti kaliḥ kṛtānto vā // 5.12 //"
        }
      ]
    },
    {
      "tag": "p",
      "attributes": {},
      "text": "vakralipinyāsakalā sakalāṅkanimīlanakalā &",
      "children": [
        {
          "tag": "l",
          "attributes": {},
          "text": "satatapraveśasaṃgrahalopakalā vyayavivardhanakalā ca // 5.13 //"
        }
      ]
    },
    {
      "tag": "p",
      "attributes": {},
      "text": "grāhyaparicchedakalā deyadhanādānakāraṇakalā ca &",
      "children": [
        {
          "tag": "l",
          "attributes": {},
          "text": "utkocairharaṇakalā paryantabhuvaṃ palāyanakalā ca // 5.14 //"
        }
      ]
    },
    {
      "tag": "p",
      "attributes": {},
      "text": "śeṣasthavivekakalā calarāśisamagrabhakṣaṇakalā ca &",
      "children": [
        {
          "tag": "l",
          "attributes": {},
          "text": "utpannagopanakalā naṣṭaviśīrṇapradarśanakalā ca // 5.15 //"
        }
      ]
    },
    {
      "tag": "p",
      "attributes": {},
      "text": "krayamāṇairbharaṇakalā yojanacaryādibhiḥ kṣayakalā ca &",
      "children": [
        {
          "tag": "l",
          "attributes": {},
          "text": "ekatra pañcadaśyāṃ luṇṭhicikitsāsamāsanakalā ca // 5.16 //"
        }
      ]
    },
    {
      "tag": "p",
      "attributes": {},
      "text": "niḥśeṣabhūrjadāhād āgamanāśaśca paryante &",
      "children": [
        {
          "tag": "l",
          "attributes": {},
          "text": "yena vinā vyavahārī bhūryāgrahaṇe nirālokaḥ // 5.17 //"
        }
      ]
    },
    {
      "tag": "p",
      "attributes": {},
      "text": "sakalaṅkasya kṣayiṇo navanavarūpasya vṛddhibhājaśca &",
      "children": [
        {
          "tag": "l",
          "attributes": {},
          "text": "divirasya kalāḥ kuṭilāḥ ṣoḍaśa doṣākarasyaitāḥ // 5.18 //"
        }
      ]
    },
    {
      "tag": "p",
      "attributes": {},
      "text": "kūṭasthāḥ kāyasthāḥsarvanakāreṇa siddhamantreṇa &",
      "children": [
        {
          "tag": "l",
          "attributes": {},
          "text": "gurava iva viditamāyāvṛtticchedaṃ kṣaṇena kurvanti // 5.19 //"
        }
      ]
    },
    {
      "tag": "p",
      "attributes": {},
      "text": "hāritadhanapaśuvasanaḥ cauryabhayādbandhubhiḥ parityaktaḥ &",
      "children": [
        {
          "tag": "l",
          "attributes": {},
          "text": "babhrāma mahīmakhilāṃ tīvravyasanaḥ purā kitavaḥ // 5.20 //"
        }
      ]
    },
    {
      "tag": "p",
      "attributes": {},
      "text": "sa kadācidetya puṇyaiḥ ujjayinīṃ tatra majjanaṃ kṛtvā &",
      "children": [
        {
          "tag": "l",
          "attributes": {},
          "text": "vicaranvijane puraharamandiramavalokayāmāsa // 5.21 //"
        }
      ]
    },
    {
      "tag": "p",
      "attributes": {},
      "text": "śūnyāyatane gatvā varadaṃ devaṃ sadā mahākālam &",
      "children": [
        {
          "tag": "l",
          "attributes": {},
          "text": "upalepanakusumaphalaiḥ nirvyāpāraḥ siṣeve saḥ // 5.22 //"
        }
      ]
    },
    {
      "tag": "p",
      "attributes": {},
      "text": "stotrajapagītadīpaiḥ vipuladhyānair niśāsu nirnidraḥ &",
      "children": [
        {
          "tag": "l",
          "attributes": {},
          "text": "tasthau tatra sa suciraṃ duḥsahadaurgatyanāśāya // 5.23 //"
        }
      ]
    },
    {
      "tag": "p",
      "attributes": {},
      "text": "tasya kadācidbhaktyā śubhaśatakṛtayā prasāditaḥ sahasā &",
      "children": [
        {
          "tag": "l",
          "attributes": {},
          "text": "bhavabhayahārī bhagavān bhūtapatiḥ saṃbabhāṣe tam // 5.24 //"
        }
      ]
    },
    {
      "tag": "p",
      "attributes": {},
      "text": "putra gṛhāṇetyukte devena kapālamālikāśikhare &",
      "children": [
        {
          "tag": "l",
          "attributes": {},
          "text": "ekaṃ kapālamasakṛt cakre saṃjñāṃ purārāteḥ // 5.25 //"
        }
      ]
    },
    {
      "tag": "p",
      "attributes": {},
      "text": "ardhokte sthagitavaraḥ saṃpīḍanasaṃjñayā kapālasya &",
      "children": [
        {
          "tag": "l",
          "attributes": {},
          "text": "tūṣṇīṃ cakāra rudro dāridryātkitavapuṇyānām // 5.26 //"
        }
      ]
    },
    {
      "tag": "p",
      "attributes": {},
      "text": "snātuṃ yāte tasmin vijane devaḥ kapālamavadattat &",
      "children": [
        {
          "tag": "l",
          "attributes": {},
          "text": "dantāṃśupaṭalapālīṃ gaṅgāmiva darśayannagre // 5.27 //"
        }
      ]
    },
    {
      "tag": "p",
      "attributes": {},
      "text": "asya kitavasya sādhoḥ bhaktasya cirasthitasya varadāne &",
      "children": [
        {
          "tag": "l",
          "attributes": {},
          "text": "kasmāttvayā mamaiṣā vihitā saṃpīḍanaiḥ saṃjñā // 5.28 //"
        }
      ]
    },
    {
      "tag": "p",
      "attributes": {},
      "text": "iti bhagavatā kapālaṃ pṛṣṭaṃ provāca sasmitaṃ śanakaiḥ &",
      "children": [
        {
          "tag": "l",
          "attributes": {},
          "text": "viṣamanayanoṣmavigalan maulīndusudhārasairjīvat // 5.29 //"
        }
      ]
    },
    {
      "tag": "p",
      "attributes": {},
      "text": "śṛṇu bhagavanyena mayā vijñapto'si svabhāvasaralātman &",
      "children": [
        {
          "tag": "l",
          "attributes": {},
          "text": "sulabho'pi bodhyate vā niṣkāraṇamīśvaraḥ kena // 5.30 //"
        }
      ]
    },
    {
      "tag": "p",
      "attributes": {},
      "text": "eṣa kitavo'tiduḥkhī dāridryādviratasakalanijakṛtyaḥ &",
      "children": [
        {
          "tag": "l",
          "attributes": {},
          "text": "prāsāde'sminracayati lepanabalikusumadhūpārgham // 5.31 //"
        }
      ]
    },
    {
      "tag": "p",
      "attributes": {},
      "text": "duḥkhī bhavati tapasvī dhanarahitaḥ sādaro bhavati dharme &",
      "children": [
        {
          "tag": "l",
          "attributes": {},
          "text": "bhraṣṭādhikāravibhavaḥ sarvapraṇataḥ priyaṃvado bhavati // 5.32 //"
        }
      ]
    },
    {
      "tag": "p",
      "attributes": {},
      "text": "arcayati devaviprān japati ciraṃ vetti nirdhano mitram &",
      "children": [
        {
          "tag": "l",
          "attributes": {},
          "text": "kaṭhino'pi lohapiṇḍaḥ taptaḥ karmaṇyatāṃ eti // 5.33 //"
        }
      ]
    },
    {
      "tag": "p",
      "attributes": {},
      "text": "vyasanaparitaptahṛdayaḥ tiṣṭhati sarvaḥ sadācāre &",
      "children": [
        {
          "tag": "l",
          "attributes": {},
          "text": "vibhavamadamohitānāṃ karmasmaraṇe kathā kaiva // 5.34 //"
        }
      ]
    },
    {
      "tag": "p",
      "attributes": {},
      "text": "aiśvaryārthī bhagavannrthī āśāpāśena lambamāno 'sau &",
      "children": [
        {
          "tag": "l",
          "attributes": {},
          "text": "kurute parāṃ saparyāṃ prāptārtho dṛśyate na punaḥ // 5.35 //"
        }
      ]
    },
    {
      "tag": "p",
      "attributes": {},
      "text": "svārthārthinaḥ prayattā prāptārthāḥ sevakāḥ sadā viphalāḥ &",
      "children": [
        {
          "tag": "l",
          "attributes": {},
          "text": "na hi nāma jagati kaścit kṛtakāryaḥ sevako bhavati // 5.36 //"
        }
      ]
    },
    {
      "tag": "p",
      "attributes": {},
      "text": "deva prāsāde'smin phalajalakusumādibhogasāmagrīm &",
      "children": [
        {
          "tag": "l",
          "attributes": {},
          "text": "pūrṇe yāte kitave vijane nānye kariṣyanti // 5.37 //"
        }
      ]
    },
    {
      "tag": "p",
      "attributes": {},
      "text": "tasmātpuṇyopanataṃ kitavaṃ saṃrakṣa sevakaṃ satatam &",
      "children": [
        {
          "tag": "l",
          "attributes": {},
          "text": "varadānamasya bhagavan nirvāsanamātmapūjāyāḥ // 5.38 //"
        }
      ]
    },
    {
      "tag": "p",
      "attributes": {},
      "text": "śrutvaitadvakrataraṃ vacanaṃ pṛthuvismayasmeraḥ &",
      "children": [
        {
          "tag": "l",
          "attributes": {},
          "text": "taṃ papraccha pinākī kastvaṃ tattvena kiṃ karma // 5.39 //"
        }
      ]
    },
    {
      "tag": "p",
      "attributes": {},
      "text": "iti pṛṣṭaṃ punarūce sapadi kapālaṃ vicintya sadbhāvam &",
      "children": [
        {
          "tag": "l",
          "attributes": {},
          "text": "magadhānāmahamabhavaṃ kāyasthakule svakarmaṇo vimukhaḥ // 5.40 //"
        }
      ]
    },
    {
      "tag": "p",
      "attributes": {},
      "text": "snānajapavratanirataḥ tīrtharato viditasarvaśāstrārthaḥ &",
      "children": [
        {
          "tag": "l",
          "attributes": {},
          "text": "tyaktvā bhāgīrathyāṃ śarīrakaṃ tvatpadaṃ prāptaḥ // 5.41 //"
        }
      ]
    },
    {
      "tag": "p",
      "attributes": {},
      "text": "ākarṇyavaṃ bhagavān ūce kāyastha eva satyaṃ tvam &",
      "children": [
        {
          "tag": "l",
          "attributes": {},
          "text": "citraṃ kauṭilyakalāṃ na tyajasi kapālaśeṣo'pi // 5.42 //"
        }
      ]
    },
    {
      "tag": "p",
      "attributes": {},
      "text": "ityuktvā smitakiraṇaiḥ kurvannāśālatāḥ kusumaśubhrāḥ &",
      "children": [
        {
          "tag": "l",
          "attributes": {},
          "text": "snātvāgatāya tasmai kitavāya varaṃ dadau varadaḥ // 5.43 //"
        }
      ]
    },
    {
      "tag": "p",
      "attributes": {},
      "text": "kṛtvā tatkitavahitaṃ paśyata evāśu tasya śaśimauliḥ &",
      "children": [
        {
          "tag": "l",
          "attributes": {},
          "text": "niṣkāsitavāṃstacchira uttamatamamuṇḍamālikāpaṅkteḥ // 5.44 //"
        }
      ]
    },
    {
      "tag": "p",
      "attributes": {},
      "text": "ityevaṃ kuṭilakalāṃ sahajāṃ malināṃ janakṣaye niratām &",
      "children": [
        {
          "tag": "l",
          "attributes": {},
          "text": "yamadaṃṣṭrāmiva muñcati kāyastho nāsthiśeṣo'pi // 5.45 //"
        }
      ]
    },
    {
      "tag": "p",
      "attributes": {},
      "text": "susthaḥ ko nāma janaḥ satatāśucibhāvadūṣitakalānām &",
      "children": [
        {
          "tag": "l",
          "attributes": {},
          "text": "doṣakṛtāṃ śakṛtāmiva kāyasthānāmavaṣṭambhaiḥ // 5.46 //"
        }
      ]
    },
    {
      "tag": "p",
      "attributes": {},
      "text": "asuraracitaprayatnād vijñātā diviravañcanā yena &",
      "children": [
        {
          "tag": "l",
          "attributes": {},
          "text": "saṃrakṣaitā matimatā ratnavatī vasumatī tena // 5.47 //"
        }
      ]
    },
    {
      "tag": "p",
      "attributes": {},
      "text": "sargaḥ 6: madavarṇanam"
    },
    {
      "tag": "p",
      "attributes": {},
      "text": "ekaḥ sakalajanānāṃ hṛdayeṣu kṛtāspado madaḥ śatruḥ &",
      "children": [
        {
          "tag": "l",
          "attributes": {},
          "text": "yenāviṣṭaśarīro na śṛṇoti na paśyati stabdhaḥ // 6.1 //"
        }
      ]
    },
    {
      "tag": "p",
      "attributes": {},
      "text": "vijitātmanāṃ janānām abhavadyaḥ kṛtayuge damo nāma &",
      "children": [
        {
          "tag": "l",
          "attributes": {},
          "text": "so'yaṃ viparītatayā madaḥ sthitaḥ kaliyuge puṃsām // 6.2 //"
        }
      ]
    },
    {
      "tag": "p",
      "attributes": {},
      "text": "maunaṃ vadananikūṇanam ūrdhvekṣaṇamanyalakṣyatā cākṣṇoḥ &",
      "children": [
        {
          "tag": "l",
          "attributes": {},
          "text": "gātravilepanaveṣṭanam agryaṃ rūpaṃ madasyaitat // 6.3 //"
        }
      ]
    },
    {
      "tag": "p",
      "attributes": {},
      "text": "śauryamado rūpamadaḥ śṛṅgāramadaḥ kulonnatimadaśca &",
      "children": [
        {
          "tag": "l",
          "attributes": {},
          "text": "vibhavamadamūlajātā madavṛkṣā dehināmante // 6.4 //"
        }
      ]
    },
    {
      "tag": "p",
      "attributes": {},
      "text": "śūlārūḍhasamāno vātastabdhopamo'tha bhūtasamaḥ &",
      "children": [
        {
          "tag": "l",
          "attributes": {},
          "text": "bahubhoge vibhavamadaḥ praśamajvarasaṃnipātasamaḥ // 6.5 //"
        }
      ]
    },
    {
      "tag": "p",
      "attributes": {},
      "text": "śauryamado bhujadarśī rūpamado darpaṇādidarśī ca &",
      "children": [
        {
          "tag": "l",
          "attributes": {},
          "text": "kāmamadaḥ strīdarśī vibhavamadastveṣa jātyandhaḥ // 6.6 //"
        }
      ]
    },
    {
      "tag": "p",
      "attributes": {},
      "text": "antaḥsukharasamūrcchāmīlitanayanaḥ samāhitadhyānaḥ &",
      "children": [
        {
          "tag": "l",
          "attributes": {},
          "text": "dhanamada eṣa narāṇām ātmārāmopamaḥ ko'pi // 6.7 //"
        }
      ]
    },
    {
      "tag": "p",
      "attributes": {},
      "text": "unmādayatyaviṣaye vividhavikāraḥ samastaguṇahīnaḥ &",
      "children": [
        {
          "tag": "l",
          "attributes": {},
          "text": "mūḍhamadastvanyo'yaṃ jayati vicitro nirālambaḥ // 6.8 //"
        }
      ]
    },
    {
      "tag": "p",
      "attributes": {},
      "text": "stambhānna paśyati bhuvaṃ khecaradarśī sadā tapasvimadaḥ &",
      "children": [
        {
          "tag": "l",
          "attributes": {},
          "text": "bhaktimado'dbhutakārī vismṛtadehaścalaḥ prakṛtyaiva // 6.9 //"
        }
      ]
    },
    {
      "tag": "p",
      "attributes": {},
      "text": "ākoparaktanayanaḥ paravāṅmātrāsahaḥ pralāpī ca &",
      "children": [
        {
          "tag": "l",
          "attributes": {},
          "text": "viṣamaḥ śrutamadanāmā dhātukṣobho nṛṇāṃ mūrtaḥ // 6.10 //"
        }
      ]
    },
    {
      "tag": "p",
      "attributes": {},
      "text": "satatabhrukuṭikarālaḥ paruṣākrośī haṭhābhighātaparaḥ &",
      "children": [
        {
          "tag": "l",
          "attributes": {},
          "text": "adhikāramadaḥ puṃsāṃ sarvāśī rākṣasaḥ krūraḥ // 6.11 //"
        }
      ]
    },
    {
      "tag": "p",
      "attributes": {},
      "text": "pūrvapuruṣapratāpaprathitakathāvismṛtānyanijakṛtyaḥ &",
      "children": [
        {
          "tag": "l",
          "attributes": {},
          "text": "kulamada ekaḥ puṃsāṃ sudīrghadarśī mahājñānaḥ // 6.12 //"
        }
      ]
    },
    {
      "tag": "p",
      "attributes": {},
      "text": "varjitasakalasparśaḥ sarvāśucibhāvanānnirālambaḥ &",
      "children": [
        {
          "tag": "l",
          "attributes": {},
          "text": "ākāśe'pi salepaḥ śaucamado nityasaṃkocaḥ // 6.13 //"
        }
      ]
    },
    {
      "tag": "p",
      "attributes": {},
      "text": "sāvadhayaḥ sarvamadā nijanijamūlakṣaye vinaśyanti &",
      "children": [
        {
          "tag": "l",
          "attributes": {},
          "text": "varamada ekaḥ kuṭilo vijṛmbhate niravadhirbhogī // 6.14 //"
        }
      ]
    },
    {
      "tag": "p",
      "attributes": {},
      "text": "pānamadastu jaghanyaḥ sarvajugupsāspadaṃ mahāmohaḥ &",
      "children": [
        {
          "tag": "l",
          "attributes": {},
          "text": "kṣaṇiko'pi harati sahasā varṣasahasrārjitaṃ śīlam // 6.15 //"
        }
      ]
    },
    {
      "tag": "p",
      "attributes": {},
      "text": "vidyāvati vipravare gavi hastini bhūpatau śvapāke ca &",
      "children": [
        {
          "tag": "l",
          "attributes": {},
          "text": "madyamadaḥ samadarśī svaparavibhāgaṃ na jānāti // 6.16 //"
        }
      ]
    },
    {
      "tag": "p",
      "attributes": {},
      "text": "vigalitasadasadbhedaḥ samakāñcanaloṣṭapāṣāṇaḥ &",
      "children": [
        {
          "tag": "l",
          "attributes": {},
          "text": "prāpto yogidaśāmapi narake kṣībaḥ svayaṃ patati // 6.17 //"
        }
      ]
    },
    {
      "tag": "p",
      "attributes": {},
      "text": "roditi gāyati vihasati gāyati vilapaty uccair upaiti saṃmoham &",
      "children": [
        {
          "tag": "l",
          "attributes": {},
          "text": "bhajate vividhavikārān saṃsārādarśamaṇḍalaḥ kṣībaḥ // 6.18 //"
        }
      ]
    },
    {
      "tag": "p",
      "attributes": {},
      "text": "parapaticumbanasaktāṃ paśyati dayitāṃ na yāti saṃtāpam &",
      "children": [
        {
          "tag": "l",
          "attributes": {},
          "text": "kṣībo'tigāḍharāgaṃ pītvā madhu vītarāgaḥ kim // 6.19 //"
        }
      ]
    },
    {
      "tag": "p",
      "attributes": {},
      "text": "visṛjati vasanaṃ dūre vyasanaṃ gṛhṇāti duḥsahaṃ kṣībaḥ &",
      "children": [
        {
          "tag": "l",
          "attributes": {},
          "text": "añjalipātre pibati ca nijamūtravijṛmbhitaṃ candram // 6.20 //"
        }
      ]
    },
    {
      "tag": "p",
      "attributes": {},
      "text": "cyavanaḥ purā maharṣiḥ yauvanamaśviprayogato labdhvā &",
      "children": [
        {
          "tag": "l",
          "attributes": {},
          "text": "yajñe svayaṃ kṛtajñaḥ tau cakre somapānārhau // 6.21 //"
        }
      ]
    },
    {
      "tag": "p",
      "attributes": {},
      "text": "kruddhastametya śakraḥ provāca mune na vetsi kimapi tvam &",
      "children": [
        {
          "tag": "l",
          "attributes": {},
          "text": "bhiṣajāvapaṅktiyogyo somārhāvaśvinau yasya // 6.22 //"
        }
      ]
    },
    {
      "tag": "p",
      "attributes": {},
      "text": "iti bahuśaḥ surapatinā pratiṣiddho'pi svatejasā cyavanaḥ &",
      "children": [
        {
          "tag": "l",
          "attributes": {},
          "text": "na cacāla niścitātmā nijakṛtyādaśvinoḥ prītyā // 6.23 //"
        }
      ]
    },
    {
      "tag": "p",
      "attributes": {},
      "text": "tatkopodyatavajraṃ jambhārerāyataṃ bhujastambham &",
      "children": [
        {
          "tag": "l",
          "attributes": {},
          "text": "astambhayanmunīndraḥ prabhāvasaṃbhāvanāpātram // 6.24 //"
        }
      ]
    },
    {
      "tag": "p",
      "attributes": {},
      "text": "asṛjacca tadvadhāya pralambakāyopamaṃ caturdaṃṣṭram &",
      "children": [
        {
          "tag": "l",
          "attributes": {},
          "text": "yojanasahasravipulaṃ kṛtyārūpaṃ mahāsuraṃ ghoram // 6.25 //"
        }
      ]
    },
    {
      "tag": "p",
      "attributes": {},
      "text": "tenāviṣṭaḥ sahasā bhīto vajrī tamāyayau śaraṇam &",
      "children": [
        {
          "tag": "l",
          "attributes": {},
          "text": "somo'stu devabhiṣajoḥ iti covāca praṇaṣṭadhṛtiḥ // 6.26 //"
        }
      ]
    },
    {
      "tag": "p",
      "attributes": {},
      "text": "munirapi karuṇāsindhuḥ bhītaṃ praṇataṃ mahendramāśvāsya &",
      "children": [
        {
          "tag": "l",
          "attributes": {},
          "text": "madamutsasarja ghoraṃ dyūtastrīpānamṛgayāsu // 6.27 //"
        }
      ]
    },
    {
      "tag": "p",
      "attributes": {},
      "text": "so'yamasuraḥ pramāthī muninā kruddhena nirmito hṛdaye &",
      "children": [
        {
          "tag": "l",
          "attributes": {},
          "text": "nivasati śarīrabhājāṃ stambhākāro guṇairbaddhaḥ // 6.28 //"
        }
      ]
    },
    {
      "tag": "p",
      "attributes": {},
      "text": "maune śrīmattānāṃ niḥspandadṛśi pravṛddhavibhavānām &",
      "children": [
        {
          "tag": "l",
          "attributes": {},
          "text": "bhrūbhaṅgamukhavikāre dhanikānāṃ bhrūyuge viṭādīnām // 6.29 //"
        }
      ]
    },
    {
      "tag": "p",
      "attributes": {},
      "text": "jihvāsu dūtaviduṣāṃ rūpavatāṃ daśanavasanakeśeṣu &",
      "children": [
        {
          "tag": "l",
          "attributes": {},
          "text": "vaidyānāmoṣṭhapuṭe grīvāyāṃ guṇiniyogigaṇakānām // 6.30 //"
        }
      ]
    },
    {
      "tag": "p",
      "attributes": {},
      "text": "skandhataṭe subhaṭānāṃ hṛdaye vaṇijāṃ kareṣu śilpavatām &",
      "children": [
        {
          "tag": "l",
          "attributes": {},
          "text": "galapatrāṅgulibhaṅge chātrāṇāṃ stanataṭeṣu taruṇīnām // 6.31 //"
        }
      ]
    },
    {
      "tag": "p",
      "attributes": {},
      "text": "udare śrāddhārhāṇāṃ jaṅghāsu ca lekhahārapuruṣāṇām &",
      "children": [
        {
          "tag": "l",
          "attributes": {},
          "text": "gaṇḍeṣu kuñjarāṇāṃ barhe śikhināṃ gateṣu haṃsānām // 6.32 //"
        }
      ]
    },
    {
      "tag": "p",
      "attributes": {},
      "text": "ityevaṃ madanāmā madāgraho bahuvikāradṛḍhamohaḥ &",
      "children": [
        {
          "tag": "l",
          "attributes": {},
          "text": "aṅge kāṣṭhībhūto vasati sadā sarvabhūtānām // 6.33 //"
        }
      ]
    },
    {
      "tag": "p",
      "attributes": {},
      "text": "iti mahākaviśrīkṣemendraviracite kalāvilāse madavarṇananāma ṣaṣṭhaḥ sargaḥ"
    },
    {
      "tag": "p",
      "attributes": {},
      "text": "sargaḥ 7: gāyanavarṇanam"
    },
    {
      "tag": "p",
      "attributes": {},
      "text": "artho nāma janānāṃ jīvitamakhilakriyākalāpasya &",
      "children": [
        {
          "tag": "l",
          "attributes": {},
          "text": "tamapi haranty atidhūrtāḥ ślakṣṇagalā gāyanā loke // 7.1 //"
        }
      ]
    },
    {
      "tag": "p",
      "attributes": {},
      "text": "niḥśeṣaṃ kamalākarakoṣaṃ jagdhvāpi kumudamāsvādya &",
      "children": [
        {
          "tag": "l",
          "attributes": {},
          "text": "kṣīṇā gāyanabhṛṅgā mātaṅgapraṇayatāṃ yānti // 7.2 //"
        }
      ]
    },
    {
      "tag": "p",
      "attributes": {},
      "text": "ghaṭapaṭaśakaṭaskandhā bahuḍimbhā muktakeśakakalāpāḥ &",
      "children": [
        {
          "tag": "l",
          "attributes": {},
          "text": "ete yonipisācā bhūpabhujo gāyanā loke // 7.3 //"
        }
      ]
    },
    {
      "tag": "p",
      "attributes": {},
      "text": "tamasi varākaś cauro hāhākāreṇa yāti saṃtrastaḥ &",
      "children": [
        {
          "tag": "l",
          "attributes": {},
          "text": "gāyanacauraḥ prakaṭaṃ hāhākṛtvaiva harati sarvasvam // 7.4 //"
        }
      ]
    },
    {
      "tag": "p",
      "attributes": {},
      "text": "pā pā dha dha ni ni ga ma sā dhā dhā mā mā sa mā sa gā dhā mā &",
      "children": [
        {
          "tag": "l",
          "attributes": {},
          "text": "kṛtvā svarapadapālīṃ gāyanadhūrtāś caranty ete // 7.5 //"
        }
      ]
    },
    {
      "tag": "p",
      "attributes": {},
      "text": "kuṭilāvartabhrāntaiḥ veṣavikāraiś ca mukhavikāraiś ca &",
      "children": [
        {
          "tag": "l",
          "attributes": {},
          "text": "gāyati gāyanasaṃgho mardalahastaś ciraṃ maunī // 7.6 //"
        }
      ]
    },
    {
      "tag": "p",
      "attributes": {},
      "text": "āmantraṇajayaśabdaiḥ pratipadahuṃkāraghargharārāvaiḥ &",
      "children": [
        {
          "tag": "l",
          "attributes": {},
          "text": "svayamuktasādhuvādaiḥ antarayati gāyano gītam // 7.7 //"
        }
      ]
    },
    {
      "tag": "p",
      "attributes": {},
      "text": "jalapatite saktukaṇe matsyairbhukte'sti kāpi dharmāptiḥ &",
      "children": [
        {
          "tag": "l",
          "attributes": {},
          "text": "gāyanadattāsu paraṃ koṭiṣvapi nāsti phalaleśaḥ // 7.8 //"
        }
      ]
    },
    {
      "tag": "p",
      "attributes": {},
      "text": "mugdhadhanānāṃ vidhinā ruddhānāmandhakūpakoṣeṣu &",
      "children": [
        {
          "tag": "l",
          "attributes": {},
          "text": "vihito vivṛtamahāsyo gāyananāmā praṇālaughaḥ // 7.9 //"
        }
      ]
    },
    {
      "tag": "p",
      "attributes": {},
      "text": "naitat prakaṭitadaśanā gāyanadhūrtāḥ sadaiva gāyanti &",
      "children": [
        {
          "tag": "l",
          "attributes": {},
          "text": "ete gatānugatikān hasanti dhūrtā gṛhītārthān // 7.10 //"
        }
      ]
    },
    {
      "tag": "p",
      "attributes": {},
      "text": "prātargāyanadhūrtā bhavanti dhīrāḥ sahārakeyūrāḥ &",
      "children": [
        {
          "tag": "l",
          "attributes": {},
          "text": "madhyāhne dyūtajitā nagnā bhagnā nirādhārāḥ // 7.11 //"
        }
      ]
    },
    {
      "tag": "p",
      "attributes": {},
      "text": "stutivāgurānibaddhaiḥ vacanaśaraiḥ kapaṭakūṭaracanābhiḥ &",
      "children": [
        {
          "tag": "l",
          "attributes": {},
          "text": "gītairgāyanalubdhā mugdhamṛgāṇāṃ haranti sarvasvam // 7.12 //"
        }
      ]
    },
    {
      "tag": "p",
      "attributes": {},
      "text": "naṣṭasvarapadagītaiḥ kṣaṇena lakṣāni gāyano labdhvā &",
      "children": [
        {
          "tag": "l",
          "attributes": {},
          "text": "dāsyāḥ sutena dattaṃ kimiti vadarduḥkhito yāti // 7.13 //"
        }
      ]
    },
    {
      "tag": "p",
      "attributes": {},
      "text": "varjitasādhudvijavaravṛddhāyāḥ sakalaśokakalitāyāḥ &",
      "children": [
        {
          "tag": "l",
          "attributes": {},
          "text": "śāpo'yameva lakṣmyā gāyanabhojyaiva yat satatam // 7.14 //"
        }
      ]
    },
    {
      "tag": "p",
      "attributes": {},
      "text": "devaḥ purā surāṇām adhinātho nāradaṃ cirāyātam &",
      "children": [
        {
          "tag": "l",
          "attributes": {},
          "text": "papraccha lokavṛttaṃ mahītale bhūmipālānām // 7.15 //"
        }
      ]
    },
    {
      "tag": "p",
      "attributes": {},
      "text": "so'vadaravanipatīnāṃ jayināṃ bahudānadharmayajñānām &",
      "children": [
        {
          "tag": "l",
          "attributes": {},
          "text": "caratā mayā nṛloke surapatiyogyāḥ śriyo dṛṣṭāḥ // 7.16 //"
        }
      ]
    },
    {
      "tag": "p",
      "attributes": {},
      "text": "te tu tvāṃ spardhante vibhavairvaruṇaṃ dhanādhināthaṃ ca &",
      "children": [
        {
          "tag": "l",
          "attributes": {},
          "text": "śatamakhasaṃjñāmasakṛd bahutarayajñā hasanty eva // 7.17 //"
        }
      ]
    },
    {
      "tag": "p",
      "attributes": {},
      "text": "śrutvā tarmunivacanaṃ jātadveṣaḥ śatakratuḥ kopāt &",
      "children": [
        {
          "tag": "l",
          "attributes": {},
          "text": "hartuṃ dhanaṃ piśācān visasarja bhuvaṃ narendrāṇām // 7.18 //"
        }
      ]
    },
    {
      "tag": "p",
      "attributes": {},
      "text": "te gītanāmamantrāḥ surapatidiṣṭāḥ piśācasaṃghātāḥ &",
      "children": [
        {
          "tag": "l",
          "attributes": {},
          "text": "hartuṃ sakalanṛpāṇāṃ dhanamakhilaṃ bhūtalaṃ prayayuḥ // 7.19 //"
        }
      ]
    },
    {
      "tag": "p",
      "attributes": {},
      "text": "māyādāsaḥ prathamaṃ ḍambaradāsaś ca vajradāsaś ca &",
      "children": [
        {
          "tag": "l",
          "attributes": {},
          "text": "jh[kṣ?]ayadāsaluṇṭhadāsau kharaharadāsaḥ prasiddhadāsaś ca // 7.20 //"
        }
      ]
    },
    {
      "tag": "p",
      "attributes": {},
      "text": "vāḍavadāsaś cāṣṭau te gatvā martyalokamatibhayadāḥ &",
      "children": [
        {
          "tag": "l",
          "attributes": {},
          "text": "vivṛtāsyaghorakuharā gāyanasṛṣṭiṃ sasarjurativikaṭām // 7.21 //"
        }
      ]
    },
    {
      "tag": "p",
      "attributes": {},
      "text": "yairetairhṛtavibhavā diśi diśi hṛta[?]sakalalokasarvasvāḥ &",
      "children": [
        {
          "tag": "l",
          "attributes": {},
          "text": "yajñādiṣu bhūpatayo jātāḥ śithilodyamāḥ sarve // 7.22 //"
        }
      ]
    },
    {
      "tag": "p",
      "attributes": {},
      "text": "ete hi karṇavivaraiḥ praviśya gītacchalena bhūpānām &",
      "children": [
        {
          "tag": "l",
          "attributes": {},
          "text": "sahasā haranti hṛdayaṃ karṇapiśācā mahāghorāḥ // 7.23 //"
        }
      ]
    },
    {
      "tag": "p",
      "attributes": {},
      "text": "tasmāreṣāṃ rāṣṭre na dadāti vikāriṇāṃ praveśaṃ yaḥ &",
      "children": [
        {
          "tag": "l",
          "attributes": {},
          "text": "tasya sakalārthasaṃpadyajñavatī bhūmirādhīnā // 7.24 //"
        }
      ]
    },
    {
      "tag": "p",
      "attributes": {},
      "text": "naṭanartakacakracarāḥ kuśīlavāścāraṇā viṭāścaiva &",
      "children": [
        {
          "tag": "l",
          "attributes": {},
          "text": "aiśvaryaśāliśalabhāḥ caranti tebhyaḥ śriyaṃ rakṣet // 7.25 //"
        }
      ]
    },
    {
      "tag": "p",
      "attributes": {},
      "text": "gāyanasaṃghasyaikyād uttiṣṭhati gītaniḥsvanaḥ sumahān &",
      "children": [
        {
          "tag": "l",
          "attributes": {},
          "text": "asthāne dattāyā lakṣmyā iva saṃbhramākrandaḥ // 7.26 //"
        }
      ]
    },
    {
      "tag": "p",
      "attributes": {},
      "text": "sargaḥ 8"
    },
    {
      "tag": "p",
      "attributes": {},
      "text": "tatrāpi hemakārā haraṇakalāyoginaḥ pṛthudhyānāḥ &",
      "children": [
        {
          "tag": "l",
          "attributes": {},
          "text": "ye dhāmni bahulalakṣmyāḥ śūnyatvaṃ darśayanty eva // 8.1 //"
        }
      ]
    },
    {
      "tag": "p",
      "attributes": {},
      "text": "sāraṃ sakaladhanānāṃ saṃpatsu vibhūṣaṇaṃ vipadi rakṣā &",
      "children": [
        {
          "tag": "l",
          "attributes": {},
          "text": "ete haranti pāpāḥḷ satataṃ tejaḥ paraṃ hema // 8.2 //"
        }
      ]
    },
    {
      "tag": "p",
      "attributes": {},
      "text": "sahasaiva dūṣayanti sparśena suvarṇamupahatacchāyām &",
      "children": [
        {
          "tag": "l",
          "attributes": {},
          "text": "nityāśucayaḥ pāpāḥ caṇḍālā hemakārāś ca // 8.3 //"
        }
      ]
    },
    {
      "tag": "p",
      "attributes": {},
      "text": "masṛṇakaṣāśmani nikaṣo mandarucikramagatā kalā teṣām &",
      "children": [
        {
          "tag": "l",
          "attributes": {},
          "text": "yeṣāṃ paruṣakaṣāśmani vikrayakāle'pi lābhakalā // 8.4 //"
        }
      ]
    },
    {
      "tag": "p",
      "attributes": {},
      "text": "sopasnehaḥ svedyaḥ sikthakamudro'pi bālukāprāyaḥ &",
      "children": [
        {
          "tag": "l",
          "attributes": {},
          "text": "soṣmā ca yuktibhedāt tulopalānāṃ kalāḥ pañca // 8.5 //"
        }
      ]
    },
    {
      "tag": "p",
      "attributes": {},
      "text": "dvipuṭā sphoṭavipākā suvarṇarasapāyinī sutāmrakalā &",
      "children": [
        {
          "tag": "l",
          "attributes": {},
          "text": "sīsamalakācacūrṇagrahaṇaparā ṣaṭkalā mūṣā // 8.6 //"
        }
      ]
    },
    {
      "tag": "p",
      "attributes": {},
      "text": "vakramukhī viṣamapuṭā suṣiratalā nyastapāradā mṛdvī &",
      "children": [
        {
          "tag": "l",
          "attributes": {},
          "text": "pakṣakaṭā granthimatī sikthakalā bahuguṇā puronamrā // 8.7 //"
        }
      ]
    },
    {
      "tag": "p",
      "attributes": {},
      "text": "vātabhrāntā tanvī gurvī vā paruṣavātadhṛtacūrṇā &",
      "children": [
        {
          "tag": "l",
          "attributes": {},
          "text": "nirjīvanā sajīvā ṣoḍaśa hemnastulāsu kalāḥ // 8.8 //"
        }
      ]
    },
    {
      "tag": "p",
      "attributes": {},
      "text": "mandaḥ sāvego vā madhyacchinnaḥ saśabdlphūtkāraḥ &",
      "children": [
        {
          "tag": "l",
          "attributes": {},
          "text": "pātī śīkarakārī phūtkāraḥ ṣaṭkalāsteṣām // 8.9 //"
        }
      ]
    },
    {
      "tag": "p",
      "attributes": {},
      "text": "jvālāvalayī dhūmo visphoṭī mandakaḥ sphuliṅgī ca &",
      "children": [
        {
          "tag": "l",
          "attributes": {},
          "text": "pūrvadhṛtatāmracūrṇas teṣāṃ api ṣaṭkalo vahniḥ // 8.10 //"
        }
      ]
    },
    {
      "tag": "p",
      "attributes": {},
      "text": "praśnaḥ kathā vicitrā kaṇḍūyanamaṃśukāntarākṛṣṭiḥ &",
      "children": [
        {
          "tag": "l",
          "attributes": {},
          "text": "dinavelārkanirīkṣaṇamatihāso makṣikākṣepaḥ // 8.11 //"
        }
      ]
    },
    {
      "tag": "p",
      "attributes": {},
      "text": "kautukadarśanamasakṛtsvajanakaliḥ salilapātrabhaṅgaśca &",
      "children": [
        {
          "tag": "l",
          "attributes": {},
          "text": "bahirapi gamanaṃ bahuśo dvādaśa ceṣṭākalās teṣām // 8.12 //"
        }
      ]
    },
    {
      "tag": "p",
      "attributes": {},
      "text": "ghaṭitasyopari pākaḥ kṛtrimavarṇaprakāśanotkarṣī &",
      "children": [
        {
          "tag": "l",
          "attributes": {},
          "text": "tanugomayāgnimadhye lavaṇakṣārānulepena // 8.13 //"
        }
      ]
    },
    {
      "tag": "p",
      "attributes": {},
      "text": "sāmānyalohapātrādbhūminyaste'pi kāntalohatale &",
      "children": [
        {
          "tag": "l",
          "attributes": {},
          "text": "dhāvati vadanena tulā riktāpi muhuḥ supūrṇeva // 8.14 //"
        }
      ]
    },
    {
      "tag": "p",
      "attributes": {},
      "text": "pratibaddhe jatuyogye prakṣiptanighūḍhakanakakaṇam &",
      "children": [
        {
          "tag": "l",
          "attributes": {},
          "text": "tulitaṃ pūraṇakāle sukhena hartuṃ samāyāti // 8.15 //"
        }
      ]
    },
    {
      "tag": "p",
      "attributes": {},
      "text": "ujjvalane'pi ca teṣāṃ pātanamatisukaramaśmakāle ca &",
      "children": [
        {
          "tag": "l",
          "attributes": {},
          "text": "sadṛśavicitrābharaṇe parivartanalāghavaprasāraśca // 8.16 //"
        }
      ]
    },
    {
      "tag": "p",
      "attributes": {},
      "text": "pūrṇādāne ghaṭane nekṣā māṣārpaṇaṃ prabhāyogaḥ &",
      "children": [
        {
          "tag": "l",
          "attributes": {},
          "text": "kālāharaṇavināśaḥ pratipūraṇayācanaṃ bahuśleṣaḥ // 8.17 //"
        }
      ]
    },
    {
      "tag": "p",
      "attributes": {},
      "text": "ekādaśa yuktikālasteṣāmetāḥ samāsena &",
      "children": [
        {
          "tag": "l",
          "attributes": {},
          "text": "ekaiva kalā mahatī niśi gamanaṃ sarvamādāya // 8.18 //"
        }
      ]
    },
    {
      "tag": "p",
      "attributes": {},
      "text": "etā hemakārāṇāṃ vicāralabhyāḥ kalāścatuḥṣaṣṭiḥ &",
      "children": [
        {
          "tag": "l",
          "attributes": {},
          "text": "anyā gūḍhāśca kalāḥ sahasranetro'pi no vetti // 8.19 //"
        }
      ]
    },
    {
      "tag": "p",
      "attributes": {},
      "text": "meruḥ sthito'tidūre manuṣyabhūmiṃ cirātparityajya &",
      "children": [
        {
          "tag": "l",
          "attributes": {},
          "text": "bhīto'vaśyaṃ cauryādghorāṇāṃ hemakārāṇām // 8.20 //"
        }
      ]
    },
    {
      "tag": "p",
      "attributes": {},
      "text": "kanakaśilāśatasaṃdhiprasṛtamahāvivarakoṭisaṃghātaiḥ &",
      "children": [
        {
          "tag": "l",
          "attributes": {},
          "text": "utkīrṇanikhilaśikharaḥ purā kṛto mūṣakairmeruḥ // 8.21 //"
        }
      ]
    },
    {
      "tag": "p",
      "attributes": {},
      "text": "tatrākhilākhusenānikhātanakharāvalekhanotkhātaiḥ &",
      "children": [
        {
          "tag": "l",
          "attributes": {},
          "text": "śithilitamūlaḥ sahasā babhūva meruḥ purā niyatam // 8.22 //"
        }
      ]
    },
    {
      "tag": "p",
      "attributes": {},
      "text": "mūṣakanakharotkhātaḥ sumeruruccaistarāṃ śuśubhe &",
      "children": [
        {
          "tag": "l",
          "attributes": {},
          "text": "uddhatasuvarṇadhūlīpaṭalaiḥ kapilā bahuḥ kakubhaḥ // 8.23 //"
        }
      ]
    },
    {
      "tag": "p",
      "attributes": {},
      "text": "tasmiñjarjaraśikhare vivarodaradalitakanakakūṭataṭe &",
      "children": [
        {
          "tag": "l",
          "attributes": {},
          "text": "kalpāntāgamaśaṅkābhayamāvirabhūdamartyānām // 8.24 //"
        }
      ]
    },
    {
      "tag": "p",
      "attributes": {},
      "text": "āha ca divyadṛśā tadvilokya sarvaṃ surānāthāgastyaḥ &",
      "children": [
        {
          "tag": "l",
          "attributes": {},
          "text": "ete te brahmaghnā niśācārāstridaśasaṃgare nihatāḥ // 8.25 //"
        }
      ]
    },
    {
      "tag": "p",
      "attributes": {},
      "text": "jātā mūṣakarūpā merunipāte kṛtārambhāḥ &",
      "children": [
        {
          "tag": "l",
          "attributes": {},
          "text": "vadhyāḥ punarapi bhavatāmāśramabhaṅgān munīnāṃ ca // 8.26 //"
        }
      ]
    },
    {
      "tag": "p",
      "attributes": {},
      "text": "śrutvaitanmunivacanaṃ dhūmena bilāvalīṃ samāpūrya &",
      "children": [
        {
          "tag": "l",
          "attributes": {},
          "text": "śāpena pūrvadagdhāñjagdhustridaśā mahāmūṣān // 8.27 //"
        }
      ]
    },
    {
      "tag": "p",
      "attributes": {},
      "text": "ete ta eva mūṣāḥ suvarṇkārāḥ kṣitau punarjātāḥ &",
      "children": [
        {
          "tag": "l",
          "attributes": {},
          "text": "janmābhyāsādaniśaṃ kāñcanacūrṇaṃ nikarṣanti // 8.28 //"
        }
      ]
    },
    {
      "tag": "p",
      "attributes": {},
      "text": "tasmānmahīpatīnāmasaṃbhave garadacoradasyūnām &",
      "children": [
        {
          "tag": "l",
          "attributes": {},
          "text": "ekaḥ suvarṇakāro nigrāhyaḥ sarvathā nityam // 8.29 //"
        }
      ]
    },
    {
      "tag": "p",
      "attributes": {},
      "text": "sargaḥ 9: nānādhūrtavarṇanam"
    },
    {
      "tag": "p",
      "attributes": {},
      "text": "vāñcakamāyā mahatī mahītale jaladhimekhale nikhile &",
      "children": [
        {
          "tag": "l",
          "attributes": {},
          "text": "naṣṭadhiyāṃ matsyānāṃ jālālī dhīvarairvihitā // 9.1 //"
        }
      ]
    },
    {
      "tag": "p",
      "attributes": {},
      "text": "sarvasvameva paramaṃ prāṇā yeṣāṃ kṛte prayatno'yam &",
      "children": [
        {
          "tag": "l",
          "attributes": {},
          "text": "vaidyā vedyāḥ satataṃ yeṣāṃ haste sthitāste'pi // 9.2 //"
        }
      ]
    },
    {
      "tag": "p",
      "attributes": {},
      "text": "ete hi dehadāhād virahā iva duḥsahā bhiṣajaḥ &",
      "children": [
        {
          "tag": "l",
          "attributes": {},
          "text": "grīṣmadivasā ivogrā bahutṛṣṇaḥ śoṣayanty eva // 9.3 //"
        }
      ]
    },
    {
      "tag": "p",
      "attributes": {},
      "text": "vividhauṣadhaparivatairyogaiḥ jijñāsayā svavidyāyāḥ &",
      "children": [
        {
          "tag": "l",
          "attributes": {},
          "text": "hatvā nṛṇāṃ sahasraṃ paścādvaidyo bhavetsiddhaḥ // 9.4 //"
        }
      ]
    },
    {
      "tag": "p",
      "attributes": {},
      "text": "vinyasya rāśicakraṃ grahacintāṃ nāṭayarmukhavikāraiḥ &",
      "children": [
        {
          "tag": "l",
          "attributes": {},
          "text": "anuvadati cirārgaṇako yat kiṃcit prāśnikenoktam // 9.5 //"
        }
      ]
    },
    {
      "tag": "p",
      "attributes": {},
      "text": "gaṇayati gagane gaṇakaḥ candreṇa samāgamaṃ viśākhāyāḥ &",
      "children": [
        {
          "tag": "l",
          "attributes": {},
          "text": "vividhabhujaṃgakrīḍāsaktāṃ gṛhiṇīṃ na jānāti // 9.6 //"
        }
      ]
    },
    {
      "tag": "p",
      "attributes": {},
      "text": "prathamaṃ svavittamakhilaṃ kanakārthī bhasmasāt kṛtvā &",
      "children": [
        {
          "tag": "l",
          "attributes": {},
          "text": "paścāt sadhanānrasikān vināśayaty eṣa varṇikānipunaḥ // 9.7 //"
        }
      ]
    },
    {
      "tag": "p",
      "attributes": {},
      "text": "śatavedhī siddho me sahasravedhī raso'pi niryātaḥ &",
      "children": [
        {
          "tag": "l",
          "attributes": {},
          "text": "iti vadati dhātuvādī nagno malinaḥ kṛśo rūkṣaḥ // 9.8 //"
        }
      ]
    },
    {
      "tag": "p",
      "attributes": {},
      "text": "tāmraghaṭopamaśīrṣo dhūrto hi rasāyanī jarājīrṇaḥ &",
      "children": [
        {
          "tag": "l",
          "attributes": {},
          "text": "keśotpādanakathayā khalvāṭāneva muṣṇāti // 9.9 //"
        }
      ]
    },
    {
      "tag": "p",
      "attributes": {},
      "text": "prahlādanaśucitārakaśambararamaṇījane 'pi baddhāśaḥ &",
      "children": [
        {
          "tag": "l",
          "attributes": {},
          "text": "bilvādibhiratikāmī hutvā dhūmāndhatāmeti // 9.10 //"
        }
      ]
    },
    {
      "tag": "p",
      "attributes": {},
      "text": "khecaryaḥ sukhasādhyā yatnādyadi labhyate nabhaḥkusumam &",
      "children": [
        {
          "tag": "l",
          "attributes": {},
          "text": "uktāḥ prayogavidbhiḥ maśakāsthiṣu siddhayo bahudhā // 9.11 //"
        }
      ]
    },
    {
      "tag": "p",
      "attributes": {},
      "text": "kṛṣṇāśvaśakṛdvṛtyā paśyati gagane surendrabhavanāni &",
      "children": [
        {
          "tag": "l",
          "attributes": {},
          "text": "maṇḍūkavasālipto bhavati pumārvallabho'psarasām // 9.12 //"
        }
      ]
    },
    {
      "tag": "p",
      "attributes": {},
      "text": "ity uktvā punarāśāṃ diśi diśi vilasanti dhūrtasaṃghātāḥ &",
      "children": [
        {
          "tag": "l",
          "attributes": {},
          "text": "yairvividhasiddhilubdhāḥ kṣaiptāḥ śataśo narāḥ śvabhre // 9.13 //"
        }
      ]
    },
    {
      "tag": "p",
      "attributes": {},
      "text": "vaśyākarṣaṇayogī pathi pathi rakṣāṃ dadāti nārīṇām &",
      "children": [
        {
          "tag": "l",
          "attributes": {},
          "text": "ratikāmatantramūlaṃ mūlaṃ mantraṃ na jānāti // 9.14 //"
        }
      ]
    },
    {
      "tag": "p",
      "attributes": {},
      "text": "bahavo rathyāguravo laghudīkṣāḥ svalpayogamutpādya &",
      "children": [
        {
          "tag": "l",
          "attributes": {},
          "text": "vyādhā iva vardhante mugdhānāṃ draviṇadāraharāḥ // 9.15 //"
        }
      ]
    },
    {
      "tag": "p",
      "attributes": {},
      "text": "hastasthā dhanarekhā vipulatarāsyā patiś ca calacittaḥ &",
      "children": [
        {
          "tag": "l",
          "attributes": {},
          "text": "mṛdnāti kulavadhūnām ity uktvā kamalakomalaṃ pāṇim // 9.16 //"
        }
      ]
    },
    {
      "tag": "p",
      "attributes": {},
      "text": "baddhe'ṅguṣṭhe salile paśyati vividhaṃ janabhramaṃ kanyā &",
      "children": [
        {
          "tag": "l",
          "attributes": {},
          "text": "na prāpyate ca coro moho'sāv indrajālasya // 9.17 //"
        }
      ]
    },
    {
      "tag": "p",
      "attributes": {},
      "text": "khādati pibati ca dhūrtaḥ pralāpakārī nṛṇāṃ talāghātaiḥ &",
      "children": [
        {
          "tag": "l",
          "attributes": {},
          "text": "ceṭāveśaṃ kṛtvā nirmantrakṣudradhūpena // 9.18 //"
        }
      ]
    },
    {
      "tag": "p",
      "attributes": {},
      "text": "kakṣapuṭe nāgārjunalikhitā yuktir vidhīyatāṃ dhūpe &",
      "children": [
        {
          "tag": "l",
          "attributes": {},
          "text": "yo hartuṃ mohāditi dhūrto'gnau kṣipati paravittam // 9.19 //"
        }
      ]
    },
    {
      "tag": "p",
      "attributes": {},
      "text": "yakṣīputrāś corā vijñeyāḥ kūṭadhūpakartāraḥ &",
      "children": [
        {
          "tag": "l",
          "attributes": {},
          "text": "yeṣāṃ pratyakṣaphalaṃ dārirdyaṃ rājabhaṅgaś ca // 9.20 //"
        }
      ]
    },
    {
      "tag": "p",
      "attributes": {},
      "text": "bahutaradhanena vaṇijā putrī sā putravargṛhītaiva &",
      "children": [
        {
          "tag": "l",
          "attributes": {},
          "text": "madadhīneti kathābhiḥ kanyārthaṃ bhujyate dhūrtaḥ // 9.21 //"
        }
      ]
    },
    {
      "tag": "p",
      "attributes": {},
      "text": "cintyaḥ sveṅitavādī marmajño hṛdayacaura evāsau &",
      "children": [
        {
          "tag": "l",
          "attributes": {},
          "text": "tiṣṭhati paraprayukto mithyābadhiro'thavā mūkaḥ // 9.22 //"
        }
      ]
    },
    {
      "tag": "p",
      "attributes": {},
      "text": "bhasmasmerā veśyā vṛddhāḥ śramaṇāḥ sadaivatā gaṇikāḥ &",
      "children": [
        {
          "tag": "l",
          "attributes": {},
          "text": "etāḥ kulanārīṇāṃ caranti dhanaśīlahāriṇyaḥ // 9.23 //"
        }
      ]
    },
    {
      "tag": "p",
      "attributes": {},
      "text": "vidhavā taruṇī sadhanā vāñcati divyaṃ bhavadvidhaṃ ramaṇam &",
      "children": [
        {
          "tag": "l",
          "attributes": {},
          "text": "dhūrto jaḍamity uktvā sarvasvaṃ tasya bhakṣayati // 9.24 //"
        }
      ]
    },
    {
      "tag": "p",
      "attributes": {},
      "text": "pratyahavetanayuktāḥ karmasu ye kāryśilpino dhūrtāḥ &",
      "children": [
        {
          "tag": "l",
          "attributes": {},
          "text": "vilasantikarmavighnaiḥ vijñeyāḥ kālacaurāste // 9.25 //"
        }
      ]
    },
    {
      "tag": "p",
      "attributes": {},
      "text": "akṣavyājairvividhaiḥ gaṇanahastādilāghavair nipuṇāḥ &",
      "children": [
        {
          "tag": "l",
          "attributes": {},
          "text": "dhūrtāś caranti gūḍhaṃ prasiddhakitavā videśeṣu // 9.26 //"
        }
      ]
    },
    {
      "tag": "p",
      "attributes": {},
      "text": "bhojanamātrotpattiḥ bahuvyayo dyūtamadyaveśyābhiḥ &",
      "children": [
        {
          "tag": "l",
          "attributes": {},
          "text": "vijñeyo gṛhacauro bandhujano veśmadāso vā // 9.27 //"
        }
      ]
    },
    {
      "tag": "p",
      "attributes": {},
      "text": "kṛtakaṃ śāstramasatyaṃ sākṣārdṛṣṭaś ca kena paralokaḥ &",
      "children": [
        {
          "tag": "l",
          "attributes": {},
          "text": "iti vadati yaḥ sa śaṅkyo niraṅkuśo mattamātaṅgaḥ // 9.28 //"
        }
      ]
    },
    {
      "tag": "p",
      "attributes": {},
      "text": "bahulābhalubdhamanasāṃ haranti ye duḥsahena lābhena &",
      "children": [
        {
          "tag": "l",
          "attributes": {},
          "text": "ṛṇadhanamadhikavidagdhā vijñeyā lābhacorāste // 9.29 //"
        }
      ]
    },
    {
      "tag": "p",
      "attributes": {},
      "text": "adhikaraṇāmbudhimadhye jvalanti vaḍavāgnayaḥ satatabhakṣāḥ &",
      "children": [
        {
          "tag": "l",
          "attributes": {},
          "text": "janadhanaghanamanaso ye bhaṭṭākhyā nyāyacorāste // 9.30 //"
        }
      ]
    },
    {
      "tag": "p",
      "attributes": {},
      "text": "vibhavāmbhoruhamadhupā duḥsahavipadanilavegavimukhā ye &",
      "children": [
        {
          "tag": "l",
          "attributes": {},
          "text": "suhṛdaste sukhacaurāḥ caranti lakṣmīlatāhūtāḥ // 9.31 //"
        }
      ]
    },
    {
      "tag": "p",
      "attributes": {},
      "text": "yadyat kiṃcirapūrvaṃ paricaritaṃ kalpanādasaṃbaddham &",
      "children": [
        {
          "tag": "l",
          "attributes": {},
          "text": "varṇayati harṣakārī bahuvacanaḥ karṇacauro'sau // 9.32 //"
        }
      ]
    },
    {
      "tag": "p",
      "attributes": {},
      "text": "doṣeṣu guṇastutibhiḥ śraddhāmutpādya caturavacanā ye &",
      "children": [
        {
          "tag": "l",
          "attributes": {},
          "text": "kurvantyabhinavasṛṣṭiṃ sthiticaurāste nirācārāḥ // 9.33 //"
        }
      ]
    },
    {
      "tag": "p",
      "attributes": {},
      "text": "ātmaguṇakhyātiparāḥ paraguṇamācchādya vipulayatnena &",
      "children": [
        {
          "tag": "l",
          "attributes": {},
          "text": "prabhavanti paramadhūrtā guṇacaurāste vimūḍhahṛdayeṣu // 9.34 //"
        }
      ]
    },
    {
      "tag": "p",
      "attributes": {},
      "text": "vallabhatāmupayātāḥ paravāllabhyaṃ vicitrapaiśunyaiḥ &",
      "children": [
        {
          "tag": "l",
          "attributes": {},
          "text": "ye nāśayanti dhūrtā mātsaryārvṛtticaurāste // 9.35 //"
        }
      ]
    },
    {
      "tag": "p",
      "attributes": {},
      "text": "śamadamabhaktivihīnas tīvravratadurgrahagrastaḥ &",
      "children": [
        {
          "tag": "l",
          "attributes": {},
          "text": "abhibhavati pratipattyā sādhujanaṃ kīrticauro'sau // 9.36 //"
        }
      ]
    },
    {
      "tag": "p",
      "attributes": {},
      "text": "deśāntarasaṃbhavibhiḥ bhogavarairvarṇanāramyaiḥ &",
      "children": [
        {
          "tag": "l",
          "attributes": {},
          "text": "ye'pi nayanti videśaṃ paśusadṛśārdeśacaurāste // 9.37 //"
        }
      ]
    },
    {
      "tag": "p",
      "attributes": {},
      "text": "nānāhāsavikāraiḥ bahuvaidagdhyaiḥ sanamavaicirtyaḥ &",
      "children": [
        {
          "tag": "l",
          "attributes": {},
          "text": "ramayati divasamaśeṣaṃ prakṛtivyāpāracauro' sau // 9.38 //"
        }
      ]
    },
    {
      "tag": "p",
      "attributes": {},
      "text": "bhakṣaitanijabahuvibhavāḥ paravibhavakṣapaṇadīkṣaitāḥ paścāt &",
      "children": [
        {
          "tag": "l",
          "attributes": {},
          "text": "aniśaṃ veśyāveśastutimukharamukhā viṭāś cintyāḥ // 9.39 //"
        }
      ]
    },
    {
      "tag": "p",
      "attributes": {},
      "text": "atiśucitayā na vittaṃ gṛhṇāti karoti cāgryamadhikāram &",
      "children": [
        {
          "tag": "l",
          "attributes": {},
          "text": "yo niyamasalilamatsyaḥ parihāryo niḥspṛhaniyogī // 9.40 //"
        }
      ]
    },
    {
      "tag": "p",
      "attributes": {},
      "text": "rathyāvaṇijaḥ pāpāḥ svayametya gṛheṣu yatprayacchanti &",
      "children": [
        {
          "tag": "l",
          "attributes": {},
          "text": "tatsvakarārpitamakhilaṃ bhavati paraṃ kācaśakalamapi // 9.41 //"
        }
      ]
    },
    {
      "tag": "p",
      "attributes": {},
      "text": "chandānuvartino ye śvabhrāpāte'pi sādhuvādaparāḥ &",
      "children": [
        {
          "tag": "l",
          "attributes": {},
          "text": "sarvasvahāriṇaste madhurā viṣavdviśantyantaḥ // 9.42 //"
        }
      ]
    },
    {
      "tag": "p",
      "attributes": {},
      "text": "tava narapatiḥ prasādī guṇagaṇanaparaḥ paraṃ vijane &",
      "children": [
        {
          "tag": "l",
          "attributes": {},
          "text": "uktveti rājadāsaiḥ sevakalokaḥ sadā muṣitaḥ // 9.43 //"
        }
      ]
    },
    {
      "tag": "p",
      "attributes": {},
      "text": "svapne mayābjahastāḷdṛṣṭā śrīstvadgṛhaṃ praviṣṭā sā &",
      "children": [
        {
          "tag": "l",
          "attributes": {},
          "text": "māsopaviṣṭatuṣṭā devī śrīḥ sādarā prāha // 9.44 //"
        }
      ]
    },
    {
      "tag": "p",
      "attributes": {},
      "text": "madbhaktaste dāsyati sarvaṃ tattvaṃ mayā labdhaḥ &",
      "children": [
        {
          "tag": "l",
          "attributes": {},
          "text": "ityuktvā saralāṇāṃ vilasanti gṛhe gṛhe dhūrtāḥ // 9.45 //"
        }
      ]
    },
    {
      "tag": "p",
      "attributes": {},
      "text": "puraviplavanagarodayayajñavivāhotsavādijanasaṃghe &",
      "children": [
        {
          "tag": "l",
          "attributes": {},
          "text": "praviśanti bandhuveṣāḥ pare'pi sarvāpahārāya // 9.46 //"
        }
      ]
    },
    {
      "tag": "p",
      "attributes": {},
      "text": "parijanapānāvasare pibati na madyaṃ niśāsu jāgarti &",
      "children": [
        {
          "tag": "l",
          "attributes": {},
          "text": "dhyānaparaḥ sevārthī kimapi ca kartuṃ kṛtodyogaḥ // 9.47 //"
        }
      ]
    },
    {
      "tag": "p",
      "attributes": {},
      "text": "na dadāti prativacanaṃ dadāti vā gadgadākṣarairviṣamam &",
      "children": [
        {
          "tag": "l",
          "attributes": {},
          "text": "naṣṭamukhaḥ socchvāsaḥ pravepate tatkṣaṇaṃ coraḥ // 9.48 //"
        }
      ]
    },
    {
      "tag": "p",
      "attributes": {},
      "text": "yaścādhikapariśuddhiṃ prārthayate raṭati yaśca sāṭopah &",
      "children": [
        {
          "tag": "l",
          "attributes": {},
          "text": "ghorāpahnavakārī śaṅkāyatanaṃ sa pāpaḥ syāt // 9.49 //"
        }
      ]
    },
    {
      "tag": "p",
      "attributes": {},
      "text": "pratyakṣe'pi parokṣe kṛtamakṛtaṃ kathitamapyanuktaṃ ca &",
      "children": [
        {
          "tag": "l",
          "attributes": {},
          "text": "yaḥ kurute nirvikṛtiḥ sa paraṃ puṃsāṃ bhayasthānam // 9.50 //"
        }
      ]
    },
    {
      "tag": "p",
      "attributes": {},
      "text": "kṛtakṛtakamugdhabhāvaḥ ṣaṇḍha iva strīsvabhāvasaṃlāpaḥ &",
      "children": [
        {
          "tag": "l",
          "attributes": {},
          "text": "vicarati yaḥ strīmadhye sa kāmadevo gṛhe dhūrtaḥ // 9.51 //"
        }
      ]
    },
    {
      "tag": "p",
      "attributes": {},
      "text": "satatamadhomukhadṛṣṭiḥ koṣagṛhe mūṣakaścintyaḥ &",
      "children": [
        {
          "tag": "l",
          "attributes": {},
          "text": "vilikhankoṣaniyuktaḥ koṣagṛhe mūṣakaścintyaḥ // 9.52 //"
        }
      ]
    },
    {
      "tag": "p",
      "attributes": {},
      "text": "tiṣṭhati yaḥ sakaladinaṃ gṛhadāsaḥ prītaveśmabhavaneṣu &",
      "children": [
        {
          "tag": "l",
          "attributes": {},
          "text": "gṛhadīrghakathāḥ kathayansa caraḥ sarvātmanā tyājyaḥ // 9.53 //"
        }
      ]
    },
    {
      "tag": "p",
      "attributes": {},
      "text": "nindye bahudaṇḍārhe karmaṇi yaḥ sarvathā pratārayati &",
      "children": [
        {
          "tag": "l",
          "attributes": {},
          "text": "ājīvabhītibhojyastena nibaddhaḥ sthiro rāśih // 9.54 //"
        }
      ]
    },
    {
      "tag": "p",
      "attributes": {},
      "text": "dṛṣṭvā guhyamaśeṣaṃ tasya rahasyaṃ ca līlayā labdhvā &",
      "children": [
        {
          "tag": "l",
          "attributes": {},
          "text": "dhūrtena mugdhlokastena śilāpaṭṭake likhitaḥ // 9.55 //"
        }
      ]
    },
    {
      "tag": "p",
      "attributes": {},
      "text": "rājaviruddhaṃ dravyaṃ rūpaṃ vā kūṭalekhyamanyadvā &",
      "children": [
        {
          "tag": "l",
          "attributes": {},
          "text": "niḥkṣipya yātyalakṣyaṃ dhūrto dhanināṃ vināśāya // 9.56 //"
        }
      ]
    },
    {
      "tag": "p",
      "attributes": {},
      "text": "kṣudraḥ kṣīno'pi gṛhe labdhāsvādaḥ kṛto dhanairyena &",
      "children": [
        {
          "tag": "l",
          "attributes": {},
          "text": "śastraviṣapāśahastaḥ sa pāśahasto dhṛtastena // 9.57 //"
        }
      ]
    },
    {
      "tag": "p",
      "attributes": {},
      "text": "lajjādhanaḥ kulīnaḥ saṃbhāvitaśuddhaśīlamaryādah &",
      "children": [
        {
          "tag": "l",
          "attributes": {},
          "text": "nārīkriyate dhūrtaiḥ prāyeṇa sagarbhanārībhiḥ // 9.58 //"
        }
      ]
    },
    {
      "tag": "p",
      "attributes": {},
      "text": "dṛṣṭābhiradṛṣṭābhiḥ krūrābhiḥ kṛtakavacanamudrābhiḥ &",
      "children": [
        {
          "tag": "l",
          "attributes": {},
          "text": "dhūrto muṣṇāti vadhūṃ mugdhāṃ viproṣite patyau // 9.59 //"
        }
      ]
    },
    {
      "tag": "p",
      "attributes": {},
      "text": "sajane'pi sādhuveṣā vidhṛtābharaṇāśca helayā dhūrtāḥ &",
      "children": [
        {
          "tag": "l",
          "attributes": {},
          "text": "dhīrā haranti sakalaṃ dṛṣṭe hāso'nyathāḷlābhaḥ // 9.60 //"
        }
      ]
    },
    {
      "tag": "p",
      "attributes": {},
      "text": "deśe kṛtvā sphīte kumbhadhano ḍambarairgṛhaṃ pūrṇam &",
      "children": [
        {
          "tag": "l",
          "attributes": {},
          "text": "niḥkṣepalakṣahārī varṣeṇa palāyate dhūrtaḥ // 9.61 //"
        }
      ]
    },
    {
      "tag": "p",
      "attributes": {},
      "text": "śucitarakanakavibhūṣaṇatanuvastrāḥ saṃbhrameṇa pūjyante &",
      "children": [
        {
          "tag": "l",
          "attributes": {},
          "text": "ripubhagnarājaputravyājena gṛhe gṛhe dhūrtāḥ // 9.62 //"
        }
      ]
    },
    {
      "tag": "p",
      "attributes": {},
      "text": "ādāya devavṛṣabhaṃ puṇyaṃ chāgaṃ dhūrtavikrītaṃ &",
      "children": [
        {
          "tag": "l",
          "attributes": {},
          "text": "mugdhasya duḥkhapākaḥ samarghalābhodito harṣaḥ // 9.63 //"
        }
      ]
    },
    {
      "tag": "p",
      "attributes": {},
      "text": "sādhikṣepatyāgo mahatāṃ saṃpatsu yaḥ kṛtāsūyaḥ &",
      "children": [
        {
          "tag": "l",
          "attributes": {},
          "text": "tasmai bhayena vittaṃ rikto 'pi dadāti yatnena // 9.64 //"
        }
      ]
    },
    {
      "tag": "p",
      "attributes": {},
      "text": "niḥsārabhūrjasāraiḥ kṛtvā yuktaṃ mahāsārtham &",
      "children": [
        {
          "tag": "l",
          "attributes": {},
          "text": "dhūrto diśi diśi viṃcarandhanikasahasrāṇi muṣṇāti // 9.65 //"
        }
      ]
    },
    {
      "tag": "p",
      "attributes": {},
      "text": "dhūrto vasanvideśeṣūddiśya surāpagāgayāyātrām &",
      "children": [
        {
          "tag": "l",
          "attributes": {},
          "text": "mṛtabandhūnāmārthe draviṇaṃ gṛhṇāti mugdhebhyaḥ // 9.66 //"
        }
      ]
    },
    {
      "tag": "p",
      "attributes": {},
      "text": "muṣṇāti sārtharamaṇī śāṭīmādāya nidrayā mugdhān &",
      "children": [
        {
          "tag": "l",
          "attributes": {},
          "text": "dhūrtena kūṭarūpaṃ dattvā niśi vañcyate sāpi // 9.67 //"
        }
      ]
    },
    {
      "tag": "p",
      "attributes": {},
      "text": "badhiraṃ vāḷmūkaṃ vāḷvaṇijaṃ niḥkṣipya bhāṇḍaśālāyām &",
      "children": [
        {
          "tag": "l",
          "attributes": {},
          "text": "dhūrto nayati tvarayā bahumūlyaṃ varṇakadravyam // 9.68 //"
        }
      ]
    },
    {
      "tag": "p",
      "attributes": {},
      "text": "kiṃcitparicayamātraiḥ kiṃciddhārṣṭyaiḥ sakalpanaiḥ kiṃcit &",
      "children": [
        {
          "tag": "l",
          "attributes": {},
          "text": "kiṃcidvivādakalahaiḥ sarvajño vañcakaś carati // 9.69 //"
        }
      ]
    },
    {
      "tag": "p",
      "attributes": {},
      "text": "mithyāḍambaradhanikaḥ pustakavidvānkathājñānī &",
      "children": [
        {
          "tag": "l",
          "attributes": {},
          "text": "varṇanaśūraścapalaḥ caturmukho jṛmbhate dhūrtaḥ // 9.70 //"
        }
      ]
    },
    {
      "tag": "p",
      "attributes": {},
      "text": "sarvāvayavavidhūnanakṛtasaṃketān visṛjya geheṣu &",
      "children": [
        {
          "tag": "l",
          "attributes": {},
          "text": "bhoktuṃ vrajati digantānsvecchācārī mahādhūrtaḥ // 9.71 //"
        }
      ]
    },
    {
      "tag": "p",
      "attributes": {},
      "text": "śatavārṣikamāmalakaṃ bhuktvā śrīparvatādahaṃ prāptaḥ &",
      "children": [
        {
          "tag": "l",
          "attributes": {},
          "text": "dhūrto vadati gurūṇāṃ purataḥ śakunaṃ smarāmīti // 9.72 //"
        }
      ]
    },
    {
      "tag": "p",
      "attributes": {},
      "text": "etā leśena mayā kathitā māyāścatuḥṣaṣṭiḥ &",
      "children": [
        {
          "tag": "l",
          "attributes": {},
          "text": "ko veda vañcakānāṃ māyānāṃ śatasahasrāṇi // 9.73 //"
        }
      ]
    },
    {
      "tag": "p",
      "attributes": {},
      "text": "iti mahākaviśrīkṣemendraviracite kalāvilāse nānādhūrtavarṇanaṃ nāma navamaḥ\nsargaḥ"
    },
    {
      "tag": "p",
      "attributes": {},
      "text": "sargaḥ 10"
    },
    {
      "tag": "p",
      "attributes": {},
      "text": "etā vañcakamāyā vijñeyā na tu punaḥ svayaṃ sevyāḥ &",
      "children": [
        {
          "tag": "l",
          "attributes": {},
          "text": "dharmyaḥ kalākalāpo viduṣāmayam īpsito bhūtyaiḥ // 10.1 //"
        }
      ]
    },
    {
      "tag": "p",
      "attributes": {},
      "text": "dharmasya kalā jyeṣṭhā bhūtadayākhyā paropakāraśca &",
      "children": [
        {
          "tag": "l",
          "attributes": {},
          "text": "dānaṃ kṣamānasūyā satyamalobhaḥ prasādaśca // 10.2 //"
        }
      ]
    },
    {
      "tag": "p",
      "attributes": {},
      "text": "arthasya sadotthānaṃ niyamaparīpālanaṃ kriyājñānam &",
      "children": [
        {
          "tag": "l",
          "attributes": {},
          "text": "sthānatyāgaḥ paṭutānudvegaḥ strīṣvaviśvāsaḥ // 10.3 //"
        }
      ]
    },
    {
      "tag": "p",
      "attributes": {},
      "text": "kāmasya veṣaśobhā peśalatā cārutā guṇotkarṣaḥ &",
      "children": [
        {
          "tag": "l",
          "attributes": {},
          "text": "nānāvidhāśca līlāścittajñānaṃ ca kāntānām // 10.4 //"
        }
      ]
    },
    {
      "tag": "p",
      "attributes": {},
      "text": "mokṣasya vivekaratiḥ praśamastṛṣṇākṣayaśca saṃtoṣaḥ &",
      "children": [
        {
          "tag": "l",
          "attributes": {},
          "text": "saṅgatyāgaḥ svalayasthānaṃ pramaprakāśaśca // 10.5 //"
        }
      ]
    },
    {
      "tag": "p",
      "attributes": {},
      "text": "etāścatuṣṭayakalā dvātriṃśatkramadhṛtāḥ samastā vā &",
      "children": [
        {
          "tag": "l",
          "attributes": {},
          "text": "saṃsāravañcakānāṃ vidyā vidyāvatāmeva // 10.6 //"
        }
      ]
    },
    {
      "tag": "p",
      "attributes": {},
      "text": "mātsaryasya tyāgaḥ priyavāditvaṃ sadhairyamakrodhaḥ &",
      "children": [
        {
          "tag": "l",
          "attributes": {},
          "text": "vairāgyaṃ ca parārthe sukhasya siddhāḥ kalāḥ pañca // 10.7 //"
        }
      ]
    },
    {
      "tag": "p",
      "attributes": {},
      "text": "satsaṅgaḥ kāmajayaḥ śaucaṃ gurusaṃvena sadācāraḥ &",
      "children": [
        {
          "tag": "l",
          "attributes": {},
          "text": "śrutamamalaṃ yaśasi ratirmūlakalāḥ sapta śīlasya // 10.8 //"
        }
      ]
    },
    {
      "tag": "p",
      "attributes": {},
      "text": "tejaḥ sattvaṃ buddhir vyavasāyo nītiriṅgitajñānam &",
      "children": [
        {
          "tag": "l",
          "attributes": {},
          "text": "prāgalbhyaṃ susahāyaḥ kṛtajñatā mantrarakṣaṇaṃ tyāgaḥ // 10.9 //"
        }
      ]
    },
    {
      "tag": "p",
      "attributes": {},
      "text": "anurāgaḥ pratipattirmitrārjanamānṛśaṃsyamastambhaḥ &",
      "children": [
        {
          "tag": "l",
          "attributes": {},
          "text": "āśritajanavātsalyaṃ saptadaśakalāḥ prabhāvasya // 10.10 //"
        }
      ]
    },
    {
      "tag": "p",
      "attributes": {},
      "text": "maunamalaulyamayācñā mānasya ca jīvitaṃ kalātritayam &",
      "children": [
        {
          "tag": "l",
          "attributes": {},
          "text": "etāḥ kalā vidagdhaiḥ svagatāḥ kāryāścatuḥṣaṣṭiḥ // 10.11 //"
        }
      ]
    },
    {
      "tag": "p",
      "attributes": {},
      "text": "śaktavirodhe gamanaṃ tatpraṇatirvā balodaye vairam &",
      "children": [
        {
          "tag": "l",
          "attributes": {},
          "text": "ārtasya dharmacaryāḷduḥkhe dhairyaṃ sukheṣvanutsekaḥ // 10.12 //"
        }
      ]
    },
    {
      "tag": "p",
      "attributes": {},
      "text": "vibhaveṣu saṃvibhāgaḥ satsu ratirmantrasaṃśaye prajñā &",
      "children": [
        {
          "tag": "l",
          "attributes": {},
          "text": "nindyeṣu parāṅmukhatā bheṣajametatkalādaśakam // 10.13 //"
        }
      ]
    },
    {
      "tag": "p",
      "attributes": {},
      "text": "guruvacanaṃ satyānāṃ kāryāṇāṃ godvijātisurapūjā &",
      "children": [
        {
          "tag": "l",
          "attributes": {},
          "text": "lobhaḥ pāpatamānāṃ krodhaḥ sarvopatāpajanakānām // 10.14 //"
        }
      ]
    },
    {
      "tag": "p",
      "attributes": {},
      "text": "prājña sarvaguṇānāṃ yaśasvitā vipulavittavibhāvānām &",
      "children": [
        {
          "tag": "l",
          "attributes": {},
          "text": "sevā duḥkhatamānāmāśā pṛthukālabhujagapāśānām // 10.15 //"
        }
      ]
    },
    {
      "tag": "p",
      "attributes": {},
      "text": "dānaṃ ratnanidhīnāṃ nirvairatvaṃ sukhapradeśānām &",
      "children": [
        {
          "tag": "l",
          "attributes": {},
          "text": "yācñā mānaharāṇāṃ dāridryaṃ copatāpasārthānām // 10.16 //"
        }
      ]
    },
    {
      "tag": "p",
      "attributes": {},
      "text": "dharmaḥ patheyānāṃ satyaṃ mukhapadmapāvanakarāṇām &",
      "children": [
        {
          "tag": "l",
          "attributes": {},
          "text": "vyasanaṃ rogagaṇānām ālasyaṃ gṛhasamṛddhināśānām // 10.17 //"
        }
      ]
    },
    {
      "tag": "p",
      "attributes": {},
      "text": "niḥspṛhatā ślāghyānāṃ priyavacanaṃ sarvamadhurāṇām &",
      "children": [
        {
          "tag": "l",
          "attributes": {},
          "text": "darpastimirakarāṇāṃ dambhaḥ sarvopahāsapātrāṇām // 10.18 //"
        }
      ]
    },
    {
      "tag": "p",
      "attributes": {},
      "text": "adrohaḥ śaucānām acāpalaṃ vrataviśeṣaniyamānām &",
      "children": [
        {
          "tag": "l",
          "attributes": {},
          "text": "paiśunyamapriyāṇāṃ vṛtticchedo nṛśamsacaritānām // 10.19 //"
        }
      ]
    },
    {
      "tag": "p",
      "attributes": {},
      "text": "kāruṇyaṃ puṇyānāṃ kṛtajñatā puruṣacihnānām &",
      "children": [
        {
          "tag": "l",
          "attributes": {},
          "text": "māyā mohamatīnāṃ kṛtaghnatā narakapātahetūnām // 10.20 //"
        }
      ]
    },
    {
      "tag": "p",
      "attributes": {},
      "text": "madanaścalacaurāṇāṃ strīvacanaṃ jñātibhedānām &",
      "children": [
        {
          "tag": "l",
          "attributes": {},
          "text": "krūraścaṇḍālānāṃ māyāvī kaliyugāvatārāṇām // 10.21 //"
        }
      ]
    },
    {
      "tag": "p",
      "attributes": {},
      "text": "śāstraṃ maṇidīpānām upadeśaścābhiṣekāṇām &",
      "children": [
        {
          "tag": "l",
          "attributes": {},
          "text": "vṛddhatvaṃ kleśānāṃ rogitvaṃ maraṇatulyaduḥkhānām // 10.22 //"
        }
      ]
    },
    {
      "tag": "p",
      "attributes": {},
      "text": "sneho viṣamaviṣāṇāṃ veśyārāgo visarpakuṣṭhānām &",
      "children": [
        {
          "tag": "l",
          "attributes": {},
          "text": "bhāryā gṛhasārāṇāṃ putraḥ paralokabandhūnām // 10.23 //"
        }
      ]
    },
    {
      "tag": "p",
      "attributes": {},
      "text": "śātruḥ śalyaśatānāṃ duṣputraḥ kulavināśānām &",
      "children": [
        {
          "tag": "l",
          "attributes": {},
          "text": "tāruṇyaṃ ramaṇīnāṃ rūpaṃ ruciropacāraveṣāṇām // 10.24 //"
        }
      ]
    },
    {
      "tag": "p",
      "attributes": {},
      "text": "saṃtoṣo rājyānāṃ satsaṅgaścakravartivibhāvānām &",
      "children": [
        {
          "tag": "l",
          "attributes": {},
          "text": "cintā śoṣakarāṇāṃ vidveṣaḥ koṭarāgnidāhānām // 10.25 //"
        }
      ]
    },
    {
      "tag": "p",
      "attributes": {},
      "text": "maitrī visrambhānāṃ niryantraṇatā mahārhabhogānām &",
      "children": [
        {
          "tag": "l",
          "attributes": {},
          "text": "saṃkoco vyādhīnāṃ kauṭilyaṃ nirjalāndhakūpānām // 10.26 //"
        }
      ]
    },
    {
      "tag": "p",
      "attributes": {},
      "text": "ārjavamamalakarāṇāṃ vinayo vararatnamukuṭānām &",
      "children": [
        {
          "tag": "l",
          "attributes": {},
          "text": "dyūtaṃ durvyasanānāṃ strījitatā marutaṭīpiśācānām // 10.27 //"
        }
      ]
    },
    {
      "tag": "p",
      "attributes": {},
      "text": "tyāgo maṇivalayānāṃ śrutamujjvalakarṇaratnānām &",
      "children": [
        {
          "tag": "l",
          "attributes": {},
          "text": "khalamaitrī capalānāṃ durjanasevā vṛthāprayāsānām // 10.28 //"
        }
      ]
    },
    {
      "tag": "p",
      "attributes": {},
      "text": "nirvṛtirudyānānāṃ priyadarśanamamṛtavarṣāṇām &",
      "children": [
        {
          "tag": "l",
          "attributes": {},
          "text": "tattvaratirlabhyānāṃ mūrkhasabhā sadvivekanāśānām // 10.29 //"
        }
      ]
    },
    {
      "tag": "p",
      "attributes": {},
      "text": "kulajaḥ saphalatarūṇāṃ saubhāgyaṃ kṛtayugāvatārāṇām &",
      "children": [
        {
          "tag": "l",
          "attributes": {},
          "text": "rājakulaṃ śaṅkyānāṃ strīhṛdayaṃ prakṛtikuṭilānām // 10.30 //"
        }
      ]
    },
    {
      "tag": "p",
      "attributes": {},
      "text": "aucityaṃ stutyānāṃ guṇarāgaścandanādilepānām &",
      "children": [
        {
          "tag": "l",
          "attributes": {},
          "text": "kanyāḷśokakarāṇāṃ buddhivihīno 'nukampyānām // 10.31 //"
        }
      ]
    },
    {
      "tag": "p",
      "attributes": {},
      "text": "vibhavaḥ saubhāgyānāṃ janarāgaḥ kīrtikandānām &",
      "children": [
        {
          "tag": "l",
          "attributes": {},
          "text": "madyaṃ vetālānām mṛgayā gajagahanayakṣāṇām // 10.32 //"
        }
      ]
    },
    {
      "tag": "p",
      "attributes": {},
      "text": "praśamaḥ svāsthyakarāṇām ātmaratistīrthasevānām &",
      "children": [
        {
          "tag": "l",
          "attributes": {},
          "text": "lubdhaḥ phalarahitānām ācāravivarjitaḥ śmaśānānām // 10.33 //"
        }
      ]
    },
    {
      "tag": "p",
      "attributes": {},
      "text": "nītiḥ strīrakṣaṇānām indriyavijayaḥ prabhāvāṇām &",
      "children": [
        {
          "tag": "l",
          "attributes": {},
          "text": "īrṣyā yakṣmaśatānām ayaśaḥ kusthamaraṇānām // 10.34 //"
        }
      ]
    },
    {
      "tag": "p",
      "attributes": {},
      "text": "mātā maṅgalyānāṃ janakaḥ sukṛtotsavopadeśānām &",
      "children": [
        {
          "tag": "l",
          "attributes": {},
          "text": "ghātastīkṣṇatarāṇāṃ chedastīkṣṇāsiśastrāṇām // 10.35 //"
        }
      ]
    },
    {
      "tag": "p",
      "attributes": {},
      "text": "praṇatirmanyuharāṇāṃ sauhārdaṃ kṛcchrayācñānām &",
      "children": [
        {
          "tag": "l",
          "attributes": {},
          "text": "mānaḥ puṣṭikarāṇāṃ kīrtiḥ saṃsārasārāṇām // 10.36 //"
        }
      ]
    },
    {
      "tag": "p",
      "attributes": {},
      "text": "prabhubhaktirnītānāṃ yudhi nidhanaṃ saukhyavīthīnām &",
      "children": [
        {
          "tag": "l",
          "attributes": {},
          "text": "vinayaḥ kalyāṇānāmutsāhaḥ sarvasiddhīnām // 10.37 //"
        }
      ]
    },
    {
      "tag": "p",
      "attributes": {},
      "text": "puṇyaṃ prāpyatamānāṃ jñānaṃ paramaprakāśānām &",
      "children": [
        {
          "tag": "l",
          "attributes": {},
          "text": "kīrtiḥ samsāre'smin sāratarā sarvalokānām // 10.38 //"
        }
      ]
    },
    {
      "tag": "p",
      "attributes": {},
      "text": "jñeyaḥ kalākalāpe kuśalaḥ sarvārthatattvavijñānī &",
      "children": [
        {
          "tag": "l",
          "attributes": {},
          "text": "pravarataro loke'smin brāhmaṇa iva sarvavarṇānām // 10.39 //"
        }
      ]
    },
    {
      "tag": "p",
      "attributes": {},
      "text": "ityuktaṃ śatametad yo vetti śubhāśubhodayakalānām &",
      "children": [
        {
          "tag": "l",
          "attributes": {},
          "text": "tasyaiva vyavahāre dṛṣṭā dṛṣṭaprayojanā lakṣmīḥ // 10.40 //"
        }
      ]
    },
    {
      "tag": "p",
      "attributes": {},
      "text": "uktveti mūladevo visṛjya śiṣyānkṛtocitācāraḥ &",
      "children": [
        {
          "tag": "l",
          "attributes": {},
          "text": "kiraṇakalikāvikāsāṃ nināya nijamandire rajanīm // 10.41 //"
        }
      ]
    },
    {
      "tag": "p",
      "attributes": {},
      "text": "kelīmayaḥ smitavilāsakalābhirāmaḥ sarvāśrayāntarakalāprakaṭapradīpaḥ &",
      "children": [
        {
          "tag": "l",
          "attributes": {},
          "text": "lokopadeśaviṣayaḥ sukathāvicitro bhūyātsatāṃ dayita eṣa kalāvilāsaḥ // 10.42 //"
        }
      ]
    },
    {
      "tag": "p",
      "attributes": {},
      "text": "kalāvilāsaḥ kṣemendrapratibhāmbhodhinirgataḥ &",
      "children": [
        {
          "tag": "l",
          "attributes": {},
          "text": "śaśīva mānasānandaṃ karotu satataṃ satām // 10.43 //"
        }
      ]
    },
    {
      "tag": "p",
      "attributes": {},
      "text": "iti mahākaviśrīkṣemendraviracite kalāvilāse sakalakalānirūpaṇaṃ nāma daśamaḥ\nsargaḥ"
    }
  ]
}