{
  "file_title": "kālidāsa-raghuvaṃśa-kashm1-6",
  "file_title_normal": "kalidasa-raghuvamsa-kashm1-6",
  "metadata": {
    "original_title": "Raghuvaṃśa-kashm, 1-6",
    "author": "Kālidāsa",
    "contributors": [
      {
        "role": "data entry",
        "name": "Dominic Goodall",
        "when": ""
      },
      {
        "role": "contribution to GRETIL",
        "name": "Dominic Goodall",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "of Dominic Goodall and Harunaga Isaacson: The Raghupañcikā of Vallabhadeva, being the earliest commentary on the Raghuvaṃśa of Kālidāsa, Critical Edition with Introduction and Notes, Volume 1. Groningen: Egbert Forsten 2003."
  },
  "body": [
    {
      "tag": "p",
      "attributes": {},
      "text": "Kālidāsa: Raghuvaṃśa"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vāgarthāviva sampṛktau vāgarthapratipattaye /"
        },
        {
          "tag": "l",
          "attributes": {},
          "text": "jagataḥ pitarau vande pārvatīparameśvarau // Ragh(K)_1.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kva sūryaprabhavo vaṃśaḥ kva cālpaviṣayā matiḥ /"
        },
        {
          "tag": "l",
          "attributes": {},
          "text": "titīrṣurdustaraṃ mohāduḍupenāsmi sāgaram // Ragh(K)_1.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mandaḥ kaviyaśaḥprārthī gamiṣyāmyavahāsyatām /"
        },
        {
          "tag": "l",
          "attributes": {},
          "text": "prāṃśulabhye phale lobhādudbāhuriva vāmanaḥ // Ragh(K)_1.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athavā kṛtavāgdvāre vaṃśe 'sminpūrvasūribhiḥ /"
        },
        {
          "tag": "l",
          "attributes": {},
          "text": "maṇau vajrasamutkīrṇe sūtrasyevāsti me gatiḥ // Ragh(K)_1.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "so 'hamājanmaśuddhānāmāphalodayakarmaṇām /"
        },
        {
          "tag": "l",
          "attributes": {},
          "text": "āsamudrakṣitīśānāmānākarathavartmanām // Ragh(K)_1.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yathāvidhihutāgnīnāṃ yathākāmārcitārthinām /"
        },
        {
          "tag": "l",
          "attributes": {},
          "text": "yathāparādhadaṇḍānāṃ yathākālaprabodhinām // Ragh(K)_1.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tyāgāya sambhṛtārthānāṃ satyāya mitabhāṣiṇām /"
        },
        {
          "tag": "l",
          "attributes": {},
          "text": "yaśase vijigīṣūṇāṃ prajāyai gṛhamedhinām // Ragh(K)_1.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śaiśave 'bhyastavidyānāṃ yauvane viṣayaiṣiṇām /"
        },
        {
          "tag": "l",
          "attributes": {},
          "text": "vārddhake munivṛttīnāṃ yogenānte tanutyajām // Ragh(K)_1.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "raghūṇāmanvayaṃ vakṣye tanuvāgvibhavo 'pi san /"
        },
        {
          "tag": "l",
          "attributes": {},
          "text": "tadguṇaiḥ karṇamāgatya cāpalāya pratāritaḥ // Ragh(K)_1.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ santaḥ śrotumarhanti sadasadvyaktihetavaḥ /"
        },
        {
          "tag": "l",
          "attributes": {},
          "text": "hemnaḥ saṃlakṣyate hyagnau viśuddhiḥ śyāmikāpi vā // Ragh(K)_1.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vaivasvato manurnāma mānanīyo manīṣiṇām /"
        },
        {
          "tag": "l",
          "attributes": {},
          "text": "āsīnmahīkṣitāmādyaḥ praṇavaśchandasāmiva // Ragh(K)_1.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadanvaye śuddhimati prasūtaḥ śuddhimattaraḥ /"
        },
        {
          "tag": "l",
          "attributes": {},
          "text": "dilīpa iti rājendurinduḥ kṣīranidhāviva // Ragh(K)_1.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vyūḍhorasko vṛṣaskandhaḥ sālaprāṃśurmahābhujaḥ /"
        },
        {
          "tag": "l",
          "attributes": {},
          "text": "ātmakarmakṣamaṃ dehaṃ kṣātro dharma ivāśritaḥ // Ragh(K)_1.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sarvātiriktasāreṇa sarvatejobhibhāvinā /"
        },
        {
          "tag": "l",
          "attributes": {},
          "text": "sthitaḥ sarvonnatenorvīṃ krāntvā merurivātmanā // Ragh(K)_1.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ākārasadṛśaprajñaḥ prajñayā sadṛśāgamaḥ /"
        },
        {
          "tag": "l",
          "attributes": {},
          "text": "āgamaiḥ sadṛśārambhaḥ prārambhasadṛśodayaḥ // Ragh(K)_1.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhīmakāntairnṛpaguṇaiḥ sa babhūvopajīvinām /"
        },
        {
          "tag": "l",
          "attributes": {},
          "text": "adhṛṣyaścābhigamyaśca yādoratnairivārṇavaḥ // Ragh(K)_1.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rekhāmātramapi kṣuṇṇādātmano vartmanaḥ param /"
        },
        {
          "tag": "l",
          "attributes": {},
          "text": "na vyatīyuḥ prajāstasya niyanturnemivṛttayaḥ // Ragh(K)_1.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prajānāmeva bhūtyarthaṃ sa tābhyo balimagrahīt /"
        },
        {
          "tag": "l",
          "attributes": {},
          "text": "sahasraguṇamutsraṣṭumādatte hi rasaṃ raviḥ // Ragh(K)_1.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "senā paricchadastasya dvayamevārthasādhanam /"
        },
        {
          "tag": "l",
          "attributes": {},
          "text": "śāstre ca vyāpṛtā buddhirmaurvī dhanuṣi cātatā // Ragh(K)_1.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasya saṃvṛtamantrasya gūḍhākāreṅgitasya ca /"
        },
        {
          "tag": "l",
          "attributes": {},
          "text": "phalānumeyāḥ prārambhāḥ saṃskārāḥ prāktanā iva // Ragh(K)_1.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jugopātmānamatrasto bheje dharmamanāturaḥ /"
        },
        {
          "tag": "l",
          "attributes": {},
          "text": "agṛdhnurādade so 'rthānasaktaḥ sukhamanvabhūt // Ragh(K)_1.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jñāne maunaṃ kṣamā śaktau tyāge ślāghāviparyayaḥ /"
        },
        {
          "tag": "l",
          "attributes": {},
          "text": "guṇā guṇānubandhitvāttasya saprasavā iva // Ragh(K)_1.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anākṛṣṭasya viṣayairvidyānāṃ pāradṛśvanaḥ /"
        },
        {
          "tag": "l",
          "attributes": {},
          "text": "tasya dharmaraterāsīdvṛddhatvaṃ jarasā vinā // Ragh(K)_1.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prajānāṃ vinayādhānādrakṣaṇādbharaṇādapi /"
        },
        {
          "tag": "l",
          "attributes": {},
          "text": "sa pitā pitarastāsāṃ kevalaṃ janmahetavaḥ // Ragh(K)_1.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sthityai daṇḍayato daṇḍyānpariṇetuḥ prasūtaye /"
        },
        {
          "tag": "l",
          "attributes": {},
          "text": "apyarthakāmau tasyāstāṃ dharma eva manīṣiṇaḥ // Ragh(K)_1.25 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dudoha gāṃ sa yajñāya sasyāya maghavā divam /"
        },
        {
          "tag": "l",
          "attributes": {},
          "text": "sampadvinimayenobhau dadhaturbhuvanadvayam // Ragh(K)_1.26 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na kilānuyayustasya rājāno rakṣituryaśaḥ /"
        },
        {
          "tag": "l",
          "attributes": {},
          "text": "vyāvṛttā yatparasvebhyaḥ śrutau taskaratā sthitā // Ragh(K)_1.27 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dveṣyo 'pi sammataḥ śiṣṭastasyārtasya yathauṣadham /"
        },
        {
          "tag": "l",
          "attributes": {},
          "text": "tyājyo duṣṭaḥ priyo 'pyāsīddaṣṭo 'ṅguṣṭha ivāhinā // Ragh(K)_1.28 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ vedhā vidadhe nūnaṃ mahābhūtasamādhinā /"
        },
        {
          "tag": "l",
          "attributes": {},
          "text": "tathā hi sarve tasyāsanparārthaikaphalā guṇāḥ // Ragh(K)_1.29 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa velāvapravalayāṃ parikhīkṛtasāgarām /"
        },
        {
          "tag": "l",
          "attributes": {},
          "text": "ananyaśāsanāmurvīṃ śaśāsaikapurīmiva // Ragh(K)_1.30 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasya dākṣiṇyarūḍhena nāmnā māgadhavaṃśajā /"
        },
        {
          "tag": "l",
          "attributes": {},
          "text": "patnī sudakṣiṇetyāsīdadhvarasyeva dakṣiṇā // Ragh(K)_1.31 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kalatravantamātmānamavarodhe mahatyapi /"
        },
        {
          "tag": "l",
          "attributes": {},
          "text": "tayā mene manasvinyā lakṣmyā ca vasudhādhipaḥ // Ragh(K)_1.32 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyāmātmānurūpāyāmātmajanmasamutsukaḥ /"
        },
        {
          "tag": "l",
          "attributes": {},
          "text": "vilambitaphalaiḥ kālaṃ sa nināya manorathaiḥ // Ragh(K)_1.33 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "gaṅgāṃ bhagīratheneva pūrveṣāṃ pāvanakṣamām /"
        },
        {
          "tag": "l",
          "attributes": {},
          "text": "īpsatā santatiṃ nyastā tena mantriṣu kosalā // Ragh(K)_1.34 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athābhyarcya vidhātāraṃ prayatau putrakāmyayā /"
        },
        {
          "tag": "l",
          "attributes": {},
          "text": "tau dampatī vasiṣṭhasya gurorjagmaturāśramam // Ragh(K)_1.35 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "snigdhagambhīranirghoṣamekaṃ syandanamāśritau /"
        },
        {
          "tag": "l",
          "attributes": {},
          "text": "prāvṛṣeṇyaṃ payovāhaṃ vidyudairāvatāviva // Ragh(K)_1.36 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mā bhūdāśramapīḍeti parimeyapuraḥsarau /"
        },
        {
          "tag": "l",
          "attributes": {},
          "text": "vaśānāgau sagandhālpakalabhānugatāviva // Ragh(K)_1.37 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sevyamānau sukhasparśaiḥ sālaniryāsagandhibhiḥ /"
        },
        {
          "tag": "l",
          "attributes": {},
          "text": "puṣpareṇūtkirairvātairādhūtavanarājibhiḥ // Ragh(K)_1.38 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pavanasyānukūlatvātprārthanāsiddhiśaṃsinaḥ /"
        },
        {
          "tag": "l",
          "attributes": {},
          "text": "rajobhisturagotkīrṇairaspṛṣṭālakaveṣṭanau // Ragh(K)_1.39 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "haiyaṅgavīnamādāya ghoṣavṛddhānupāgatān /"
        },
        {
          "tag": "l",
          "attributes": {},
          "text": "nāmadheyāni pṛcchantau vanyānāṃ mārgaśākhinām // Ragh(K)_1.40 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sarasīṣvaravindānāṃ vīcivikṣobhaśītalam /"
        },
        {
          "tag": "l",
          "attributes": {},
          "text": "āmodamupajighrantau svaniḥśvāsānukāriṇam // Ragh(K)_1.41 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "manobhirāmāḥ śṛṇvantau rathanemisvanonmukhaiḥ /"
        },
        {
          "tag": "l",
          "attributes": {},
          "text": "ṣaḍjasaṃvādinīḥ kekā dvidhā bhinnāḥ śikhaṇḍibhiḥ // Ragh(K)_1.42 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parasparākṣisādṛśyamadūrojjhitavartmasu /"
        },
        {
          "tag": "l",
          "attributes": {},
          "text": "mṛgadvandveṣu paśyantau syandanābaddhadṛṣṭiṣu // Ragh(K)_1.43 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śreṇibandhādvitanvadbhirastambhāṃ toraṇasrajam /"
        },
        {
          "tag": "l",
          "attributes": {},
          "text": "sārasaiḥ kalanirhrādaiḥ kvacidunnamitānanau // Ragh(K)_1.44 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "grāmeṣvātmanisṛṣṭeṣu yūpacihneṣu yajvanām /"
        },
        {
          "tag": "l",
          "attributes": {},
          "text": "amoghāḥ pratigṛhṇantāvarghyānupadamāśiṣaḥ // Ragh(K)_1.45 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāpyabhikhyā tayorāsīdvrajatoḥ śuddhaveśayoḥ /"
        },
        {
          "tag": "l",
          "attributes": {},
          "text": "himanirmuktayoryoge citrācandramasoriva // Ragh(K)_1.46 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tattadbhūmipatiḥ patnyai darśayanpriyadarśanaḥ /"
        },
        {
          "tag": "l",
          "attributes": {},
          "text": "api laṅghitamadhvānaṃ bubudhe na budhopamaḥ // Ragh(K)_1.47 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa duṣprāpayaśāḥ prāpadāśramaṃ śrāntavāhanaḥ /"
        },
        {
          "tag": "l",
          "attributes": {},
          "text": "sāyaṃ saṃyaminastasya maharṣermahiṣīsakhaḥ // Ragh(K)_1.48 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vanāntarādupāvṛttaiḥ skandhāsaktasamitkuśaiḥ /"
        },
        {
          "tag": "l",
          "attributes": {},
          "text": "agnipratyudgamātpūtaiḥ pūryamāṇaṃ tapasvibhiḥ // Ragh(K)_1.49 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sekānte munikanyābhirviviktīkṛtavṛkṣakam /"
        },
        {
          "tag": "l",
          "attributes": {},
          "text": "āśvāsāya vihaṅgānāmālavālāmbupāyinām // Ragh(K)_1.50 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ātapāpāyasaṅkṣiptanīvārāsu niṣādibhiḥ /"
        },
        {
          "tag": "l",
          "attributes": {},
          "text": "mṛgairvartitaromanthamuṭajāṅganabhūmiṣu // Ragh(K)_1.51 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ākīrṇamṛṣipatnīnāmuṭajadvārarodhibhiḥ /"
        },
        {
          "tag": "l",
          "attributes": {},
          "text": "apatyairiva nīvārabhāgadheyocitairmṛgaiḥ // Ragh(K)_1.52 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "abhyuddhṛtāgnipiśunairatithīnāśramonmukhān /"
        },
        {
          "tag": "l",
          "attributes": {},
          "text": "punānaṃ pavanoddhūtairdhūmairāhutigandhibhiḥ // Ragh(K)_1.53 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha yantāramādiśya dhuryānviśramayeti saḥ /"
        },
        {
          "tag": "l",
          "attributes": {},
          "text": "tāmavārohayatpatnīṃ rathādavaruroha ca // Ragh(K)_1.54 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasmai sabhyāḥ sabhāryāya goptre guptatamendriyāḥ /"
        },
        {
          "tag": "l",
          "attributes": {},
          "text": "arhaṇāmarhate cakrurmunayo nayacakṣuṣe // Ragh(K)_1.55 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vidheḥ sāyantanasyānte sa dadarśa taponidhim /"
        },
        {
          "tag": "l",
          "attributes": {},
          "text": "anvāsitamarundhatyā svāhayeva havirbhujam // Ragh(K)_1.56 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tayorjagṛhatuḥ pādau rājā rājñī ca māgadhī /"
        },
        {
          "tag": "l",
          "attributes": {},
          "text": "tau gururgurupatnī ca prītyā pratinanandatuḥ // Ragh(K)_1.57 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ātitheyastamātithyavinītādhvapariśramam /"
        },
        {
          "tag": "l",
          "attributes": {},
          "text": "papraccha kuśalaṃ rājye rājyāśramamuniṃ muniḥ // Ragh(K)_1.58 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athātharvanidhestasya vijitāripuraḥ puraḥ /"
        },
        {
          "tag": "l",
          "attributes": {},
          "text": "arthyāmarthapatirvācamādade vadatāṃ varaḥ // Ragh(K)_1.59 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "upapannaṃ nanu śivaṃ saptasvaṅgeṣu yasya me /"
        },
        {
          "tag": "l",
          "attributes": {},
          "text": "daivīnāṃ mānuṣīṇāṃ ca pratikartā tvamāpadām // Ragh(K)_1.60 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tava mantrakṛto mantrairdūrātsaṃyamitāribhiḥ /"
        },
        {
          "tag": "l",
          "attributes": {},
          "text": "pratyādiśyanta iva me dṛṣṭalakṣyabhidaḥ śarāḥ // Ragh(K)_1.61 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "havirāvarjitaṃ hotastvayā vidhivadagniṣu /"
        },
        {
          "tag": "l",
          "attributes": {},
          "text": "vṛṣṭībhavati sasyānāmavagrahaviśoṣiṇām // Ragh(K)_1.62 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "puruṣāyuṣajīvinyo nirātaṅkā nirītayaḥ /"
        },
        {
          "tag": "l",
          "attributes": {},
          "text": "yanmadīyāḥ prajāstatra hetustvadbrahmavarcasam // Ragh(K)_1.63 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadevaṃ cintyamānasya guruṇā brahmayoninā /"
        },
        {
          "tag": "l",
          "attributes": {},
          "text": "sānubandhāḥ kathaṃ na syuḥ sampado me nirāpadaḥ // Ragh(K)_1.64 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kiṃ tu vadhvāṃ tavaitasyāmadṛṣṭasadṛśaprajam /"
        },
        {
          "tag": "l",
          "attributes": {},
          "text": "na māmavati sadvīpā ratnasūrapi medinī // Ragh(K)_1.65 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "matparaṃ durlabhaṃ matvā nūnamāvarjitaṃ mayā /"
        },
        {
          "tag": "l",
          "attributes": {},
          "text": "payaḥ pūrve svaniḥśvāsakaduṣṇamupabhuñjate // Ragh(K)_1.66 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "so 'hamijyāviśuddhātmā prajālopanimīlitaḥ /"
        },
        {
          "tag": "l",
          "attributes": {},
          "text": "prakāśaścāndhakāraśca lokāloka ivācalaḥ // Ragh(K)_1.67 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "lokāntarasukhaṃ puṇyaṃ tapodānasamudbhavam /"
        },
        {
          "tag": "l",
          "attributes": {},
          "text": "santatiḥ śuddhavaṃśyā tu paratreha ca śarmaṇe // Ragh(K)_1.68 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tayā hīnaṃ vinetā māṃ kathaṃ paśyanna dūyate /"
        },
        {
          "tag": "l",
          "attributes": {},
          "text": "siktaṃ svayamiva snehādvandhyamāśramavṛkṣakam // Ragh(K)_1.69 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asahyapīḍaṃ bhagavannṛṇabandhamavaihi me /"
        },
        {
          "tag": "l",
          "attributes": {},
          "text": "aruntudamivālānaṃ navabaddhasya dantinaḥ // Ragh(K)_1.70 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasmādyathā vimucyeyaṃ saṃvidhātuṃ tathārhasi /"
        },
        {
          "tag": "l",
          "attributes": {},
          "text": "ikṣvākūṇāṃ durāpe 'rthe tvadadhīnā hi siddhayaḥ // Ragh(K)_1.71 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti vijñāpito rājñā dhyānastimitalocanaḥ /"
        },
        {
          "tag": "l",
          "attributes": {},
          "text": "kṣaṇamātramṛṣistasthau suptamīna iva hradaḥ // Ragh(K)_1.72 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "so 'paśyatpraṇidhānena santatistambhakāraṇam /"
        },
        {
          "tag": "l",
          "attributes": {},
          "text": "bhāvitātmā bhuvo bharturathainaṃ pratyabodhayat // Ragh(K)_1.73 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "purā śakramupasthāya tavorvīṃ pratiyāsyataḥ /"
        },
        {
          "tag": "l",
          "attributes": {},
          "text": "āsītkalpatarucchāyāsevinī surabhiḥ pathi // Ragh(K)_1.74 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "imāṃ devīmṛtusnātāṃ smṛtvā sapadi satvaraḥ /"
        },
        {
          "tag": "l",
          "attributes": {},
          "text": "pradakṣiṇakriyātītastasyāḥ kopamajījanaḥ // Ragh(K)_1.75 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avajānāsi māṃ yasmādataste na bhaviṣyati /"
        },
        {
          "tag": "l",
          "attributes": {},
          "text": "matprasūtimanārādhya prajeti tvā śaśāpa sā // Ragh(K)_1.76 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa śāpo na tvayā rājanna ca sārathinā śrutaḥ /"
        },
        {
          "tag": "l",
          "attributes": {},
          "text": "nadatyākāśagaṅgāyāḥ srotasyuddāmadiggaje // Ragh(K)_1.77 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avaimi tadapadhyānādyatnāpekṣaṃ manoratham /"
        },
        {
          "tag": "l",
          "attributes": {},
          "text": "pratibadhnāti hi śreyaḥ pūjyapūjāvyatikramaḥ // Ragh(K)_1.78 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "haviṣe dīrghasattrasya sā cedānīṃ pracetasaḥ /"
        },
        {
          "tag": "l",
          "attributes": {},
          "text": "bhujaṅgapihitadvāraṃ pātālamadhitiṣṭhati // Ragh(K)_1.79 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa tvamekāntarāṃ tasyā madīyāṃ vatsamātaram /"
        },
        {
          "tag": "l",
          "attributes": {},
          "text": "ārādhaya sapatnīkaḥ sā vāṃ kāmaṃ pradāsyati // Ragh(K)_1.80 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti vādina evāsya hoturāhutisādhanam /"
        },
        {
          "tag": "l",
          "attributes": {},
          "text": "anindyā nandinī nāma dhenurāvavṛte vanāt // Ragh(K)_1.81 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāmrā lalāṭajāṃ rājiṃ bibhratī sāsitetarām /"
        },
        {
          "tag": "l",
          "attributes": {},
          "text": "sandhyā prātipadeneva vyatibhinnā himāṃśunā // Ragh(K)_1.82 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhuvaṃ koṣṇena kuṇḍodhnī medhyenāvabhṛthādapi /"
        },
        {
          "tag": "l",
          "attributes": {},
          "text": "prasnavenābhivarṣantī vatsālokapravartinā // Ragh(K)_1.83 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rajaḥkaṇaiḥ khuroddhūtaiḥ spṛśadbhirgātramantikāt /"
        },
        {
          "tag": "l",
          "attributes": {},
          "text": "tīrthābhiṣekajāṃ śuddhimādadhānā mahīkṣitaḥ // Ragh(K)_1.84 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāṃ puṇyadarśanāṃ dṛṣṭvā nimittajñastapodhanaḥ /"
        },
        {
          "tag": "l",
          "attributes": {},
          "text": "yājyamāśaṃsitāvandhyaprārthanaṃ punarabravīt // Ragh(K)_1.85 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "adūravartinīṃ siddhiṃ rājanvigaṇayātmanaḥ /"
        },
        {
          "tag": "l",
          "attributes": {},
          "text": "upasthiteyaṃ kalyāṇī nāmni kīrtita eva yat // Ragh(K)_1.86 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vanyavṛttirimāṃ śaśvadātmānugamanena gām /"
        },
        {
          "tag": "l",
          "attributes": {},
          "text": "vidyāmabhyasaneneva prasādayitumarhasi // Ragh(K)_1.87 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prasthitāyāṃ pratiṣṭhethāḥ sthitāyāṃ sthānamācareḥ /"
        },
        {
          "tag": "l",
          "attributes": {},
          "text": "niṣaṇṇāyāṃ niṣīdāsyāṃ pītāmbhasi piverapaḥ // Ragh(K)_1.88 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vadhūrbhaktimatī caināmarcitāmā tapovanāt /"
        },
        {
          "tag": "l",
          "attributes": {},
          "text": "prayātāṃ prātaranvetu sāyaṃ pratyudvrajedapi // Ragh(K)_1.89 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ityā prasādādasyāstvaṃ paricaryāparo bhava /"
        },
        {
          "tag": "l",
          "attributes": {},
          "text": "avighnamastu te stheyāḥ piteva dhuri putriṇām // Ragh(K)_1.90 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tatheti pratijagrāha prītimānsaparigrahaḥ /"
        },
        {
          "tag": "l",
          "attributes": {},
          "text": "ādeśaṃ deśakālajñaḥ śiṣyaḥ śāsiturānataḥ // Ragh(K)_1.91 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha pradoṣe doṣajñaḥ saṃveśāya viśāṃ patim /"
        },
        {
          "tag": "l",
          "attributes": {},
          "text": "sūnuḥ sūnṛtavāksraṣṭurvisasarjorjitaśriyam // Ragh(K)_1.92 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "satyāmapi tapaḥsiddhau niyamāpekṣayā muniḥ /"
        },
        {
          "tag": "l",
          "attributes": {},
          "text": "kalpavitkalpayāmāsa vanyāmevāsya saṃvidhām // Ragh(K)_1.93 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nirdiṣṭāṃ kulapatinā sa parṇaśālāmadhyāsya prayataparigrahadvitīyaḥ /"
        },
        {
          "tag": "l",
          "attributes": {},
          "text": "tacchiṣyādhyayananiveditāvasānāṃ saṃviṣṭaḥ kuśaśayane niśāṃ nināya // Ragh(K)_1.94 //"
        }
      ]
    },
    {
      "tag": "p",
      "attributes": {},
      "text": "|| iti raghuvaṃśe mahākāvye prathamaḥ sargaḥ ||"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha prajānāmadhipaḥ prabhāte jāyāpratigrāhitagandhamālyām /"
        },
        {
          "tag": "l",
          "attributes": {},
          "text": "vanāya pītapratibaddhavatsāṃ yaśodhano dhenumṛṣermumoca // Ragh(K)_2.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyāḥ khuranyāsapavitrapāṃsumapāṃsulānāṃ dhuri kīrtanīyā /"
        },
        {
          "tag": "l",
          "attributes": {},
          "text": "mārgaṃ manuṣyeśvaradharmapatnī śruterivārthaṃ smṛtiranvagacchat // Ragh(K)_2.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nivartya rājā dayitāṃ dayālustāṃ saurabheyīṃ surabhiryaśobhiḥ /"
        },
        {
          "tag": "l",
          "attributes": {},
          "text": "payodharībhūtacatuḥsamudrāṃ jugopa gorūpadharāmivorvīm // Ragh(K)_2.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vratāya tenānucareṇa dhenornyaṣedhi śeṣo 'pyanuyāyivargaḥ /"
        },
        {
          "tag": "l",
          "attributes": {},
          "text": "na cānyatastasya śarīrarakṣā svavīryaguptā hi manoḥ prasūtiḥ // Ragh(K)_2.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āsvādavadbhiḥ kavalaistṛṇānāṃ kaṇḍūyanairdaṃśanivāraṇaiśca /"
        },
        {
          "tag": "l",
          "attributes": {},
          "text": "avyāhatasvairagataiśca tasyāḥ samrāṭ samārādhanatatparo 'bhūt // Ragh(K)_2.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sthitaḥ sthitāmuccalitaḥ prayātāṃ niṣeduṣīmāsanabandhadhīraḥ /"
        },
        {
          "tag": "l",
          "attributes": {},
          "text": "jalābhilāṣī jalamādadānāṃ chāyeva tāṃ bhūpatiranvagacchat // Ragh(K)_2.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa nyastacihnāmapi rājalakṣmīṃ tejoviśeṣānumitāṃ dadhānaḥ /"
        },
        {
          "tag": "l",
          "attributes": {},
          "text": "āsīdanāviṣkṛtadānarājirantarmadāvastha iva dvipendraḥ // Ragh(K)_2.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "latāpratānodgrathitaiḥ sa keśairadhijyadhanvā vicacāra dāvam /"
        },
        {
          "tag": "l",
          "attributes": {},
          "text": "rakṣāpadeśādguruhomadhenorvanyānvineṣyanniva duṣṭasattvān // Ragh(K)_2.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "visṛṣṭapārśvānucarasya tasya pārśvadrumāḥ pāśabhṛtā samasya /"
        },
        {
          "tag": "l",
          "attributes": {},
          "text": "udīrayāmāsurivonmadānāmālokaśabdaṃ vayasāṃ virāvaiḥ // Ragh(K)_2.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "marutprayuktāśca marutsakhābhaṃ tamarcyamārādabhivartamānam /"
        },
        {
          "tag": "l",
          "attributes": {},
          "text": "avākiranbālalatāḥ prasūnairācāralājairiva paurakanyāḥ // Ragh(K)_2.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dhanurbhṛto 'pyasya dayārdrabhāvamākhyātamantaḥkaraṇairviśaṅkaiḥ /"
        },
        {
          "tag": "l",
          "attributes": {},
          "text": "vilokayantyo vapurāpurakṣṇāṃ prakāmavistāraphalaṃ hariṇyaḥ // Ragh(K)_2.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa kīcakairmārutapūrṇarandhraiḥ kūjadbhirāpāditavaṃśakṛtyam /"
        },
        {
          "tag": "l",
          "attributes": {},
          "text": "śuśrāva kuñjeṣu yaśaḥ svamuccairudgīyamānaṃ vanadevatābhiḥ // Ragh(K)_2.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pṛktastuṣārairvananirjharāṇāmanokahākampanapuṣpagandhī /"
        },
        {
          "tag": "l",
          "attributes": {},
          "text": "tamātapaklāntamanātapatramācārapūtaṃ pavanaḥ siṣeve // Ragh(K)_2.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śaśāma vṛṣṭyāpi vinā davāgnirāsīdviśeṣātphalapuṣpavṛddhiḥ /"
        },
        {
          "tag": "l",
          "attributes": {},
          "text": "ūnaṃ na sattveṣvadhiko babādhe tasminvanaṃ goptari gāhamāne // Ragh(K)_2.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sañcārapūtāni digantarāṇi kṛtvā dinānte nilayāya gantum /"
        },
        {
          "tag": "l",
          "attributes": {},
          "text": "pracakrame pallavarāgatāmrā prabhā pataṅgasya muneśca dhenuḥ // Ragh(K)_2.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāṃ devatāpitratithikriyārthamanvagyayau madhyamalokapālaḥ /"
        },
        {
          "tag": "l",
          "attributes": {},
          "text": "babhūva sā tena satāṃ matena śraddheva sākṣādvidhinopapannā // Ragh(K)_2.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa palvalottīrṇavarāhayūthānyāvāsavṛkṣonmukhabarhiṇāni /"
        },
        {
          "tag": "l",
          "attributes": {},
          "text": "yayau mṛgādhyāsitaśādvalāni śyāmāyamānāni vanāni paśyan // Ragh(K)_2.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āpīnabhārodvahanaprayatnādgṛṣṭirgurutvāduraso narendraḥ /"
        },
        {
          "tag": "l",
          "attributes": {},
          "text": "ubhāvalañcakraturañcitābhyāṃ tapovanāvṛttipathaṃ gatābhyām // Ragh(K)_2.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vasiṣṭhadhenoranuyāyinaṃ tamāvartamānaṃ vanitā vanāntāt /"
        },
        {
          "tag": "l",
          "attributes": {},
          "text": "papau nimeṣālasapakṣmapaṅktirupoṣitābhyāmiva locanābhyām // Ragh(K)_2.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "puraskṛtā vartmani pārthivena pratyudgatā pārthivadharmapatnyā /"
        },
        {
          "tag": "l",
          "attributes": {},
          "text": "tadantare sā virarāja dhenurdinakṣapāmadhyagateva sandhyā // Ragh(K)_2.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pradakṣiṇīkṛtya payasvinīṃ tāṃ sudakṣiṇā sākṣatapātrahastā /"
        },
        {
          "tag": "l",
          "attributes": {},
          "text": "praṇamya cānarca viśālamasyāḥ śṛṅgāntaraṃ dvāramivātmasiddheḥ // Ragh(K)_2.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vatsotsukāpi stimitā saparyāṃ pratyagrahītseti nanandatustau /"
        },
        {
          "tag": "l",
          "attributes": {},
          "text": "bhaktyopapanneṣu hi tadvidhānāṃ prasādacihnāni puraḥphalāni // Ragh(K)_2.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "guroḥ sadārasya nipīḍya pādau samāpya sāndhyaṃ ca vidhiṃ dilīpaḥ /"
        },
        {
          "tag": "l",
          "attributes": {},
          "text": "dohāvasāne punareva dogdhrīṃ bheje bhujotsannaripurniṣaṇṇām // Ragh(K)_2.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāmantikanyastabalipradīpāmanvāsya goptā gṛhiṇīsahāyaḥ /"
        },
        {
          "tag": "l",
          "attributes": {},
          "text": "krameṇa suptāmanu saṃviveśa suptotthitāṃ prātaranūdatiṣṭhat // Ragh(K)_2.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "itthaṃ vrataṃ pālayataḥ prajārthaṃ samaṃ mahiṣyā mahanīyakīrteḥ /"
        },
        {
          "tag": "l",
          "attributes": {},
          "text": "sapta vyatīyustriguṇāni tasya dinānyamitroddharaṇocitasya // Ragh(K)_2.25 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anyedyurātmānucarasya bhāvaṃ jijñāsamānā munihomadhenuḥ /"
        },
        {
          "tag": "l",
          "attributes": {},
          "text": "gaṅgāprapātāntavirūḍhaśaṣpaṃ gaurīgurorgahvaramāviveśa // Ragh(K)_2.26 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sā duṣpradharṣā manasāpi hiṃsrairityadriśobhāprahitekṣaṇena /"
        },
        {
          "tag": "l",
          "attributes": {},
          "text": "alakṣitābhyutpatano nṛpeṇa prasahya siṃhaḥ kila tāṃ cakarṣa // Ragh(K)_2.27 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadīyamākranditamārtasādhorguhānibaddhapratiśabdadīrgham /"
        },
        {
          "tag": "l",
          "attributes": {},
          "text": "raśmiṣvivādāya nagendradattāṃ nivartayāmāsa nṛpasya dṛṣṭim // Ragh(K)_2.28 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa pāṭalāyāṃ gavi tasthivāṃsaṃ dhanurdharaḥ kesariṇaṃ dadarśa /"
        },
        {
          "tag": "l",
          "attributes": {},
          "text": "adhityakāyāmiva dhātumayyāṃ rodhradrumaṃ sānumataḥ praphultam // Ragh(K)_2.29 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tato mṛgendrasya mṛgendragāmī vadhāya vadhyasya śaraṃ śaraṇyaḥ /"
        },
        {
          "tag": "l",
          "attributes": {},
          "text": "jātābhiṣaṅgo nṛpatirniṣaṅgāduddhartumaicchatprasabhoddhṛtāriḥ // Ragh(K)_2.30 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vāmetarastasya karaḥ praharturnakhaprabhārūṣitakaṅkapattre /"
        },
        {
          "tag": "l",
          "attributes": {},
          "text": "saktāṅguliḥ sāyakapuṅkha eva citrārpitārambha ivāvatasthe // Ragh(K)_2.31 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bāhupratistambhavivṛddhamanyurabhyarṇamāgaskṛtamaspṛśadbhiḥ /"
        },
        {
          "tag": "l",
          "attributes": {},
          "text": "rājā svatejobhiradahyatāntarbhogīva mantrapratibaddhavīryaḥ // Ragh(K)_2.32 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamāryagṛhyaṃ nigṛhītadhenurmanuṣyavācā manuvaṃśaketum /"
        },
        {
          "tag": "l",
          "attributes": {},
          "text": "vismāpayanvismayamātmasiddhau bhūpālasiṃhaṃ nijagāda siṃhaḥ // Ragh(K)_2.33 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "alaṃ mahīpāla tava śrameṇa prayuktamapyastramito vṛthā syāt /"
        },
        {
          "tag": "l",
          "attributes": {},
          "text": "na pādaponmūlanaśakti raṃhaḥ śiloccaye mūrchati mārutasya // Ragh(K)_2.34 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kailāsagauraṃ vṛṣamārurukṣoḥ pādārpaṇānugrahapūtapṛṣṭham /"
        },
        {
          "tag": "l",
          "attributes": {},
          "text": "avaihi māṃ kiṅkaramaṣṭamūrteḥ kumbhodaraṃ nāma nikumbhamitram // Ragh(K)_2.35 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "amuṃ puraḥ paśyasi devadāruṃ putrīkṛto 'yaṃ vṛṣabhadhvajena /"
        },
        {
          "tag": "l",
          "attributes": {},
          "text": "yo hemakumbhastananiḥsṛtānāṃ skandasya mātuḥ payasāṃ rasajñaḥ // Ragh(K)_2.36 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kaṇḍūyamānena kaṭaṃ kadācidvanyadvipenonmathitā tvagasya /"
        },
        {
          "tag": "l",
          "attributes": {},
          "text": "athainamadrestanayā śuśoca senānyamālīḍhamivāsurāstraiḥ // Ragh(K)_2.37 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadā prabhṛtyeva mataṅgajānāṃ trāsārthamasminnahamadrikukṣau /"
        },
        {
          "tag": "l",
          "attributes": {},
          "text": "vyāpāritaḥ śūlabhṛtā vidhāya siṃhatvamaṅkāgatasattvavṛtti // Ragh(K)_2.38 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyālameṣā kṣudhitasya tṛptyai pradiṣṭakālā parameśvareṇa /"
        },
        {
          "tag": "l",
          "attributes": {},
          "text": "upasthitā śoṇitapāraṇā me suradviṣaścāndramasī sudheva // Ragh(K)_2.39 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa tvaṃ nivartasva vihāya lajjāṃ gurorbhavāndarśitaśiṣyabhaktiḥ /"
        },
        {
          "tag": "l",
          "attributes": {},
          "text": "śastreṇa rakṣyaṃ yadaśakyarakṣaṃ na tadyaśaḥ śastrabhṛtāṃ kṣiṇoti // Ragh(K)_2.40 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti pragalbhaṃ puruṣādhirājo mṛgādhirājasya vaco niśamya /"
        },
        {
          "tag": "l",
          "attributes": {},
          "text": "pratyāhatāstro giriśaprabhāvādātmanyavajñāṃ śithilīcakāra // Ragh(K)_2.41 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pratyabravīccainamiṣuprayoge tatpūrvasaṅge vitathaprayatnaḥ /"
        },
        {
          "tag": "l",
          "attributes": {},
          "text": "jaḍīkṛtastryambakavīkṣitena vajraṃ mumukṣanniva vajrapāṇiḥ // Ragh(K)_2.42 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saṃruddhaceṣṭasya mṛgendra kāmaṃ hāsyaṃ vacastadyadahaṃ vivakṣuḥ /"
        },
        {
          "tag": "l",
          "attributes": {},
          "text": "antargataṃ prāṇabhṛtāṃ tu veda sarvaṃ bhavānbhāvamato 'bhidhāsye // Ragh(K)_2.43 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mānyaḥ sa me sthāvarajaṅgamānāṃ sargasthitipratyavahārahetuḥ /"
        },
        {
          "tag": "l",
          "attributes": {},
          "text": "gurorapīdaṃ dhanamāhitāgnernaśyatpurastādanupekṣaṇīyam // Ragh(K)_2.44 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa tvaṃ madīyena śarīravṛttiṃ dehena nirvartayituṃ prasīda /"
        },
        {
          "tag": "l",
          "attributes": {},
          "text": "dināvasānotsukabālavatsā vimucyatāṃ dhenuriyaṃ maharṣeḥ // Ragh(K)_2.45 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athāndhakāraṃ girikandarāṇāṃ daṃṣṭrāmayūkhaiḥ śakalāni kurvan /"
        },
        {
          "tag": "l",
          "attributes": {},
          "text": "bhūyaḥ sa bhūteśvarapārśvavartī kiñcidvihasyārthapatiṃ babhāṣe // Ragh(K)_2.46 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ekātapatraṃ jagataḥ prabhutvaṃ navaṃ vayaḥ kāntamidaṃ vapuśca /"
        },
        {
          "tag": "l",
          "attributes": {},
          "text": "alpasya hetorbahu hātumicchan vicāramugdhaḥ pratibhāsi me tvam // Ragh(K)_2.47 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhūtānukampā tava cediyaṃ gaurekā bhavetsvastimatī tvadante /"
        },
        {
          "tag": "l",
          "attributes": {},
          "text": "jīvanpunaḥ śaśvadupaplavebhyaḥ prajāḥ prajānātha piteva pāsi // Ragh(K)_2.48 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athaikadhenoraparādhadaṇḍādguroḥ kṛṣāṇupratimādbibheṣi /"
        },
        {
          "tag": "l",
          "attributes": {},
          "text": "śakyo 'sya manyurbhavatā vinetuṃ gāḥ koṭiśaḥ sparśayatā ghaṭodhnīḥ // Ragh(K)_2.49 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadrakṣa kalyāṇaparamparāṇāṃ bhoktāramūrjasvalamātmadeham /"
        },
        {
          "tag": "l",
          "attributes": {},
          "text": "mahītalasparśanamātrabhinnamṛddhaṃ hi rājyaṃ padamaindramāhuḥ // Ragh(K)_2.50 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "etāvaduktvā virate mṛgendre pratisvanenāsya guhāgatena /"
        },
        {
          "tag": "l",
          "attributes": {},
          "text": "śiloccayo 'pi kṣitipālamuccaiḥ prītyā tamevārthamabhāṣateva // Ragh(K)_2.51 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathā samarthāṃ giramūcivāṃsaṃ pratyāha devānucaraṃ dilīpaḥ /"
        },
        {
          "tag": "l",
          "attributes": {},
          "text": "dhenvā tadadhyāsanakātarākṣyā nirīkṣyamāṇaḥ sutarāṃ dayāluḥ // Ragh(K)_2.52 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kṣatātkila trāyata ityudagraḥ kṣattrasya śabdo bhuvaneṣu rūḍhaḥ /"
        },
        {
          "tag": "l",
          "attributes": {},
          "text": "rājyena kiṃ tadviparītavṛtteḥ prāṇairupākrośamalīmasairvā // Ragh(K)_2.53 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kathaṃ ca śakyo 'nunayo maharṣerviśrāṇanādanyapayasvinīnām /"
        },
        {
          "tag": "l",
          "attributes": {},
          "text": "imāmanūnāṃ surabheravaihi rudraujasā tu prahṛtaṃ tvayāsyām // Ragh(K)_2.54 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "seyaṃ svadehārpaṇaniṣkrayeṇa nyāyyaṃ mayā mocayituṃ bhavattaḥ /"
        },
        {
          "tag": "l",
          "attributes": {},
          "text": "na pāraṇā syādvihatā tavaivaṃ bhavedaluptaśca muneḥ kriyārthaḥ // Ragh(K)_2.55 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhavānapīdaṃ paravānavaiti mahānhi yatnastava devadārau /"
        },
        {
          "tag": "l",
          "attributes": {},
          "text": "sthātuṃ niyokturyadi śakyamagre vināśya rakṣyaṃ svayamakṣatena // Ragh(K)_2.56 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kimapyahiṃsyastava cenmato 'haṃ yaśaḥśarīre bhava me dayāluḥ /"
        },
        {
          "tag": "l",
          "attributes": {},
          "text": "ekāntavidhvaṃsiṣu madvidhānāṃ piṇḍeṣvanāsthā khalu bhautikeṣu // Ragh(K)_2.57 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sambandhamābhāṣaṇapūrvamāhurjātaḥ sa nau saṅgatayorvanānte /"
        },
        {
          "tag": "l",
          "attributes": {},
          "text": "tadbhūtanāthānuga nārhasi tvaṃ sambandhino me praṇayaṃ vihantum // Ragh(K)_2.58 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tatheti gāmuktavate dilīpaḥ sadyaḥ pratistambhavimuktabāhuḥ /"
        },
        {
          "tag": "l",
          "attributes": {},
          "text": "sa nyastaśastraṃ haraye svadehamupānayatpiṇḍamivāmiṣasya // Ragh(K)_2.59 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasminkṣaṇe pālayituḥ prajānāmutpaśyataḥ siṃhanipātamugram /"
        },
        {
          "tag": "l",
          "attributes": {},
          "text": "avāṅmukhasyopari puṣpavṛṣṭiḥ papāta vidyādharahastamuktā // Ragh(K)_2.60 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "uttiṣṭha vatsetyamṛtāyamānaṃ vaco niśamyotthitamutthitaḥ san /"
        },
        {
          "tag": "l",
          "attributes": {},
          "text": "dadarśa rājā jananīmiva svāṃ gāmagrataḥ prasraviṇīṃ na siṃham // Ragh(K)_2.61 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ vismitaṃ dhenuruvāca sādho māyāṃ mayodbhāvya parīkṣito 'si /"
        },
        {
          "tag": "l",
          "attributes": {},
          "text": "ṛṣiprabhāvānmayi nāntako 'pi prabhuḥ prahartuṃ kimutānyahiṃsrāḥ // Ragh(K)_2.62 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhaktyā gurau mayyanukampayā ca prītāsmi te putra varaṃ vṛṇīṣva /"
        },
        {
          "tag": "l",
          "attributes": {},
          "text": "na kevalānāṃ payasāṃ prasūtimavaihi māṃ kāmadughāṃ prasannām // Ragh(K)_2.63 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tataḥ samānīya sa mānitārthī hastau svahastārjitavīraśabdaḥ /"
        },
        {
          "tag": "l",
          "attributes": {},
          "text": "vaṃśasya kartāramanantakīrtiṃ sudakṣiṇāyāṃ tanayaṃ yayāce // Ragh(K)_2.64 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "santānakāmāya tatheti kāmaṃ rājñe pratiśrutya payasvinī sā /"
        },
        {
          "tag": "l",
          "attributes": {},
          "text": "dugdhvā payaḥ pattrapuṭe madīyaṃ putropayuṅkṣveti tamādideśa // Ragh(K)_2.65 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vatsasya homārthavidheśca śeṣamṛṣeranujñāmadhigamya mātaḥ /"
        },
        {
          "tag": "l",
          "attributes": {},
          "text": "ūdhasyamicchāmi tavopabhoktuṃ ṣaṣṭhāṃśamurvyā iva rakṣitāyāḥ // Ragh(K)_2.66 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "itthaṃ kṣitīśena vasiṣṭhadhenurvijñāpitā prītatarā babhūva /"
        },
        {
          "tag": "l",
          "attributes": {},
          "text": "tadanvitā haimavatācca kukṣeḥ pratyāyayāvāśramamaśramaiva // Ragh(K)_2.67 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyāḥ prasannendumukhaḥ prasādaṃ gururnṛpāṇāṃ gurave nivedya /"
        },
        {
          "tag": "l",
          "attributes": {},
          "text": "mukhaprasādānumitaṃ priyāyai śaśaṃsa vācā punaruktayaiva // Ragh(K)_2.68 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa nandinīstanyamaninditātmā sadvatsalo vatsanipītaśeṣam /"
        },
        {
          "tag": "l",
          "attributes": {},
          "text": "papau vasiṣṭhena kṛtābhyanujñaḥ śuddhaṃ yaśo bhūya ivāvitṛptaḥ // Ragh(K)_2.69 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prātaryathoktavratapāraṇānte prāsthānikaṃ svastyayanaṃ prayujya /"
        },
        {
          "tag": "l",
          "attributes": {},
          "text": "tau dampatī svāṃ prati rājadhānīṃ prasthāpayāmāsa vaśī vasiṣṭhaḥ // Ragh(K)_2.70 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pradakṣiṇīkṛtya hutaṃ hutāśamanantaraṃ bharturarundhatīṃ ca /"
        },
        {
          "tag": "l",
          "attributes": {},
          "text": "dhenuṃ savatsāṃ ca nṛpaḥ pratasthe sanmaṅgalodagratarānubhāvaḥ // Ragh(K)_2.71 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śrotrābhirāmadhvaninā rathena sa dharmapatnīsahitaḥ sahiṣṇuḥ /"
        },
        {
          "tag": "l",
          "attributes": {},
          "text": "yayāvanudghātasukhena mārgaṃ sveneva pūrṇena manorathena // Ragh(K)_2.72 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamāhitotkaṇṭhamadarśanena prajāḥ prajārthavratakarṣitāṅgam /"
        },
        {
          "tag": "l",
          "attributes": {},
          "text": "netraiḥ papustṛptimanāpnuvadbhirnavoditaṃ nāthamivauṣadhīnām // Ragh(K)_2.73 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "purandaraśrīḥ puramutpatākaṃ praviśya paurairabhinandyamānaḥ /"
        },
        {
          "tag": "l",
          "attributes": {},
          "text": "bhuje bhujaṅgendrasamānasāre bhūyaḥ sa bhūmerdhuramāsasañja // Ragh(K)_2.74 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha nayanasamutthaṃ jyotiratreriva dyauḥ surasaridiva tejo vahniniṣṭhyūtamaiśam /"
        },
        {
          "tag": "l",
          "attributes": {},
          "text": "narapatikulabhūtyai garbhamādhatta rājñī gurubhirabhiniviṣṭaṃ lokapālānubhāvaiḥ // Ragh(K)_2.75 //"
        }
      ]
    },
    {
      "tag": "p",
      "attributes": {},
      "text": "|| iti raghuvaṃśe mahākāvye dvitīyaḥ sargaḥ ||"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athepsitaṃ bharturupasthitodayaṃ sakhījanodvīkṣaṇakaumudīmukham /"
        },
        {
          "tag": "l",
          "attributes": {},
          "text": "nidānamikṣvākukulasya santateḥ sudakṣiṇā dauhadalakṣaṇaṃ dadhau // Ragh(K)_3.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mukhena sā ketakapattrapāṇḍunā kṛśāṅgayaṣṭiḥ parimeyabhūṣaṇā /"
        },
        {
          "tag": "l",
          "attributes": {},
          "text": "sthitālpatārāṃ karuṇendumaṇḍalāṃ vibhātakalpāṃ rajanīṃ vyaḍambayat // Ragh(K)_3.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadānanaṃ sevitamṛttikālavaṃ nṛpaḥ samāghrāya na tṛptimāyayau /"
        },
        {
          "tag": "l",
          "attributes": {},
          "text": "karīva siktaṃ pṛṣataiḥ payomucāṃ śucivyapāye vanarājipalvalam // Ragh(K)_3.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "divaṃ marutvāniva bhokṣyate mahīṃ digantaviśrāntaratho hi matsutaḥ /"
        },
        {
          "tag": "l",
          "attributes": {},
          "text": "ato 'bhilāṣe prathamaṃ tathāvidhe mano babandhānyarasānvilaṅghya sā // Ragh(K)_3.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na me hriyā śaṃsati kiñcidīpsitaṃ spṛhāvatī vastuṣu keṣu māgadhī /"
        },
        {
          "tag": "l",
          "attributes": {},
          "text": "iti sma pṛcchatyativelamādṛtaḥ priyāsakhīruttarakosaleśvaraḥ // Ragh(K)_3.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "upetya sā dohadaduḥkhaśīlatāṃ yadeva vavre tadapaśyadāhṛtam /"
        },
        {
          "tag": "l",
          "attributes": {},
          "text": "na hīṣṭamasyāstridive 'pi bhūpaterbabhūva duṣprāpamadhijyadhanvanaḥ // Ragh(K)_3.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dineṣu gacchatsu madhūkapāṇḍuraṃ tadīyamāśyāmamukhaṃ stanadvayam /"
        },
        {
          "tag": "l",
          "attributes": {},
          "text": "samudgayorvāraṇadantakośayorbabhāra kāntiṃ gavalāpidhānayoḥ // Ragh(K)_3.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "krameṇa nistīrya ca dohadavyathāmupoḍhagātropacayā rarāja sā /"
        },
        {
          "tag": "l",
          "attributes": {},
          "text": "purāṇapattrāpagamādanantaraṃ lateva sannaddhamanojñapallavā // Ragh(K)_3.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nidhānagarbhāmiva sāgarāmbarāṃ śamīmivābhyantaralīnapāvakām /"
        },
        {
          "tag": "l",
          "attributes": {},
          "text": "nadīmivāntaḥsalilāṃ sarasvatīṃ nṛpaḥ sagarbhāṃ mahiṣīmamanyata // Ragh(K)_3.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "priyānurāgasya manaḥsamunnaterbhujārjitānāṃ ca digantasampadām /"
        },
        {
          "tag": "l",
          "attributes": {},
          "text": "yathākramaṃ puṃsavanādikāḥ kriyā dhṛteśca dhīraḥ sadṛśīrvyadhatta saḥ // Ragh(K)_3.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "surendramātrāśritagarbhagauravāt prayatnamuktāsanayā gṛhāgataḥ /"
        },
        {
          "tag": "l",
          "attributes": {},
          "text": "tayopacārāñjalikhinnahastayā nananda pāriplavanetrayā nṛpaḥ // Ragh(K)_3.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kumārabhṛtyaiḥ kuśalairadhiṣṭhite bhiṣagbhirāptairatha garbhaveśmani /"
        },
        {
          "tag": "l",
          "attributes": {},
          "text": "niratyayāya prasavāya tasthuṣī babhau samāsannaphalā kriyeva sā // Ragh(K)_3.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "grahaistataḥ pañcabhiruccasaṃśrayairasūryagaiḥ sūcitabhāgyasampadam /"
        },
        {
          "tag": "l",
          "attributes": {},
          "text": "asūta putraṃ samaye śacīsamā trisādhanā śaktirivārthamakṣatam // Ragh(K)_3.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "diśaḥ prasedurmaruto vavuḥ śivāḥ pradakṣiṇārcirhutamagnirādade /"
        },
        {
          "tag": "l",
          "attributes": {},
          "text": "babhūva sarvaṃ śubhaśaṃsi tatkṣaṇaṃ bhavo hi lokābhyudayāya tādṛśām // Ragh(K)_3.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ariṣṭaśayyāṃ parito visāriṇā sujanmanastasya nijena tejasā /"
        },
        {
          "tag": "l",
          "attributes": {},
          "text": "niśīthadīpāḥ sahasā hatatviṣo babhūvurālekhyasamarpitā iva // Ragh(K)_3.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "janāya śuddhāntacarāya śaṃsate kumārajanmāmṛtasammitākṣaram /"
        },
        {
          "tag": "l",
          "attributes": {},
          "text": "adeyamāsīttrayameva bhūpateḥ śaśiprabhaṃ chattramubhe ca cāmare // Ragh(K)_3.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa vīkṣya putrasya cirātpitā mukhaṃ nidhānakumbhasya yuveva durgataḥ /"
        },
        {
          "tag": "l",
          "attributes": {},
          "text": "mudā śarīre prababhūva nātmanaḥ payodhirindūdayamūrchito yathā // Ragh(K)_3.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa jātakarmaṇyakhile tapasvinā tapovanādetya purodhasā kṛte /"
        },
        {
          "tag": "l",
          "attributes": {},
          "text": "dilīpasūnurmaṇirākarodgataḥ prayuktasaṃskāra ivādhikaṃ babhau // Ragh(K)_3.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sukhaśravā maṅgalatūryaniḥsvanāḥ pramodanṛttaiḥ saha vārayoṣitām /"
        },
        {
          "tag": "l",
          "attributes": {},
          "text": "na kevalaṃ sadmani māgadhīpateḥ pathi vyajṛmbhanta divaukasāmapi // Ragh(K)_3.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na saṃyatastasya babhūva rakṣiturvimocayedyaṃ sutajanmaharṣitaḥ /"
        },
        {
          "tag": "l",
          "attributes": {},
          "text": "ṛṇābhidhānātsvayameva kevalaṃ tadā pitṚṇāṃ mumuce sa bandhanāt // Ragh(K)_3.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śrutasya yāyādayamantamarbhakastathā pareṣāṃ yudhi ceti pārthivaḥ /"
        },
        {
          "tag": "l",
          "attributes": {},
          "text": "avekṣya dhātorgamanārthamarthaviccakāra nāmnā raghumātmasambhavam // Ragh(K)_3.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pituḥ prayatnātsa samagrasampadaḥ śubhaiḥ śarīrāvayavairdine dine /"
        },
        {
          "tag": "l",
          "attributes": {},
          "text": "pupoṣa vṛddhiṃ haridaśvadīdhiteranupraveśādiva bālacandramāḥ // Ragh(K)_3.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "umāvṛṣāṅkau śarajanmanā yathā yathā jayantena śacīpurandarau /"
        },
        {
          "tag": "l",
          "attributes": {},
          "text": "tathā nṛpaḥ sā ca sutena māgadhī nanandatustatsadṛśena tatsamau // Ragh(K)_3.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rathāṅganāmnoriva bhāvabandhanaṃ babhūva yatprema parasparaṃ prati /"
        },
        {
          "tag": "l",
          "attributes": {},
          "text": "vibhaktamapyekasute na tattayoḥ parasparasyopari paryahīyata // Ragh(K)_3.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yadāha dhātryā prathamoditaṃ vaco yayau tadīyāmavalambya cāṅgulim /"
        },
        {
          "tag": "l",
          "attributes": {},
          "text": "abhūcca namraḥ praṇipātaśikṣayā piturmudaṃ tena tatāna so 'rbhakaḥ // Ragh(K)_3.25 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamaṅkamāropya śarīrayogajaiḥ sukhairniṣiñcantamivāmṛtaṃ tvaci /"
        },
        {
          "tag": "l",
          "attributes": {},
          "text": "tribhāgasammīlitalocano nṛpaścirātsutasparśarasajñatāṃ yayau // Ragh(K)_3.26 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "amaṃsta cānena parārdhyajanmanā sthiterabhettā sthitimantamanvayam /"
        },
        {
          "tag": "l",
          "attributes": {},
          "text": "svamūrtibhedena guṇāgryavṛttinā patiḥ prajānāmiva sargamātmanaḥ // Ragh(K)_3.27 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa vṛttacūlaścalakākapakṣakairamātyaputraiḥ savayobhiranvitaḥ /"
        },
        {
          "tag": "l",
          "attributes": {},
          "text": "liperyathāvadgrahaṇena vāṅmayaṃ nadīmukheneva samudramāviśat // Ragh(K)_3.28 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athopanītaṃ vidhivadvipaścito vininyurenaṃ guravo gurupriyam /"
        },
        {
          "tag": "l",
          "attributes": {},
          "text": "avandhyayatnāśca babhūvuratra te kriyā hi vastūpahitā prasīdati // Ragh(K)_3.29 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dhiyaḥ samagraiḥ sa guṇairudāradhīḥ kramāccatasraścaturarṇavopamāḥ /"
        },
        {
          "tag": "l",
          "attributes": {},
          "text": "tatāra vidyāḥ pavanātipātibhirdiśo haridbhirharitāmiveśvaraḥ // Ragh(K)_3.30 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tvacaṃ sa medhyāṃ paridhāya rauravīmaśikṣatāstraṃ pitureva mantravat /"
        },
        {
          "tag": "l",
          "attributes": {},
          "text": "prayogasaṃhārarahasyavittamo babhūva cāstreṣu yathā purandaraḥ // Ragh(K)_3.31//"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mahokṣatāṃ vatsataraḥ spṛśanniva dvipendrabhāvaṃ kalabhaḥ śrayanniva /"
        },
        {
          "tag": "l",
          "attributes": {},
          "text": "raghuḥ kramādyauvanabhinnaśaiśavaḥ pupoṣa gambhīramanoharaṃ vapuḥ // Ragh(K)_3.32 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athāsya godānavidheranantaraṃ vivāhadīkṣāṃ niravartayatprabhuḥ /"
        },
        {
          "tag": "l",
          "attributes": {},
          "text": "narendrakanyāstamavāpya satpatiṃ tamopahaṃ dakṣasutā ivābabhuḥ // Ragh(K)_3.33 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yuvā yugavyāyatabāhuraṃsalaḥ kavāṭavakṣāḥ pariṇaddhakandharaḥ /"
        },
        {
          "tag": "l",
          "attributes": {},
          "text": "vapuṣprakarṣādajayadguruṃ raghustathāpi nīcairvinayādadṛśyata // Ragh(K)_3.34 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha prajānāṃ ciramātmanā dhṛtāṃ nitāntagurvīṃ laghayiṣyatā dhuram /"
        },
        {
          "tag": "l",
          "attributes": {},
          "text": "vaśīti matvā maticakṣuṣā suto nṛpeṇa cakre yuvarājaśabdabhāk // Ragh(K)_3.35 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "narendramūlāyatanādanantaraṃ tadāspadaṃ śrīryuvarājasaṃjñitam /"
        },
        {
          "tag": "l",
          "attributes": {},
          "text": "agacchadaṃśena guṇābhilāṣiṇī navāvatāraṃ kamalādivotpalam // Ragh(K)_3.36 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "uṣarbudhaḥ sārathineva vāyunā ghanavyapāyena gabhastimāniva /"
        },
        {
          "tag": "l",
          "attributes": {},
          "text": "babhūva tenātitarāṃ durutsahaḥ kaṭaprabhedena karīva pārthivaḥ // Ragh(K)_3.37 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "niyujya taṃ medhyaturaṅgarakṣaṇe dhanurdharai rājasutairanudrutam /"
        },
        {
          "tag": "l",
          "attributes": {},
          "text": "apūrṇamekena śatakratūpamaḥ śataṃ kratūnāmapavighnamāpa saḥ // Ragh(K)_3.38 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ataḥ paraṃ tena makhāya yajvanā turaṅgamutsṛṣṭamanargalaṃ punaḥ /"
        },
        {
          "tag": "l",
          "attributes": {},
          "text": "dhanurbhṛtāmagrata eva rakṣiṇāṃ jahāra śakraḥ kila gūḍhavigrahaḥ // Ragh(K)_3.39 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viṣādaluptapratipatti vismitaṃ kumārasainyaṃ sapadi sthitaṃ ca tat /"
        },
        {
          "tag": "l",
          "attributes": {},
          "text": "vasiṣṭhadhenuśca yadṛcchayāgatā śrutaprabhāvā dadṛśe 'tha nandinī // Ragh(K)_3.40 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadaṅganiḥṣyandalavena locane pramṛjya puṇyena puraskṛtaḥ satām /"
        },
        {
          "tag": "l",
          "attributes": {},
          "text": "atīndriyeṣvapyupapannadarśano babhūva bhāveṣu dilīpanandanaḥ // Ragh(K)_3.41 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa pūrvataḥ parvatapakṣaśātanaṃ dadarśa devaṃ naradevasambhavaḥ /"
        },
        {
          "tag": "l",
          "attributes": {},
          "text": "punaḥ punaḥ sūtaniṣiddhacāpalaṃ harantamaśvaṃ ratharaśmisaṃyutam // Ragh(K)_3.42 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śataistamakṣṇāmanimeṣavṛttibhirhariṃ viditvā haribhiśca vājibhiḥ /"
        },
        {
          "tag": "l",
          "attributes": {},
          "text": "avocadenaṃ gaganaspṛśā raghuḥ svareṇa dhīreṇa nivartayanniva // Ragh(K)_3.43 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "makhāṃśabhājāṃ prathamo manīṣibhistvameva devendra yadā nigadyase /"
        },
        {
          "tag": "l",
          "attributes": {},
          "text": "ajasradīkṣāprayatasya madguroḥ kriyāvighātāya kathaṃ pravartase // Ragh(K)_3.44 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "trilokanāthena satā makhadviṣastvayā niyāmyā nanu divyacakṣuṣā /"
        },
        {
          "tag": "l",
          "attributes": {},
          "text": "sa cetsvayaṃ karmasu dharmacāriṇāṃ tvamantarāyībhavasi cyuto vidhiḥ // Ragh(K)_3.45 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadaṅgamagryaṃ maghavanmahākratoramuṃ turaṅgaṃ pratimoktumarhasi /"
        },
        {
          "tag": "l",
          "attributes": {},
          "text": "pathaḥ śucerdarśayitāra īśvarā malīmasāmādadate na paddhatim // Ragh(K)_3.46 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti pragalbhaṃ raghuṇā samīritaṃ vaco niśamyādhipatirdivaukasām /"
        },
        {
          "tag": "l",
          "attributes": {},
          "text": "nivartayāmāsa rathaṃ savismayaḥ pracakrame ca prativaktumuttaram // Ragh(K)_3.47 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yathāttha rājanyakumāra tattathā yaśastu rakṣyaṃ parito yaśodhanaiḥ /"
        },
        {
          "tag": "l",
          "attributes": {},
          "text": "jagatprakāśaṃ tadaśeṣamijyayā bhavadgururlaṅghayituṃ mamodyataḥ // Ragh(K)_3.48 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hariryathaikaḥ puruṣottamaḥ smṛto maheśvarastryambaka eva nāparaḥ /"
        },
        {
          "tag": "l",
          "attributes": {},
          "text": "tathā vidurmāṃ munayaḥ śatakratuṃ dvitīyagāmī na hi śabda eṣa naḥ // Ragh(K)_3.49 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ato 'yamaśvaḥ kapilānukāriṇā pitustvadīyasya mayāpahāritaḥ /"
        },
        {
          "tag": "l",
          "attributes": {},
          "text": "alaṃ prayatnena tavātra mā nidhāḥ padaṃ padavyāṃ sagarasya santateḥ // Ragh(K)_3.50 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tataḥ prahasyāha punaḥ purandaraṃ vyapetabhīrbhūmipurandarātmajaḥ /"
        },
        {
          "tag": "l",
          "attributes": {},
          "text": "gṛhāṇa śastraṃ yadi sarga eṣa te na khalvanirjitya raghuṃ kṛtī bhavān // Ragh(K)_3.51 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa evamuktvā maghavantamunmukhaḥ kariṣyamāṇaḥ saśaraṃ śarāsanam /"
        },
        {
          "tag": "l",
          "attributes": {},
          "text": "atiṣṭhadālīḍhaviśeṣaśobhinā vapuṣprakarṣeṇa viḍambiteśvaraḥ // Ragh(K)_3.52 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "raghoravaṣṭambhamayena pattriṇā hṛdi kṣato gotrabhidapyamarṣaṇaḥ /"
        },
        {
          "tag": "l",
          "attributes": {},
          "text": "navāmbudānīkamuhūrtalāñchane dhanuṣyamoghaṃ samadhatta mārgaṇam // Ragh(K)_3.53 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "narendrasūnoḥ sa bṛhadbhujāntaraṃ praviśya bhīmāsuraśoṇitocitaḥ /"
        },
        {
          "tag": "l",
          "attributes": {},
          "text": "papāvanāsvāditapūrvamāśugaḥ kutūhaleneva manuṣyaśoṇitam // Ragh(K)_3.54 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hareḥ kumāro 'pi kumāravikramaḥ suradvipāsphālanakarkaśāṅgulau /"
        },
        {
          "tag": "l",
          "attributes": {},
          "text": "bhuje śacīpattraviśeṣakāṅkite svanāmacihnaṃ nicakhāna sāyakam // Ragh(K)_3.55 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jahāra cānyena mayūralāñchanaṃ śareṇa śakrasya mahāśanidhvajam /"
        },
        {
          "tag": "l",
          "attributes": {},
          "text": "cukopa tasmai sa bhṛśaṃ suraśriyaḥ prasahya keśavyaparopaṇādiva // Ragh(K)_3.56 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tayorupāntasthitasiddhasainikaṃ garutmadāśīviṣabhīmadarśanaiḥ /"
        },
        {
          "tag": "l",
          "attributes": {},
          "text": "babhūva yuddhaṃ tumulaṃ jayaiṣiṇoradhomukhairūrdhvamukhaiśca pattribhiḥ // Ragh(K)_3.57 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atiprabandhaprahitāstravṛṣṭibhistamāśrayaṃ duṣprasahasya tejasaḥ /"
        },
        {
          "tag": "l",
          "attributes": {},
          "text": "śaśāka nirvāpayituṃ na vāsavaḥ svataścyutaṃ vahnimivādbhirambudaḥ // Ragh(K)_3.58 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tataḥ prakoṣṭhāddharicandanāṅkitāt pramathyamānārṇavadhīranādinīm /"
        },
        {
          "tag": "l",
          "attributes": {},
          "text": "raghuḥ śaśāṅkārdhamukhena pattriṇā śarāsanajyāmalunādbiḍaujasaḥ // Ragh(K)_3.59 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa cāpamutsṛjya vivṛddhamatsaraḥ pravāsanāya prabalasya vidviṣaḥ /"
        },
        {
          "tag": "l",
          "attributes": {},
          "text": "mahīdhrapakṣavyaparopaṇoddhataṃ sphuratprabhāmaṇḍalamastramādade // Ragh(K)_3.60 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "raghurbhṛśaṃ vakṣasi tena tāḍitaḥ papāta bhūmau saha sainikāsrubhiḥ /"
        },
        {
          "tag": "l",
          "attributes": {},
          "text": "nimeṣamātrādavadhūya ca vyathāṃ sahotthitaḥ sainikaharṣaniḥsvanaiḥ // Ragh(K)_3.61 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathāpi śastravyavahāraniṣṭhure vipakṣabhāve sthiramasya tasthuṣaḥ /"
        },
        {
          "tag": "l",
          "attributes": {},
          "text": "tutoṣa vīryātiśayena vṛtrahā padaṃ hi sarvatra guṇairvidhīyate // Ragh(K)_3.62 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asaṅgamadriṣvapi sāravattayā na me tvadanyena visoḍhamāyudham /"
        },
        {
          "tag": "l",
          "attributes": {},
          "text": "avaihi māṃ prītamṛte turaṅgamādvaraṃ vṛṇīṣveti tamāha vṛtrahā // Ragh(K)_3.63 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tato niṣaṅgādasamagramuddhṛtaṃ suvarṇapuṅkhadyutirañjitāṅgulim /"
        },
        {
          "tag": "l",
          "attributes": {},
          "text": "dilīpasūnuḥ pratisaṃharanniṣuṃ priyaṃ vadaḥ pratyavadatsureśvaram // Ragh(K)_3.64 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "amocyamaśvaṃ yadi manyate prabhustataḥ samāpte vidhineva karmaṇi /"
        },
        {
          "tag": "l",
          "attributes": {},
          "text": "ajasradīkṣātanuradya me guruḥ kratoraśeṣeṇa phalena yujyatām // Ragh(K)_3.65 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yathā ca vṛttāntamimaṃ sadogatastrilocanaikāṃśatayā durāsadaḥ /"
        },
        {
          "tag": "l",
          "attributes": {},
          "text": "tavaiva sandeśaharādviśāṃpatiḥ śṛṇoti nākeśa tathā vidhīyatām // Ragh(K)_3.66 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tatheti kāmaṃ pratiśuśruvānraghoryathāgataṃ mātalisārathiryayau /"
        },
        {
          "tag": "l",
          "attributes": {},
          "text": "nṛpasya nātipramanāḥ sadogṛhaṃ sudakṣiṇāsūnurapi nyavartata // Ragh(K)_3.67 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamabhyanandatprathamaprabodhitaḥ prajeśvaraḥ śāsanahāriṇā hareḥ /"
        },
        {
          "tag": "l",
          "attributes": {},
          "text": "parāmṛśanharṣacalena pāṇinā tadīyamaṅgaṃ kuliśavraṇāṅkitam // Ragh(K)_3.68 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti kṣitīśo navatiṃ navādhikāṃ mahākratūnāṃ mahanīyaśāsanaḥ /"
        },
        {
          "tag": "l",
          "attributes": {},
          "text": "samārurukṣurdivamāyuṣaḥ kṣaye tatāna sopānaparamparāmiva // Ragh(K)_3.69 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha sa viṣayavyāvṛttātmā yathāvidhi sūnave nṛpatikakudaṃ dattvā yūne sitātapavāraṇam /"
        },
        {
          "tag": "l",
          "attributes": {},
          "text": "munivanatarucchāyāṃ devyā tayā saha śiśriye galitavayasāmikṣvākūṇāmidaṃ hi kulavratam // Ragh(K)_3.70 //"
        }
      ]
    },
    {
      "tag": "p",
      "attributes": {},
      "text": "|| iti raghuvaṃśe mahākāvye tṛtīyaḥ sargaḥ ||"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa rājyaṃ guruṇā dattaṃ pratipadyādhikaṃ babhau /"
        },
        {
          "tag": "l",
          "attributes": {},
          "text": "dinānte nihitaṃ tejaḥ savitreva hutāśanaḥ // Ragh(K)_4.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nyastaśastraṃ dilīpaṃ ca taṃ ca śuśruvuṣāṃ prabhum /"
        },
        {
          "tag": "l",
          "attributes": {},
          "text": "rājñāmuddhṛtanārāce hṛdi śūlamivārpitam // Ragh(K)_4.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "puruhūtadhvajasyeva tasyonnayanapaṅktayaḥ /"
        },
        {
          "tag": "l",
          "attributes": {},
          "text": "navābhyutthānadarśinyo nananduḥ saprajāḥ prajāḥ // Ragh(K)_4.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "samameva samākrāntaṃ dvayaṃ dviradagāminā /"
        },
        {
          "tag": "l",
          "attributes": {},
          "text": "tena siṃhāsanaṃ pitryamakhilaṃ cārimaṇḍalam // Ragh(K)_4.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "chāyāmaṇḍalalakṣyeṇa tamadṛśyā kila svayam /"
        },
        {
          "tag": "l",
          "attributes": {},
          "text": "padmā padmātapatreṇa bheje sāmrājyadīkṣitam // Ragh(K)_4.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parikalpitasānnidhyā kāle kāle ca vandiṣu /"
        },
        {
          "tag": "l",
          "attributes": {},
          "text": "stutyaṃ stutibhirarthyābhirupatasthe sarasvatī // Ragh(K)_4.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "manuprabhṛtibhirmānyairbhuktā yadyapi rājabhiḥ /"
        },
        {
          "tag": "l",
          "attributes": {},
          "text": "tathāpyananyapūrveva tasminnāsīdvasundharā // Ragh(K)_4.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa hi sarvasya lokasya yuktadaṇḍatayā manaḥ /"
        },
        {
          "tag": "l",
          "attributes": {},
          "text": "ādade nātiśītoṣṇo nabhasvāniva dakṣiṇaḥ // Ragh(K)_4.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāmaṃ kamalapattrāṇāṃ netre tasyānukāriṇī /"
        },
        {
          "tag": "l",
          "attributes": {},
          "text": "cakṣuṣmattā tu śāstreṇa sūkṣmakāryārthadarśinā // Ragh(K)_4.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yathā prahlādanāccandraḥ pratāpāttapano yathā /"
        },
        {
          "tag": "l",
          "attributes": {},
          "text": "tathaiva so 'bhūdanvartho rājā prakṛtirañjanāt // Ragh(K)_4.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nayavidbhirnave rājñi sadasaccopadarśitam /"
        },
        {
          "tag": "l",
          "attributes": {},
          "text": "pūrva evābhavatpakṣastasminnābhavaduttaraḥ // Ragh(K)_4.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mandotkaṇṭhāḥ kṛtāstena guṇādhikatayā gurau /"
        },
        {
          "tag": "l",
          "attributes": {},
          "text": "phalena sahakārasya puṣpodgama iva prajāḥ // Ragh(K)_4.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pañcānāmapi bhūtānāmutkarṣaṃ pupuṣurguṇāḥ /"
        },
        {
          "tag": "l",
          "attributes": {},
          "text": "nave tasminmahīpāle sarvaṃ navamivābhavat // Ragh(K)_4.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "labdhapraśamanasvasthamathainaṃ samupasthitā /"
        },
        {
          "tag": "l",
          "attributes": {},
          "text": "pārthivaśrīrdvitīyeva śaratpaṅkajalakṣaṇā // Ragh(K)_4.14//"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nirvṛṣṭalaghubhirmeghaiḥ savitustasya cobhayoḥ /"
        },
        {
          "tag": "l",
          "attributes": {},
          "text": "vardhiṣṇavo diśāṃ bhāgāḥ pratāpāyeva recitāḥ // Ragh(K)_4.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "adhijyamāyudhaṃ kartuṃ samayo 'yaṃ raghoriti /"
        },
        {
          "tag": "l",
          "attributes": {},
          "text": "svaṃ dhanuḥ śaṅkiteneva saṃjahre śatamanyunā // Ragh(K)_4.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "puṇḍarīkātapatrastaṃ vikasatkāśacāmaraḥ /"
        },
        {
          "tag": "l",
          "attributes": {},
          "text": "ṛturviḍambayāmāsa na punaḥ prāpa tacchriyam // Ragh(K)_4.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prasādasumukhe tasmiṃścandre ca viṣadaprabhe /"
        },
        {
          "tag": "l",
          "attributes": {},
          "text": "tadā cakṣuṣmatāṃ prītirāsītsamarasā dvayoḥ // Ragh(K)_4.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "haṃsaśreṇiṣu tārāsu kumudvatsu ca vāriṣu /"
        },
        {
          "tag": "l",
          "attributes": {},
          "text": "vibhūtayastadīyānāṃ paryastā yaśasāmiva // Ragh(K)_4.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ikṣucchāyāniṣādinyastasya gopturguṇodayam /"
        },
        {
          "tag": "l",
          "attributes": {},
          "text": "ākumārakathodghātaṃ śāligopyo jaguryaśaḥ // Ragh(K)_4.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prasasādodayādambhaḥ kumbhayonermahaujasaḥ /"
        },
        {
          "tag": "l",
          "attributes": {},
          "text": "raghostvabhibhavāśaṅki cukṣubhe dviṣatāṃ manaḥ // Ragh(K)_4.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "madodagrāḥ kakudmantaḥ saritāṃ kūlamudrujāḥ /"
        },
        {
          "tag": "l",
          "attributes": {},
          "text": "līlākhelamanuprāpurmahokṣāstasya vikramam // Ragh(K)_4.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prasavaiḥ saptaparṇānāṃ madagandhibhirāhatāḥ /"
        },
        {
          "tag": "l",
          "attributes": {},
          "text": "asūyayeva tannāgāḥ saptadhaiva prasusruvuḥ // Ragh(K)_4.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saritaḥ kurvatī gādhāḥ pathaścāśyānakardamān /"
        },
        {
          "tag": "l",
          "attributes": {},
          "text": "yātrāyai codayāmāsa taṃ śakteḥ prathamaṃ śarat // Ragh(K)_4.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasmai samyagghuto vahnirvājinīrājanāvidhau /"
        },
        {
          "tag": "l",
          "attributes": {},
          "text": "pradakṣiṇārcirvyājena hasteneva jayaṃ dadau // Ragh(K)_4.25 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa guptamūlapratyantaḥ śuddhapārṣṇirayānvitaḥ /"
        },
        {
          "tag": "l",
          "attributes": {},
          "text": "ṣaḍvidhaṃ balamādāya pratasthe digjigīṣayā // Ragh(K)_4.26 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avākiranvayovṛddhāstaṃ lājaiḥ paurayoṣitaḥ /"
        },
        {
          "tag": "l",
          "attributes": {},
          "text": "pṛṣatairmandaroddhūtaiḥ kṣīrormaya ivācyutam // Ragh(K)_4.27 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa yayau prathamaṃ prācīṃ tulyaḥ prācīnabarhiṣā /"
        },
        {
          "tag": "l",
          "attributes": {},
          "text": "ahitānaniloddhūtaistarjayanniva ketubhiḥ // Ragh(K)_4.28 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rajobhiḥ syandanoddhūtairgajaiśca ghanasannibhaiḥ /"
        },
        {
          "tag": "l",
          "attributes": {},
          "text": "bhuvastalamiva vyoma kurvanvyomeva bhūtalam // Ragh(K)_4.29 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pratāpo 'gre tataḥ śabdaḥ purogāstadanantaram /"
        },
        {
          "tag": "l",
          "attributes": {},
          "text": "yayau paścādgajānīkaṃ catuḥskandheva sā camūḥ // Ragh(K)_4.30 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "purogaiḥ kaluṣāstasya sahaprasthāyibhiḥ kṛśāḥ /"
        },
        {
          "tag": "l",
          "attributes": {},
          "text": "paścātprayāyibhiḥ paṅkaṃ cakrire mārganimnagāḥ // Ragh(K)_4.31 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "marupṛṣṭhānyudambhāṃsi nāvyāḥ supratarā nadīḥ /"
        },
        {
          "tag": "l",
          "attributes": {},
          "text": "vipināni prakāśāni śaktimattvāccakāra saḥ // Ragh(K)_4.32 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa senāṃ mahatīṃ karṣanpūrvasāgaragāminīm /"
        },
        {
          "tag": "l",
          "attributes": {},
          "text": "babhau harajaṭābhraṣṭāṃ gaṅgāmiva bhagīrathaḥ // Ragh(K)_4.33 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tyājitaiḥ phalamutkhātairbhagnaiśca bahudhā nṛpaiḥ /"
        },
        {
          "tag": "l",
          "attributes": {},
          "text": "tasyāsīdulbaṇo mārgaḥ pādapairiva dantinaḥ // Ragh(K)_4.34 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "paurastyānevamākrāmaṃstāṃstāñjanapadāñjitī /"
        },
        {
          "tag": "l",
          "attributes": {},
          "text": "prāpa tālīvanaśyāmamupakaṇṭhaṃ mahodadheḥ // Ragh(K)_4.35 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anamrāṇāṃ samuddhartustasmātsindhurayādiva /"
        },
        {
          "tag": "l",
          "attributes": {},
          "text": "ātmā saṃrakṣitaḥ suhmairvṛttimāśritya vaitasīm // Ragh(K)_4.36 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vaṅgānutkhāya tarasā netā nausādhanoddhatān /"
        },
        {
          "tag": "l",
          "attributes": {},
          "text": "nicakhāna jayastambhāngaṅgāsrotontareṣu saḥ // Ragh(K)_4.37 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āpādapadmapraṇatāḥ kalamā iva te raghum /"
        },
        {
          "tag": "l",
          "attributes": {},
          "text": "phalaiḥ saṃvardhayāmāsurutkhātapratiropitāḥ // Ragh(K)_4.38 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa tīrtvā kayimāṃ sainyairbaddhadviradasetubhiḥ /"
        },
        {
          "tag": "l",
          "attributes": {},
          "text": "utkalādeśitapathaḥ kaliṅgābhimukho yayau // Ragh(K)_4.39 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa pratāpaṃ mahendrasya mūrdhni tīkṣṇaṃ nyaveśayat /"
        },
        {
          "tag": "l",
          "attributes": {},
          "text": "aṅkuśaṃ dviradasyeva yantā gambhīravedinaḥ // Ragh(K)_4.40 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pratijagrāha kāliṅgastamastrairgajasādhanaḥ /"
        },
        {
          "tag": "l",
          "attributes": {},
          "text": "pakṣacchedodyataṃ śakraṃ śilāvarṣīva parvataḥ // Ragh(K)_4.41 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dviṣāṃ viṣahya kākutsthastatra nārācadurdinam /"
        },
        {
          "tag": "l",
          "attributes": {},
          "text": "sanmaṅgalasnāta iva pratipede jayaśriyam // Ragh(K)_4.42 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vāyavyāstravinirdhūtātpakṣāviddhādivodadheḥ /"
        },
        {
          "tag": "l",
          "attributes": {},
          "text": "gajānīkātsa kāliṅgaṃ tārkṣyaḥ sarpamivādade // Ragh(K)_4.43 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāmbūlīnāṃ dalaistasya racitāpānabhūmayaḥ /"
        },
        {
          "tag": "l",
          "attributes": {},
          "text": "nārikelāsavaṃ yodhāḥ śātravaṃ ca yaśaḥ papuḥ // Ragh(K)_4.44 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "gṛhītapratimuktasya sa dharmavijayī nṛpaḥ /"
        },
        {
          "tag": "l",
          "attributes": {},
          "text": "hriyaṃ mahendranāthasya jahāra na tu medinīm // Ragh(K)_4.45 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tato velātaṭenaiva phalavatpūgamālinā /"
        },
        {
          "tag": "l",
          "attributes": {},
          "text": "agastyacaritāmāśāmanāśāsyajayo yayau // Ragh(K)_4.46 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa sainyaparibhogena gajadānasugandhinā /"
        },
        {
          "tag": "l",
          "attributes": {},
          "text": "kāverīṃ saritāṃ patyuḥ śaṅkanīyāmivākarot // Ragh(K)_4.47 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhayotsṛṣṭavibhūṣāṇāṃ tena keralayoṣitām /"
        },
        {
          "tag": "l",
          "attributes": {},
          "text": "alakeṣu camūreṇuścūrṇapratinidhīkṛtaḥ // Ragh(K)_4.48 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "balairadhyuṣitāstasya vijigīṣorgatādhvanaḥ /"
        },
        {
          "tag": "l",
          "attributes": {},
          "text": "hārītocchiṣṭamaricā malayādrerupatyakāḥ // Ragh(K)_4.49 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ājāneyakhurakṣuṇṇapakvailākṣetrasambhavam /"
        },
        {
          "tag": "l",
          "attributes": {},
          "text": "vyānaśe sapadi vyoma kīṭakośābilaṃ rajaḥ // Ragh(K)_4.50 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhogiveṣṭanamārgeṣu candanānāṃ samarpitam /"
        },
        {
          "tag": "l",
          "attributes": {},
          "text": "nāsraṃsatkariṇāṃ graivaṃ tripadīchedināmapi // Ragh(K)_4.51 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "diśi mandāyate tejo dakṣiṇasyāṃ raverapi /"
        },
        {
          "tag": "l",
          "attributes": {},
          "text": "tasyāmeva raghoḥ pāṇḍyāḥ pratāpaṃ na viṣehire // Ragh(K)_4.52 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāmraparṇīsametasya muktāsāraṃ mahodadheḥ /"
        },
        {
          "tag": "l",
          "attributes": {},
          "text": "te nipatya dadustasmai yaśaḥ svamiva sañcitam // Ragh(K)_4.53 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa nirviśya yathākāmaṃ taṭasvādhīnacandanau /"
        },
        {
          "tag": "l",
          "attributes": {},
          "text": "stanāviva diśastasyāḥ śailau malayadurdurau // Ragh(K)_4.54 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asahyavikramaḥ sahyaṃ dūramuktamudanvatā /"
        },
        {
          "tag": "l",
          "attributes": {},
          "text": "nitambamiva medinyāḥ srastāṃśukamalaṅghayat // Ragh(K)_4.55 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyānīkairvisarpadbhiraparāntajayodyataiḥ /"
        },
        {
          "tag": "l",
          "attributes": {},
          "text": "rāmeṣūtsārito 'pyāsītsahyalagna ivārṇavaḥ // Ragh(K)_4.56 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "puro yanmārutoddhūtamagamatkaitakaṃ rajaḥ /"
        },
        {
          "tag": "l",
          "attributes": {},
          "text": "tadyodhavāravāṇānāmayatnapaṭavāsatām // Ragh(K)_4.57 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "abhyabhūyata vāhānāṃ rathānāṃ cāsya śiñjitaiḥ /"
        },
        {
          "tag": "l",
          "attributes": {},
          "text": "marmaraḥ pavanoddhūtarājatālīvanadhvaniḥ // Ragh(K)_4.58 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kharjūrīskandhanaddhānāṃ madodgārasugandhiṣu /"
        },
        {
          "tag": "l",
          "attributes": {},
          "text": "kaṭeṣu kariṇāṃ petuḥ punnāgebhyaḥ śilīmukhāḥ // Ragh(K)_4.59 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avakāśaṃ kilodanvānrāmāyābhyarthito dadau /"
        },
        {
          "tag": "l",
          "attributes": {},
          "text": "aparāntamahīpālavyājena raghave karam // Ragh(K)_4.60 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mahebharadanotkīrṇavyaktavikramalakṣaṇam /"
        },
        {
          "tag": "l",
          "attributes": {},
          "text": "trikūṭameva tatroccairjayastambhaṃ cakāra saḥ // Ragh(K)_4.61 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pārasīkāṃstato jetuṃ pratasthe sthalavartmanā /"
        },
        {
          "tag": "l",
          "attributes": {},
          "text": "indriyākhyāniva ripūṃstattvajñānena saṃyamī // Ragh(K)_4.62 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yavanīmukhapadmānāṃ sehe madhumadaṃ na saḥ /"
        },
        {
          "tag": "l",
          "attributes": {},
          "text": "bālātapamivābjānāmakālajaladodayaḥ // Ragh(K)_4.63 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saṅgrāmastumulastasya pārasīkāśvasādhanaiḥ /"
        },
        {
          "tag": "l",
          "attributes": {},
          "text": "śārṅgakūjitavijñeyapratiyodho rajasyabhūt // Ragh(K)_4.64 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhallāpavarjitaisteṣāṃ śirobhiḥ śmaśrulairmahīm /"
        },
        {
          "tag": "l",
          "attributes": {},
          "text": "tastāra saraghāvyāptaiḥ sa kṣaudrapaṭalairiva // Ragh(K)_4.65 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "apanītaśirastrāṇāḥ śeṣāstaṃ śaraṇaṃ yayuḥ /"
        },
        {
          "tag": "l",
          "attributes": {},
          "text": "praṇipātapratīkāraḥ saṃrambho hi mahātmanām // Ragh(K)_4.66 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vinayante sma tadyodhā madhubhirvijayaśramam /"
        },
        {
          "tag": "l",
          "attributes": {},
          "text": "āstīrṇājinaratnāsu drākṣāvalayabhūmiṣu // Ragh(K)_4.67 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tataḥ pratasthe kauberīṃ bhāsvāniva raghurdiśam /"
        },
        {
          "tag": "l",
          "attributes": {},
          "text": "śarairusrairivodīcyānuddhariṣyanrasāniva // Ragh(K)_4.68 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jitānajayyastāneva kṛtvā rathapuraḥsarān /"
        },
        {
          "tag": "l",
          "attributes": {},
          "text": "mahārṇavamivaurvāgniḥ praviveśottarāpatham // Ragh(K)_4.69 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vinītādhvaśramāstasya vaṅkṣutīraviveṣṭanaiḥ /"
        },
        {
          "tag": "l",
          "attributes": {},
          "text": "dudhuvurvājinaḥ skandhāṃllagnakuṅkumakesarān // Ragh(K)_4.70 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tatra hūnāvarodhānāṃ bhartṛṣu vyaktavikramam /"
        },
        {
          "tag": "l",
          "attributes": {},
          "text": "kapolapāṭanādeśi babhūva raghuceṣṭitam // Ragh(K)_4.71 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāmbojāḥ samare vīryaṃ tasya soḍhumanīśvarāḥ /"
        },
        {
          "tag": "l",
          "attributes": {},
          "text": "gajālānaparikliṣṭairakṣoṭaiḥ sārdhamānatāḥ // Ragh(K)_4.72 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "teṣāṃ sadaśvabhūyiṣṭhāstuṅgā draviṇarāśayaḥ /"
        },
        {
          "tag": "l",
          "attributes": {},
          "text": "viviśustaṃ viśāṃ nāthamudanvantamivāpagāḥ // Ragh(K)_4.73 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tato gaurīguruṃ śailamāruroha sasādhanaḥ /"
        },
        {
          "tag": "l",
          "attributes": {},
          "text": "vardhayanniva tatkūṭānuddhatairdhātureṇubhiḥ // Ragh(K)_4.74 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "praśaṃsaṃstulyasattvānāṃ sainyaghoṣe 'pyasambhramam /"
        },
        {
          "tag": "l",
          "attributes": {},
          "text": "guhāgatānāṃ siṃhānāṃ parivṛttyāvalokitam // Ragh(K)_4.75 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhūrjeṣu marmarībhūtāḥ kīcakadhvanihetavaḥ /"
        },
        {
          "tag": "l",
          "attributes": {},
          "text": "gaṅgāśīkariṇo mārge marutastaṃ siṣevire // Ragh(K)_4.76 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viśaśramurnamerūṇāṃ chāyāsvadhyāsya sainikāḥ /"
        },
        {
          "tag": "l",
          "attributes": {},
          "text": "dṛṣado vāsitotsaṅgā niṣaṇṇamṛganābhibhiḥ // Ragh(K)_4.77 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saralāsaktamātaṅgagraiveyopacitatviṣaḥ /"
        },
        {
          "tag": "l",
          "attributes": {},
          "text": "āsannoṣadhayo neturnaktamasnehadīpikāḥ // Ragh(K)_4.78 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyāvāseṣu dānārdrairgaṇḍabhittivighaṭṭanaiḥ /"
        },
        {
          "tag": "l",
          "attributes": {},
          "text": "gajavarṣma kirātebhyaḥ śaśaṃsurdevadāravaḥ // Ragh(K)_4.79 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vimardaḥ saha taistatra pārvatīyairabhūdraghoḥ /"
        },
        {
          "tag": "l",
          "attributes": {},
          "text": "nārācakṣepaṇīyāśmaniṣpeṣotpatitānalaḥ // Ragh(K)_4.80 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śarairutsavasaṅketānsa kṛtvā karadānkṛtī /"
        },
        {
          "tag": "l",
          "attributes": {},
          "text": "jayodāharaṇaṃ bāhvorgāpayāmāsa kinnarān // Ragh(K)_4.81 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parasparasya vijñātasteṣūpāyanapāṇiṣu /"
        },
        {
          "tag": "l",
          "attributes": {},
          "text": "rājñā himavataḥ sāro rājñaḥ sāro himādriṇā // Ragh(K)_4.82 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tatrākṣobhyaṃ yaśorāśiṃ niveśyāvaruroha saḥ /"
        },
        {
          "tag": "l",
          "attributes": {},
          "text": "paulastyatulitasyādrerādadāna iva hriyam // Ragh(K)_4.83 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "cakampe tīrṇalauhitye tasminprāgjyotiṣeśvaraḥ /"
        },
        {
          "tag": "l",
          "attributes": {},
          "text": "tadgajālānatāṃ prāptaiḥ saha kālāgurudrumaiḥ // Ragh(K)_4.84 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na prasehe sa ruddhārkamanabhramayadurdinam /"
        },
        {
          "tag": "l",
          "attributes": {},
          "text": "rathavaṃśarajo 'pyasya kuta eva patākinīm // Ragh(K)_4.85 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamīśaḥ kāmarūpāṇāmatyākhaṇḍalavikramam /"
        },
        {
          "tag": "l",
          "attributes": {},
          "text": "bheje bhinnakaṭairnāgairanyānuparurodha yaiḥ // Ragh(K)_4.86 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāmarūpeśvarastasya hemapīṭhādhidevatām /"
        },
        {
          "tag": "l",
          "attributes": {},
          "text": "ratnapuṣpopahāreṇa cchāyāmānarca pādayoḥ // Ragh(K)_4.87 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti jitvā diśo jiṣṇurnyavartata rathoddhatam /"
        },
        {
          "tag": "l",
          "attributes": {},
          "text": "rajo viśramayanrājñāṃ chattraśūnyeṣu mauliṣu // Ragh(K)_4.88 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa viśvajitamājahre kratuṃ sarvasvadakṣiṇam /"
        },
        {
          "tag": "l",
          "attributes": {},
          "text": "ādānaṃ hi visargāya satāṃ vārimucāmiva // Ragh(K)_4.89 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sattrānte sacivasakhaḥ puraskriyābhirgurvībhiḥ śamitaparājayavyalīkān /"
        },
        {
          "tag": "l",
          "attributes": {},
          "text": "kākutsthaściravirahotsukāvarodhān rājanyānsvapuranivṛttaye 'numene // Ragh(K)_4.90 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "te rekhādhvajakalaśātapatracihnaṃ samrājaścaraṇayugaṃ prasādalabhyam /"
        },
        {
          "tag": "l",
          "attributes": {},
          "text": "prasthānapraṇatibhiraṅgulīṣu cakrurmaulisrakcyutamakarandareṇugauram // Ragh(K)_4.91 //"
        }
      ]
    },
    {
      "tag": "p",
      "attributes": {},
      "text": "|| iti raghuvaṃśe mahākāvye caturthaḥ sargaḥ ||"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamadhvare viśvajiti kṣitīśaṃ niḥśeṣaviśrāṇitakośajātam /"
        },
        {
          "tag": "l",
          "attributes": {},
          "text": "upāttavidyo gurudakṣiṇārthī kautsaḥ prapede varatantuśiṣyaḥ // Ragh(K)_5.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa mṛṇmaye vītahiraṇmayatvātpātre nidhāyārghyamanarghaśīlaḥ /"
        },
        {
          "tag": "l",
          "attributes": {},
          "text": "śrutaprakāśaṃ yaśasā prakāśaḥ pratyujjagāmātithimātitheyaḥ // Ragh(K)_5.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamarcayitvā vidhivadvidhijñastapodhanaṃ mānadhanāgrayāyī /"
        },
        {
          "tag": "l",
          "attributes": {},
          "text": "kṛtāñjaliḥ kṛtyavicāradakṣo viśāmpatirviṣṭarabhājamāha // Ragh(K)_5.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "apyagraṇīrmantrakṛtāmṛṣīṇāṃ kuśāgrabuddhe kuśalī guruste /"
        },
        {
          "tag": "l",
          "attributes": {},
          "text": "yatastvayā jñānamaśeṣamāptaṃ caitanyamugrādiva dīkṣitena // Ragh(K)_5.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāyena vācā manasā ca taptaṃ yadvajriṇo dhairyaviparyayāya /"
        },
        {
          "tag": "l",
          "attributes": {},
          "text": "āpādyate na vyayamantarāyaiḥ kaccinmaharṣestrividhaṃ tapastat // Ragh(K)_5.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ādhārabandhapramukhaiḥ prayatnaiḥ saṃvardhitānāṃ sutanirviśeṣam /"
        },
        {
          "tag": "l",
          "attributes": {},
          "text": "kaccinna vāyvādirupaplavo vaḥ śramacchidāmāśramapādapānām // Ragh(K)_5.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kriyānimitteṣvapi vatsalatvādabhagnakāmā munibhiḥ kuśeṣu /"
        },
        {
          "tag": "l",
          "attributes": {},
          "text": "tadaṅkaśayyācyutanābhinālā kaccinmṛgīṇāmanaghā prasūtiḥ // Ragh(K)_5.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nirvartyate yairniyamābhiṣeko yato nivāpāñjalayaḥ pitṚṇām /"
        },
        {
          "tag": "l",
          "attributes": {},
          "text": "tānyuñchaṣaṣṭhāṅkitasaikatāni śivāni vastīrthajalāni kaccit // Ragh(K)_5.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nīvārapākādi kaḍaṅgarīyairāmṛṣyate jānapadairna kaccit /"
        },
        {
          "tag": "l",
          "attributes": {},
          "text": "kālopapannātithibhāgadheyaṃ vanyaṃ śarīrasthitisādhanaṃ vaḥ // Ragh(K)_5.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "api prasannena maharṣiṇā tvaṃ samyagvinīyānumato gṛhāya /"
        },
        {
          "tag": "l",
          "attributes": {},
          "text": "kālo hyayaṃ saṅkramituṃ dvitīyaṃ sarvopakārakṣamamāśramaṃ te // Ragh(K)_5.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tavārhato nābhigamena tṛptaṃ mano niyogakriyayotsukaṃ me /"
        },
        {
          "tag": "l",
          "attributes": {},
          "text": "apyājñayā śāsiturātmanā vā prāpto 'si sambhāvayituṃ vanānmām // Ragh(K)_5.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ityarghyapātrānumitavyayasya raghorudārāmapi gāṃ niśamya /"
        },
        {
          "tag": "l",
          "attributes": {},
          "text": "svārthopapattiṃ prati durbalāśaḥ pratyāha kautsastamapetakutsam // Ragh(K)_5.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sarvatra no vārttamavaihi rājannāthe kutastvayyaśubhaṃ prajānām /"
        },
        {
          "tag": "l",
          "attributes": {},
          "text": "sūrye tapatyāvaraṇāya dṛṣṭeḥ kalpeta lokasya kathaṃ tamisrā // Ragh(K)_5.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhaktiḥ pratīkṣyeṣu kulocitā te pūrvānmahābhāgatayātiśeṣe /"
        },
        {
          "tag": "l",
          "attributes": {},
          "text": "vyapetakālastvahamabhyupetastvāmarthibhāvāditi me viṣādaḥ // Ragh(K)_5.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śarīramātreṇa narendra tiṣṭhannābhāsi tīrthapratipāditarddhiḥ /"
        },
        {
          "tag": "l",
          "attributes": {},
          "text": "āraṇyakopāttaphalaprasūtiḥ stambena nīvāra ivāvaśiṣṭaḥ // Ragh(K)_5.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sthāne bhavānekanarādhipaḥ san akiñcanatvaṃ makhajaṃ vyanakti /"
        },
        {
          "tag": "l",
          "attributes": {},
          "text": "paryāyapītasya surairhimāṃśoḥ kalākṣayaḥ ślāghyataro hi vṛddheḥ // Ragh(K)_5.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadanyatastāvadananyakāryo gurvarthamāhartumahaṃ yatiṣye /"
        },
        {
          "tag": "l",
          "attributes": {},
          "text": "svastyastu te nirgalitāmbugarbhaṃ śaradghanaṃ nārdati cātako 'pi // Ragh(K)_5.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "etāvaduktvā pratiyātukāmaṃ śiṣyaṃ maharṣernṛpatirniṣidhya /"
        },
        {
          "tag": "l",
          "attributes": {},
          "text": "kiṃ vastu vidvangurave pradeyaṃ tvayā kiyadveti tamanvayuṅkta // Ragh(K)_5.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tato yathāvadvihitādhvarāya tasmai smayāveśavivarjitāya /"
        },
        {
          "tag": "l",
          "attributes": {},
          "text": "varṇāśramāṇāṃ gurave sa varṇī vicakṣaṇaḥ prastutamācacakṣe // Ragh(K)_5.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avāptavidyena mayā maharṣirvijñāpito 'bhūdgurudakṣiṇāyai /"
        },
        {
          "tag": "l",
          "attributes": {},
          "text": "sa me cirādaskhalitopacārāṃ tāṃ bhaktimevāgaṇayatpurastāt // Ragh(K)_5.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nirbandhasañjātaruṣātha kārśyamacintayitvā guruṇāhamuktaḥ /"
        },
        {
          "tag": "l",
          "attributes": {},
          "text": "vittasya vidyāparisaṅkhyayā me koṭīścatasro daśa cāhareti // Ragh(K)_5.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "so 'haṃ saparyāvidhibhājanena matvā bhavantaṃ prabhuśabdaśeṣam /"
        },
        {
          "tag": "l",
          "attributes": {},
          "text": "abhyutsahe samprati noparoddhumalpetaratvācchrutaniṣkrayasya // Ragh(K)_5.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "itthaṃ dvijena dvijarājakāntirāvedito vedavidāṃ vareṇa /"
        },
        {
          "tag": "l",
          "attributes": {},
          "text": "enonivṛttendriyavṛttirenaṃ jagāda bhūyo jagadekanāthaḥ // Ragh(K)_5.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "gurvarthamarthī śrutapāradṛśvā raghoḥ sakāśādanavāptakāmaḥ /"
        },
        {
          "tag": "l",
          "attributes": {},
          "text": "gato vadanyāntaramityayaṃ me mā bhūtparīvādanavāvatāraḥ // Ragh(K)_5.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa tvaṃ prayaste mahito madīye vasaṃścaturtho 'gnirivāgnyagāre /"
        },
        {
          "tag": "l",
          "attributes": {},
          "text": "dvitrāṇyahānyarhasi soḍhumarhanyāvadyate sādhayituṃ tvadartham // Ragh(K)_5.25 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tatheti tasyāvitathaṃ pratītaḥ pratyagrahītsaṅgaramagryajanmā /"
        },
        {
          "tag": "l",
          "attributes": {},
          "text": "gāmāttasārāṃ raghurapyavekṣya niṣkraṣṭumarthaṃ cakame kuverāt // Ragh(K)_5.26 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vasiṣṭhamantrokṣaṇajātprabhāvādudanvadākāśamahīdhareṣu /"
        },
        {
          "tag": "l",
          "attributes": {},
          "text": "marutsakhasyeva balāhakasya gatirvijaghne na hi tadrathasya // Ragh(K)_5.27 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athādhiśiśye prayataḥ pradoṣe rathaṃ raghuḥ kalpitamastragarbham /"
        },
        {
          "tag": "l",
          "attributes": {},
          "text": "sāmantasambhāvanayaiva dhīraḥ kailāsanāthaṃ tarasā jigīṣuḥ // Ragh(K)_5.28 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prātaḥ prayāṇābhimukhāya tasmai savismayāgantumudo niyuktāḥ /"
        },
        {
          "tag": "l",
          "attributes": {},
          "text": "hiraṇmayīṃ kośagṛhasya madhye vṛṣṭiṃ śaśaṃsuḥ patitāṃ nabhastaḥ // Ragh(K)_5.29 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ bhūpatirbhāsvarahemarāśiṃ labdhaṃ kuverādabhiyāsyamānāt /"
        },
        {
          "tag": "l",
          "attributes": {},
          "text": "dideśa kautsāya samagrameva pādaṃ sumeroriva vajrabhinnam // Ragh(K)_5.30 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "janasya sāketanivāsinastau dvāvapyabhūtāmabhinandyasattvau /"
        },
        {
          "tag": "l",
          "attributes": {},
          "text": "gurupradeyādhikaniḥspṛho 'rthī nṛpo 'rthikāmādadhikapradaśca // Ragh(K)_5.31 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athoṣṭravāmīśatahāritārthaṃ prajeśvaraṃ prītamanā manīṣī /"
        },
        {
          "tag": "l",
          "attributes": {},
          "text": "spṛśankareṇānatapūrvakāyaṃ samprasthito vākyamuvāca kautsaḥ // Ragh(K)_5.32 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kimatra citraṃ yadi kāmasūrbhūrvṛttasthitasyādhipateḥ prajānām /"
        },
        {
          "tag": "l",
          "attributes": {},
          "text": "acintanīyastava tu prabhāvo manīṣitaṃ dyaurapi yena dugdhā // Ragh(K)_5.33 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āśāsyamanyatpunaruktabhūtaṃ śreyāṃsi sarvāṇyadhijagmuṣaste /"
        },
        {
          "tag": "l",
          "attributes": {},
          "text": "putraṃ labhasvātmaguṇānurūpaṃ bhavantamīḍyo bhavataḥ piteva // Ragh(K)_5.34 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "itthaṃ prayujyāśiṣamagryajanmā rājñe pratīyāya guroḥ sakāśam /"
        },
        {
          "tag": "l",
          "attributes": {},
          "text": "rājāpi lebhe sutamāśu tasmād ālokamarkādiva jīvalokaḥ // Ragh(K)_5.35 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "brāhme muhūrte kila tasya devī kumārakalpaṃ suṣuve kumāram /"
        },
        {
          "tag": "l",
          "attributes": {},
          "text": "ataḥ pitā brahmaṇa eva nāmnā tamagryajanmānamajaṃ cakāra // Ragh(K)_5.36 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rūpaṃ tadojasvi tadeva vīryaṃ tadeva naisargikamunnatatvam /"
        },
        {
          "tag": "l",
          "attributes": {},
          "text": "na kāraṇātsvādbibhide kumāraḥ pravartito dīpa iva pradīpāt // Ragh(K)_5.37 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "upāttavidyaṃ vidhivadgurubhyastaṃ yauvanodbhedaviśeṣakāntam /"
        },
        {
          "tag": "l",
          "attributes": {},
          "text": "śrīḥ kāmayānāpi guroranujñāṃ dhīreva kanyā piturācakāṅkṣa // Ragh(K)_5.38 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atheśvareṇa krathakaiśikānāṃ svayaṃvarārthaṃ svasurindumatyāḥ /"
        },
        {
          "tag": "l",
          "attributes": {},
          "text": "āptaḥ kumārānayanotsukena bhojena dūto raghave visṛṣṭaḥ // Ragh(K)_5.39 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ ślāghyasambandhamasau vicintya dārakriyāyogyadaśaṃ ca putram /"
        },
        {
          "tag": "l",
          "attributes": {},
          "text": "prasthāpayāmāsa sasainyamenamṛddhāṃ vidarbhādhiparājadhānīm // Ragh(K)_5.40 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyopakāryāracitopakārā vandhyetarā jānapadopadhābhiḥ /"
        },
        {
          "tag": "l",
          "attributes": {},
          "text": "mārge nivāsā manujendrasūnorbabhūvurudyānavihārakalpāḥ // Ragh(K)_5.41 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa narmadārodhasi śīkarārdrairmarudbhirānartitaketumāle /"
        },
        {
          "tag": "l",
          "attributes": {},
          "text": "niveśayāmāsa vilaṅghitādhvā senāṃ śramotphenavanāyujāśvām // Ragh(K)_5.42 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athopariṣṭādbhramarairbhramadbhiḥ prāksūcitāntaḥsalilapraveśaḥ /"
        },
        {
          "tag": "l",
          "attributes": {},
          "text": "nirdhautadānāmalagaṇḍabhittirvanyaḥ saritto gaja unmamajja // Ragh(K)_5.43 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "apyaughavikṣālitagairikeṇa vaprakriyāmṛkṣavatastaṭeṣu /"
        },
        {
          "tag": "l",
          "attributes": {},
          "text": "nīlordhvalekhāśavalena śaṃsandantadvayenāśmavikuṇṭhitena // Ragh(K)_5.44 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saṃhāravikṣepalaghukriyeṇa hastena tīrābhimukhaḥ saśabdam /"
        },
        {
          "tag": "l",
          "attributes": {},
          "text": "babhau sa bhindansahasā taraṅgānvāryargalābhaṅga iva pravṛttaḥ // Ragh(K)_5.45 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāraṇḍavocchiṣṭamṛdupratānāḥ pulindayoṣāmbuvihārakāñcīḥ /"
        },
        {
          "tag": "l",
          "attributes": {},
          "text": "karṣansa śevālalatā nadīṣṇaḥ prohāvalagnāstaṭamutsasarpa // Ragh(K)_5.46 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyaikanāgasya kapolabhittyorhradāvagāhakṣaṇamātraśāntā /"
        },
        {
          "tag": "l",
          "attributes": {},
          "text": "vanyetarānekapadarśanena punardidīpe madadurdinaśrīḥ // Ragh(K)_5.47 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saptacchadakṣīrakaṭupravāhamasahyamāghrāya madaṃ tadīyam /"
        },
        {
          "tag": "l",
          "attributes": {},
          "text": "vilaṅghitādhoraṇatīvrayatnāḥ senāgajendrā vimukhā babhūvuḥ // Ragh(K)_5.48 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa cchinnabandhadrutayugyaśūnyaṃ bhagnākṣaparyastarathaṃ kṣaṇena /"
        },
        {
          "tag": "l",
          "attributes": {},
          "text": "rāmāparitrāṇavihastayodhaṃ senāniveśaṃ tumulaṃ cakāra // Ragh(K)_5.49 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamāpatantaṃ nṛpateravadhyo vanyaḥ karīti śrutavānkumāraḥ /"
        },
        {
          "tag": "l",
          "attributes": {},
          "text": "nivartayiṣyanviśikhena kumbhe jaghāna nātyāyatakṛṣṭaśārṅgaḥ // Ragh(K)_5.50 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa viddhamātraḥ kila nāgarūpamutsṛjya tadvismitasainyadṛṣṭaḥ /"
        },
        {
          "tag": "l",
          "attributes": {},
          "text": "sphuratprabhāmaṇḍalamadhyavarti kāntaṃ vapurvyomacaraṃ prapede // Ragh(K)_5.51 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha prabhāvopanataiḥ kumāraṃ kalpadrumotthairavakīrya puṣpaiḥ /"
        },
        {
          "tag": "l",
          "attributes": {},
          "text": "uvāca vāgmī daśanaprabhābhiḥ saṃvardhitoraḥsthalatārahāraḥ // Ragh(K)_5.52 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mataṅgaśāpādavalepamūlādavāptavānasmi mataṅgajatvam /"
        },
        {
          "tag": "l",
          "attributes": {},
          "text": "avaihi gandharvapatestanūjaṃ priyaṃvadaṃ māṃ priyadarśanasya // Ragh(K)_5.53 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa cānunītaḥ praṇatena paścānmayā maharṣirmṛdutāmagacchat /"
        },
        {
          "tag": "l",
          "attributes": {},
          "text": "uṣṇatvamagnyātapasamprayogācchaityaṃ hi yatsā prakṛtirjalasya // Ragh(K)_5.54 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ikṣvākuvaṃśaprabhavo yadā te bhetsyatyajaḥ kumbhamayomukhena /"
        },
        {
          "tag": "l",
          "attributes": {},
          "text": "saṃyokṣyase svena punarmahimnā tadetyavocatsa taponidhirmām // Ragh(K)_5.55 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa mocitaḥ śāpakalestvayāhaṃ gatiṃ prapanno vihitāṃ vidhātrā /"
        },
        {
          "tag": "l",
          "attributes": {},
          "text": "pratikriyāṃ cedbhavato na kuryāṃ vyarthā hi me syātsvapadopalabdhiḥ // Ragh(K)_5.56 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "gāndharvamastraṃ taditaḥ pratīccha prayogasaṃhāravibhaktamantram /"
        },
        {
          "tag": "l",
          "attributes": {},
          "text": "prasvāpanaṃ nāma yataḥ praharturna cārihiṃsā vijayaśca haste // Ragh(K)_5.57 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "alaṃ hriyā māṃ prati yanmuhūrtaṃ dayāparo 'bhūḥ praharannapi tvam /"
        },
        {
          "tag": "l",
          "attributes": {},
          "text": "tasmādupacchandayati prayojyaṃ mayi tvayā na pratiṣedharaukṣyam // Ragh(K)_5.58 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathetyupaspṛśya payaḥ pavitraṃ somodbhavāyāḥ sarito nṛsomaḥ /"
        },
        {
          "tag": "l",
          "attributes": {},
          "text": "udaṅmukhaḥ so 'stravidastramantraṃ jagrāha tasmādvigṛhītaśāsī // Ragh(K)_5.59 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "evaṃ tayoradhvani daivayogādāseduṣoḥ sakhyamacintyahetu /"
        },
        {
          "tag": "l",
          "attributes": {},
          "text": "eko yayau caitrarathapradeśānsaurājyaramyānaparo vidarbhān // Ragh(K)_5.60 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ tasthivāṃsaṃ nagaropakaṇṭhe tadāgamārūḍhagurupraharṣaḥ /"
        },
        {
          "tag": "l",
          "attributes": {},
          "text": "pratyujjagāma krathakaiśikendraścandraṃ pravṛddhormirivormimālī // Ragh(K)_5.61 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "praveśya cainaṃ puramagrayāyī nīcaistathopācaradarpitaśrīḥ /"
        },
        {
          "tag": "l",
          "attributes": {},
          "text": "mene yathā tatra janaḥ sameto vaidarbhamāgantumajaṃ gṛheśam // Ragh(K)_5.62 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyādhikāripuruṣaiḥ praṇataiḥ pradiṣṭāṃ prāgdvāravediviniveśitahemakumbhām /"
        },
        {
          "tag": "l",
          "attributes": {},
          "text": "ramyāṃ raghupratinidhiḥ sa navopakāryāṃ bālyātparāmiva daśāṃ madano 'dhitasthau // Ragh(K)_5.63 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tatra svayaṃvarasamāhṛtarājalokaṃ kanyālalāma kamanīyamajasya lipsoḥ /"
        },
        {
          "tag": "l",
          "attributes": {},
          "text": "bhāvāvabodhakaluṣā dayiteva rātrau nidrā cireṇa nayanābhimukhī babhūva // Ragh(K)_5.64 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ karṇabhūṣaṇanipīḍitapīvarāṃsaṃ śayyottaracchadavimardakṛśāṅgarāgam /"
        },
        {
          "tag": "l",
          "attributes": {},
          "text": "vaitālikā lalitabandhamanoharābhiḥ prābodhayannuṣasi vāgbhiruṣarbudhābham // Ragh(K)_5.65 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rātrirgatā matimatāṃ vara muñca śayyāṃ dhātrā dvidhaiva jagato nanu dhūrvibhaktā /"
        },
        {
          "tag": "l",
          "attributes": {},
          "text": "yāmekatastava bibharti gururvitandrīryasyā bhavānaparadhuryapadāvalambī // Ragh(K)_5.66 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nidrāvaśena bhavatā hyanavekṣyamāṇā paryutsukatvamabalā niśi khaṇḍiteva /"
        },
        {
          "tag": "l",
          "attributes": {},
          "text": "lakṣmīrvinodayati yena digantalambī so 'pi tvadānanarucaṃ vijahāti candraḥ // Ragh(K)_5.67 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tadvalgunā yugapadunmiṣitena tāvat sadyaḥ parasparatulāmadhirohatāṃ dve /"
        },
        {
          "tag": "l",
          "attributes": {},
          "text": "praspandamānaparuṣetaratāramantaścakṣustava pracalitabhramaraṃ ca padmam // Ragh(K)_5.68 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vṛntaślathaṃ harati puṣpamanokahānāṃ saṃsṛjyate sarasijairaruṇāṃśubhinnaiḥ /"
        },
        {
          "tag": "l",
          "attributes": {},
          "text": "svābhāvikaṃ paraguṇena vibhātavātaḥ saugandhyamīpsuriva te mukhamārutasya // Ragh(K)_5.69 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāmrodareṣu patitaṃ drumapallaveṣu nirdhautahāragulikāviṣadaṃ himāmbhaḥ /"
        },
        {
          "tag": "l",
          "attributes": {},
          "text": "saṃlakṣyate daśanacandrikayānuviddhaṃ bimboṣṭhalabdhaparabhāgamiva smitaṃ te // Ragh(K)_5.70 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yāvatpratāpanidhirākramate na bhānurahnāya tāvadaruṇena tamo nirastam /"
        },
        {
          "tag": "l",
          "attributes": {},
          "text": "āyodhanāgrasaratāṃ tvayi vīra yāte kiṃ vā ripūṃstava guruḥ svayamucchinatti // Ragh(K)_5.71 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śayyāṃ jahatyubhayapakṣavinītanidrāḥ senāgajā mukharaśṛṅkhalakarṣiṇaste /"
        },
        {
          "tag": "l",
          "attributes": {},
          "text": "yeṣāṃ vibhānti taruṇāruṇarāgayogādbhinnādrigairikataṭā iva dantakośāḥ // Ragh(K)_5.72 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dīrgheṣvamī niyamitāḥ paṭamaṇḍapeṣu nidrāṃ vidhūya vanajākṣa vanāyujāste /"
        },
        {
          "tag": "l",
          "attributes": {},
          "text": "vaktroṣmaṇā malinayanti purogatāni lehyāni saindhavaśilāśakalāni vāhāḥ // Ragh(K)_5.73 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhavati viralabhaktirmlānapuṣpopakāraḥ svakiraṇapariveśodbhedaśūnyāḥ pradīpāḥ /"
        },
        {
          "tag": "l",
          "attributes": {},
          "text": "ayamapi ca giraṃ nastvatprabodhaprayuktāmanuvadati śukaste mañjuvākpañjarasthaḥ // Ragh(K)_5.74 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti sa vihṛtanidrastalpamalpetarāṃsaḥ suragaja iva gāṅgaṃ saikataṃ supratīkaḥ /"
        },
        {
          "tag": "l",
          "attributes": {},
          "text": "parijanavanitānāṃ pādayorvyāpṛtānāṃ valayamaṇividaṣṭapracchadāntaṃ mumoca // Ragh(K)_5.75 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha vidhimavasāyya śāstradṛṣṭaṃ divasamukhocitamañcitākṣipakṣmā /"
        },
        {
          "tag": "l",
          "attributes": {},
          "text": "kuśalaviracitānurūpaveśaḥ kṣitipasamājamagātsvayaṃvarastham // Ragh(K)_5.76 //"
        }
      ]
    },
    {
      "tag": "p",
      "attributes": {},
      "text": "|| iti raghuvaṃśe mahākāvye pañcamaḥ sargaḥ ||"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa tatra mañceṣu vimānakalpeṣvākalpasammūrchitarūpaśobhān /"
        },
        {
          "tag": "l",
          "attributes": {},
          "text": "siṃhāsanasthānnṛpatīnapaśyadyūpānprayastāniva haimavedīn // Ragh(K)_6.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ratergṛhītānunayena kāmaṃ pratyarpitasvāṅgamiveśvareṇa /"
        },
        {
          "tag": "l",
          "attributes": {},
          "text": "kākutsthamālokayatāṃ nṛpāṇāṃ mano babhūvendumatīnirāśam // Ragh(K)_6.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vaidarbhanirdiṣṭamatho kumāraḥ klṝúptena sopānapathena mañcam /"
        },
        {
          "tag": "l",
          "attributes": {},
          "text": "śilāvibhaṅgairmṛgarājaśāvastuṅgaṃ nagotsaṅgamivāruroha // Ragh(K)_6.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parārdhyavarṇāstaraṇopapannamāsedivānratnavadāsanaṃ saḥ /"
        },
        {
          "tag": "l",
          "attributes": {},
          "text": "bhūyiṣṭhamāsīdupameyakāntirmayūrapṛṣṭhāśrayiṇā guhena // Ragh(K)_6.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāsu śriyā rājaparamparāsu prabhāviśeṣodayadurnirīkṣyaḥ /"
        },
        {
          "tag": "l",
          "attributes": {},
          "text": "sahasradhātmā vyarucadvibhaktaḥ payomucāṃ paṅktiṣu vidyuteva // Ragh(K)_6.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "teṣāṃ mahārhāsanasaṃśrayāṇāmudāttanepathyabhṛtāṃ sa madhye /"
        },
        {
          "tag": "l",
          "attributes": {},
          "text": "rarāja dhāmnā raghusūnureva kalpadrumāṇāmiva pārijātaḥ // Ragh(K)_6.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "netravrajāḥ paurajanasya tasminvihāya sarvānnṛpatīnnipetuḥ /"
        },
        {
          "tag": "l",
          "attributes": {},
          "text": "madotkaṭe recitapuṣpavṛkṣā gandhadvipe vanya iva dvirephāḥ // Ragh(K)_6.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha stute vandibhiranvayajñaiḥ somārkavaṃśye naradevaloke /"
        },
        {
          "tag": "l",
          "attributes": {},
          "text": "sañcārite cāgurusārayonau dhūpe śikhāvāsitaketumāle // Ragh(K)_6.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "puropakaṇṭhopavanāśrayāṇāṃ śikhaṇḍināmuddhatanṛttahetau /"
        },
        {
          "tag": "l",
          "attributes": {},
          "text": "pradhmātaśaṅkhe parito digantāṃstūryasvane mūrchati maṅgalārthe // Ragh(K)_6.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "manuṣyavāhyaṃ caturantayānamāsthāya kanyāparivāraśobhi /"
        },
        {
          "tag": "l",
          "attributes": {},
          "text": "viveśa mañcāntararājamārgaṃ patiṃvarā kautukamiśraveśā // Ragh(K)_6.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasminvidhānātiśaye vidhātuḥ kanyāmaye netrasahasralakṣye /"
        },
        {
          "tag": "l",
          "attributes": {},
          "text": "nipeturantaḥkaraṇairnarendrā dehaiḥ sthitāḥ kevalamāsaneṣu // Ragh(K)_6.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāṃ pratyabhivyaktamanorathānāṃ mahīpatīnāṃ praṇayāgradūtyaḥ /"
        },
        {
          "tag": "l",
          "attributes": {},
          "text": "pravātaśobhā iva pādapānāṃ śṛṅgāraceṣṭā vividhā babhūvuḥ // Ragh(K)_6.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kaścitkarābhyāmupagūḍhanālamālolapattrābhihatadvirepham /"
        },
        {
          "tag": "l",
          "attributes": {},
          "text": "rajobhirantaḥpariveśaśobhi līlāravindaṃ bhramayāñcakāra // Ragh(K)_6.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "visrastamaṃsādaparo vilāsī keyūrakoṭikṣaṇajātasaṅgam /"
        },
        {
          "tag": "l",
          "attributes": {},
          "text": "prāvāramutkṣipya yathāpradeśaṃ nināya sācīkṛtacāruvaktraḥ // Ragh(K)_6.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ākuñcitāgrāṅgulinā tato 'nyaḥ kiñcitsamāvarjitanetraśobhaḥ /"
        },
        {
          "tag": "l",
          "attributes": {},
          "text": "ratnāṃśusampṛktanakhaprabheṇa pādena haimaṃ vililekha pīṭham // Ragh(K)_6.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "niveśya vāmaṃ bhujamāsanānte gāḍhāṅgadaṃ pārśvanipīḍanena /"
        },
        {
          "tag": "l",
          "attributes": {},
          "text": "kaścidvivṛttatrikabhinnahāraḥ suhṛtsamābhāṣaṇatatparo 'bhūt // Ragh(K)_6.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vilāsinīvibhramadantapatramāpāṇḍuraṃ ketakabarhamanyaḥ /"
        },
        {
          "tag": "l",
          "attributes": {},
          "text": "priyānitambocitasannipātairvipāṭayāmāsa yuvā nakhāgraiḥ // Ragh(K)_6.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kuśeśayātāmratalena kaścitkareṇa rekhādhvajalāñchanena /"
        },
        {
          "tag": "l",
          "attributes": {},
          "text": "dīprāṅgulīyaprabhayānuviddhānudārayāmāsa salīlamakṣān // Ragh(K)_6.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kaścidyathābhāgamavasthite 'pi svasanniveśavyatilaṅghinīva /"
        },
        {
          "tag": "l",
          "attributes": {},
          "text": "vajrāṃśugarbhāṅgulirandhramekaṃ vyāpārayāmāsa karaṃ kirīṭe // Ragh(K)_6.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tato nṛpāṇāṃ śrutavṛttavaṃśā puṃvatpragalbhā pratihārarakṣī /"
        },
        {
          "tag": "l",
          "attributes": {},
          "text": "prāksannikarṣaṃ magadheśvarasya nītvā kumārīmavadatsunandā // Ragh(K)_6.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asau śaraṇyaḥ śaraṇotsukānāmagādhasattvo magadhapratiṣṭhaḥ /"
        },
        {
          "tag": "l",
          "attributes": {},
          "text": "rājā prajārañjanalabdhavarṇaḥ parantapo nāma yathārthanāmā // Ragh(K)_6.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāmaṃ nṛpāḥ santi sahasrasaṅkhyā rājanvatīmāhuranena pṛthvīm /"
        },
        {
          "tag": "l",
          "attributes": {},
          "text": "nakṣatratārāgrahasaṅkulāpi jyotiṣmatī candramasaiva rātriḥ // Ragh(K)_6.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kriyāprabandhādayamadhvarāṇāmajasramāhūtasahasranetraḥ /"
        },
        {
          "tag": "l",
          "attributes": {},
          "text": "śacyāściraṃ pāṇḍukapolalambānmandāraśūnyānalakāṃścakāra // Ragh(K)_6.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anena cedicchasi gṛhyamāṇaṃ pāṇiṃ vareṇyena kuru praveśe /"
        },
        {
          "tag": "l",
          "attributes": {},
          "text": "prāsādavātāyanasaṃśrayāṇāṃ netrotsavaṃ puṣpapurāṅganānām // Ragh(K)_6.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "evaṃ tayokte tamavekṣya kiñcidvisraṃsidūrvāṅkamadhūkamālā /"
        },
        {
          "tag": "l",
          "attributes": {},
          "text": "ṛjupraṇāmakriyayaiva tanvī pratyādideśainamabhāṣamāṇā // Ragh(K)_6.25 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāṃ sātha vetragrahaṇe niyuktā rājāntaraṃ rājasutāṃ nināya /"
        },
        {
          "tag": "l",
          "attributes": {},
          "text": "samīraṇottheva taraṅgalekhā padmāntaraṃ mānasarājahaṃsīm // Ragh(K)_6.26 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jagāda caināmayamaṅganāthaḥ surāṅganāprārthitayauvanaśrīḥ /"
        },
        {
          "tag": "l",
          "attributes": {},
          "text": "vinītabhāgaḥ kila sūtrakārairaindraṃ padaṃ bhūmigato 'pi bhuṅkte // Ragh(K)_6.27 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anena paryāsayatāśrubindūnmuktāphalasthūlatamānstaneṣu /"
        },
        {
          "tag": "l",
          "attributes": {},
          "text": "pratyarpitāḥ śatruvilāsinīnāmākṣepasūtreṇa vinaiva hārāḥ // Ragh(K)_6.28 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nisargabhinnāspadamekasaṃstham asmindvayaṃ śrīśca sarasvatī ca /"
        },
        {
          "tag": "l",
          "attributes": {},
          "text": "kāntyā girā sūnṛtayā ca yogyā tvameva kalyāṇi tayostṛtīyā // Ragh(K)_6.29 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athāṅgarājādavatārya cakṣuryāteti janyānavadatkumārī /"
        },
        {
          "tag": "l",
          "attributes": {},
          "text": "nāsau na kāmyo na ca veda samyag draṣṭuṃ na sā bhinnarucirhi lokaḥ // Ragh(K)_6.30 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tataḥ paraṃ duṣprasahaṃ pareṣāṃ nṛpaṃ niyuktā pratihārabhūmau /"
        },
        {
          "tag": "l",
          "attributes": {},
          "text": "nidarśayāmāsa viśeṣakāntaminduṃ navotthānamivendumatyāḥ // Ragh(K)_6.31 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avantinātho 'yamudagrabāhurviśālavakṣāstanuvṛttamadhyaḥ /"
        },
        {
          "tag": "l",
          "attributes": {},
          "text": "āropya cakrabhramamuṣṇatejāstvaṣṭreva yantrollikhito vibhāti // Ragh(K)_6.32 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asya prayāṇeṣu samagraśakteragresarairvājibhiruddhatāni /"
        },
        {
          "tag": "l",
          "attributes": {},
          "text": "kurvanti sāmantaśikhāmaṇīṇāṃ prabhāprarohāstamayaṃ rajāṃsi // Ragh(K)_6.33 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asau mahākālaniketanasya candrārdhamaulernivasannadūre /"
        },
        {
          "tag": "l",
          "attributes": {},
          "text": "divāpi jālāntaracandrikāṇāṃ nārīsakhaḥ sparśasukhāni bhuṅkte // Ragh(K)_6.34 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anena yūnā saha pārthivena rambhoru kaccinmanaso ruciste /"
        },
        {
          "tag": "l",
          "attributes": {},
          "text": "siprātaraṅgānilakampitāsu vihartumudyānaparamparāsu // Ragh(K)_6.35 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasminnapi dyotanarūpabimbe pratāpasaṃśoṣitaśatrupaṅke /"
        },
        {
          "tag": "l",
          "attributes": {},
          "text": "babandha sā nottamasaukumāryā kumudvatī bhānumatīva bhāvam // Ragh(K)_6.36 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāmagratastāmarasāntarābhām anūparājasya guṇairanūnām /"
        },
        {
          "tag": "l",
          "attributes": {},
          "text": "vidhāya sṛṣṭiṃ lalitāṃ vidhātur jagāda bhūyaḥ sunasāṃ sunandā // Ragh(K)_6.37 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saṅgrāmanirvṛttasahasrabāhuraṣṭādaśadvīpanikhātayūpaḥ /"
        },
        {
          "tag": "l",
          "attributes": {},
          "text": "ananyasādhāraṇarājaśabdo babhūva yogī kila kārtavīryaḥ // Ragh(K)_6.38 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "akāryacintāsamakālameva prādurbhavaṃścāpadharaḥ purastāt /"
        },
        {
          "tag": "l",
          "attributes": {},
          "text": "antaḥśarīreṣvapi yaḥ prajānāṃ pratyādideśāvinayaṃ vinetā // Ragh(K)_6.39 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jyābandhaniḥspandabhujena yasya viniḥśvasadvaktraparampareṇa /"
        },
        {
          "tag": "l",
          "attributes": {},
          "text": "kārāgṛhe nirjitavāsavena daśānanenoṣitamā prasādāt // Ragh(K)_6.40 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyānvaye bhūpatireṣa jātaḥ pradīpa ityāgamavṛddhasevī /"
        },
        {
          "tag": "l",
          "attributes": {},
          "text": "yena śriyaḥ saṃśrayadoṣarūḍhaṃ svabhāvaloletyayaśaḥ pramṛṣṭam // Ragh(K)_6.41 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āyodhane kṛṣṇagatiṃ sahāyamavāpya yaḥ kṣatriyakālarātrim /"
        },
        {
          "tag": "l",
          "attributes": {},
          "text": "dhārāṃ śitāṃ rāmaparaśvadhasya sambhāvayatyutpalapattrasārām // Ragh(K)_6.42 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asyāṅkalakṣmīrbhava dīrghabāhormāhiṣmatīvapranitambakāñcīm /"
        },
        {
          "tag": "l",
          "attributes": {},
          "text": "prāsādajālairjalaveṇiramyāṃ revāṃ yadi prekṣitumasti kāmaḥ // Ragh(K)_6.43 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyāḥ prakāmapriyadarśano 'pi na sa kṣitīśo rucaye babhūva /"
        },
        {
          "tag": "l",
          "attributes": {},
          "text": "śaratpramṛṣṭāmbudharoparāgaḥ śaśīva paryāptakalo nalinyāḥ // Ragh(K)_6.44 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sā śūrasenādhipatiṃ suṣeṇamuddiśya deśāntaragītakīrtim /"
        },
        {
          "tag": "l",
          "attributes": {},
          "text": "ācāraśuddhobhayavaṃśadīpaṃ śuddhāntarakṣyā jagade kumārī // Ragh(K)_6.45 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nīpānvayaḥ pārthiva eṣa yajvā guṇairyamāśritya paraspareṇa /"
        },
        {
          "tag": "l",
          "attributes": {},
          "text": "naisargiko 'pyutsasṛje virodhaḥ siddhāśramaṃ śāntamivaitya sattvaiḥ // Ragh(K)_6.46 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yasyātmadehe nayanābhirāmā kāntirhimāṃśoriva sanniviṣṭā /"
        },
        {
          "tag": "l",
          "attributes": {},
          "text": "harmyāgrasaṃrūḍhatṛṇāṅkureṣu tejo 'viṣahyaṃ ripumandireṣu // Ragh(K)_6.47 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yasyāvarodhastanacandanānāṃ prakṣālanādvārivihārakāle /"
        },
        {
          "tag": "l",
          "attributes": {},
          "text": "kalindakanyā mathurāgatāpi gaṅgormisampṛktajaleva bhāti // Ragh(K)_6.48 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "trātena tārkṣyātkila kāliyena maṇiṃ visṛṣṭaṃ yamunaukasā yaḥ /"
        },
        {
          "tag": "l",
          "attributes": {},
          "text": "vakṣaḥsthalavyāpirucaṃ dadhānaḥ sakaustubhaṃ hrepayatīva kṛṣṇam // Ragh(K)_6.49 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sambhāvya bhartāramamuṃ yuvānaṃ mṛdupravālottarapuṣpaśayye /"
        },
        {
          "tag": "l",
          "attributes": {},
          "text": "vṛndāvane caitrarathādanūne nirviśyatāṃ sundari yauvanaśrīḥ // Ragh(K)_6.50 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "adhyāsya cāmbhaḥpṛṣatokṣitāni śaileyanaddhāni śilātalāni /"
        },
        {
          "tag": "l",
          "attributes": {},
          "text": "kalāpināṃ prāvṛṣi paśya nṛttaṃ kāntāsu govardhanakandarāsu // Ragh(K)_6.51 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nṛpaṃ tamāvartamanojñanābhiḥ sā vyatyagādanyavadhūrbhavitrī /"
        },
        {
          "tag": "l",
          "attributes": {},
          "text": "mahīdharaṃ mārgavaśādupetaṃ srotovahā sāgaragāminīva // Ragh(K)_6.52 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athāṅgadaśliṣṭabhujaṃ bhujiṣyā hemāṅgadaṃ nāma kaliṅganātham /"
        },
        {
          "tag": "l",
          "attributes": {},
          "text": "āseduṣī sāditaśatrupakṣaṃ bālāmabālendumukhīṃ babhāṣe // Ragh(K)_6.53 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asau mahendrādrisamānasāraḥ patirmahendrasya mahodadheśca /"
        },
        {
          "tag": "l",
          "attributes": {},
          "text": "yasya kṣaratsainyagajacchalena yātrāsu yātīva puro mahendraḥ // Ragh(K)_6.54 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jyāghātalekhe subhujo bhujābhyāṃ bibharti yaścāpabhṛtāṃ purogaḥ /"
        },
        {
          "tag": "l",
          "attributes": {},
          "text": "ripuśriyaḥ sāñjanavāṣpaseke vandīkṛtāyā iva paddhatī dve // Ragh(K)_6.55 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yamātmanaḥ sadmani saudhajālairālokyavelātaṭapūgamālaḥ /"
        },
        {
          "tag": "l",
          "attributes": {},
          "text": "mandradhvanityājitayāmatūryaḥ prabodhayatyarṇava eva suptam // Ragh(K)_6.56 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anena sārdhaṃ viharāmburāśestīreṣu tālīvanamarmareṣu /"
        },
        {
          "tag": "l",
          "attributes": {},
          "text": "apākṛtasvedalavā marudbhirdvīpāntarānītalavaṅgapuṣpaiḥ // Ragh(K)_6.57 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prabodhitāpyākṛtilobhanīyā vidarbharājāvarajā tayaivam /"
        },
        {
          "tag": "l",
          "attributes": {},
          "text": "tasmādapāvartata pauruṣeṇa nīteva lakṣmīḥ pratikūladaivāt // Ragh(K)_6.58 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "athonnasaṃ nāgapurasya nāthaṃ dauvārikī devasarūpametya /"
        },
        {
          "tag": "l",
          "attributes": {},
          "text": "itaścakorākṣi vilokayeti nāgāṅganābhāṃ nijagāda bhojyām // Ragh(K)_6.59 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pāṇḍyo 'yamaṃsārpitalambahāraḥ klṝúptāṅgarāgo haricandanena /"
        },
        {
          "tag": "l",
          "attributes": {},
          "text": "ābhāti bālātaparaktasānuḥ sanirjharodgāra ivādrirājaḥ // Ragh(K)_6.60 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vindhyasya saṃstambhayitā mahādrerniḥśeṣapītojjhitasindhunāthaḥ /"
        },
        {
          "tag": "l",
          "attributes": {},
          "text": "prītyāśvamedhāvabhṛthārdramūrteḥ sausnātiko yasya bhavatyagastyaḥ // Ragh(K)_6.61 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "astraṃ harādāptavatā durāpaṃ yenendralokāvajayāya dṛptaḥ /"
        },
        {
          "tag": "l",
          "attributes": {},
          "text": "purā janasthānavimardaśaṅkī sandhāya laṅkādhipatiḥ pratasthe // Ragh(K)_6.62 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anena pāṇau vidhivadgṛhīte mahākulīnena mahīva gurvī /"
        },
        {
          "tag": "l",
          "attributes": {},
          "text": "ratnānuviddhārṇavamekhalāyā diśaḥ sapatnī bhava dakṣiṇasyāḥ // Ragh(K)_6.63 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāmbūlavallīpariṇaddhapūgāsvailālatāliṅgitacandanāsu /"
        },
        {
          "tag": "l",
          "attributes": {},
          "text": "tamālapattrāstaraṇāsu rantuṃ prasīda śaśvanmalayasthalīṣu // Ragh(K)_6.64 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "indīvaraśyāmatanurnṛpo 'yaṃ tvaṃ rocanāgauraśarīrayaṣṭiḥ /"
        },
        {
          "tag": "l",
          "attributes": {},
          "text": "anyonyaśobhāparivṛddhaye vāṃ yogastaḍittoyadayorivāstu // Ragh(K)_6.65 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "svasurvidarbhādhipatestadīyo lebhe 'ntaraṃ cetasi nopadeśaḥ /"
        },
        {
          "tag": "l",
          "attributes": {},
          "text": "divākarādarśanabaddhakośe tārāpateraṃśurivāravinde // Ragh(K)_6.66 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sañcāriṇī dīpaśikheva rātrau yaṃ yaṃ vyatīyāya patiṃvarā sā /"
        },
        {
          "tag": "l",
          "attributes": {},
          "text": "narendramārgāṭṭa iva prapede vivarṇabhāvaṃ sa sa bhūmipālaḥ // Ragh(K)_6.67 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasyāṃ raghoḥ sūnurupasthitāyāṃ vṛṇīta māṃ neti samākulo 'bhūt /"
        },
        {
          "tag": "l",
          "attributes": {},
          "text": "vāmetaraḥ saṃśayamasya bāhuḥ keyūrabandhocchvasitairnunoda // Ragh(K)_6.68 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ prāpya sarvāvayavānavadyaṃ nyavartatānyopagamātkumārī /"
        },
        {
          "tag": "l",
          "attributes": {},
          "text": "na hi praphultaṃ sahakārametya vṛkṣāntaraṃ kāṅkṣati ṣaṭpadālī // Ragh(K)_6.69 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasminsamāveśitacittavṛttiminduprabhāmindumatīmavetya /"
        },
        {
          "tag": "l",
          "attributes": {},
          "text": "pracakrame vaktumanukramajñā suvistaraṃ vākyamidaṃ sunandā // Ragh(K)_6.70 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ikṣvākuvaṃśyaḥ kakudaṃ nṛpāṇāṃ kakutstha ityāhitalakṣaṇo 'bhūt /"
        },
        {
          "tag": "l",
          "attributes": {},
          "text": "kākutsthaśabdaṃ yata unnatecchāḥ ślāghyaṃ dadhatyuttarakosalendrāḥ // Ragh(K)_6.71 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mahendramāsthāya mahokṣarūpaṃ yaḥ saṃyati prāptapinākilīlaḥ /"
        },
        {
          "tag": "l",
          "attributes": {},
          "text": "cakāra bāṇairasurāṅganānāṃ gaṇḍasthalīḥ proṣitapattralekhāḥ // Ragh(K)_6.72 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "airāvaṇāsphālanaviślathaṃ yaḥ saṅghaṭṭayannaṅgadamaṅgadena /"
        },
        {
          "tag": "l",
          "attributes": {},
          "text": "upeyuṣaḥ svāmapi mūrtimagryāmardhāsanaṃ gotrabhido 'dhitasthau // Ragh(K)_6.73 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jātaḥ kule tasya kilendukīrteḥ kulapradīpo nṛpatirdilīpaḥ /"
        },
        {
          "tag": "l",
          "attributes": {},
          "text": "atiṣṭhadekonaśatakratutve śakrābhyasūyāvinivṛttaye yaḥ // Ragh(K)_6.74 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yasminmahīṃ śāsati māninīnāṃ nidrāṃ vihārārdhapathe gatānām /"
        },
        {
          "tag": "l",
          "attributes": {},
          "text": "vāto 'pi nāsraṃsayadaṃśukāni ko lambayedābharaṇāya hastam // Ragh(K)_6.75 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "putro raghustasya padaṃ praśāsti mahākratorviśvajitaḥ prayoktā /"
        },
        {
          "tag": "l",
          "attributes": {},
          "text": "caturdigāvarjanasambhṛtāṃ yo mṛtpātraśeṣāmakarodvibhūtim // Ragh(K)_6.76 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ārūḍhamadrīnudadhīnpratīrṇaṃ bhujaṅgamānāṃ vasatiṃ praviṣṭam /"
        },
        {
          "tag": "l",
          "attributes": {},
          "text": "ūrdhvaṃ gataṃ yasya na cānubandhi yaśaḥ paricchettumiyattayālam // Ragh(K)_6.77 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asau kumārastamajo 'nujātastriviṣṭapasyeva patiṃ jayantaḥ /"
        },
        {
          "tag": "l",
          "attributes": {},
          "text": "gurvīṃ dhuraṃ yo bhuvanasya pitryāṃ dhuryeṇa damyaḥ sadṛśīṃ bibharti // Ragh(K)_6.78 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kulena kāntyā vayasā navena guṇaiśca taistairvinayapradhānaiḥ /"
        },
        {
          "tag": "l",
          "attributes": {},
          "text": "tvamātmanastulyamimaṃ vṛṇīṣva ratnaṃ samāgacchatu kāñcanena // Ragh(K)_6.79 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tataḥ sunandāvacanāvasāne lajjāṃ mṛdūkṛtya narendrakanyā /"
        },
        {
          "tag": "l",
          "attributes": {},
          "text": "dṛṣṭyā prasādāmalayā kumāraṃ pratyagrahītsaṃvaraṇasrajeva // Ragh(K)_6.80 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sā yūni tasminnabhilāṣabandhaṃ śaśāka śālīnatayā na vaktum /"
        },
        {
          "tag": "l",
          "attributes": {},
          "text": "romāñcalakṣyeṇa sa gātrayaṣṭiṃ bhittvā nirākrāmadarālakeśyāḥ // Ragh(K)_6.81 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathāgatāyāṃ parihāsapūrvaṃ sakhyāṃ sakhī vetradharā babhāṣe /"
        },
        {
          "tag": "l",
          "attributes": {},
          "text": "ārye vrajāmo 'nyata ityathaināṃ vadhūrasūyākuṭilaṃ dadarśa // Ragh(K)_6.82 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sā cūrṇagauraṃ raghunandanasya dhātrīkarābhyāṃ karabhopamorūḥ /"
        },
        {
          "tag": "l",
          "attributes": {},
          "text": "āsañjayāmāsa yathāpradeśaṃ kaṇṭhe guṇaṃ mūrtamivānurāgam // Ragh(K)_6.83 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tayā srajā maṅgalapuṣpamayyā viśālavakṣaḥsthalalambayā saḥ /"
        },
        {
          "tag": "l",
          "attributes": {},
          "text": "amaṃsta kaṇṭhārpitabāhupāśāṃ vidarbharājāvarajāṃ vareṇyaḥ // Ragh(K)_6.84 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śaśinamupagateyaṃ kaumudī meghamuktaṃ jalanidhimanurūpaṃ jahnukanyāvatīrṇā /"
        },
        {
          "tag": "l",
          "attributes": {},
          "text": "iti samaguṇayogaprītayastatra paurāḥ śravaṇakaṭu nṛpāṇāmekavākyaṃ vivavruḥ // Ragh(K)_6.85 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pramuditavarapakṣamekatastatkṣitipatimaṇḍalamanyato vitānam /"
        },
        {
          "tag": "l",
          "attributes": {},
          "text": "uṣasi sara iva praphultapadmaṃ kumudavanapratipannanidramāsīt // Ragh(K)_6.86 //"
        }
      ]
    },
    {
      "tag": "p",
      "attributes": {},
      "text": "|| iti raghuvaṃśe mahākāvye ṣaṣṭhaḥ sargaḥ ||"
    }
  ]
}