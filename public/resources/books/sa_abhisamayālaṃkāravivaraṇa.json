{
  "file_title": "abhisamayālaṃkāravivaraṇa",
  "file_title_normal": "abhisamayalamkaravivarana",
  "metadata": {
    "original_title": "Abhisamayālaṃkāravivaraṇa",
    "contributors": [
      {
        "role": "data entry",
        "name": "members of the Digital Sanskrit Buddhist Canon Input Project",
        "when": ""
      },
      {
        "role": "contribution to GRETIL",
        "name": "members of the Digital Sanskrit Buddhist Canon Input Project",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "Ram Shankar Tripathi: Abhisamayalankarantah patinam. Sarnath: Central Institute of Higher Tibetan Studies, 1977, pp. 1-67"
  },
  "body": [
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "pariśiṣṭam - 1"
        },
        {
          "tag": "p",
          "attributes": {},
          "text": "namaḥ sarvabuddhabodhisattvebhyaḥ"
        },
        {
          "tag": "p",
          "attributes": {},
          "text": "Abhisamayālaṅkārāntaḥ pātināṃ padārthānāṃ saṃkṣepato vivaraṇam"
        },
        {
          "tag": "p",
          "attributes": {},
          "text": "sarvākārajñatādyaṣṭau padārthāḥ; cittotpādādayaḥ saptatiśca padārthā abhisamayālaṅkārasyābhidheyā santi / teṣāmiha svarūpaṃ saṃkṣepeṇa prastūyate /"
        },
        {
          "tag": "p",
          "attributes": {},
          "text": "aṣṭau padārthāḥ"
        },
        {
          "tag": "p",
          "attributes": {},
          "text": "sarvākārajñatā, mārgajñatā, sarvajñatā (vastujñatā), sarvākārābhisambodhaḥ, mūrdhābhisamayaḥ, ānupūrvikābhisamayaḥ, ekakṣaṇābhisambodhaḥ, dharmakāyaścetyaṣṭau padārthā abhisamayālaṅkāre dvābhyāṃ kārikābhyāṃ pradarśitāḥ / yathā -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prajñāpāramitāṣṭābhiḥ padārthaiḥ samudīritā /"
            },
            {
              "tag": "l",
              "attributes": {},
              "text": "sarvākārajñatā mārgajñatā sarvajñatā tataḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvākārābhisambodho mūrdhaprāpto 'nupūrvikaḥ /"
            },
            {
              "tag": "l",
              "attributes": {},
              "text": "ekakṣaṇābhisambodho dharmakāyaśca te 'ṣṭadhā //"
            }
          ]
        },
        {
          "tag": "p",
          "attributes": {},
          "text": "1. sarvākārajñatā"
        },
        {
          "tag": "p",
          "attributes": {},
          "text": "(ka) lakṣaṇam"
        },
        {
          "tag": "p",
          "attributes": {},
          "text": "ekasminneva kṣaṇe yāvatpadārthākārāṇāṃ yathāvat sākṣātkāri paryantajñānaṃ sarvākārajñatāyā lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nyāvajjñānaṃ yathāvajjñānamiti sarvākārajñatāyā dvau bhedau / yā prajñā aśeṣākārān jānāti sā yāvajjñānam, yā ca yathā padārthānāṃ svarūpaṃ tathā jānātīti yathāvajjñānam /"
        },
        {
          "tag": "p",
          "attributes": {},
          "text": "athavā - cittotpādādihetūnāṃ anāsravaphalānāṃ ca aśeṣākārasākṣātkāri sarvākārajñānamityeko bhedaḥ / buddhabhūmau jāyamānāni dvāviṃśatiḥ anāsravajñānānīti dvitīyo bhedaḥ /"
        },
        {
          "tag": "p",
          "attributes": {},
          "text": "(ga) avadhiḥ\nbuddhabhūmāveva kevalaṃ sarvākārajñatā bhavati /"
        },
        {
          "tag": "p",
          "attributes": {},
          "text": "2. mārgajñatā"
        },
        {
          "tag": "p",
          "attributes": {},
          "text": "(ka) lakṣaṇam\nmārgatrayaniḥsvabhāvatvasākṣātkāriṇyā prajñayopāttatve sati āryamāhāyānikābhisamayatvaṃ mārgajñatāyā lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\ncatvāro 'syā bhedā bhavanti, yathā śrāvakamārgajñatā, pratyekabuddhamārgajñatā, mahāyānamārgajñatā, māhāyānikāryasantatisthasarvaprajñopāyajñatā ceti /"
        },
        {
          "tag": "p",
          "attributes": {},
          "text": "(ga) avadhiḥ\nmahāyānadarśanamārgamārabhya buddhabhūmiṃ yāvat mārgajñatāyāḥ sīmā bhavati /"
        },
        {
          "tag": "p",
          "attributes": {},
          "text": "3. sarvajñatā (vastujñatā)"
        },
        {
          "tag": "p",
          "attributes": {},
          "text": "(ka) lakṣaṇam\nsamastadharmagatapudgalanairātmyasākṣātkāriṇyā prajñayopāttatvena hainayānikajātīyābhisamayasvarūpaṃ āryasantatisthaṃ jñānaṃ mārgajñatāyā lakṣaṇam / hainayānikāryasantatisthaṃ yajjñānaṃ tacchūnyatāyāḥ pudgalanairātmyāparaparyāyāḥ sākṣātkāri, tenopāttatvāt sarvajñatāyā lakṣaṇe hainayānikajātīyeti viśeṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nphalabhūtāyā jinajananyā dūratvam avidūratvaṃ ceti sarvajñatāyā dvau bhedau /"
        },
        {
          "tag": "p",
          "attributes": {},
          "text": "(ga) avadhiḥ\nśrāvakīyadarśanamārgamārabhya buddhabhūmiparyantaṃ sarvajñatāyāḥ sīmā bhavati /"
        },
        {
          "tag": "p",
          "attributes": {},
          "text": "4. sarvākārābhisambodhaḥ"
        },
        {
          "tag": "p",
          "attributes": {},
          "text": "(ka) lakṣaṇam\ntrisarvajñatākārāṇāṃ bhāvanāmayyā prajñayopāttaḥ sattvayogaḥ sarvākārābhisambodha iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nsvarūpeṇa viṃśatiḥ prayogāḥ / ākāreṇa trisarvajñatāsambaddhānāṃ trisaptatyuttaraśatasaṃkhyākānāmākārāṇāmabhinirhārakāḥ sattvayogāḥ trisaptatyuttaraśatamasya sarvākārābhisambodhasya bhedā bhavanti /"
        },
        {
          "tag": "p",
          "attributes": {},
          "text": "satvayogaḥ, mārgapāramitā, bodhisattvamārgaḥ, mahāyānapatipattiḥ, sannāhapratipattirityete paryāyavācinaḥ /"
        },
        {
          "tag": "p",
          "attributes": {},
          "text": "(ga) avadhiḥ\nmahāyānasambhāramārgamārabhya antimakṣaṇasthitabodhisattvāvasthāparyantaṃ sarvākārābhisambodhasya sīmā bhavati /"
        },
        {
          "tag": "p",
          "attributes": {},
          "text": "5. mūrdhābhisamayaḥ"
        },
        {
          "tag": "p",
          "attributes": {},
          "text": "(ka) lakṣaṇam\nśūnyatālambanayā bhāvanāmayyā prajñayopāttānāṃ taddṛṣṭyā vyavasthāpitānāṃ ca trisarvajñatākārāṇāṃ bhāvanāyāṃ prakarṣaparyantaḥ sattvayogaḥ mūrdhaprayogaḥ iti mūrdhābhisamayasya lakṣaṇam / bodhisattvasya śrutamayyā prajñayopāttānāṃ prayogāṇāmapyatraiva saṃgṛhītatvāllakṣaṇe taddṛṣṭyā vyavasthāpiteti viśeṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nsaṃkṣepataḥ prayogamārgīyo mūrdhaprayogaḥ, darśanamārgīyo mūrdhaprayogaḥ, bhāvanāmārgīyo mūrdhaprayogaḥ, ānantaryamūrdhaprayogaśceti catvāro bhedā bhavanti /"
        },
        {
          "tag": "p",
          "attributes": {},
          "text": "athavā ūṣmamūrdhakṣāntyagradharmākhyāḥ prayogamārgasya catvāraḥ, darśanabhāvanāmārgayo ānantaryamūrdhaprayogāstraya iti sapta mūrdhaprayogā bhavantīti /"
        },
        {
          "tag": "p",
          "attributes": {},
          "text": "vistareṇa tu trisaptatyuttaraśataṃ mūrdhaprayogā iti jñeyam /"
        },
        {
          "tag": "p",
          "attributes": {},
          "text": "(ga) avadhiḥ\nmahāyānaprayogamārgīyoṣmaprayogamārabhya antimakṣaṇasthitabodhisattvāvasthāparyantamasya sīmā bhavati /"
        },
        {
          "tag": "p",
          "attributes": {},
          "text": "6. ānupūrvikābhisamayaḥ"
        },
        {
          "tag": "p",
          "attributes": {},
          "text": "(ka) lakṣaṇam\ntrisarvajñatākārāṇāṃ sthirīkaraṇāya vibhāvanāvyavasthāpitaḥ sattvayoga ānupūrvikaprayoga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\ntrayodaśāsyānupūrvikābhisamayasya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nmahāyānasambhāramārgamārabhya antimakṣaṇasthitabodhisattvāvasthātaḥ pūrvāvasthāparyantamasya sīmā bhavatīti /"
        },
        {
          "tag": "p",
          "attributes": {},
          "text": "7. ekakṣaṇābhisambodhaḥ"
        },
        {
          "tag": "p",
          "attributes": {},
          "text": "(ka) lakṣaṇam trisarvajñatākārāṇāṃ svabhyastīkaraṇāya anupūrvabhāvanayotpannaḥ pāryantikaḥ sattvayogaḥ ekakṣaṇābhisambodha iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nvyāvṛtyā 'sya catvāro bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\ncaramabhavikabodhisattvāvasthāyāmeva kevalamayaṃ prayogo bhavati /"
        },
        {
          "tag": "p",
          "attributes": {},
          "text": "8. dharmakāyaḥ"
        },
        {
          "tag": "p",
          "attributes": {},
          "text": "(ka) lakṣaṇam\ntrisarvajñatākārāṇāṃ bhāvanāprakarṣabalenotpannaṃ phalaṃ paryantānāsravaguṇā vā dharmakāya iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nsvabhāvakāyaḥ, jñānadharmakāyaḥ, sāmbhogikakāyaḥ, nairmāṇikakāyaśceti catvāro 'sya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nbuddhabhūmāveva kevalamayaṃ dharmakāyo bhavatīti /"
        },
        {
          "tag": "p",
          "attributes": {},
          "text": "saptatiḥ padārthāḥ"
        },
        {
          "tag": "p",
          "attributes": {},
          "text": "trisarvajñatopalakṣakāstriṃśad dharmāḥ, caturṇāṃ prayogāṇāmupalakṣakāḥ ṣaṭtriṃśad dharmāḥ, dharmakāyopalakṣakāścatvāra iti saptatiḥ padārthāstriṣu vibhajya pṛthak nirūpyante /"
        },
        {
          "tag": "p",
          "attributes": {},
          "text": "1. trisarvajñatopalakṣakāḥ triṃśad dharmāḥ trisarvajñatopalakṣakeṣu triṃśaddharmeṣu sarvākārajñatābodhakā daśa, mārgajñatābodhakā ekādaśa, sarvajñatābodhakā nava ceti triṃśad bhavanti /"
        },
        {
          "tag": "p",
          "attributes": {},
          "text": "(a) sarvākārajñatopalakṣakā daśa dharmāḥ tatra 1. mahāyānacittotpādaḥ, 2. avavādaḥ, 3. nirvadhāṅgam, 4. mahāyānapratipattyādhāraḥ, 5. mahāyānapratipattyālambanam, 6. mahāyānapratipattisamuddeśaḥ, 7. sannāhapratipattiḥ, 8. prasthānapratipattiḥ, 9. sambhārapratipattiḥ, 10. niryāṇapratipattiriti daśa dharmāḥ sarvākārajñatāmupalakṣayantīti abhisamayālaṅkāre dvābhyāṃ kārikābhyāṃ pradarśitāḥ /\nyathā -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cittotpādo 'vavādaśca nirvedhāṅgaṃ caturvidham /"
            },
            {
              "tag": "l",
              "attributes": {},
              "text": "ādhāraḥ pratipatteśca dharmadhātusvabhāvakaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ālambanaṃ samuddeśaṃ sannāhaprasthitikriye /"
            },
            {
              "tag": "l",
              "attributes": {},
              "text": "sambhārāśca saniryāṇāḥ sarvākārajñatā muneḥ //"
            }
          ]
        },
        {
          "tag": "p",
          "attributes": {},
          "text": "1. cittotpādaḥ"
        },
        {
          "tag": "p",
          "attributes": {},
          "text": "asya lakṣaṇam, bhedaḥ ālambanam, avadhiśceti catvāri jñātavyāni / abhisamayālaṅkāre tisṛbhiḥ kārikābhiḥ sarva pratipāditam / tathāhi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cittotpādaḥ parārthāya samyaksambodhikāmatā /"
            },
            {
              "tag": "l",
              "attributes": {},
              "text": "samāsavyāsataḥ sā ca yathāsūtraṃ ca cocyate //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhūhemacandrajvalanairnidhiratnākarārṇavaiḥ /"
            },
            {
              "tag": "l",
              "attributes": {},
              "text": "vajrācalauṣadhīmitraiścintāmaṇyarkagītibhiḥ /"
            },
            {
              "tag": "l",
              "attributes": {},
              "text": "nṛpagañjamahāmārgayānaprasravaṇodakaiḥ /"
            },
            {
              "tag": "l",
              "attributes": {},
              "text": "ānandoktinadīmeghairdvāviṃśatividhaḥ sa ca //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nparārthāya svahetukena chandena samudānītaṃ bodhikāmatāsamprayuktaṃ māhāyānika viśiṣṭaṃ manovijñāna cittotpāda iti lakṣaṇam /"
        },
        {
          "tag": "p",
          "attributes": {},
          "text": "(kha) ālambanam\nsvārthāṃ bodhiṃ parārthaṃ ca parasantatistha nirvāṇamālambya cittotpādaḥ pravartate /"
        },
        {
          "tag": "p",
          "attributes": {},
          "text": "(ga) bhedaḥ\nbodhipraṇidhisvabhāvaḥ bodhiprasthānasvabhāvaśceti svarūpataścittotpādasya dvau bhedau bhavataḥ /"
        },
        {
          "tag": "p",
          "attributes": {},
          "text": "samprayuktacaitasikadṛṣṭyā cittotpādasya dvāviṃśatiḥ prabhedā bhavanti, yathā 1. pṛthivīsamaḥ, 2. suvarṇasamaḥ, 3. candrasamaḥ, 4. jvalanasamaḥ, 5. mahānidhisamaḥ, 6. ratnākarasamaḥ, 7. mahārṇavasamaḥ, 8. vajrasamaḥ, 9. parvatasamaḥ, 10. auṣadhisamaḥ, 11. kalyāṇamitrasamaḥ, 12. cintāmaṇisamaḥ, 13. ādityasamaḥ, 14. madhuragītisamaḥ, 15. nṛpasamaḥ, 16. koṣṭhāgārasamaḥ, 17. mahāmārgasama, 18. yānasamaḥ, 19. prasravaṇodakasamaḥ, 20. ānandoktisamaḥ, 21. nadīsamaḥ, 22. meghasamaśceti /"
        },
        {
          "tag": "p",
          "attributes": {},
          "text": "(gha) avadhiḥ\ncaturvidho bodhisattvānāṃ cittotpādaḥ / tathā hi - ādimokṣiko 'dhimukticaryābhūmau, śuddhādhyāśayikaḥ saptasubhūmiṣu, vaipākiko 'ṣṭamyādiṣu, anāvaraṇiko buddhabhūmau / yathoktaṃ mahāyānasūtrālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cittotpādo 'dhimokṣo 'sau śuddhādhyāśayiko 'paraḥ /"
            },
            {
              "tag": "l",
              "attributes": {},
              "text": "vaipākyo bhūmiṣu matastathāvaraṇavarjitaḥ //"
            }
          ]
        },
        {
          "tag": "p",
          "attributes": {},
          "text": "2. avavādaḥ\nasya lakṣaṇam, bhedaḥ. avadhi, śravaṇaniyamaśceti sarvo viṣayaḥ abhisamayālaṅkāre dvābhyāṃ kārikābhyāṃ pratipāditaḥ / tathāhi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratipattau ca satyeṣu buddharatnādiṣu triṣu /"
            },
            {
              "tag": "l",
              "attributes": {},
              "text": "asaktāvapariśrāntau pratipatsamparigrahe //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cakṣuḥṣu pañcasu jñeyaḥ ṣaṭsvabhijñāguṇeṣu ca /"
            },
            {
              "tag": "l",
              "attributes": {},
              "text": "dṛṅmārge bhāvanākhye cetyavavādo daśātmakaḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nmokṣamārgasya abhrāntopadeśaḥ avavāda iti lakṣaṇaṃ bhavati /"
        },
        {
          "tag": "p",
          "attributes": {},
          "text": "athavā - mahāyānacittotpādadvāreṇa prarthitārthaprāptyupāyātmakaḥ abhrāntaviśuddhopadeśaḥ māhāyānīyāvavādalakṣaṇam"
        },
        {
          "tag": "p",
          "attributes": {},
          "text": "(kha) bhedaḥ\nprathamaṃ samprāptaguṇaparipācanārthena aparihāṇimupādāya śikṣaṇāvavādaḥ, tataḥ paścādaprāptaguṇaprāptimupādāya anuśāsanāvavāda iti dvau bhedau / viṣayabhedāt punaḥ avavādo daśadhāḥ jñeyaḥ / tathāhi - pratiapattyākāramadhikṛtya satyadvayasvarūpamanatikramya śikṣaṇaṃ pratipattyavavādaḥ prathamaḥ / pratipatteryadālambanaṃ catvāri āryasatyāni, tadviṣayakopadeśaḥ satyāvavādaḥ dvitīyaḥ / yaścāśrayastrīṇi śaraṇāni tadviṣayakopadeśaḥ ratnatrayāvavādastṛtīyaḥ / yo viśeṣagamanahetuḥ asaktistadviṣaye deśanāvavādaścaturthaḥ / yo 'vyāvṛttigamanahetuḥ apariśrāntiḥ tadviṣayako deśanāvavādaḥ pañcamaḥ / yo 'nanyayānagamanahetuḥ pratipatsamparigrahastadviṣayakāvavādaḥ ṣaṣṭhaḥ / yo 'parapratyayagāmitvahetuḥ pañca cakṣūṃṣi tadviṣayakaḥ pañcacakṣuravavādaḥ saptamaḥ / yaḥ sava kārajñatāparipūrihetuḥ ṣaḍabhijñāḥ tadviṣayako 'bhijñāvavādaḥ aṣṭamaḥ / parikalpitasvabhāvānāṃ darśanaprahātavyānāṃ kleśānāṃ sabījānāṃ sarvathā samudghātako yo darśanamārgastadviṣayako darśanamārgāvavādo navamaḥ / bhāvanāprahātavyānāṃ sahajāvaraṇānāṃ sabījānāṃ sarvathā samudghātako yo bhāvanāmārgastadviṣayako bhāvanāmārgāvavādo daśamaḥ /"
        },
        {
          "tag": "p",
          "attributes": {},
          "text": "(ga) avadhiḥ\nmārgāpraveśamārabhya buddhabhūmiparyantamasya sīmā bhavati /"
        },
        {
          "tag": "p",
          "attributes": {},
          "text": "(gha) śravaṇaniyamaḥ\nmārge 'praviṣṭo 'pi śuddhādhyāśayikaḥ śuddhakarmikaḥ pudgalo māhāyānīyāvavādaṃ śrotuṃ bhavyo bhavati / yaśca mārgapraviṣṭo bodhisattvaḥ sa kalpānāmanekāni buddhebhyo bodhisattvebhyaḥ kalyāṇamitrebhyaḥ avavādaṃ śṛṇoti /"
        },
        {
          "tag": "p",
          "attributes": {},
          "text": "3. nirvedhāṅgam\ncaturvidhanirvedhabhāgīyānāmūṣmādīnāṃ lakṣaṇa-bheda-avadhyālambanākārādayaḥ abhisamayālaṅkāre dvābhyāṃ kāribhyāṃ pratipāditāḥ / tathādi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ālambanata ākārāddhetutvāt samparigrahāt /"
            },
            {
              "tag": "l",
              "attributes": {},
              "text": "caturvikalpasaṃyogaṃ yathāsvaṃ bhajatāṃ satām //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śrāvakebhyaḥ sakhaḍgebhyo bodhisattvasya tāyinaḥ /"
            },
            {
              "tag": "l",
              "attributes": {},
              "text": "mṛdumadhyādhimātrāṇāmuṣmādīnāṃ viśiṣṭatā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nsvahetumokṣabhāgīyānantaramutpadyamāno 'bhisamayaḥ prayogamārga iti lakṣaṇam / prayogamārgaḥ, arthābhisamayaḥ, nirvedhāṅgamityanarthāntaram /"
        },
        {
          "tag": "p",
          "attributes": {},
          "text": "(kha) bhedaḥ\nśrāvakādiyānatrayasya trayaḥ prayogamārgā bhavanti / prayogamārgeṣu triṣu pratisvaṃ ūṣma-mūrva-kṣāntyagradharmākhyāścatvāro bhedā bhavanti / itthaṃ dvādaśa bhavanti prayogamārgasya bhedāḥ /"
        },
        {
          "tag": "p",
          "attributes": {},
          "text": "mahāyānaprayogamārgaḥ\nsvahetormahāyānasambhāramārgādutpadyamāno māhāyānīyo 'rthābhisamayaḥ mahāyānaprayogamārgaḥ /"
        },
        {
          "tag": "p",
          "attributes": {},
          "text": "mahāyānaprayogamārgaḥ, mahāyānārthābhisamayaḥ, mahāyānanirvedhabhāgīya iti paryāyāḥ /"
        },
        {
          "tag": "p",
          "attributes": {},
          "text": "mahāyānaprayogamārgabhedāḥ\nūṣma-mūrdha-kṣāntyagradharmākhyāścaturnirvedhabhāgīyāḥ śrāvakanirvedhabhāgīyebhyaḥ pañcabhirviśeṣairviśiṣṭā bhavanti / eteṣu nirvedhabhāgīyeṣu pratyekaṃ mṛdu-madhyādhimātrabhedena tridhā bhavati / evaṃ mahāyānaprayogamārgasya dvādaśa bhedā jāyante /"
        },
        {
          "tag": "p",
          "attributes": {},
          "text": "(ga) avadhiḥ\ntrividhanairātmyeṣu (pudgalanairātmya-sthūladharmanairātmya-sūkṣmadharmanairātmyeṣu) kimapyekaṃ nairātmyamālambya pravartamānāyā vidarśanāyāḥ prāptimārabhya bhūmiprāptiparyantaṃ prayogamārgasya vyāptirbhavati /"
        },
        {
          "tag": "p",
          "attributes": {},
          "text": "(gha) ālambanākārādayaḥ\nhainayānikaprayogamārgānmāhāyānikaprayogamārgaḥ ṣaḍbhirviśeṣerviśiṣṭo bhavati, yathā - ālambanaviśeṣāt, ākāraviśeṣāt, hetutvaviśeṣāt, samparigrahaviśeṣāt, praheyavikalpasaṃyogaviśeṣāt, mṛdumadhyādhimātrabhedaviśeṣācca /"
        },
        {
          "tag": "p",
          "attributes": {},
          "text": "idaṃ ca vaiśiṣṭyam abhisamayālaṅkāre \"ālambanamanityādi\" - ityataḥ prāramya \"sarvathā samparigrahaḥ\" - ityantaṃ navabhiḥ kārikābhiḥ suviśadaṃ vyākhyātam /"
        },
        {
          "tag": "p",
          "attributes": {},
          "text": "4. pratipatterādhāraḥ mahāyānapratipatterādhāraḥ prakṛtigotraṃ bhavati / tasya lakṣaṇādikam abhisamayālaṅkāre dvābhyāṃ kārikābhyāṃ varṇitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ṣoḍhādhigamadharmasya pratipakṣaprahāṇayoḥ /"
            },
            {
              "tag": "l",
              "attributes": {},
              "text": "tayoḥ paryupayogasya prajñāyāḥ kṛpayā saha //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śiṣyāsādhāraṇatvasya parārthānukramasya ca /"
            },
            {
              "tag": "l",
              "attributes": {},
              "text": "jñānasyāyatnavṛtteśca pratiṣṭhā gotramucyate //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nsāmānyato yo dharmadhātuḥ pariśodhitaḥ san bodhau pariṇamate, sa gotramiti lakṣaṇam / viśeṣato yo dharmadhātuḥ pariśodhitaḥ san anuttarāyāṃ samyak sambodhau pariṇamate, mahāyānapratipatteścādhāro bhavanti, sa prakṛtigotramiti /"
        },
        {
          "tag": "p",
          "attributes": {},
          "text": "(kha) bhedaḥ\nabhidhānadṛṣṭyā prakṛtigotraṃ paripuṣṭagotraṃ ceti dvau bhedau / mahāyānapratipatterāśrayabhūtaṃ prakṛtisthaṃ gotram āśritadharmadṛṣṭyā trayodaśavidha bhavati / idameva prakṛtigotraṃ mahāyānasambhāramārgasyāpyādhāro bhavati /"
        },
        {
          "tag": "p",
          "attributes": {},
          "text": "ūṣma-mūrdha-kṣāntyagradharmākhyacaturvidhalaukikanirvedhabhāgīyānāmādhārāścatvāraḥ, lokottaradarśanamārgamasyādhāra ekaḥ, lokottarabhāvanāmārgasyādhāra eka iti ṣaṭ prakṛtigotrāṇi / tataḥ pratipakṣapratipatterādhāraḥ, tataḥ prahāṇapratipatterādhāraḥ, tadanantaraṃ pratipakṣapraheyānupalabdhyā tadutpādanirodhayuktavikalpāpagamasya vimuktimārgasyādhāraḥ, tataḥ prajñākaruṇayorādhāraḥ, śrāvakādyasādhāraṇadharmasyādhāraḥ, parārthānukramasyādhāraḥ, jñānasyāyatnavṛtteścādhāra iti prakṛtisthagotrasya trayodaśabhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nmahāyānasambhāramārgamārabhya antimakṣaṇasthabodhisattvāvasthāparyantamasya sīmā bhavati / viśeṣataśca upariṣṭāt sākṣānnirdiṣṭaprayogamārgīyoṣmāvasthātaḥ prārabhya antimakṣaṇasthabodhisattvāvasthāparyantamasya vyāptirbhavatīti jñeyam /"
        },
        {
          "tag": "p",
          "attributes": {},
          "text": "5. pratipatterālambanam"
        },
        {
          "tag": "p",
          "attributes": {},
          "text": "pratipatterālambanānāṃ lakṣaṇaṃ bhedaḥ avadhiśceti trīṇyatra pratipādyante / abhisamayālaṅkāre dvābhyāṃ kārikābhyāṃ ālambanasvarūpaṃ pradarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ālambanaṃ sarvadharmāste punaḥ kuśalādayaḥ /"
            },
            {
              "tag": "l",
              "attributes": {},
              "text": "laukikādhigamākhyāśca ye ca lokottarā matāḥ /"
            },
            {
              "tag": "l",
              "attributes": {},
              "text": "sāsravānāsravā dharmāḥ saṃskṛtāsaṃskṛtāśca ye /"
            },
            {
              "tag": "l",
              "attributes": {},
              "text": "śiṣyasādhāraṇā dharmā ye cāsādhāraṇā muneḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\npratipatterjñeyatvamevālambanatvamiti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nālambanamekādaśavidhaṃ bhavati / tathā hi - kuśalākuśalāvyākṛtāni kāyakarmādīni trīṇi, bālapṛthagjanasambaddhāḥ pañca skandhāḥ, sarvāryajanasaṃgṛhītāni catvāri anāsravadhyānāni, ātmadarśanāpratipakṣatvena pañcopādānaskandhāḥ, ātmadarśanapratipakṣatvena catvāryanāsravāṇi smṛtyupasthānāni, hetupratyayādhīnakāmādidhātusaṃgṛhītā"
        },
        {
          "tag": "p",
          "attributes": {},
          "text": "bodhipakṣādayaṃ saṃskṛtāḥ (mārgasatyam), kāraṇānapekṣadhātutrayāparyāpannatathatādayo 'saṃskṛtāḥ (nirodhasatyam), sarvāryajanasantānaprabhavacaturdhyānādayo guṇāḥ, samyaksambuddhasantānodayadharmidaśabalānyasādhāraṇānītyekādaśavidhamālambanam /"
        },
        {
          "tag": "p",
          "attributes": {},
          "text": "(ga) avadhiḥ\nadhigamānukrameṇa sarvadharmā yathāvadālambyanta iti nāstyālambanānāṃ bhūmyavadhiriti jñeyam /"
        },
        {
          "tag": "p",
          "attributes": {},
          "text": "6. pratipattisamuddeśaḥ\nasya lakṣaṇaṃ bhedaḥ avadhiriti trīṇi parijñātavyāni, tāni abhisamayālaṅkāre kārikayaikayā 'nayā nirdiṣṭāni / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvasattvāgratācittaprahāṇādhigamatraye /"
            },
            {
              "tag": "l",
              "attributes": {},
              "text": "tribhirmahattvairuddeśo vijñeyo 'rya svayambhuvām //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\npratipattau pratiṣṭhitasya bodhisattvasya svalakṣyameva pratipattisamuddeśa iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nsarvasattvāgratācittamahattvam, prahāṇamahattvam, adhigamamahattvaṃ ceti trayo 'syabhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nbuddhabhūmāveva kevalamayaṃ samuddeśo niṣpanno bhavati /"
        },
        {
          "tag": "p",
          "attributes": {},
          "text": "7. sannāhapratipattiḥ\nasyā lakṣaṇādikam abhisamayālaṅkāre ekayā kārikayetthamupavarṇitam / yathā"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dānādau ṣaḍvidhe teṣāṃ pratyekaṃ saṃgraheṇa yā /"
            },
            {
              "tag": "l",
              "attributes": {},
              "text": "sannāhapratipattiḥ sā ṣaḍbhiḥ ṣaṭkairyathoditāḥ //"
            }
          ]
        },
        {
          "tag": "p",
          "attributes": {},
          "text": "pratipatterlakṣaṇam\nmahāyānacittotpādamāśritya anuttarasamyaksaṃmbodhiniṣpattaye yā trisarvajñatāviṣaye sāmānyena śukladharmādhiṣṭhānā, sarvākārābhisambodhādau caturvidhe 'bhisamaye pratyabhisamayaṃ ṣaṭpāramitādhiṣṭhānā ca kriyā, sā mahāyānapratipatterlakṣaṇam /"
        },
        {
          "tag": "p",
          "attributes": {},
          "text": "pratipattibhedaḥ\niyaṃ mahāyānapratipattiścaturvidhā bhavati, yathā - sannāhapratipattiḥ, prasthānapratipattiḥ, sambhārapratipattiḥ, niryāṇapratipattiśceti /"
        },
        {
          "tag": "p",
          "attributes": {},
          "text": "(ka) sannāhapratipatterlakṣaṇam\nṣaṭpāramitāsu pratipāramitāṃ ṣaṭpāramitāsaṃgrāhikayā prajñayopāttaḥ sattvayogaḥ sannāhapratipatterlakṣaṇam / sannāhapratipattiḥ bodhisattvamārga ityanarthāntaram /"
        },
        {
          "tag": "p",
          "attributes": {},
          "text": "(kha) bhedaḥ\ndānapāramitāsannāhapratipattimārabhya prajñāpāramitāsannāhapratipattiṃ yāvat ṣaḍ bhedā bhavanti / dāne 'pi dānaṃ śīlamityādiṣaṭpāramitā bhavanti / evaṃ ṣaṭsu pāramitāsu ṣaṭ ṣaṭkānīti kṛtvā vistareṇa ṣaṭtriṃśad bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nsambhāramārgīyabodhisattvamārabhya antimakṣaṇasthabodhisattvaparyantamasyāḥ sīmā bhavati /"
        },
        {
          "tag": "p",
          "attributes": {},
          "text": "8. prasthānapratipattiḥ\nasyāḥ svarūpam abhisamayālaṅkāre dvābhyāṃ kārikābhyāmupavarṇitam / tathā hi"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhyānārūpyeṣu dānādau mārge maitryādikeṣu ca /"
            },
            {
              "tag": "l",
              "attributes": {},
              "text": "gatopalambhayoge ca trimaṇḍalaviśuddhiṣu //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "uddeśe ṣaṭsvabhijñāsu sarvākārajñatānaye /"
            },
            {
              "tag": "l",
              "attributes": {},
              "text": "prasthānapratipajjñeyā mahāyānādhirohiṇī //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nbhāvanāpradhānayā pratipattyā mahāyāne hetvātmake phalātmake vā dharme prasthitikriyā prasthānapratipatterlakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nseyaṃ prasthānapratipattirnavavidhā jñeyā, tathā hi - dhyānārūpyasamāpattiṣu prasthānam, dānādiṣaṭpāramitāsu prasthānam, āryamārgeṣu prasthānam, caturapramāṇeṣu prasthānam, anupalambhayoge prasthānam, trimaṇḍalaviśuddhiṣu prasthānam, sarvasattvāgratāditrividhoddeśeṣu prasthānam, ṣaḍbhijñāsu prasthānam, sarvākārajñatāyāṃ prasthānamiti /"
        },
        {
          "tag": "p",
          "attributes": {},
          "text": "(ga) avadhiḥ\nadhimukticaryābhūmikaprayogamārgīyoṣmāvasthāta ārabhya antimakṣaṇasthabodhisattvaparyantamasyāḥ sīmā bhavati /"
        },
        {
          "tag": "p",
          "attributes": {},
          "text": "9. sambhārapratipattiḥ\nasthāḥ pratipatterlakṣaṇādikaṃ sarvam abhisamayālaṅkāre dvābhyāṃ kārikābhyāṃ samyak pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dayā dānādikaṃ ṣaṭkaṃ śamathaḥ savidarśanaḥ /"
            },
            {
              "tag": "l",
              "attributes": {},
              "text": "yuganaddhaśca yo mārgaṃ upāye yacca kauśalam //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "jñānaṃ puṇyaṃ ca mārgaśca dhāraṇī bhūmayo daśa /"
            },
            {
              "tag": "l",
              "attributes": {},
              "text": "pratipakṣaśca vijñeyaḥ sambhārapratipatkramaḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nātmanaḥ phalabhūtāṃ mahābodhiṃ yā sākṣāt pradadāti tādṛśī kriyā sambhārapratipattiriti lakṣaṇam /"
        },
        {
          "tag": "p",
          "attributes": {},
          "text": "(kha) bhedaṃ\nasyāḥ sambhārapratipatteḥ saptadaśa bhedā bhavanti / yathā mahākaruṇāsambhāraḥ, dānasambhāraḥ, śīlasambhāraḥ, kṣāntisambhāraḥ, vīryasambhāraḥ, dhyānasambhāraḥ, prajñāsambhāraḥ, śamathasambhāraḥ, vidarśanāsambhāraḥ, yuganaddhasambhāraḥ, upāyakauśalasambhāraḥ, jñānasambhāraḥ, puṇyasambhāraḥ, mārgasambhāraḥ, dhāraṇīsambhāraḥ, bhūmisambhāraḥ, pratipakṣasambhāraśceti /"
        },
        {
          "tag": "p",
          "attributes": {},
          "text": "(ga) avadhiḥ\nsambhāramātraṃ tvādikarmikabhūmāvapi bhavati / kintu ye mahābodhiprāpaktvena sākṣānnirdiṣṭāste sambhārāḥ prayogamārgīyāgradharmāvasthāta ārabhya antimakṣaṇasthabodhisattvāvasthāparyantaṃ bhavanti / āditaḥ pañcadaśa sambhārapratipattayaḥ prayogamārgīyāgradharmāvasthāparyantaṃ bhavanti / ṣoḍaśo bhūmisambhāraḥ saptadaśaśca pratipakṣasambhāro daśasu bhūmiṣu bhavataḥ /"
        },
        {
          "tag": "p",
          "attributes": {},
          "text": "10. niryāṇapratipattiḥ\nasyāḥ svarūpam abhisamayālaṅkāre dvābhyāṃ kārikābhyāṃ samyak pradarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "uddeśe samatāyāṃ ca sattvārthe yatnavarjaṃne /"
            },
            {
              "tag": "l",
              "attributes": {},
              "text": "atyantāya ca niryāṇaṃ niryāṇaṃ prāptilakṣaṇam /"
            },
            {
              "tag": "l",
              "attributes": {},
              "text": "sarvākārajñatāyāṃ ca niryāṇaṃ mārgagocaram /"
            },
            {
              "tag": "l",
              "attributes": {},
              "text": "niryāṇapratipajjñeyā seyamaṣṭavidhātmikā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nekāntena sarvajñatāyāṃ niryāṇakaraḥ śauddhabhūmikaḥ sattvayogaḥ niryāṇapratipattiriti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nniryāṇapratipattiḥ seyamaṣṭavidhātmikā bhavati / tadyathā - trividhasamuddeśe niryāṇam, samatāyāṃ niryāṇam, sattvārthe niryāṇam, anābhoganiryāṇam, atyantaniryāṇam, prāptiniryāṇam, sarvākārajñātāniryāṇam, mārganiryāṇamiti /"
        },
        {
          "tag": "p",
          "attributes": {},
          "text": "(ga) avadhiḥ\ntisṛṣu śuddhabhūmiṣvevāsyā vyāptirbhavatīti /"
        },
        {
          "tag": "p",
          "attributes": {},
          "text": "// iti sarvākārajñatopalakṣakā daśa dharmāḥ //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "(ā) mārgajñatopalakṣakā ekādaśa dharmāḥ"
        },
        {
          "tag": "p",
          "attributes": {},
          "text": "1. dhyāmīkaraṇatādīni mārgajñatāṅgāni, 2. śrāvakamārgaḥ, 3. pratyekabuddhamārgaḥ, 4. bodhisattvamārgaḥ, 5. bhāvanāmārgakāritram, 6. bhāvanāmārgādhimuktiḥ, 7. bhāvanāmārgādhimuktasya stutiḥ stobha praśaṃsā ca, 8. pariṇāmanā, 9. anumodanā, 10. abhinirhāraḥ, 11. atyantaviśuddhiśceti ekādaśa dharmā mārgajñatāmupalakṣayantīti abhisamayālaṅkāre tisṛbhiḥ kārikābhirupadarśitāḥ / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhyāmīkaraṇatādīni śiṣyakhaḍgapathau ca yau /"
            },
            {
              "tag": "l",
              "attributes": {},
              "text": "mahānuśaṃso dṛṅmārgaṃ aihikāmutrikairguṇaiḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kāritramadhimuktiśca stutastobhitaśaṃsitāḥ /"
            },
            {
              "tag": "l",
              "attributes": {},
              "text": "pariṇāme 'numode ca manaskārāvanuttamau //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nirhāraḥ śuddhiratyantamityayaṃ bhāvanāpathaḥ /"
            },
            {
              "tag": "l",
              "attributes": {},
              "text": "vijñānāṃ bodhisattvānāmiti mārgajñatoditā //"
            }
          ]
        },
        {
          "tag": "p",
          "attributes": {},
          "text": "1. dhyāmīkaraṇatādīni\ndhyāmīkaraṇatādīnāṃ mārgajñatāṅgānāṃ lakṣaṇādikaṃ sarvam abhisamayālaṅkāre ekayā kārikayopavarṇitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhyāmīkaraṇatā bhābhirdevānāṃ yogyatāṃ prati /"
            },
            {
              "tag": "l",
              "attributes": {},
              "text": "viṣayo niyato vyāptiḥ svabhāvastasya karma ca //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nmārgajñatāparipūrakā avayavībhūtā guṇā eva mārgajñatāṅgānīti lakṣaṇam /\nathavā - mārgajñatāparipūrakāḥ asyāmavasthāyāṃ sākṣānnirdiṣṭāḥ sattvasantatisthaguṇā mārgajñatāṅgānīti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\npañca mārgajñatāṅgāni dhyāmīkaraṇatādīni bhavanti, tadyathā - ādhāraḥ aparokṣāhaṅkārarāhityam, sahakāripratyayaścittotpādaḥ, sahetukā vyāptiḥ, saṃsārātyajanaṃ svabhāvaḥ, aparigṛhītasattvaparigrahaṇamiti /"
        },
        {
          "tag": "p",
          "attributes": {},
          "text": "(ga) avadhiḥ\nsāmānyato mārgāpraveśamādāya buddhabhūmiparyantaṃ sīmā bhavati / sākṣānnirdiṣṭāṅgānāṃ dṛṣṭyā sambhāramārgamārabhya antimakṣaṇasthabodhisattvāvasthāparyantaṃ sīmā bhavati /"
        },
        {
          "tag": "p",
          "attributes": {},
          "text": "2. śrāvakamārgaḥ\nśrāvakamārgādhigamasya lakṣaṇādikam abhisamayālaṅkāre agholikhitayaikayā kārikayā samyagupadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "caturṇāmāryasatyānāmākārānupalambhataḥ /"
            },
            {
              "tag": "l",
              "attributes": {},
              "text": "śrāvakāṇāmayaṃ mārgo jñeyo mārgajñatānaye //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nśrāvakajātīyavineyajanānugrahārthaṃ duḥkhādicaturāryasatyeṣu kimapyekamālambya anityādiṣoḍaśākāreṣvanyatamasya sākṣātkāradṛṣṭyā vyavasthāpitaḥ śrāvakādhigamajātīyo māhāyānikāryābhisamayaḥ śrāvakamārgajña mārgajñānamiti /"
        },
        {
          "tag": "p",
          "attributes": {},
          "text": "(kha) bhedaḥ\nākāradṛṣṭyā ṣoḍaśavidhaḥ, mārgadṛṣṭyā tu darśanabhāvanā 'śaikṣamārgabhedena trividhaḥ /"
        },
        {
          "tag": "p",
          "attributes": {},
          "text": "(ga) avadhiḥ\ndarśanamārgamārabhya buddhabhūmiparyantamasya sīmā bhavati / keṣāṃcana matena mahāyānasambhāramārgamārabhya buddhabhūmiparyantamavadhiriti /"
        },
        {
          "tag": "p",
          "attributes": {},
          "text": "3. pratyekabuddhamārgaḥ\npratyekabuddhādhigamasya lakṣaṇādikaṃ sarvamabhisamayālaṅkāre tisṛbhiḥ kārikābhiḥ pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "paropadeśavaiyarthya svayambodhāt svayambhuvām /"
            },
            {
              "tag": "l",
              "attributes": {},
              "text": "gambhīratā ca jñānasya khaḍgānāmabhidhīyate //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "suśrūṣā yasya yasyārthe yatra yatra yathā yathā /"
            },
            {
              "tag": "l",
              "attributes": {},
              "text": "sa so 'rthaḥ khyātyaśabdo 'pi tatra tatra tathā tathā //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "grāhyārthakalpanāhānād grāhakasyāprahāṇataḥ /"
            },
            {
              "tag": "l",
              "attributes": {},
              "text": "ādhārataśca vijñeyaḥ khaḍgamārgasya saṃgrahaḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\npratyekabuddhagotrīyavineyajanānugrahārthaṃ dvādaśāyatanānyālambya bāhyagrāhyārthaśūnyatāsākṣātkārijñānadṛṣṭyā vyavasthāpitaḥ pratyekabuddhādhigamajātīyo māhāyānikāryābhisamayaḥ pratyekabuddhamārgamārgajñaṃ mārgajñānamiti /"
        },
        {
          "tag": "p",
          "attributes": {},
          "text": "(kha) bhedaḥ\ndarśanamārgaḥ, bhāvanāmārgaḥ, aśaikṣamārga iti trayo 'sya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nmahāyānadarśanamārgamārasya buddhabhūmiparyantamasya sīmā bhavati /"
        },
        {
          "tag": "p",
          "attributes": {},
          "text": "4. mahāyānadarśanamārgaḥ\nmahānuśaṃsasya darśanāmārgasya lakṣaṇam, bhedaḥ, avadhiśceti trīṇi parijñātavyānyatra saṃkṣepato nirūpyante / abhisamayālaṅkāre tatsvarūpaṃ pañcabhiḥ kārikābhirupadarśitam /"
        },
        {
          "tag": "p",
          "attributes": {},
          "text": "(ka) lakṣaṇam\nbhavaśamāntadvayanirodhalakṣaṇaḥ satyābhisamayo mahāyānadarśanamārga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nsamāhitajñānaṃ pṛṣṭhalabdhajñānaṃ ceti dvau darśanamārgasya bhedau /"
        },
        {
          "tag": "p",
          "attributes": {},
          "text": "jñānadṛṣṭyā trīṇi jñānāni darśanamārgaḥ / prathamaṃ yad darśanamārgabhūtaṃ śrāvakamārgaṃ jānāti, dvitīyaṃ yat pratyekabuddhamārgaṃ jānāti / tṛtīyaṃ yanmahāyānamārgaṃ jānātīti trayo bhedā bhavanti /"
        },
        {
          "tag": "p",
          "attributes": {},
          "text": "ālambanadṛṣṭyā vyāvṛttidṛṣṭyā cāṣṭau kṣāntayaḥ, aṣṭau ca jñānānīti ṣoḍaśa bhedā avasātavyāḥ /"
        },
        {
          "tag": "p",
          "attributes": {},
          "text": "(ga) avadhiḥ\nprathamāyāmeva bodhisattvabhūmāvasya vyāptirbhavatīti /"
        },
        {
          "tag": "p",
          "attributes": {},
          "text": "5. bhāvanāmārgakāritram\nbhāvanāmārgakāritrāṇāṃ lakṣaṇādikam abhisamayālaṅkāre ekayā kārikayā spaṣṭamupadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvato damanaṃ nāma sarvataḥ kleśanirjayaḥ /"
            },
            {
              "tag": "l",
              "attributes": {},
              "text": "upakramāviṣahyatvaṃ bodhirādhārapūjyatā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\ndṛṣṭatattvabhāvanābalena prāptānuśaṃsā bhāvanāmārgakāritrasya lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nasya ṣaḍ bhedā bhavanti, yathā - ātmotkarṣaniṣedhāt damanakāritram, sarvajananamanakāritram, rāgādikleśābhibhavakāritram, parakṛtāghātavirodhopanipātād upakramāviṣahyatvakāritram, samyak saṃbodhipratipattikāritram, prajñāpāramitādhāraviṣayapūjyatākāritramiti /"
        },
        {
          "tag": "p",
          "attributes": {},
          "text": "(ga) avadhiḥ\nprathamāṃ bhūmimārabhya daśamīṃ bhūmiṃ yāvadasya sīmā bhavati /"
        },
        {
          "tag": "p",
          "attributes": {},
          "text": "bhāvanāmārgaṃḥ asya lakṣaṇam, bhedaḥ avadhiśceti trīṇyatrocyante /"
        },
        {
          "tag": "p",
          "attributes": {},
          "text": "(ka) lakṣaṇam\nmāhāyāniko 'nvabhisamayaḥ mahāyānabhāvanāmarga iti lakṣaṇam /\nanvabhisamayaḥ bhāvanāmārga iti paryāyavācinau /"
        },
        {
          "tag": "p",
          "attributes": {},
          "text": "(kha) bhedaḥ\nsāsravo bhāvanāmārgaḥ, anāsravo bhāvanāmārgaśceti dvau bhedau / tatra sāsravaḥ savikalpabhāvanāmārgaḥ anāsravaśca nirvikalpa iti /"
        },
        {
          "tag": "p",
          "attributes": {},
          "text": "tatra sāsravo 'dhimuktipariṇāmanānumodanāmanaskāralakṣaṇastrividhaḥ / anāsravaḥ punarabhinirhāraḥ atyantaviśuddhisvabhāvaśceti dvividhaḥ /"
        },
        {
          "tag": "p",
          "attributes": {},
          "text": "6. bhāvanāmārgādhimuktiḥ\nadhimuktibhāvanāmārgasya lakṣaṇādikaṃ sarvam abhisamayālaṅkāre dvābhyāṃ kārikābhyāṃ spaṣṭamādarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "adhimuktistridhā jñeyā svārthā ca svaparārthikā /"
            },
            {
              "tag": "l",
              "attributes": {},
              "text": "parārthikaivetyeṣā ca pratyekaṃ trividheṣyate //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mṛdvī madhyādhimātrā ca mṛdumṛdvādibhedataḥ /"
            },
            {
              "tag": "l",
              "attributes": {},
              "text": "sā punastrividhetyevaṃ saptaviṃśatidhā matā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nsvārtha-svaparārtha-parārthākarabhūtāyāṃ jinajananyām abhisampratyayavaśena vyavasthāpito māhāyāniko 'nvabhisamayo 'dhimuktyākhyabhāvanāmārgaḥ savikalpa iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nadhimuktiḥ svārthā svaparārthā parārthā ceti mūlabhedena trividhā / trividhā 'pi satī mṛdumadhyādhimātrabhedena pratyekaṃ medāt trikatribhirnavadhā bhavati / tadyathā mṛdvī madhyā 'dhimātrā ca svārthādhimuktiḥ; evaṃ svaparārthādhimuktiḥ parārthādhimuktiśceti / evameṣā 'pi navaprakārā 'dhimuktiḥ mṛdumṛdvādiprakārabhedena pratyekaṃ vibhidyamānā navabhistribhiḥ saptaviṃśatiprakārā bhavati / tadyathā - mṛdumṛduḥ, mṛdumadhyaḥ, mṛdvadhimātraḥ, madhyamṛduḥ, madhyamadhyaḥ, madhyādhimātraḥ; adhimātramṛduḥ, adhimātramadhyaḥ, adhimātrādhimātra iti svārthādhimukternavaprakārāḥ / tathā svaparārthādhimukteḥ parārthādhimukteśca veditavyāḥ /"
        },
        {
          "tag": "p",
          "attributes": {},
          "text": "(ga) avadhiḥ\nprathamāṃ bhūmimārabhya daśamīṃ bhūmiṃ yāvad asyāḥ sīmā bhavati / dvitīyāṃ bhūmimārabhyaṃ daśamabhūmiparyantamiti kecit /"
        },
        {
          "tag": "p",
          "attributes": {},
          "text": "7. bhāvanāmārgādhimuktasya stutiḥ stobhaḥ praśaṃsā ca\nbhāvanāmārgādhimuktasya bodhisattvasya stutyādīnāṃ lakṣaṇādikam abhisamayālaṅkāre ekayā kārikayopavarṇitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "stutiḥ stobhaḥ praśaṃsā ca prajñāpāramitāṃ prati /"
            },
            {
              "tag": "l",
              "attributes": {},
              "text": "adhimokṣasya mātrāṇāṃ navakaistribhiriṣyate //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\npurvoktatrividhādhimuktiprajñāpāramitāṃ prati pravṛttasya tadbhāvakabodhisattvasyotsāhavardhanārthaṃ tadadhimokṣasya kriyamāṇāḥ stutyādayo yathābhūtārthādhigamalakṣaṇā nārthavādarūpā iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\npūrvavat saptaviṃśatireva prabhedāḥ /"
        },
        {
          "tag": "p",
          "attributes": {},
          "text": "(ga) avadhiḥ\nadhimuktibhāvanāmārgavat /"
        },
        {
          "tag": "p",
          "attributes": {},
          "text": "8. bhāvanāmārgapariṇāmanā\nasyāḥ pariṇāmanāyāḥ lakṣaṇabhedādisarvaṃ svarūpam abhisamayālaṅkāre tisṛbhiḥ kārikābhiḥ spaṣṭamupadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "viśeṣaḥ pariṇāmastu tasya kāritramuttamam /"
            },
            {
              "tag": "l",
              "attributes": {},
              "text": "nopalambhākṛtiścāsāvaviparyāsalakṣaṇaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vivikto buddhapuṇyaughasvabhāvasmṛtigocaraḥ /"
            },
            {
              "tag": "l",
              "attributes": {},
              "text": "sopāyaścānimittaśca buddhairabhyanumoditaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "traidhātukāprapannaśca pariṇāmo 'parastridhā /"
            },
            {
              "tag": "l",
              "attributes": {},
              "text": "mṛdurmadhyo 'dhimātraśca mahāpuṇyodayātmakaḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nyo māhāyānikaḥ savikalpo 'nvabhisamayaḥ svaparakuśalapuṇyakriyāvastu anuttarāyāṃ samyaksambodhau pariṇāmayati, sa pariṇāmanākhyo mahāyānabhāvanāmārga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nayaṃ bhāvanāmārgo dvādaśavidho bhavati, tadyathā - viśeṣapariṇāmanāmanaskāraḥ, anupalambhākārapariṇāmanāmanaskāraḥ, aviparyāsalakṣaṇaḥ pariṇāmanāmanaskāraḥ, viviktapariṇāmanāmanaskāraḥ, buddhapuṇyaughasvabhāvānusmṛtipariṇāmanāmanaskāraḥ, upāyakauśalapariṇāmanāmanaskāraḥ, amimittapariṇāmanāmanaskāraḥ, buddhānujñāta (anumodita)-pariṇāmanāmanaskāraḥ, traidhātukāparyāpannapariṇāmanāmanaskāraḥ, mahāpuṇyodayātmako mṛdupariṇāmanāmanaskāraḥ, mahāpuṇyodayātmako madhyapariṇāmanāmanaskāraḥ, mahāpuṇyodayātmako 'dhimātrapariṇāmanāmanaskāra iti dvādaśa bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nprathamāṃ pramuditā bhūmimārabhya yāvad daśamīṃ bhūmimasya pariṇāmanāmanaskārasya sīmā bhavati /"
        },
        {
          "tag": "p",
          "attributes": {},
          "text": "9. bhāvanāmārgīyānumodanā\nanumodanāmanaskārasya lakṣaṇabhedādayo 'bhisamayālaṅkāre ekayaiva kārikayetthamupavarṇitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "upāyānupalambhābhyāṃ śubhamūlānumodanā /"
            },
            {
              "tag": "l",
              "attributes": {},
              "text": "anumode manaskārabhāvaneha vidhīyate //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nyo māhāyānikaḥ savikalpo 'nvabhisamayaḥ sva-parakuśalapuṇyakriyāvastūni anumodate, sa anumodanākhyo mahāyānabhāvanāmārga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nanumodanāmanaskārasya dvau bhedau bhavataḥ, yathā-svakuśalapuṇyakriyāvastvanumodanam, parakuśalapuṇyakriyāvastvanumodanaṃ iti /"
        },
        {
          "tag": "p",
          "attributes": {},
          "text": "athavā - saṃvṛtiviṣayī anumodanāmanaskāraḥ paramārthaviṣayī anumodanāmanaskāraśceti /"
        },
        {
          "tag": "p",
          "attributes": {},
          "text": "(ga) avadhiḥ\nadhimuktipariṇāmanānumodanāmanaskārāṇāṃ trayāṇāṃ bhūmyavadhiḥ samāna eva /"
        },
        {
          "tag": "p",
          "attributes": {},
          "text": "10. abhinirhāraḥ\nanāsravasya abhinirhārabhāvanāmārgasya lakṣaṇādikam abhisamayālaṅkāre ekayā kārikayā pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svabhāva-śreṣṭhatā tasya sarvasyānabhisaṃskṛtiḥ /"
            },
            {
              "tag": "l",
              "attributes": {},
              "text": "nopalambhena dharmāṇāmarpaṇā ca mahārthatā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nmāhāyāniko 'nāsravo 'nvabhisamayaḥ, yaḥ paryaṃntādhigamakṛtyaṃ vyavasthāpayati, sa abhinirhārākhyo mahāyānabhāvanāmārga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nasya pañca bhedā bhavanti, tadyathā - rūpādisarvadharmāviparītadarśanaṃ svabhāvaḥ, nānyathā buddhatvasamprāptiriti bhāvanāmārgasya śreṣṭhatā, sarvadharmaviśeṣānutpādanena adhigamaprayogo 'nabhisaṃskāraḥ, sarvadharmāṇāṃ paramārthato 'nupalambhatayā arpaṇā, buddhatvamahārthasādhanānmahārthateti /"
        },
        {
          "tag": "p",
          "attributes": {},
          "text": "(ga) avadhiḥ\nprathamāṃ bhūmimārabhya daśamīṃ bhūmiṃ yāvadasyābhinirhārasya sīmā bhavati /"
        },
        {
          "tag": "p",
          "attributes": {},
          "text": "11. atyantaviśuddhiḥ\natyantaviśuddhyākhyasya anāsravabhāvanāmārgasya lakṣaṇādikaṃ sarvam abhisamayālaṅkāre tisṛbhiḥ kārikābhiḥ suspaṣṭaṃ pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "phalaśuddhiśca rūpādiśuddhireva tayordvayoḥ /"
            },
            {
              "tag": "l",
              "attributes": {},
              "text": "abhinnācchinnatā yasmāditi śuddhirudīritā //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kleśajñeyatrimārgasya śiṣyakhaḍgajinaurasām /"
            },
            {
              "tag": "l",
              "attributes": {},
              "text": "hānād viśuddhirātyantikī tu buddhasya sarvadā //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mṛdumṛdvādiko mārgaḥ śuddhirnavasu bhūmiṣu /"
            },
            {
              "tag": "l",
              "attributes": {},
              "text": "adhimātrādhimātrādermalasya pratipakṣataḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nmāhāyāniko 'nāsravo 'nvabhisamayaḥ, yo 'ntimaprahāṇasya kṛtyaṃ vyavasthāpayati, sa atyantaviśuddhyākhyo mahāyānabhāvanāmārga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nbhāvanāmārgaprahātavyānāṃ navānāṃ vipakṣāṇāṃ pratipakṣabhūtā mṛdumṛdvādayo nava bhāvanāmārgā evāsya atyantaviśuddhibhāvanāmārgasya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nprathamāṃ bhūmimārabhya daśamabhūmiparyantamasya bhāvanāmārgasya sīmā bhavatīti /"
        },
        {
          "tag": "p",
          "attributes": {},
          "text": "// iti mārgajñatopalakṣakā ekādaśa dharmāḥ //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "(i) sarvajñatopalakṣakā nava dharmāḥ"
        },
        {
          "tag": "p",
          "attributes": {},
          "text": "1. prajñayā na bhave sthānam, 2. kṛpayā na śame sthitiḥ, 3. anupāyena jinajananyā dūratvam, 4. upāyena avidūratā, 5. vipakṣaḥ, 6. pratipakṣaḥ, prayogaḥ, 8. samatā, 9. darśanamārgaśceti nava dharmāḥ sarvajñatopalakṣakā iti abhisamayālaṅkāre dvābhyāṃ kārikābhyāṃ samyaguktāḥ / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prajñayā na bhave sthānaṃ kṛpayā na śame sthitiḥ /"
            },
            {
              "tag": "l",
              "attributes": {},
              "text": "anupāyena dūratvam upāyenāvidūratā //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vipakṣapratipakṣau ca prayogaḥ samatā 'sya ca /"
            },
            {
              "tag": "l",
              "attributes": {},
              "text": "dṛṅmārgaḥ śrāvakādīnāmiti sarvajñateṣyate //"
            }
          ]
        },
        {
          "tag": "p",
          "attributes": {},
          "text": "1. prajñatā na bhave sthānam\n2. kṛpayā na śame sthitiḥ"
        },
        {
          "tag": "p",
          "attributes": {},
          "text": "ubhayorlakṣaṇādikam abhisamayālaṅkāre ekayā kārikayā pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nāpare na pare tīre nāntarāle tayoḥ sthitā /"
            },
            {
              "tag": "l",
              "attributes": {},
              "text": "adhvanāṃ samatājñānāt prajñāpāramitā matā //"
            }
          ]
        },
        {
          "tag": "p",
          "attributes": {},
          "text": "tatra ubhayoḥ lakṣaṇādīni pṛthak pṛthagatrābhidhīyante /"
        },
        {
          "tag": "p",
          "attributes": {},
          "text": "prajñayā na bhave sthānam"
        },
        {
          "tag": "p",
          "attributes": {},
          "text": "(ka) lakṣaṇam\nanityādiṣoḍaśākārāṇāṃ sākṣātkāriṇī hīnayānajātīyā mahākaruṇāgarbhā māhāyānikaryasantatisthā prajñā asyāḥ sarvajñatāyā lakṣaṇam / iyaṃ ca bodhisattvānāṃ prajñāpāramitā prajñayā saṃsārādīnavadarśanāt na saṃsāre bhavānte sthitā /"
        },
        {
          "tag": "p",
          "attributes": {},
          "text": "(kha) bhedaḥ\ndarśanamārgaḥ bhāvanāmārgaḥ aśaikṣamārgaśceti trayo bhedā bhavanti /"
        },
        {
          "tag": "p",
          "attributes": {},
          "text": "duḥkhādicaturāryasatyasambaddhānityādiṣoḍaśākārāṇāṃ sākṣātkārī mahāyānabhāvanāmārgo 'syāḥ sarvajñatāyāḥ prajñatā na bhave sthānamitilakṣaṇātmikāyā upalakṣakaḥ /"
        },
        {
          "tag": "p",
          "attributes": {},
          "text": "kṛpayā na śame sthitiḥ"
        },
        {
          "tag": "p",
          "attributes": {},
          "text": "(ka) lakṣaṇam\nmahākaruṇayā saṃvṛtyapekṣaśamāntavyāvartako māhāyāniko 'bhisamayo 'syāḥ sarvajñatāyā lakṣaṇam / iyaṃ ca prajñāpāramitā kṛpayā sattvārthakaraṇāt na nirvāṇe śamānte sthitā / māhāyānikabhāvanāmārgīyāryapudgalasantatisthā mahākaruṇā asyāḥ kṛpayā na śame sthitiritimārgajñatāyā upalakṣikā /"
        },
        {
          "tag": "p",
          "attributes": {},
          "text": "(kha) bhedaḥ\nmāhāyānikasyāryasya sattvālambanā dharmālambanā nirālambanā ceti tisro mahākaruṇāḥ, bodhicittotpādādayaśca bhedā bhavanti /"
        },
        {
          "tag": "p",
          "attributes": {},
          "text": "traiyadhvikadharmāṇāmanutpādākāreṇa tulyatāvabodhāt yā śrāvakādyagocaratvena viprakṛṣṭā bodhisattvānāṃ prajñāpāramitā, sā punarnāpare tīre saṃsāre, na pare tīre nirvāṇe vyavasthitā / nāpi saṃsāranirvāṇamubhayamantareṇa vastuno 'sattvāt madhye 'pi sthitā, prajñākaruṇayoḥ samyak prativedhena saṃsāranirvāṇobhayopalambhaviyogāt /"
        },
        {
          "tag": "p",
          "attributes": {},
          "text": "(ga) avadhiḥ\nprathamāṃ pramuditābhūmimārabhya buddhabhūmiparyantamubhayoḥ sīmā bhavati /"
        },
        {
          "tag": "p",
          "attributes": {},
          "text": "3. anupāyena dūratvam\nasya lakṣaṇādikaṃ sarvam abhisamayālaṅkāre kārikārdhena spaṣṭamullikhitam tathā hi -"
        },
        {
          "tag": "p",
          "attributes": {},
          "text": "anupāyena dūraṃ sā sanimittopalabhbhataḥ /"
        },
        {
          "tag": "p",
          "attributes": {},
          "text": "(ka) lakṣaṇam\nśrāvakādīnām adhvasamatājñānābhāvāt anityādyākārāṇāṃ sākṣātkāri jñānaṃ sanimittopalambhayogena kṛpāprajñāvaikalyāt dūrībhūtaṃ jinajananyā iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nśrāvakasantatisthaṃ anityādyākārajñānaṃ pratyekabuddhasantatisthaṃ cānityādyākārajñānamiti bhedadvayam /"
        },
        {
          "tag": "p",
          "attributes": {},
          "text": "(ga) avadhiḥ\ndarśanamārgamārabhya arhattvāvasthāparyantamasya sīmā bhavati /"
        },
        {
          "tag": "p",
          "attributes": {},
          "text": "4. upāyena avidūratā\nasya lakṣaṇādīnāṃ pratipādanam abhisamayālaṅkāre kārikārdhena samyak kṛtam / tathā hi -"
        },
        {
          "tag": "p",
          "attributes": {},
          "text": "upāyakauśalenāsyāḥ samyagāsannatoditā //"
        },
        {
          "tag": "p",
          "attributes": {},
          "text": "(ka) lakṣaṇam\nmahākaruṇayā śūnyatāsākṣātkāriṇyā prajñayā copāttaṃ māhāyānikaryāṇāṃ hīnayānajātīyam anityādyākārajñānam asya lakṣaṇam /"
        },
        {
          "tag": "p",
          "attributes": {},
          "text": "\"bodhisattvādīnāṃ tu utsāritabhāvābhiniveśabhrāntinimittānāṃ rūpādisarvadharmaparijñānameva tatsamatāparijñānamityataḥ samyagāsannībhāvo māturiti jñeyam /\""
        },
        {
          "tag": "p",
          "attributes": {},
          "text": "(kha) bhedaḥ\nmāhāyāniko darśanamārgaḥ, bhāvanāmārgaḥ, aśaikṣamārgaśceti trayo bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nmahāyānadarśanamārgamārabhya buddhabhūmiparyantaṃ sīmā bhavati /"
        },
        {
          "tag": "p",
          "attributes": {},
          "text": "5. vipakṣaḥ\nasya lakṣaṇādikam abhisamayālaṅkāre ekayāṃ kārikayā suspaṣṭaṃ pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rūpādiskandhaśūnyatve dharmeṣu tryadhvageṣu ca /"
            },
            {
              "tag": "l",
              "attributes": {},
              "text": "dānādau bodhipakṣeṣu caryāsaṃjñā vipakṣatā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nmahākaruṇā śūnyatāprajñābhyāṃ viyuktā bhāvolambhasvabhāvā hainayānikī vastujñateti lakṣaṇam /"
        },
        {
          "tag": "p",
          "attributes": {},
          "text": "\"sarveṣāṃ rūpādīnāṃ traiyadhvikānāṃ ca dharmāṇāṃ sāsravānāsravobhayasthānīyānāmanupalambhasvarūpāṇāṃ sarvatra bhāvopalambhatayā te paraparikalpitātmādiśūnyatvena dṛṣṭāḥ / anuṣṭhānasaṃjñā tu eteṣāṃ pratipakṣabhūtāpi viparyāsapravṛttatvena heyatvāt vipakṣo bhavati /\""
        },
        {
          "tag": "p",
          "attributes": {},
          "text": "(kha) bhedaḥ (ga) avadhiḥ\nasya bhedo 'vadhiścetyubhau 'anupāyena dūratvam ' ityasmin prakareṇa yathā pradarśitau, tadvat jñeyāditi /"
        },
        {
          "tag": "p",
          "attributes": {},
          "text": "6. pratipakṣaḥ\nasya lakṣaṇabhedādikaṃ sarvam abhisamayālaṅkāre tisṛbhiḥ kārikābhiḥ savistaramupadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dānādiṣvanahaṃkāraḥ paraṣāṃ tanniyojanam /"
            },
            {
              "tag": "l",
              "attributes": {},
              "text": "saṅgakoṭīniṣedho 'yaṃ sūkṣmaḥ saṅgo jinādiṣu //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadgāmbhīryaṃ prakṛtyaiva vivekād dharmapaddhateḥ /"
            },
            {
              "tag": "l",
              "attributes": {},
              "text": "ekaprakṛtikaṃ jñānaṃ dharmāṇāṃ saṅgavarjanam //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dṛṣṭādipratiṣedhena tasyā durbodhatoditā /"
            },
            {
              "tag": "l",
              "attributes": {},
              "text": "rūpādibhiravijñānāt tadacintyatvamiṣyate //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nmahākaruṇopāyena śūnyatāsākṣātkāriṇyā prajñayā copāttā māhāyānikāryasantatisthā vastujñatā pratipakṣalakṣaṇātmikā /"
        },
        {
          "tag": "p",
          "attributes": {},
          "text": "(kha) bhedo 'vadhiśca\nubhāvapi pūrva 'upāyena avidūratā ' ityasmin prasaṅge yathāvarṇitau tathā jñātavyau /"
        },
        {
          "tag": "p",
          "attributes": {},
          "text": "viśeṣaḥ\njinajananyā dūratvam avidūratvamiti vastujñatāyāḥ (sarvajñatāyāḥ) dvau bhedau / hīnayānāpuraḥsarāyāḥ phalabhūtajinajananyāḥ avidūratā, upāyakauśalena avidūratā, pratipakṣaḥ, māhāyānīyavastujñatā ceti catvāraḥ paryāyāḥ /"
        },
        {
          "tag": "p",
          "attributes": {},
          "text": "phalabhūtajinajananyā dūratvama, anupāyena dūratvam, nimittopalambhagrāhapratibaddhatā, vipakṣaḥ, hīnayānavastujñatā ceti paryāyavācinaḥ."
        },
        {
          "tag": "p",
          "attributes": {},
          "text": "yathānirdiṣṭa eva śrāvakabodhisatvādīnāṃ vipakṣapratipakṣayorayaṃ vibhāgo 'vasātavyaḥ / tathā coktam -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "evaṃ kṛtvā yathoktau vai jñeyaḥ sarvajñatānaye /"
            },
            {
              "tag": "l",
              "attributes": {},
              "text": "ayaṃ vibhāgo niḥśeṣo vipakṣapratipakṣayoḥ //"
            }
          ]
        },
        {
          "tag": "p",
          "attributes": {},
          "text": "api ca -\n\"śrāvakādīnāmevaṃ māturdūrībhāvenānuṣṭhānaṃ pratipakṣo 'pi san vastūpalambhaviparyāsapravṛttatvena bodhisattvānāṃ tyājyatvād vipakṣa iti\" /"
        },
        {
          "tag": "p",
          "attributes": {},
          "text": "7. prayogaḥ\nasya lakṣaṇabhedādikaṃ sarvam abhisamayālaṅkāre sārdhadvayena kārikāgranthena savistaraṃ pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rūpādau tadanityādau tadapūriprapūrayoḥ /"
            },
            {
              "tag": "l",
              "attributes": {},
              "text": "tadasaṅgatve caryāyāḥ prayogaḥ pratiṣedhataḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "avikāro na kartā ca prayogo duṣkarastridhā /"
            },
            {
              "tag": "l",
              "attributes": {},
              "text": "yathābhavyaṃ phalaprāpteravandhyo 'bhimataśca saḥ //"
            }
          ]
        },
        {
          "tag": "p",
          "attributes": {},
          "text": "aparapratyayo yaśca saptadhā khyātivedakaḥ /"
        },
        {
          "tag": "p",
          "attributes": {},
          "text": "(ka) lakṣaṇam\nsāṃvṛtike vastusvarūpe tadviśeṣe ca viparyāsapravṛttasya upalambhābhiniveśasya pratipakṣabhūto hīnayānajātīyaḥ sattvayogaḥ prayoga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nprayogaḥ daśavidho bhavati / tadyathā - rūpādiṣu satyābhiniveśapratiṣedhaḥ, tadviśeṣeṣvanityādiṣu satyābhiniveśapratiṣedhaḥ, kalpitarūpeṣu aparipūriḥ, dharmatārūpeṣu prapūriḥ, pāramitāsu paramārthato 'parihāṇivṛddhī (avikāratvam), paramārthato 'kartṛtvam, trisarvajñātmakānāṃ yathākramamuddeśaprayogakāritrāṇāṃ duṣkaratā, yathābhavyaphalaprāptyā avandhyatā, mahānuśaṃsāyāṃ bodhau aparapratyayatvam, svapnopamapariṇāmādisaptavidhakhyātijñānamiti daśa bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nsambhāramārgamārabhya antimakṣaṇasthabodhisattvāvasthāparyantamasya sīmā bhavati /"
        },
        {
          "tag": "p",
          "attributes": {},
          "text": "8. samatā\nasyāḥ svarūpam abhisamayālaṅkāre kārikārdhena samādarśitam / tathā hi -"
        },
        {
          "tag": "p",
          "attributes": {},
          "text": "caturdhā 'mananā tasya rūpādau samatā matā /"
        },
        {
          "tag": "p",
          "attributes": {},
          "text": "(ka) lakṣaṇam\nuparyuktadaśavidhavastujñatāprayogākārāṇāṃ jñātṛjñeyadharmāṇām amananā samatāyā lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\npūrvokteṣu daśavidhaprayogeṣu pratisvaṃ catasraḥ amananā bhavantīti catvāriṃśadasyāḥ samatāyāḥ prabhedā bhavanti / uktaṃ cālokaṭīkāyām -"
        },
        {
          "tag": "p",
          "attributes": {},
          "text": "\"tadevaṃ rūpādipadārthamananā-nīlādinimittamananā-'rūpaṃ dvidhā viṃśatidhe '-tyādiprapañcamananā-nirvedhabhāgīyādyadhigamamananānāṃ pratiṣedhena jñātṛjñeyadharmānupalabdhiścaturvidhoktā vijñeyā /\""
        },
        {
          "tag": "p",
          "attributes": {},
          "text": "(ga) avadhiḥ\nsambhāramārgamārabhya antimakṣaṇasthabodhisattvāvasthāparyantamasyāḥ samatāyāḥ sīmā bhavati /"
        },
        {
          "tag": "p",
          "attributes": {},
          "text": "9. darśanamārgaḥ\nasya lakṣaṇādikaṃ sarvam abhisamayālaṅkāre pañcabhiḥ kārikābhiḥ pratipāditam /"
        },
        {
          "tag": "p",
          "attributes": {},
          "text": "(ka) lakṣaṇam\ndvātriṃśatsamāropaśūnyaḥ satyābhisamayo darśanamārga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\ntrayāṇāṃ yānānāṃ trayāṇāṃ darśamārgāṇāṃ vyāvṛttibhedena ṣoḍaśa kṣaṇā evāsya ṣoḍaśa bhedā bhavantīti /"
        },
        {
          "tag": "p",
          "attributes": {},
          "text": "// iti sarvajñatopalakṣakā nava dharmāḥ //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "2. Catuḥprayogopalakṣakāḥ ṣaṭtriṃśad dharmāḥ"
        },
        {
          "tag": "p",
          "attributes": {},
          "text": "tatra sarvākārābhisambodhopalakṣakā ekādaśa dharmāḥ, mūrdhābhisamayopalakṣakā aṣṭau dharmāḥ, ānupūrvikābhisamayopakṣakāstrayodaśa dharmāḥ, ekakṣaṇābhisambodhopalakṣakāścatvāra iti ṣaṭtriṃśad bhavanti /"
        },
        {
          "tag": "p",
          "attributes": {},
          "text": "(a) sarvākārābhisambodhopalakṣakā ekādaśa dharmāḥ"
        },
        {
          "tag": "p",
          "attributes": {},
          "text": "1. ākārāḥ, 2. prayogāḥ, 3. guṇāḥ, 4. doṣāḥ, 5. lakṣaṇāni, 6. mokṣabhāgīyam, 7. nirvedhabhāgīyam, 8. avaivartiko gaṇaḥ, 9. bhavaśāntyoḥ samatā, 10. anuttarā kṣetraśuddhiḥ, 11. upāyakauśalamityekādaśa dharmāḥ sarvākārābhisambodhamupalakṣayantīti abhisamayālaṅkāre dvābhyāṃ kārikābhyāmupadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ākārāḥ saprayogāśca guṇā doṣāḥ salakṣaṇāḥ /"
            },
            {
              "tag": "l",
              "attributes": {},
              "text": "mokṣanirvedhabhāgīye śaikṣo 'vaivartiko gaṇaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "samatā bhavaśāntyośca kṣetraśuddhiranuttarā /"
            },
            {
              "tag": "l",
              "attributes": {},
              "text": "sarvākārābhisambodha eṣa sopāyakauśalaḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\ntrisarvajñatāsambaddhānāṃ trisaptatyuttaraikaśatākārāṇāṃ bhāvanāmayyā prajñayopāttatvena vyavasthāpitaḥ satvayogaḥ sarvākārābhisambodha iti lakṣaṇam /"
        },
        {
          "tag": "p",
          "attributes": {},
          "text": "(kha) paryāyāḥ\nbodhisattvamārgaḥ, pāramitāmārgaḥ, sattvayogaḥ, ākārajñatāprayogaḥ, mārgajñatāprayogaḥ, sannāhapratipattirityanarthāntaram /"
        },
        {
          "tag": "p",
          "attributes": {},
          "text": "(ga) bhedaḥ\nākāradṛṣṭyā trisaptatyuttaraśatam, prayogadṛṣṭyā viṃśatiḥ bhedā bhavanti /"
        },
        {
          "tag": "p",
          "attributes": {},
          "text": "(gha) avadhiḥ\nmahāyānasambhāramārgamārabhya antimakṣaṇasthabodhisattvāvasthāparyantamasya sīmā bhavati /"
        },
        {
          "tag": "p",
          "attributes": {},
          "text": "1. ākārāḥ\nākārāṇāṃ lakṣaṇādikaṃ sarvam abhisamayālaṅkāre pañcabhiḥ kārikābhiḥ savistaraṃ samyagupavarṇitam /"
        },
        {
          "tag": "p",
          "attributes": {},
          "text": "(ka) lakṣaṇam\nsarvākāramārgavastujñānasaṃgraheṇa trisarvajñatākārāṇāṃ bhāvanāmayaṃ prayogavaiśiṣṭyam ākārāṇāṃ lakṣaṇamiti /"
        },
        {
          "tag": "p",
          "attributes": {},
          "text": "(kha) bhedaḥ\ntrisaptatyuttaraśatamākārāṇāṃ bhedā bhavanti / tathā hi - sarvajñatāyāḥ saptaviṃśatiḥ, mārgajñatāyāḥ ṣaṭtriṃśat, sarvākārajñatāyā daśottaraśatamiti trisaptatyuttaraśataṃ bhedāḥ /"
        },
        {
          "tag": "p",
          "attributes": {},
          "text": "caturāryasatyeṣu prathamataḥ trayāṇāṃ satyānāṃ pratyekaṃ catvāra iti dvādaśa, mārgasatyasya caturthasya pañcadaśa ceti sarvajñatāyāḥ (vastujñatāyāḥ) saptaviṃśatirākārāḥ / tathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asadākāramārabhya yāvanniścalatākṛtiḥ /"
            },
            {
              "tag": "l",
              "attributes": {},
              "text": "catvāraḥ pratisatyaṃ te mārge pañcadaśa smṛtāḥ //"
            }
          ]
        },
        {
          "tag": "p",
          "attributes": {},
          "text": "samudayasatyasya aṣṭau, mārgasatyasya sapta, duḥkhasatyasya pañca, nirodhasatyasya ṣoḍaśa ceti mārgajñatāyāḥ ṣaṭtriṃśad ākārā bhavanti / tathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "hetau mārge ca duḥkhe ca nirodhe ca yathākramam /"
            },
            {
              "tag": "l",
              "attributes": {},
              "text": "aṣṭau te sapta pañceti ṣoḍaśeti ca kīrtitāḥ //"
            }
          ]
        },
        {
          "tag": "p",
          "attributes": {},
          "text": "śaikṣaśrāvakāṇāṃ saptatriṃśad bodhipakṣyā vastujñatāyā ākārāḥ, bodhisattvānāṃ mārgajñatāyāḥ catustriṃśat, buddhānāṃ sarvākārajñatāyā asādhāraṇā ekonacatvāriṃśacceti sarvākārajñatāyā daśottaraśatam ākārā bhavanti / tathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "smṛtyupasthānamārabhya buddhatvākārapaścimāḥ /"
            },
            {
              "tag": "l",
              "attributes": {},
              "text": "śiṣyāṇāṃ bodhisattvānāṃ buddhānāṃ ca yathākramam //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "saptatriṃśaccatustriṃśattriśannava ca te matāḥ /"
            },
            {
              "tag": "l",
              "attributes": {},
              "text": "trisarvajñatvabhedena mārgasatyānurodhataḥ //"
            }
          ]
        },
        {
          "tag": "p",
          "attributes": {},
          "text": "jñānākārebhyaḥ pūrvam arthākārāḥ parijñātavyā iti prathamataḥ trisaptatyuttaraśatam arthākārā upadarśitāḥ /"
        },
        {
          "tag": "p",
          "attributes": {},
          "text": "2. prayogāḥ\nprayogāṇāṃ lakṣaṇādikam abhisamayālaṅkāre catasṛbhiḥ kārikābhiḥ savistaraṃ suspaṣṭamupavarṇitam /"
        },
        {
          "tag": "p",
          "attributes": {},
          "text": "(ka) lakṣaṇam\njñātṛjñeyayoḥ vastumārgākārāṇāṃ ca śamathavipaśyanāyuganaddhabhāvanāsvarūpaṃ niḥsvabhāvatāniṣprapañcātmakaṃ jñānamevātra sākṣānnirdiṣṭasya prayogasya lakṣaṇamiti /"
        },
        {
          "tag": "p",
          "attributes": {},
          "text": "athavā - trisarvajñatānāṃ yāvadākārāṇāṃ śamathavipaśyanāyuganaddhabhāvanāmayyā prajñayopāttaḥ sattvayoga evātra nirdiṣṭaprayogasya lakṣaṇam / yato hi 'kṛcchrāccireṇa prativodhataḥ ' ityanena nirdiṣṭaḥ sambhāramārgīyaḥ prayogo 'tra saṃgṛhīto bhavati /"
        },
        {
          "tag": "p",
          "attributes": {},
          "text": "(kha) bhedaḥ\nviṃśatiḥ prayogāṇāṃ bhedā bhavanti /\ntatra svarūpataḥ pañca pramedāḥ, yathā - rūpādiṣu niḥsvabhāvatayā anavasthānaprayogaḥ, ayoga eva teṣu prayogo bhavatītyayogaprayogaḥ, rūpāditathatāgambhīratayā pratiṣṭhānānupalabdhyarthena sarvajñatādhikāre gambhīraprayogaḥ, rūpādiduravagāhatayā prakṛtyanāvilārthena mārgajñatādhikāre duravagāhaprayogaḥ, rūpādyapramāṇatayā paryantānupalambhārthena sarvākārajñatādhikāre apramāṇaprayoga iti /"
        },
        {
          "tag": "p",
          "attributes": {},
          "text": "pudgalāśrayadṛṣṭyā aṣṭau prayogāḥ / tathā hi - gambhīraśūnyatāyāmuttrasanajātīyasyādikarmikasya kṛcchacirābhisambodhaprayogaḥ, prayogamārgīyoṣmābhisamayādārabhya gambhīradharmatāyāmuttrāso na bhavati, na ca svapne 'pi ṣaṭpāramitācaryāsu dūrībhāva iti vyākaraṇalābhaprayogaḥ, mūrdhābhisamayādārabhya dharmatādhigamaviṣayakeṇa cirābhyāsena avinivartanīyaprayogaḥ, kṣāntimārabhya upāyakauśalena dharmatādhigamadṛḍhatayā śrāvakapratyekabuddhantarāyikadharmavarjanāt niryāṇaprayogaḥ, agradharmābhisamayamārabhya stambādyanupalambhāt mahāsamudrasyābhyāsannatvamiva satatabhāvanādipratipattyā nirantaraprayogabalena dharmaṃdhātoḥ sākṣāddarśanasyābhyāsannatvaniścaya iti nirantaraprayogaḥ, sarvajñatāhetūnāṃ abhinavānāsravadharmāṇāmādhāratvapratipatterāsannābhisambodhaprayogaḥ, kṣipraṃ dharmaṃkāyaphalābhinirvartanāt kṣiprābhisambodhaprayogaḥ, dharmacakrapravartanādikaṃ parārthaprayoga iti /"
        },
        {
          "tag": "p",
          "attributes": {},
          "text": "prajñāpāramitābhāvanāpāripūryupāyadṛṣṭyā catvāraḥ prayogāḥ / tadyathā paramārthato guṇadoṣāṇāṃ vṛddhiparihāṇyadarśanena prajñāpāramitāyāṃ caraṇānujñānāt avṛddhyaparihāṇiprayogaḥ, paramārthato dharmādharmāderanupalambhapratipattyā dharmādharmādyanupalambhaprayogaḥ, dharmadhāturūpatvena rūpādyacintyamiti acintyaprayogaḥ, dharmadhāturūpatvāt rūpāditannimittatatsvabhāvādiṣu vikalpābhāvād avikalpaprayoga iti /"
        },
        {
          "tag": "p",
          "attributes": {},
          "text": "prayogaphaladṛṣṭyā dvau prayogau / tathā hi - srota-āpattyādyanuttarasamyaksambodhiphalaratnapradāyakatvāt phalaratnadānaprayogaḥ, kleśajñeyāvaraṇaprahāṇahetutvena viśuddhiprayoga iti dvau /"
        },
        {
          "tag": "p",
          "attributes": {},
          "text": "kṣiprabhāvanādṛṣṭyā ekaḥ prayogaḥ, yathā dharmataiṣā yasmānmahāratnānāṃ bahavo 'ntarāyāḥ sambhavanti, tasmāt paramaratnasvabhāvāyā mātuḥ saṃvatsareṇa bahvantarāyatve 'pi likhanaṃ śīghrameveti avadhiprayogaḥ /"
        },
        {
          "tag": "p",
          "attributes": {},
          "text": "3. guṇāḥ\nguṇānāṃ lakṣaṇādikaṃ sarvam abhisamayālaṅkāre kārikārdhenopadarśitam / tathā hi -"
        },
        {
          "tag": "p",
          "attributes": {},
          "text": "mārāṇāṃ śaktihānyādiścaturdaśavidho guṇaḥ /"
        },
        {
          "tag": "p",
          "attributes": {},
          "text": "(ka) lakṣaṇam\nprayogāṇāṃ bhāvanābalena adhigataprāśastyaṃ guṇānāṃ lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nguṇānāṃ caturdaśa bhedā bhavanti / tathā hi - pāramitāyāṃ udgṛhyamāṇāyāṃ mārakṛtavighnāḥ tathāgatānubhāvena vyāhanyanta iti māraśaktivyāghātaguṇaḥ, prayogamaulapṛṣṭhāvasthāsu tathāgatasamanvāharaṇalābhāt buddhasamanvāhārajñātatvaguṇaḥ, tathāgatajñānadarśanalābhāt buddhapratyakṣīkaraṇaguṇaḥ, tathāgatānāṃ samīpībhavanalābhena samyaksambodhyāsannībhāvaguṇaḥ, mahānuśaṃsalābhāt mahārthatādiguṇaḥ, tathāgatakṛtyakaraṇād deśanirūpaṇāguṇalābhena deśanirūpaṇaguṇaḥ, pratipakṣadharmaparipūraṇalābhāt sarvānāsravadharmaparipūriguṇaḥ, sarvākārajñatākathākathanalābhena kathāpuruṣatāguṇaḥ, tathāgatasānāthyakaraṇalābhena abhedyatāguṇaḥ, mahodāraprītisampādanāt asādhāraṇakuśalamūlotpattiguṇaḥ, pratijñānumodanalābhe kramaṇa prayogābhyāsāt pratijñāyāthārthyasampādanaguṇaḥ, gambhīrodārārthādhimokṣeṇa udāraphalaparigrahaṇaguṇaḥ, satvārthakaraṇasāmarthyalābhena sattvārthapratipattiguṇaḥ, avikalaprajñāpāramitāprāpakakuśalamūlasamanvāgame prayogābhyāsena niyatilābhaguṇaśceti caturdaśa guṇāḥ /"
        },
        {
          "tag": "p",
          "attributes": {},
          "text": "4. doṣāḥ\nprayogāṇāṃ doṣā abhisamayālaṅkāre kārikārdhena upadarśitāḥ / tathā hi -"
        },
        {
          "tag": "p",
          "attributes": {},
          "text": "doṣāśca ṣaḍ viboddhavyāścaturbhirdaśakaiḥ saha //"
        },
        {
          "tag": "p",
          "attributes": {},
          "text": "(ka) lakṣaṇam\nprayogotpattisthitiprakarṣagatīnāmantarāyakarā vighnā eva doṣā iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nṣaṭcatvāriṃśad doṣāṇāṃ bhedā bhavanti /"
        },
        {
          "tag": "p",
          "attributes": {},
          "text": "prathamaṃ daśakam /"
        },
        {
          "tag": "p",
          "attributes": {},
          "text": "kṛcchraprāptiḥ (cireṇa mātari pratibhānam), atyāśupratibhānatā, kāyadauṣṭhulyam, cittadauṣṭhulyam, ayogavihitasvādhyāyāditā, vaimukhyanimittagrāhitā, hetubhraṃśaḥ, praṇītāsvādabhraṃśaḥ, uttamayānabhraṃśaḥ, uddeśabhraṃśaśceti daśa /"
        },
        {
          "tag": "p",
          "attributes": {},
          "text": "dvitīya daśakam\nhetuphalasambandhabhraṃśaḥ, niruttarasthānabhraśaḥ, bahuvidhaviṣayavikalpapratibhānotpādaḥ, akṣaralikhanābhiniveśaḥ, abhāvābhiniveśaḥ, akṣarābhiniveśaḥ, anakṣarābhiniveśaḥ, janapadādimanaskāraḥ, lābhasatkāraślokāsvādanam, amārgopāyakauśalamārgaṇañceti daśa /"
        },
        {
          "tag": "p",
          "attributes": {},
          "text": "amī viśatiḥ doṣāḥ pāramitāyāṃ pravṛttasya yogino 'ntarāyakarāḥ pratipāditāḥ / samprati punaḥ pravṛttipūrvikā visāmagrī nirucyate /"
        },
        {
          "tag": "p",
          "attributes": {},
          "text": "tṛtīyaṃ daśakam\nchandakilāsavaidhuryam (ayaṃ hi śrotāvaktroḥ doṣaḥ), chandaviṣayabhedavaidhuryam (ayamapi tathā), alpecchatānalpecchatāvaidhuryam, dhūtaguṇayogāyogau, kalyāṇākalyāṇadharmatvam, tyāgamātsaryam, dānāgrahaṇam, uddhaṭitajñavipañcitajñatvam, sūtrādidharmābhijñānabhijñatvam, ṣaṭpāramitāsamanvāgamāsamanvāgamāviti daśa /"
        },
        {
          "tag": "p",
          "attributes": {},
          "text": "caturthaṃ daśakam\nupāyakauśalānupāyakauśale, dhāraṇīpratilambhāpratilambhau, likhitukāmatā 'likhitukāmate, vigatāvigatakāmādichandattve ceti catvāri; upāyagativaimukhyam, sugatigamanasaumanasyamiti dve: śrotāvaktroḥ kasyacid ekākiparṣadabhiratiḥ, anubandhakāmānavakāśadānatvam, āmiṣakiñcitkābhilāṣatadadātukāmatā, jīvitāntarāyānantarāyadiggamanamiti catvāri ceti daśa /"
        },
        {
          "tag": "p",
          "attributes": {},
          "text": "avaśiṣṭadoṣaṣaṭkam\ndurbhikṣadiggamanāgamanam, caurādyākulitadiggamanāgamanam, kulāvalokanadaurmanasyamiti trīṇi, mārabhedaprayogaḥ, prativarṇikopasaṃhāraḥ (kṛtrimapratipādanam), ayathāviṣayaspṛhotpādanamityaparāṇi trīṇi ceti ṣaṭ / ityevaṃ ṣaṭcatvāriṃśad doṣā bhavanti /"
        },
        {
          "tag": "p",
          "attributes": {},
          "text": "5. lakṣaṇāni saṃkṣepeṇa\nlakṣaṇasya pratipādanam abhisamayālaṅkāre ekayā kārikayā kṛtam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lakṣyate yena tajjñeyaṃ lakṣaṇaṃ trividhaṃ ca tat /"
            },
            {
              "tag": "l",
              "attributes": {},
              "text": "jñānaṃ viśeṣaḥ kāritraṃ svabhāvo yaśca lakṣyate //"
            }
          ]
        },
        {
          "tag": "p",
          "attributes": {},
          "text": "vistareṇa tu lakṣaṇānāṃ pratipādanam abhisamayālaṅkāre aṣṭādaśabhiḥ kārikabhiḥ samyag vihitam /"
        },
        {
          "tag": "p",
          "attributes": {},
          "text": "(ka) lakṣaṇam\nsvaśaktyā prayogasvarūpasyopalakṣakaḥ sattvayogo mārgaṃpāramitāprayogalakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nprayogāṇāṃ lakṣaṇaṃ karaṇasādhanaparigraheṇa jñāna-viśeṣa-kāritrasvarūpam, karmasādhanaparigraheṇa svabhāvātmakamiti lakṣaṇaṃ caturvidhaṃ boddhavyam /"
        },
        {
          "tag": "p",
          "attributes": {},
          "text": "tatra jñānalakṣaṇāni aṣṭacatvāriṃśat, viśeṣalakṣaṇāni ṣoḍaśa, kāritralakṣaṇāni ekādaśa svabhāvalakṣaṇāni ṣoḍaśa ceti lakṣaṇānāṃ bhedā vistareṇa ekanavatiḥ bhavanti /"
        },
        {
          "tag": "p",
          "attributes": {},
          "text": "(a) jñānalakṣaṇāni aṣṭacatvāriṃśad\njñanalakṣaṇānāṃ sarveṣāṃ vistareṇa pratipādanam abhisamayālaṅkāre navabhiḥ kārikābhiḥ suspaṣṭaṃ vihitam /"
        },
        {
          "tag": "p",
          "attributes": {},
          "text": "(ka) lakṣaṇam\nmahākaruṇāśūnyatāvalambitaprajñāviśiṣṭenopāyakauśalenopāttaḥ sattvayogo lakṣaṇam /"
        },
        {
          "tag": "p",
          "attributes": {},
          "text": "kleśaliṅgādayo vakṣyamāṇāḥ svabhāvā eva eteṣāṃ upalakṣakāḥ /"
        },
        {
          "tag": "p",
          "attributes": {},
          "text": "(kha) bhedaḥ\naṣṭacatvāriṃśad jñānalakṣaṇānyapi triṣu vyākhyātāni / tathā hi - sarvajñatāsaṃgṛhītāni jñānalakṣaṇāni ṣoḍaśa, mārgajñatāsaṃgṛhītāni jñānalakṣaṇāni ṣoḍaśa, sarvākārajñatāsaṃgṛhītāni jñānalakṣaṇāni ṣoḍaśa ceti tridhā bhedaḥ /"
        },
        {
          "tag": "p",
          "attributes": {},
          "text": "sarvajñatāsaṃgṛhītāni jñānalakṣaṇāni ṣoḍaśa"
        },
        {
          "tag": "p",
          "attributes": {},
          "text": "tathāgatanirvṛttijñānam, lokālujyatājñānam, sarvasattvacittacaritajñānam, ciattasaṃkṣepajñānam, cittavikṣepajñānam, cittākṣayākārajñānam, sarāgādicittajñānam, vigatarāgādicittajñānam, vipulacittajñānam, mahadgatacittajñānam apramāṇacittajñānam, anidarśanacittajñānam adṛśyacittajñānam, cittonmiñjitādijñānam, unmiñjitāditathatākārajñānam, tathāgatatathatāvabodhatatparasamākhyānaprajñapanajñānaṃ ceti ṣoḍaśa / tathoktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathāgatasya nirvṛtau loke cālujyanātmake /"
            },
            {
              "tag": "l",
              "attributes": {},
              "text": "sattvānāṃ cittacaryāsu tatsaṃkṣepe bahirgatau //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "akṣayākāratāyāṃ ca sarāgādau pravistṛte /"
            },
            {
              "tag": "l",
              "attributes": {},
              "text": "mahadgate 'pramāṇe ca vijñāne cānidarśane //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "adṛśyacittajñāne ca tadunmiñjādisaṃjñakam /"
            },
            {
              "tag": "l",
              "attributes": {},
              "text": "punastathattākāreṇa te ṣāṃ jñānamattaḥ param //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathatāyāṃ munerbodhatatparākhyānamityayam /"
            },
            {
              "tag": "l",
              "attributes": {},
              "text": "sarvajñatādhikāreṇa jñānalakṣaṇasaṃgrahaḥ //"
            }
          ]
        },
        {
          "tag": "p",
          "attributes": {},
          "text": "mārgajñatāsaṃgṛhītāni jñānalakṣaṇāni ṣoḍaśa"
        },
        {
          "tag": "p",
          "attributes": {},
          "text": "śūnyatājñānam, animittajñānam, apraṇihitajñānam, paramārthato 'nutpādajñānam, anirodhajñānam, ādiśabdenāsaṃkleśajñānam, avyavadānajñānam, abhāvajñānam, svabhāvajñānam, aniśritajñānam, ākāśalakṣaṇajñānamiti ṣaṭ saṃgṛhīttāni; dharmatā 'vikopanajñānam, asaṃskārajñānam, avikalpajñānam, prabhedajñānam, alakṣaṇajñānamiti ṣoḍaśa / tathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śūnyatve sānimitte ca praṇidhānavivarjite /"
            },
            {
              "tag": "l",
              "attributes": {},
              "text": "anutpādānirodhādau dharmatāyā akopane //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asaṃskāre 'vikalpe ca prabhedālakṣaṇatvayoḥ /"
            },
            {
              "tag": "l",
              "attributes": {},
              "text": "mārgajñatādhikāreṇa jñānalakṣaṇamiṣyate //"
            }
          ]
        },
        {
          "tag": "p",
          "attributes": {},
          "text": "sarvākārajñatāsaṃgṛhītāni jñānalakṣaṇāni ṣoḍaśa"
        },
        {
          "tag": "p",
          "attributes": {},
          "text": "tathāgatasvadharmopaniśrayavihārajñānam, satkārajñānam, gurukārajñānam, mānanājñānam, pūjanājñānam, paramārthato 'kṛtakajñānam, sarvatragajñānam, adṛṣṭārthadarśakajñānam, lokaśūnyatākārajñānam, lokaśūnyatāsūcakajñānam, lokaśūnyatājñāpakajñānam, lokaśūnyatādarśakajñānam, paramārthato 'cintyatādeśanājñānam, paramārthataprapañcaśāntatājñānam, svabhāvasiddhalokanirodhajñānam, lokasaṃjñānirodhajñānamiti ṣoḍaśa / tathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svadharmamupaniśritya vihāre tasya sakṛtau /"
            },
            {
              "tag": "l",
              "attributes": {},
              "text": "gurutve mānanāyāṃ ca tatpūjā 'kṛtakatvayoḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvatra vṛttimajjñānamadṛṣṭasya ca darśakam /"
            },
            {
              "tag": "l",
              "attributes": {},
              "text": "lokasya śūnyatākārasūcakajñāpakākṣagam //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "acintyaśāntatādarśi lokasaṃjñānirodhi ca /"
            },
            {
              "tag": "l",
              "attributes": {},
              "text": "jñānalakṣaṇamityuktaṃ sarvākārajñātānaye //"
            }
          ]
        },
        {
          "tag": "p",
          "attributes": {},
          "text": "(ā) viśeṣalakṣaṇāni ṣoḍaśa"
        },
        {
          "tag": "p",
          "attributes": {},
          "text": "viśeṣalakṣaṇānāṃ ṣoḍaśānāṃ lakṣaṇādikaṃ sarvam abhisamayālaṅkāre samyagupadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "acintyādiviśeṣeṇa viśiṣṭaiḥ satyagocaraiḥ /"
            },
            {
              "tag": "l",
              "attributes": {},
              "text": "viśeṣalakṣaṇaṃ ṣaḍbhirdaśabhiścoditaṃ kṣaṇaiḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nacintyādiviśeṣaṇairviśiṣṭaṃ sattvajñānaṃ prayogāṇāṃ viśeṣalakṣaṇam /"
        },
        {
          "tag": "p",
          "attributes": {},
          "text": "athavā - hainayānikaprayogebhyo bodhisattvaprayogāṇāṃ vaiśiṣṭyamupalakṣayantīti viśeṣalakṣaṇāni / kleśaliṅgādayaḥ ṣoḍaśa svabhāvā eteṣāṃ viśeṣalakṣaṇānāmupalakṣakāḥ /"
        },
        {
          "tag": "p",
          "attributes": {},
          "text": "(kha) bhedaḥ\nmāhāyānīyadarśanamārgīyakṣāntijñānakṣaṇāni ṣoḍhaśa śrāvakapratyekabuddhadarśanamārgasambaddhakṣāntijñānakṣaṇebhyo viśiṣṭatarāṇīti ṣoḍaśa bhedā bhavanti / tathā hi -"
        },
        {
          "tag": "p",
          "attributes": {},
          "text": "duḥkhasatyālambanāni catuḥkṣaṇasaṃgṛhītāni kṣāntijñānāni kramaśaḥ acintyaviśeṣaḥ atulyaviśeṣaḥ, aprameyaviśeṣaḥ, asaṃkhyeyaviśeṣaśceti catvāro bhedāḥ /"
        },
        {
          "tag": "p",
          "attributes": {},
          "text": "samudayasatyālambanāni catuḥkṣaṇasaṃgṛhītāni kṣāntijñānāni yathākramaṃ sarvāryapudgalasaṃgrahaviśeṣaḥ, puruṣaviśeṣavedanīyatāviśeṣaḥ śrāvakādyasādhāratāviśeṣaḥ, śrāvakādibhyaḥ kṣiprābhijñatāviśeṣaśceti catvāro bhedāḥ /"
        },
        {
          "tag": "p",
          "attributes": {},
          "text": "nirodhasatyālambanāni catuḥkṣaṇasaṃgṛhītāni kṣāntijñānāni yathākramaṃ anyūnāpūrṇatāviśeṣaḥ, tīvrapratipattiviśeṣaḥ, samudāgamaviśeṣaḥ, ālambanaviśeṣaśceti catvāro bhedāḥ /"
        },
        {
          "tag": "p",
          "attributes": {},
          "text": "mārgasatyālambanāni catuḥkṣaṇasaṃgṛhītāni kṣāntijñānāni yathākramaṃ ādhāraviśeṣaḥ, sākalyaviśeṣaḥ, samparigrahaviśeṣaḥ, anāsvādaviśeṣaśceti catvāro bhedāḥ /"
        },
        {
          "tag": "p",
          "attributes": {},
          "text": "iti ṣoḍaśātmakaḥ duḥkhādisatyakṣaṇānāṃ viśeṣaḥ, yena śrāvakādimārgebhyo bodhisattvādīnāṃ mārgajñatādidvaye viśeṣamārgo viśiṣyate / tathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "acintyātulyate meyasaṃkhyayoḥ samatikramau /"
            },
            {
              "tag": "l",
              "attributes": {},
              "text": "sarvāryasaṃgraho vijñavedyāsādhāraṇajñate //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kṣiprajñānyūnapūrṇatve pratipatsamudāgamau /"
            },
            {
              "tag": "l",
              "attributes": {},
              "text": "ālambanaṃ ca sādhāraṃ sākalyaṃ samparigrahaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anāsvādaśca vijñeyo viśeṣaḥ ṣoḍaśātmakaḥ /"
            },
            {
              "tag": "l",
              "attributes": {},
              "text": "viśeṣamārgo mārgebhyo yenānyebhyo viśiṣyate //"
            }
          ]
        },
        {
          "tag": "p",
          "attributes": {},
          "text": "(i) kāritralakṣaṇāni ekādaśa"
        },
        {
          "tag": "p",
          "attributes": {},
          "text": "kāritrāṇāṃ lakṣaṇādikaṃ abhisamayālaṅkāre dvābhyāṃ kārikābhyāṃ samyagāveditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "hitaṃ sukhaṃ ca trāṇaṃ ca śaraṇaṃ layanaṃ nṛṇām /"
            },
            {
              "tag": "l",
              "attributes": {},
              "text": "parāyaṇaṃ ca dvīpaṃ ca pariṇāyakasaṃjñakam //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anābhogaṃ tribhiryānaiḥ phalāsākṣātkriyātmakam /"
            },
            {
              "tag": "l",
              "attributes": {},
              "text": "paścimaṃ gatikāritramidaṃ kāritralakṣaṇam //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nhitasukhatrāṇādiprativiśiṣṭajñānaiḥ sattvaprayogāḥ parārthasampādanasādhanaiḥ yojyanta iti tāni kāritralakṣaṇānyucyante / kleśaliṅgādayaḥ ṣoḍaśa svabhāvāḥ kāritrāṇāmupalakṣakā bhavanti /"
        },
        {
          "tag": "p",
          "attributes": {},
          "text": "(kha) bhedaḥ\nkāritrāṇāṃ ekādaśa bhedā bhavanti / tatra sarvajñatāyāḥ trīṇi, mārgajñatāyāḥ sapta, sarvākārajñatāyā ekamiti ekādaśa kāritrāṇi bhavanti /"
        },
        {
          "tag": "p",
          "attributes": {},
          "text": "sarvajñatākāritrāṇi trīṇi"
        },
        {
          "tag": "p",
          "attributes": {},
          "text": "sarvasattvānāṃ anāgatamokṣasukhopasaṃhārārthena hitakāritram, lokasya duḥkhadaurmanasyādīni prahāya aihikasukhopasaṃhāreṇa sukhakāritram, duḥkharahitāvipākadharmatāyāṃ sthāpanāt trāṇakāritramiti trīṇi /"
        },
        {
          "tag": "p",
          "attributes": {},
          "text": "mārgajñatākāritrāṇi sapta"
        },
        {
          "tag": "p",
          "attributes": {},
          "text": "ātyantikahitopasaṃhārārthena śaraṇakāritram, duḥkhahetunivartanārthena layanakāritram, saṃsāranirvāṇasamatopasampādanārthena parāyaṇakāritram, svaparārthādhigamādhārabhāvopasaṃhārāt dvīpakāritram, parārthapratipattyupasaṃhārāt pariṇāyakakāritram, anābhogapravṛttasattvārthopasaṃhārāt anābhogakāritram, yānatrayaniryāṇattatphalāsākṣātkaraṇakāritramiti sapta /"
        },
        {
          "tag": "p",
          "attributes": {},
          "text": "sarvākārajñatākāritram ekam"
        },
        {
          "tag": "p",
          "attributes": {},
          "text": "sarvākārajñatayā sarvadharmadaiśikatvena sarvākārajñatāyā ekameva gatikāritram /"
        },
        {
          "tag": "p",
          "attributes": {},
          "text": "kāritrākārairevaṃ yathāvat sarvajñatātrayasya prayogā lakṣyanta iti kāritralakṣaṇam /"
        },
        {
          "tag": "p",
          "attributes": {},
          "text": "(u) svabhāvalakṣaṇāni ṣoḍaśa\neteṣāṃ svabhāvalakṣaṇānāṃ svarūpapratipādanam abhisamayālaṅkāre tisṛbhiḥ kārikābhiḥ samyag vihitam /"
        },
        {
          "tag": "p",
          "attributes": {},
          "text": "(ka) lakṣaṇam\nuparinirdiṣṭaṃ prayogalakṣaṇameva eteṣāmapi lakṣaṇaṃ bhavati /"
        },
        {
          "tag": "p",
          "attributes": {},
          "text": "(kha) bhedaḥ\nsvabhāvānāṃ ṣoḍaśa bhedā bhavanti / tatra sarvajñatāyāḥ svabhāvāḥ catvāraḥ, mārgajñatāyāḥ, svabhāvāḥ pañca, sarvākārajñatāyāḥ svabhāvāḥ sapteti ṣoḍaśa bhavanti /"
        },
        {
          "tag": "p",
          "attributes": {},
          "text": "sarvajñatāsvabhāvāścatvāraḥ\nrāgādiviviktasvabhāvatvena kleśavivekasvabhāvaḥ, rāgādiliṅgakāyādidauṣṭhulyaviviktasvabhāvatvena kleśaliṅgavivekasvabhāvaḥ rāgādinimittāyoniśomanasikāraviviktasvabhāvatvena kleśanimittaviviktasvabhāvaḥ rāgārāgadveṣādveṣamohāmohaviviktasvabhāvatvena vipakṣapratipakṣavivekasvabhāva iti catvāraḥ /"
        },
        {
          "tag": "p",
          "attributes": {},
          "text": "mārgajñatāsvabhāvāḥ pañca\nparamārthāsatsarvasattvaparinirvāpaṇaduṣkarasaṃnāhatvena duṣkarasvabhāvaḥ, anya (śrāvakādi-) yānāpātalakṣaṇa aikāntikasvabhāvaḥ, uttamaścirasādhya uddeśasvabhāvaḥ, bhāvyabhāvakabhāvanānupalambhāt anupalambhasvabhāvaḥ, samastabhāvābhiniveśaniṣedhād anabhiniveśasvabhāva iti pañca /"
        },
        {
          "tag": "p",
          "attributes": {},
          "text": "sarvākārajñatāsvabhāvāḥ sapta\nsarvajñatāmārgajñatāsaṃgṛhītavastuviśeṣālambanasvabhāvaḥ, lokapratipattigrahaṇādiviparītanirdeśāt sarvalokavipratyanīkasvabhāvaḥ, sarvatra rūpādau jñānadharmasyāpratighātitvād apratighātasvabhāvaḥ, jñānajñeyasamatayā sarvapratiṣṭhānupalambhārthena apadasvabhāvaḥ, tathatayā agatisvabhāvaḥ, rūpādisarvadharmāṇāṃ tattvenānutpannatvāt ajātisvabhāvaḥ, bhāvābhāvādisvabhāvatrayānupalambhāt tathatānupalambhasvabhāva iti sapta /"
        },
        {
          "tag": "p",
          "attributes": {},
          "text": "ityevaṃ ṣoḍaśabhiḥ svabhāvairyathāvat trisarvajñatāprayogā lakṣyanta iti svabhāvalakṣaṇāni / tathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kleśaliṅganimittānāṃ vipakṣapratipakṣayoḥ /"
            },
            {
              "tag": "l",
              "attributes": {},
              "text": "viveko duṣkaraikāntāvuddeśo 'nupalambhakaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "niṣiddhābhiniveśaśca yaścālambanasaṃjñakaḥ /"
            },
            {
              "tag": "l",
              "attributes": {},
              "text": "vipratyayo 'vidhātī ca so 'padāgatyajātikaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathatā 'nupalambhaśca svabhāvaḥ ṣoḍaśātmakaḥ /"
            },
            {
              "tag": "l",
              "attributes": {},
              "text": "lakṣīva lakṣyate ceti caturthaṃ lakṣaṇaṃ matam //"
            }
          ]
        },
        {
          "tag": "p",
          "attributes": {},
          "text": "ityevaṃ sāmānyena ekatra kṛtāni ekanavatiḥ lakṣaṇāni bhavanti /"
        },
        {
          "tag": "p",
          "attributes": {},
          "text": "6. mokṣabhāgīyam\nasya sarvaṃ lakṣaṇādikam abhisamayālaṅkāre ekayā kārikayā pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "animittapradānādisamudāgamakauśalam /"
            },
            {
              "tag": "l",
              "attributes": {},
              "text": "sarvākārāvabodhe 'smin mokṣabhāgīyamiṣyate //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nanimittālambanajñānākāreṇa dānādyārabhya sarvākārajñatāparyantaṃ svasantāne samudāgame kauśalalakṣaṇo dharmābhisamaya evātra mokṣabhāgīyamiti lakṣaṇam /"
        },
        {
          "tag": "p",
          "attributes": {},
          "text": "(kha) paryāyaḥ\nmāhāyāniko dharmābhisamayaḥ, māhāyānikaṃ mokṣabhāgīyam, māhāyānikaḥ sambhāramārga iti paryāyāḥ /"
        },
        {
          "tag": "p",
          "attributes": {},
          "text": "(ga) nirvacanam\nmokṣo 'tra kleśavisaṃyogaviśeṣaḥ, tadbhāge (pakṣe) pātitvāt mokṣabhāgīyam / athavā - tadbhāge hitatvāt mokṣabhāgīyam /"
        },
        {
          "tag": "p",
          "attributes": {},
          "text": "(gha) bhedaḥ\navasthātaḥ mṛdurmadhyo 'dhimātraśceto trayo 'sya bhedāḥ / svarūpataḥ śrutamayaṃ cintāmayaṃ bhāvanāmayamiti trividhaṃ mokṣabhāgīyamiṣṭam /"
        },
        {
          "tag": "p",
          "attributes": {},
          "text": "(ṅa) avadhiḥ\nsambhāramārgeṃ kevalamidaṃ bhavatīti jñeyam / cittotpādasamakālamevotpadya svasantāne yāvanna śraddhādipañcendriyotpādastāvadasya vyāptirbhavati /"
        },
        {
          "tag": "p",
          "attributes": {},
          "text": "(ca) liṅgāni\nsaṃsārādīnavān mokṣaguṇāṃśa śrāvaṃ śrāvaṃ romaharṣodgamāśrupātādayo bhavanti, cittādīnatvaṃ nirbhayatvamityādīni liṅgāni /"
        },
        {
          "tag": "p",
          "attributes": {},
          "text": "7. nirvedhabhāgīyam\nasya lakṣaṇādikaṃ sarvam abhisamayālaṅkāre savistaraṃ pratipāditam /"
        },
        {
          "tag": "p",
          "attributes": {},
          "text": "(ka) lakṣaṇam\nupāyaviśiṣṭasattvasya arthābhisamayo māhāyānikanirvedhabhāgīyasya lakṣaṇam /"
        },
        {
          "tag": "p",
          "attributes": {},
          "text": "(kha) paribhāṣā\ndarśanaheyānāṃ savāsanakleśānāṃ nirvedhakatvena darśanamārgapakṣe pātitvāt, tadbhāgahitatvād vā nirvedhabhāgīyam /"
        },
        {
          "tag": "p",
          "attributes": {},
          "text": "(ga) bhedaḥ\nnirvedhabhāgīyasya dvādaśa bhedā bhavanti / prathamaṃ ūṣmā, mūrdhā, kṣāntiḥ, agradharmaśceti catvāro bhedāḥ / eṣu caturṣu pratyekaṃ mṛdumadhyādhimātrabhedena trividha iti dvādaśa bhedā bhavati / tathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ālambanaṃ sarvasattvā ūṣmaṇāmiha śasyate /"
            },
            {
              "tag": "l",
              "attributes": {},
              "text": "samacittādirākārasteṣveva daśadhoditaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svayaṃ pāpānnivṛttasya dānādyeṣu sthitasya ca /"
            },
            {
              "tag": "l",
              "attributes": {},
              "text": "tayorniyojanānyeṣāṃ varṇavādānukūlate //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mūrdhagaṃ svaparādhāraṃ satyajñānaṃ tathā kṣamā /"
            },
            {
              "tag": "l",
              "attributes": {},
              "text": "tathāgradharmā vijñeyāḥ sattvānāṃ pācanādibhiḥ //"
            }
          ]
        },
        {
          "tag": "p",
          "attributes": {},
          "text": "(gha) avadhiḥ\nśūnyatālambanātmikāṃ vidarśanāprāptimārabhya yāvanna darśanamārgaprāptistāvadasyāvadhirbhavatīti /"
        },
        {
          "tag": "p",
          "attributes": {},
          "text": "8. avaivartiko gaṇaḥ\navaivartikabodhisattvasaṃghasya svarūpaṃ ekayā kārikayā abhisamayālaṅkāre proktam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nirvedhāṅgānyupādāya darśanābhyāsamārgayoḥ /"
            },
            {
              "tag": "l",
              "attributes": {},
              "text": "ye bodhisattvā vartante so 'trāvaivartiko gaṇaḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nrūpādinivṛttinirvicikitsādyākāraiḥ viṃśatiprakāraiḥ nirvedhabhāgīyasthānām avaivartikalakṣaṇaṃ jñeyam /"
        },
        {
          "tag": "p",
          "attributes": {},
          "text": "(kha) bhedaḥ\nnirvedhabhāgīyaprayogamārgasthaḥ, kṣāntijñānasaṃgṛhītadarśanamārgasthaḥ, paraśca prābandhikabhāvanāmārgastha iti trividho bhavati avaivartikabodhisattvasaṃgha iti trayo 'sya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nprayogamārgīyoṣmābhisamayamārabhya antimakṣaṇāvasthitabodhisattvāvasthāparyantamasya sīmā bhavatīti /"
        },
        {
          "tag": "p",
          "attributes": {},
          "text": "9. bhavaśāntyoḥ samatā\nasya samatāprayogasya lakṣaṇādim abhisamayālaṅkāre ekayā kārikayā pratipāditam / tathā hi -",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "svapnopamatvād dharmāṇāṃ bhavaśāntyorakalpanā /"
                },
                {
                  "tag": "l",
                  "attributes": {},
                  "text": "karmābhāvādicodyānāṃ parihārā yathoditāḥ //"
                }
              ]
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\npṛṣṭhalabdhāvasthāyāmapi sattāgrāhakavikalpaparikṣayāt śauddhabhūmikaṃ jñānaṃ bhavaśamasamatāprayogasya lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\ntisṛṇāṃ śuddhabhūmīnāṃ trīṇi jñānānyevāsya trayo bhedāḥ /"
        },
        {
          "tag": "p",
          "attributes": {},
          "text": "(ga) avadhiḥ\naṣṭamīṃ bhūmimārabhya antimakṣaṇasthabodhisattvāvasthāparyantamasya sīmā bhavati /"
        },
        {
          "tag": "p",
          "attributes": {},
          "text": "10. kṣetraśuddhiprayogaḥ\nprayogastāsya lakṣaṇādikaṃ sarvam abhisamayālaṅkāre ekayā kārikayā 'bhihitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sattvalokasya yā 'śuddhistasyāḥ śuddhyupahārataḥ /"
            },
            {
              "tag": "l",
              "attributes": {},
              "text": "tathā bhājanalokasya buddhakṣetrasya śuddhatā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\npraṇidhānādikuśalamūlabalena svabuddhakṣetraṃ sattvabhājanalokātmakaṃ pariśodhitukāmasya śauddhabhūmikāni jñānānyeva kṣetraśuddhiprayogasya lakṣaṇāni /"
        },
        {
          "tag": "p",
          "attributes": {},
          "text": "(kha) bhedaḥ\nsvabuddhakṣetrasya bhājanalokaśuddhiprayogaḥ sattvalokaśuddhiprayogaśceti dvau bhedau /"
        },
        {
          "tag": "p",
          "attributes": {},
          "text": "(ga) avadhiḥ\ntisṛṣu śuddhabhūmiṣvayaṃ prayogo bhavatīti /"
        },
        {
          "tag": "p",
          "attributes": {},
          "text": "11. upāyakauśalam\nasyopāyakauśalaprayogasya svarūpādikam abhisamayālaṅkāre dvābhyāṃ kārikābhyāmupadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "viṣayo 'sya prayogaśca śātravāṇāmatikramaḥ /"
            },
            {
              "tag": "l",
              "attributes": {},
              "text": "apratiṣṭho yathāvedhasādhāraṇalakṣaṇaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "asakto 'nupalambhaśca nimittapraṇidhikṣataḥ /"
            },
            {
              "tag": "l",
              "attributes": {},
              "text": "talliṅgaṃ cāpramāṇaṃ ca daśadhopāyakauśalam //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nmanasikāraparivarjanena nirābhogakarmasampādanasamarthāni jñānāni upāyakauśalātmakānīti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nupāyakauśalasya daśa bhedā bhavanti / yathā - āntarāyikadharmasamatikramaṇena devādimārātikramaḥ, vibhāvitasarvadharmasamatvena apratiṣṭhitavihāraḥ, praṇidhānasamṛddhyā yathāvedhaṃ parārthakaraṇam, svabhyastasarvaduṣkaratvena asādhāraṇaḥ, śukladharmaviśuddhyā sarvadharmasyāgrahaṇam, śūnyatāvimokṣamukhatvena anupalambhaḥ, animittavimokṣamukhatvena animittaḥ, apraṇihitavimokṣamukhatvena apraṇidhānam, praśnapūrvakāvaivartikadharmakathanena avaivartikaliṅgam, sarvaviṣayajñānatvena apramāṇamiti daśa upāyakauśalaprayogā iti /"
        },
        {
          "tag": "p",
          "attributes": {},
          "text": "(ga) avadhiḥ\naṣṭamīṃ bhūmimārabhya antimakṣaṇasthabodhisattvāvasthāparyantamasma sīmā bhavati /"
        },
        {
          "tag": "p",
          "attributes": {},
          "text": "// iti sarvākārābhisambodhopalakṣakā ekādaśa dharmāḥ //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "(ā) Mūrdhābhisamayopalakṣakā aṣṭau dharmāḥ"
        },
        {
          "tag": "p",
          "attributes": {},
          "text": "1. liṅgam (ūṣmā mūrdhaprayogaḥ), 2. vivṛddhiḥ (mūrdhā mūrdhaprayogaḥ), 3. nirūḍhiḥ (kṣāntiḥ mūrdhaprayogaḥ) , 4. cittasaṃsthitiḥ (agradharmaḥ mūrdhaprayogaḥ) , 5. darśanamārgaḥ (mūrdhaprayoga), 6. bhāvanāmārgaḥ (mūrdhaprayogaḥ), 7. ānantaryasamādhiḥ (mūrdhaprayogaḥ), 8. vipratipattiḥ (mūrdhaprayogaḥ) , ityaṣṭau dharmā mūrdhābhisamayamupalakṣayantīti abhisamayālaṅkāre pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "liṅgaṃ tasya vivṛddhiśca nirūḍhiścittasaṃsthitiḥ /"
            },
            {
              "tag": "l",
              "attributes": {},
              "text": "caturdhā ca vikalpasya pratipakṣaścaturvidhaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pratyekaṃ darśanākhye ca bhāvanākhye ca vartmani /"
            },
            {
              "tag": "l",
              "attributes": {},
              "text": "ānantaryasamādhiśca saha vipratipattibhiḥ //"
            }
          ]
        },
        {
          "tag": "p",
          "attributes": {},
          "text": "mūrdhābhisamayaḥ /"
        },
        {
          "tag": "p",
          "attributes": {},
          "text": "1. liṅgam (ūṣmā mūrdhaprayogaḥ)\nasyoṣmaṇo mūrdhaprayogasya svarūpam abhisamayālaṅkāre ekayā kārikayopadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svapnāntare 'pi svapnābhasarvadharmekṣaṇādikam /"
            },
            {
              "tag": "l",
              "attributes": {},
              "text": "mūrdhaprāptasya yogasya liṅgaṃ dvādaśadhā matam //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nsvapne 'pi sarvadharmāṇāṃ svapnābhatvadarśanādiṣu dvādaśaliṅgeṣu anyatamasya prāptyā vyavasthāpitaḥ prathamo nirvedhabhāgīya ūṣmā mūrdhaprayoga iti lakṣaṇam /"
        },
        {
          "tag": "p",
          "attributes": {},
          "text": "(kha) mṛdu-madhyādhimātrabhedena trayo 'sya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nnairātmyālambanāyā vidarśanāyāḥ prāptimārabhya bhūmiprāptiparyantamasya sīmā bhavati /"
        },
        {
          "tag": "p",
          "attributes": {},
          "text": "2. vivṛddhiḥ (mūrdhā mūrdhaprayogaḥ)\nasya mūrdhākhyasya mūrdhaprayogasya lakṣaṇādikam abhisamayālaṅkāre ekayā kārikayā paridīpitam / tathā hi -"
        },
        {
          "tag": "p",
          "attributes": {},
          "text": "jambudvopajaneyattābuddhapūjāśubhādikām / upamāṃ bahudhā kṛtvā vivṛddhiḥ ṣoḍaśātmikā //"
        },
        {
          "tag": "p",
          "attributes": {},
          "text": "(ka) lakṣaṇam\npuṇyavivṛddhyādiṣoḍaśavivṛddhīnāṃ pūrṇatayā māhāyāniko dvitīyo nirvedhabhāgīyo mūrdhā mūrdhaprayoga iti lakṣaṇam /"
        },
        {
          "tag": "p",
          "attributes": {},
          "text": "ayaṃ mūrdhā mūrdhaprayogaḥ mahāyānaprayogamārgīyo mūrdhaprayogaśceti samānārthakau /"
        },
        {
          "tag": "p",
          "attributes": {},
          "text": "(kha) bhedaḥ\nmṛdumadhyādhimātrabhedena trayo 'sya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nmāhāyānikasya prayogamārgīyamūrdhaprayogasya yathāvadhistathaivāsyāpi jñātavyaḥ /"
        },
        {
          "tag": "p",
          "attributes": {},
          "text": "3. nirūḍhiḥ (kṣāntiḥ mūrdhaprayogaḥ)\nasya nirūḍhyākhyamūrdhaprayogasya sarvaṃ lakṣaṇādikam abhisamayālaṅkāre ekayā kārikayopavarṇitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "trisarvajñatvadharmāṇāṃ paripūriranuttarā /"
            },
            {
              "tag": "l",
              "attributes": {},
              "text": "aparityaktasattvārthā nirūḍhirabhidhīyate //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nsamyagupāyakauśalabalena nirvikalpādhigamāvasthāyāṃ mahākaruṇādisammukhībhāvena yathoktasarvākārajñatāditrisarvajñatādharmāṇāṃ (cittotpādādīnāṃ) / anuttarā paripūriḥ nirūḍhyākhyastṛtīyo nirvedhabhāgīyaḥ kṣāntimūrdhaprayoga iti lakṣaṇam /"
        },
        {
          "tag": "p",
          "attributes": {},
          "text": "ayaṃ kṣāntyākhyo mūrdhaprayogaḥ māhāyānikaḥ prayogamārgīyakṣāntiprayogaśceti dvau samānārthakau /"
        },
        {
          "tag": "p",
          "attributes": {},
          "text": "(kha) bhedaḥ\nmṛmumadhyādhimātrabhedenāsya kṣāntyākhyamūrdhaprayogasya trayo bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nyathā māhāyānikāyāḥ prayogamārgīyāyāḥ kṣānteravadhistathā asyāpi prayogasyāvadhirjñātavyaḥ /"
        },
        {
          "tag": "p",
          "attributes": {},
          "text": "4. cittasaṃsthitiḥ (agradharmaḥ mūrdhaprayogaḥ)\nasya agradharmākhyasya mūrdhaprayogasya lakṣaṇādikam abhisamayālaṅkāre ekayā kārikayā pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "caturdvīpakasāhasradvitrisāhasrakopamaḥ /"
            },
            {
              "tag": "l",
              "attributes": {},
              "text": "kṛtvā puṇyabahutvena samādhiḥ parikīrtitaḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\ndarśanamārgotpādasamarthā pramāṇātikrāntapuṇyabahutvena samādhilakṣaṇā (sthirībhāvalakṣaṇā) cittasaṃsthitiścaturthanirvedhabhāgīyo 'gradharmo mūrdhaprayoga iti lakṣaṇam"
        },
        {
          "tag": "p",
          "attributes": {},
          "text": "(kha) bhedaḥ\nmṛdumadhyādhimātrabhedena trayo 'sya prayogasya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nmāhāyānikasya prayogamārgīyāgradharmasya yathā avadhistathaivāsyāpi jñātavyaḥ /\netāni ca liṅgādīni yathākramamūṣmādicaturnirvedhabhāgīyasvarūpāṇi veditavyāni /"
        },
        {
          "tag": "p",
          "attributes": {},
          "text": "5. darśanamārgaḥ (mūrdhaprayogaḥ)\nasya darśanamārgākhyasya mūrdhaprayogasya lakṣaṇādikam abhisamayālaṅkāre savistaraṃ aṣṭādaśabhiḥ kārikābhiḥ pratipāditam /"
        },
        {
          "tag": "p",
          "attributes": {},
          "text": "(ka) lakṣaṇam\ndarśanaheyāyāḥ sattāgrāhikāyā dṛṣṭeḥ pratipakṣabhāvena vyavasthāpito māhāyānikaḥ satyābhisamayo darśanamārgākhyo mūrdhaprayoga iti lakṣaṇam /"
        },
        {
          "tag": "p",
          "attributes": {},
          "text": "ayaṃ darśanamārgākhyo mūrdhaprayogaḥ māhāyāniko darśanamārgaśca paryāyau /"
        },
        {
          "tag": "p",
          "attributes": {},
          "text": "(kha) bhedaḥ\nheyadṛṣṭyā darśanaprahātavyānāṃ caturṇāṃ vikalpānāṃ catvāraḥ pratipakṣā iti catvāro 'sya prabhedā bhavanti / samāhitaḥ pṛṣṭhalabdhaśceti dvāvapi bhedau /"
        },
        {
          "tag": "p",
          "attributes": {},
          "text": "(ga) avadhiḥ\nmāhāyānikasya darśanamārgasya avadhivat asyāpyavadhirbhavatīti /"
        },
        {
          "tag": "p",
          "attributes": {},
          "text": "6. bhāvanāmārgaḥ (mūrdhaprayogaḥ)\nasya bhāvanāmārgākhyasya mūrdhaprayogasya sarvaṃ lakṣaṇādikam abhisamayālaṅkāre navabhiḥ kārikābhiḥ savistaramabhihitam /"
        },
        {
          "tag": "p",
          "attributes": {},
          "text": "(ka) lakṣaṇam\ntrisarvajñatāparigṛhītayā prakarṣaprāptaprajñayopāttānāṃ bhāvanāprahātavyavikalpapratipakṣāṇāṃ dṛṣṭyā vyavasthāpito māhāyāniko 'nvabhisamayaḥ bhāvanāmārgākhyo mūrdhaprayoga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nbhāvanāheyānāṃ navānāṃ vikalpānāṃ sākṣāt pratipakṣabhūtā navānantaryamārgāḥ, nava ca vimuktimārgā iti aṣṭādaśa asya bhāvanāmārgākhyasya mūrdhaprayogasya bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nprathamāṃ bhūmimārabhya daśamīṃ bhūmiṃ yāvadasya sīmā bhavatīti /"
        },
        {
          "tag": "p",
          "attributes": {},
          "text": "7. ānantaryaṃsamādhiḥ (mūrdhaprayogaḥ)\nbuddhatvaprāpteravyavahito yaḥ pūrvasamanantaraḥ samādhiḥ, so 'tra ānantaryasamādhiḥ / asya lakṣaṇādikaṃ sarvaṃ svarūpam abhisamayālaṅkāre tisṛbhiḥ kārikābhiḥ samyak pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "trisāhasrajanaṃ śiṣyakhaḍgādhigamasampadi /"
            },
            {
              "tag": "l",
              "attributes": {},
              "text": "bodhisattvasya ca nyāme pratiṣṭhāpya śubhopamāḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kṛtvā puṇyabahutvena buddhatvāpteranantaraḥ /"
            },
            {
              "tag": "l",
              "attributes": {},
              "text": "ānantaryasamādhiḥ sa sarvākārajñatā ca tat //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ālambanamabhāvo 'sya smṛtiścādhipatirmataḥ /"
            },
            {
              "tag": "l",
              "attributes": {},
              "text": "ākāraḥ śāntatā cātra //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\ntrisarvajñatāsaṃgṛhītaprakarṣaprāptaprajñāpāramitābhāvanāyāḥ phalabhūtasya sarvākārajñatāvipākasya avyavahitatvena sākṣādutpādakaḥ paryantayogaḥ ānantaryasamādhyākhyo mūrdhaprayoga iti lakṣaṇam /"
        },
        {
          "tag": "p",
          "attributes": {},
          "text": "ayaṃ ānantaryasamādhiḥ mūrdhaprayogaḥ, antimakṣaṇasthabodhisattvasya jñānamityanarthāntaram /"
        },
        {
          "tag": "p",
          "attributes": {},
          "text": "(kha) bhedaḥ\nekakṣaṇikāścatvāraḥ prayoga evāsya catvāro bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nayaṃ prayogaḥ kevalaṃ antimakṣaṇasthabodhisattvāvasthāyāmeva bhavatīti /"
        },
        {
          "tag": "p",
          "attributes": {},
          "text": "8. vipratipattiḥ (mūrdhaprayogaḥ)\naviditopāyakauśalānāṃ pravādināṃ nānācodyamukhaparamparāprasarpipyo vipratipattiayo 'tra nirākarttavyā bhavantīti tāsāṃ vipratipattīnāṃ sarvaṃ lakṣaṇādikaṃ svarūpam abhisamayālaṅkāre tisṛbhiḥ kārikābhiḥ savistaraṃ samyak pratipāditam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ālambanopapattau ca tatsvabhāvāvadhāraṇe /"
            },
            {
              "tag": "l",
              "attributes": {},
              "text": "sarvākārajñatājñāne paramārthe sasaṃvṛtau //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prayoge triṣu ratneṣu sopāye samaye muneḥ /"
            },
            {
              "tag": "l",
              "attributes": {},
              "text": "viparyāse samārge ca pratipakṣavipakṣayoḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lakṣaṇe bhāvanāyāṃ ca matā vipratittayaḥ /"
            },
            {
              "tag": "l",
              "attributes": {},
              "text": "sarvākārajñatādhārā ṣoḍhā daśa ca vādinām //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nsaṃvṛtiparamārthasatyayordvayoḥ svabhāvata ekatvalakṣaṇayoḥ agrahaṇarūpāḥ sammukhībhūtavikalpāḥ tadbījāni vā nirākarttavyā vipratipattaya iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nvipratipattīnāṃ ṣoḍaśa bhedā bhavanti / tathā hi - saṃskṛtāsaṃskṛtadhātvorabhāvatvena ālambanopapattauḥ sarvathā nīrūpatvād ālambanasvabhāvadhāraṇe, bhāvābhāvānupalambhena sarvākārajñatājñāne, tathatāsvabhāvatvena saṃvṛttiparamārthasatyadvaye, dānādyanupalambhena prayoge, boddhavyābhāvād buddharatne, nāmadheyamātratvād dharmaratne, rūpādyālambanapratiṣedhāt saṃgharatne, dānādyanulambhena upāyakauśale, bhāvābhāvobhyarūpādhigamapratiṣeghāt tathāgatābhisamaye, prapañcavyavasthāpitānityāditvena nityādiviparyāse, vibhāvitamārgaphalāsākṣātkaraṇena mārge, hānopādānābhāvena vipakṣe pratipakṣe ca, dharmyabhāvād dharmalakṣaṇe, svasāmānyalakṣaṇānupapattyā bhāvanāyāṃ ceti sarvākārajñatādhiṣṭhānāḥ saṃśayarūpāḥ ṣoḍaśa vipratipattayo bhavanti / tāḥ yathāsambhavamubhayasatyāśritopāyakauśalena nirākṛtya samyak sarvathā niścayamutpādya kalyāṇakāmaiḥ bodhisattvairānantaryasamādhiradhigantavyaḥ /"
        },
        {
          "tag": "p",
          "attributes": {},
          "text": "etāsu kalpanātmikā vipratipattayo mukhyāḥ, yāśca prasaṅgamukhenoktāstā gauṇā iti mantavyāḥ /"
        },
        {
          "tag": "p",
          "attributes": {},
          "text": "etāḥ ṣoḍaśāpi vipratipattayo kalpanātmikā śabdātmikā ceti dvayorantarbhavanti /"
        },
        {
          "tag": "p",
          "attributes": {},
          "text": "dvayoḥ satyayorekamālambya yadaparaṃ nirākaroti tad abhiniveśātmakaṃ jñānameva kalpanātmikā vipratipattiḥ /"
        },
        {
          "tag": "p",
          "attributes": {},
          "text": "dvayoḥ satyayorekaṃ nimittīkṛtya yā aparaṃ nirākaroti sā vāk śabdātmikā vipratipattiaravaseyā /"
        },
        {
          "tag": "p",
          "attributes": {},
          "text": "(ga) avadhiḥ\nmārge 'praveśādārabhya aśuddhasaptabhūmiparyantamāsāṃ vipratipattīnāṃ sīmā bhavatīti /"
        },
        {
          "tag": "p",
          "attributes": {},
          "text": "// iti mūrdhābhisamayopalakṣakā aṣṭau dharmāḥ //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "(i) ānupūrvikābhisamayopalakṣakāḥ trayodaśa dharmāḥ"
        },
        {
          "tag": "p",
          "attributes": {},
          "text": "ānupūrvikābhisamayasya svarūpanirdeśaḥ abhisamayālaṅkāre saṃkṣepataḥ kārikāśena kṛtaḥ / tathā hi -"
        },
        {
          "tag": "p",
          "attributes": {},
          "text": "tredhā daśadhā cānupūrvikaḥ"
        },
        {
          "tag": "p",
          "attributes": {},
          "text": "vistaratastu tasya lakṣaṇādikamanayā ekayā kārikayopanyastam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dānena prajñayā yāvad buddhādau smṛtibhiśca sā /"
            },
            {
              "tag": "l",
              "attributes": {},
              "text": "dharmābhāvasvabhāvenetyanupūrvakriyā matā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nsarvākārajñatāditrisarvajñatākārān adhigatān anupūrvīkṛtya prajñābhāvanayopāttaḥ sattvayogaḥ ānupūrvikaprayoga iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\ndānādiṣaṭpāramitāparipūraṇena (ṣaṭ), buddha-dharma-saṃgha-śīla-tyāga-devatā-nāmanusmaraṇena (ṣaṭ) , rūpādisarvadharmābhāve svabhāvāvabodhena (ekaḥ) yo 'dhigamaḥ sa ānupūrvikābhisamayastrayodaśavidha ityasya trayodaśa bhedā bhavanti /"
        },
        {
          "tag": "p",
          "attributes": {},
          "text": "(ga) avadhiḥ\nsambhāramārgamārabhya ekakṣaṇābhisambodhāt samanantarapūrvakṣaṇaparyantamasya sīmā bhavatīti /"
        },
        {
          "tag": "p",
          "attributes": {},
          "text": "// iti ānupūrvikābhisamayopalakṣakāḥ trayodaśaḥ dharmāḥ //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "(ī) ekakṣaṇābhisambodhābhisamayopalakṣakāḥ catvāro dharmāḥ"
        },
        {
          "tag": "p",
          "attributes": {},
          "text": "ekakṣaṇābhisambodhasya svarūpanirdeśaḥ abhisamayālaṅkāre kārikārdhena saṃkṣepataḥ kṛtaḥ / tathā hi -"
        },
        {
          "tag": "p",
          "attributes": {},
          "text": "ekakṣaṇābhisambodho lakṣaṇena caturvidhaḥ //"
        },
        {
          "tag": "p",
          "attributes": {},
          "text": "vistaratastu saptamādhikāre draṣṭavyaḥ /"
        },
        {
          "tag": "p",
          "attributes": {},
          "text": "(ka) lakṣaṇam\nadhigatatrisarvajñatākāreṣu svabhyastasteṣāmeva kṣaṇenaikenādhigamarūpaḥ paryantayogaḥ ekakṣaṇābhisambodha iti lakṣaṇam /"
        },
        {
          "tag": "p",
          "attributes": {},
          "text": "ekakṣaṇaprayogaḥ, antimakṣaṇabodhisattvīyajñānam, ānantaryamūrdhaprayogaḥ ityanarthāntaram /"
        },
        {
          "tag": "p",
          "attributes": {},
          "text": "(kha) bhedaḥ\nsvarūpataḥ ekavidha eva ekakṣaṇābhisambodho lakṣaṇena (vyāvṛtyā) caturvidho bhavati, yathā - avipākalakṣaṇaḥ, vipākalakṣaṇaḥ alakṣaṇalakṣaṇaḥ, advayalakṣaṇaśceti /"
        },
        {
          "tag": "p",
          "attributes": {},
          "text": "(ya) avipākalakṣaṇaḥ\nasya sarvaṃ svarūpam abhisamayālaṅkāre ekayā kārikayā parīdīpitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anāsravāṇāṃ sarveṣāmekaikenāpi saṃgrahāt /"
            },
            {
              "tag": "l",
              "attributes": {},
              "text": "ekakṣaṇāvabodho 'yaṃ jñeyo dānādinā muneḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nekakṣaṇadānādijñānena anāsravadānādyaśītyanuvyañjanalakṣaṇānāṃ dharmāṇāṃ saṃgraheṇa bodhisattvasya avabodharūpaḥ paryantayogaḥ avipākānāsravasarvadharmaikakṣaṇalakṣaṇo bhavatīti lakṣaṇam /"
        },
        {
          "tag": "p",
          "attributes": {},
          "text": "(ra) vipākalakṣaṇaḥ"
        },
        {
          "tag": "p",
          "attributes": {},
          "text": "asya sarvaṃ svarūpam abhisamayālaṅkāre ekayā kārikayā samyagabhihitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vipākadharmatāvasthā sarvaśuklamayī yadā /"
            },
            {
              "tag": "l",
              "attributes": {},
              "text": "prajñāpāramitā jātā jñānamekakṣaṇe tadā //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nyadā bodhisattvasya pratipakṣabhāvanayā sarvavipakṣakalaṅkāpagamena sakalavyavadānapakṣavipākadharmatāvasthā śuklasvabhāvā jātā, tadā ekasminneva kṣaṇe vipākāvasthāprāptānām anāsravadharmāṇāṃ bodhāt jñānaṃ (prajñāpāramitā) vipākadharmatāvasthānāsravadharmaikakṣaṇalakṣaṇo bhavati, ityevakṣaṇābhisambodho dvitīyaḥ / ayaṃ vipākaḥ aṣṭamabhūmerūrdhvaṃ bhavatīti jñeyam /\n(la) alakṣaṇalakṣaṇaḥ\nasya svarūpādikaṃ sarvam abhisamayālaṅkāre ekayā kārikayā suspaṣṭamupavarṇitam / tathā hi -\nsvapnopameṣu dharmeṣu sthitvā dānādicaryayā /\nalakṣaṇatvaṃ dharmāṇāṃ kṣaṇenaikena vindati /"
        },
        {
          "tag": "p",
          "attributes": {},
          "text": "(ka) lakṣaṇam\npūrvaṃ svapnopamasarvadharmābhyāsena sambhāradvayamanubhūya adhigamāvasthāyāṃ svapnasvabhāveṣu sarvadharmeṣu upādānaskandhādiṣu sthitvā dānādiṣaṭpāramitāpratipattyā dānādirūpanirūpaṇākāreṇa alakṣaṇāḥ sarvadharmā iti saṃkleśavyavadānarūpāṇāṃ sarvadharmāṇāmekenaiva kṣaṇena alakṣaṇatvaṃ jānāti, ityevam alakṣaṇa sarvadharmaikakṣaṇalakṣaṇo bhavatīti ekakṣaṇābhisambodhastṛtīyaḥ /"
        },
        {
          "tag": "p",
          "attributes": {},
          "text": "(va) advayalakṣaṇaḥ\nasyādvayalakṣaṇasya svarūpam abhisamayālaṅkāre ekayā kārikayā spaṣṭamupadarśitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svapnaṃ taddarśinaṃ caiva dvayayogena nekṣate /"
            },
            {
              "tag": "l",
              "attributes": {},
              "text": "dharmāṇāmadvayai tattvaṃ kṣaṇenaikena paśyati //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nnirantaradīrghakāladvayapratibhāsaprahāṇābhyāsasātmībhāvād unmīlitadvayapratibhāsavāsano yadā bodhisattvo grāhyagrāhakayogena svapnaṃ grāhyaṃ svapnadarśinaṃ grāhakaṃ nekṣate, tadā sarve 'pyevaṃdharmāṇo dharmā iti dharmāṇāmadvayaṃ tattvamekenaiva kṣaṇena paśyati, ityevam advayalakṣaṇasarvadharmaikakṣaṇalakṣaṇo bhavatyekakṣaṇābhisambodhaścaturthaḥ /"
        },
        {
          "tag": "p",
          "attributes": {},
          "text": "(kha) nirvacanam\neka ityantimaḥ, kṣaṇamiti samayaḥ, abhirityābhimukhyam, samiti samyak, aya ityadhigama ityevaṃ antimakāle dānādisarvānāsravadharmāṇāmaviparītaḥ samyak prativedhaḥ ekakṣaṇābhisambodha ityucyate /"
        },
        {
          "tag": "p",
          "attributes": {},
          "text": "(ga) avadhiḥ\nsamastānāṃ caturlakṣaṇānāmavadhiḥ antimakṣaṇasthabodhisattvīyāvasthāyāmeva bhavati /"
        },
        {
          "tag": "p",
          "attributes": {},
          "text": "// iti ekakṣaṇābhisambodhābhisamayasya aṣṭau dharmāḥ //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "3. Dharmakāyopalakṣakāścatvāro dharmāḥ"
        },
        {
          "tag": "p",
          "attributes": {},
          "text": "vipākabhūtasya dharmakāyasya saṃkṣiptanirdeśaḥ abhisamayālaṅkāre ekayā kārikayā paridīpitaḥ / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svābhāvikaḥ sasāmbhogo nairmāṇiko 'parastathāḥ /"
            },
            {
              "tag": "l",
              "attributes": {},
              "text": "dharmakāyaḥ sakāritraścaturdhā samudīritaḥ //"
            }
          ]
        },
        {
          "tag": "p",
          "attributes": {},
          "text": "vistṛtanirdeśastu aṣṭamādhikāre catvāriṃśatkārikābhirvihitaḥ / tatra dharmakāyasya lakṣaṇādikaṃ sarvaṃ svarūpamupavarṇitam /"
        },
        {
          "tag": "p",
          "attributes": {},
          "text": "(ka) lakṣaṇam\nsambhāradvayasaṃcayabalena prāptāḥ paryantaguṇā eva phalabhūto dharmakāya iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\ncatvāro 'sya bhedā bhavanti, yathā - svabhāvakāyaḥ, jñānadharmakāyaḥ, sambhogakāyaḥ, nirmāṇakāyaśceti catvāraḥ /"
        },
        {
          "tag": "p",
          "attributes": {},
          "text": "1. svabhāvakāyaḥ\nasya svābhāvikakāyasyopapādanam abhisamayālaṅkāre ekayā kārikayā kṛtam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvākārāṃ viśuddhiṃ ye dharmāḥ prāptā nirāsravāḥ /"
            },
            {
              "tag": "l",
              "attributes": {},
              "text": "svābhāviko muneḥ kāyasteṣāṃ prakṛtilakṣaṇaḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nprakṛtyāgantukamalaviśuddhidvayalakṣaṇaḥ paryantadhāturanutpādarūpaḥ svabhāvakāya iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nprakṛtiviśuddhaḥ āgantukaviśuddhaśceti dvau bhedau /"
        },
        {
          "tag": "p",
          "attributes": {},
          "text": "(ga) avadhiḥ\nsvabhāvakāyaḥ kevalaṃ buddhabhūmāveva bhavati /"
        },
        {
          "tag": "p",
          "attributes": {},
          "text": "2. jñānadharmakāyaḥ\nasya jñānakāyasya svarūpam abhisamayālaṅkāre pañcabhiḥ kārikābhirupadarśitam /"
        },
        {
          "tag": "p",
          "attributes": {},
          "text": "(ka) lakṣaṇam\nyāvajjñānaṃ yathāvajjñānaṃ cāpekṣya sākṣātkāri paryantajñāna jñānadharmakāya iti lakṣaṇam / jñānadharmakāyaḥ sarvajñajñānaṃ cetyanarthāntaram /"
        },
        {
          "tag": "p",
          "attributes": {},
          "text": "(kha) bhedaḥ\nbuddhabhūmau anāsravajñānānāmekaviṃśatiḥ jñānavargā evāsya ekaviṃśatiḥ prabhedāḥ / tathā hi -"
        },
        {
          "tag": "p",
          "attributes": {},
          "text": "(1) smṛtyupasthānādyārabhya āryāṣṭāṅgamārgaparyantā saptatriṃśad bodhipakṣāḥ, (2) catvāryapramāṇāni maitryādicaturbrahmavihārāḥ, (3) aṣṭau vimokṣāḥ, (4) navasamāpattayaḥ, (5) kṛtsnāyatanāni daśa (6) aṣṭau abhibhvāyatanāni, (7) araṇāsamādhiḥ, (8) praṇidhijñānam, (9) ṣaḍabhijñāḥ, (10)catasraḥ pratisaṃvidaḥ, (11) āśrayālambanacittajñānapariśuddhaya iti cataśraḥ śuddhayaḥ, (12) daśa vaśitāḥ, (13) daśa balāni, (14) catvāri vaiśāradyāni, (15) trīṇi arakṣaṇāni, (16) trīṇi smṛtyupasthānāni, (17) asammoṣadharmatā, (18) kleśajñeyāvaraṇānuśayarūpabījaprahāṇāt vāsanāsamudghātaḥ, (19) sakalajanahitāśayatā mahākaruṇā, (20) aṣṭādaśāveṇikā buddhadharmāḥ, (21) sarvākārajñatāditrisarvajñatā /\ntathā coktam abhisamayālaṅkāre -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bodhipakṣāpramāṇāni vimokṣā anupūrvaśaḥ /"
            },
            {
              "tag": "l",
              "attributes": {},
              "text": "navātmikā samāpattiḥ kṛtsnaṃ daśavidhātmakam //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "abhibhvāyatanānyaṣṭaprakārāṇi prabhedataḥ /"
            },
            {
              "tag": "l",
              "attributes": {},
              "text": "araṇā praṇidhijñānamabhijñāḥ pratisaṃvidaḥ //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sarvākārāścatasro 'tha śuddhayo vaśitā daśa /"
            },
            {
              "tag": "l",
              "attributes": {},
              "text": "balāni daśa catvāri vaiśāradyānyarakṣaṇam //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "trividhaṃ smṛtyupasthānaṃ tridhā 'saṃmoṣadharmatā /"
            },
            {
              "tag": "l",
              "attributes": {},
              "text": "vāsanāyāḥ samudghāto mahatī karuṇā jane //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āveṇikā munereva dharmā ye 'ṣṭādaśeritāḥ /"
            },
            {
              "tag": "l",
              "attributes": {},
              "text": "sarvākārajñatā ceti dharmākāyo 'bhidhīyate //"
            }
          ]
        },
        {
          "tag": "p",
          "attributes": {},
          "text": "(ga) avadhiḥ\nbuddhabhūmāveva jñānadharmakāyo bhavati /"
        },
        {
          "tag": "p",
          "attributes": {},
          "text": "3. sambhogakāyaḥ\nsambhogakāyasya svarūpavarṇanam abhisamayālaṅkāre ekayā kārikayā kṛtam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dvātriṃśallakṣaṇāśītivyañjanātmā munerayam /"
            },
            {
              "tag": "l",
              "attributes": {},
              "text": "sāmbhogiko mataḥ kāyo mahāyānopabhogataḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\nsthānakāyaparivāradharmakālākhyaiḥ pañcabhirviniyatairvirśiṣṭaḥ kāyaḥ sambhogakāya iti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\nmahāsambhogakāyaḥ kaniṣṭhasambhogakāyaśceti bhedadvayamabhidhānadṛṣṭyā kartuṃ śakyate / tatra mahāsambhogakāyaḥ akaniṣṭhabhaumikaḥ sambhogakāya ityanarthāntaram / tathaiva kaniṣṭhasambhogakāyaḥ akaniṣṭhabhaumikau nirmāṇakāyaścetyanarthāntaram /"
        },
        {
          "tag": "p",
          "attributes": {},
          "text": "(ga) avadhiḥ\nayaṃ sambhogakāyo buddhabhūmau akaniṣṭhaghanavyūhakṣetre eva kevalaṃ bhavati /"
        },
        {
          "tag": "p",
          "attributes": {},
          "text": "4. nirmāṇakāyaḥ\nkāyasyāsya nairmāṇikasya svarūpam abhisamayālaṅkāre kārikayā ekayā samyagupavarṇitam / tathā hi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karoti yena citrāṇi hitāni jagataḥ samam /"
            },
            {
              "tag": "l",
              "attributes": {},
              "text": "ā bhavāt so 'nupacchinnaḥ kāyo nairmāṇiko muneḥ //"
            }
          ]
        },
        {
          "tag": "p",
          "attributes": {},
          "text": "(ka) lakṣaṇam\npañcabhirviniyatairvirahitaḥ paryantarūpakāyo nirmāṇakāya iti lakṣaṇam /"
        },
        {
          "tag": "p",
          "attributes": {},
          "text": "yena śākyamunitathāgatādirūpeṇa āsaṃsāraṃ sarvalokadhātuṣu sattvānāṃ samīhitamarthaṃ samaṃ karoti, asau kāyaḥ prabandhatayā anuparato nairmāṇiko buddhasya bhagavataḥ sarvabālajanasādhāraṇaścaturtho 'vasātavyaḥ /"
        },
        {
          "tag": "p",
          "attributes": {},
          "text": "(kha) bhedaḥ\nnirmāṇakāyasya trayo bhedā bhavanti, yathā - uttamanirmāṇakāyaḥ, śailpikanirmāṇakāyaḥ, nairyāṇikanirmāṇakāyaśceti /"
        },
        {
          "tag": "p",
          "attributes": {},
          "text": "buddhakāritrāṇi"
        },
        {
          "tag": "p",
          "attributes": {},
          "text": "imāni bhagavato vicitrāṇi kāritrāṇi abhisamayālaṅkāre saptabhiḥ kārikābhirvistaraśo nirdiṣṭāni /"
        },
        {
          "tag": "p",
          "attributes": {},
          "text": "(ka) lakṣaṇam\nsvasantatisthasarvākārajñatādhipatyenodayamāsāditāḥ śuklā guṇā eva buddhakāritrāṇīti lakṣaṇam /"
        },
        {
          "tag": "p",
          "attributes": {},
          "text": "(kha) bhedaḥ\ngatipraśamanakāritrata ārabhya nirvāṇaniveśanaparyantaṃ saptaviṃśatiḥ karmāṇyevāsya saptaviṃśatiḥ prabhedā bhavanti / yathoktamabhisamayālaṅkāre saptaviṃśatiḥ karitrāṇi -"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathā karmāpyanucchinnamasyāsaṃsāramiṣyate /"
            },
            {
              "tag": "l",
              "attributes": {},
              "text": "gatīnāṃ śamanaṃ karmaṃ saṃgrahe ca caturvidhe //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "niveśanaṃ sasaṃkleśe vyavadānāvabodhane /"
            },
            {
              "tag": "l",
              "attributes": {},
              "text": "sattvānāmarthayāthātmye ṣaṭsu pāramitāsu ca //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "buddhamārge prakṛtyaiva śūnyatāyāṃ dvayakṣaye /"
            },
            {
              "tag": "l",
              "attributes": {},
              "text": "saṃkete 'nupalambhe ca paripāke ca dehinām //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bodhisattvasya mārgo 'bhiniveśasya nivāraṇe /"
            },
            {
              "tag": "l",
              "attributes": {},
              "text": "bodhiprāptau jinakṣetraviśuddhau niyatiṃ prati //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aprameye ca sattvārthe buddhasevādike guṇe /"
            },
            {
              "tag": "l",
              "attributes": {},
              "text": "bodheraṅgeṣvanāśe ca karmaṇāṃ satyadarśane //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "viparyāsaprahāṇe ca tadavastukatānaye /"
            },
            {
              "tag": "l",
              "attributes": {},
              "text": "vyavadāne sasambhāre saṃskṛtāsaṃskṛte prati //"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vyatibhedāparijñāne nirvāṇe va niveśanam /"
            },
            {
              "tag": "l",
              "attributes": {},
              "text": "dharmakāyasya karmedaṃ saptaviṃśatidhā matam //"
            }
          ]
        },
        {
          "tag": "p",
          "attributes": {},
          "text": "(ga) avadhiḥ\nmārge 'praveśādārabhya buddhabhūmiparyantamasyāvadhirbhavati /"
        },
        {
          "tag": "p",
          "attributes": {},
          "text": "(gha) vaiśiṣṭyam\nvineyajanakarmānusāraṃ bhagavataḥ kāyavāṅmanaḥkāritrāṇi ākāśavad atyudārāṇi, nadīdhārāvad avicchinnāni, samudrataraṅgavat kālānatikramaṇalakṣaṇāni, cintāmaṇikalpavṛkṣādivad anābhogarūpāṇi bhavanti /"
        },
        {
          "tag": "p",
          "attributes": {},
          "text": "(ṅa) avadhiḥ\nvineyajanapratibhāsabhāk saptaviṃśatiprakāraṃ karma avicchinnatayā āsaṃsāraṃ pravartate /"
        },
        {
          "tag": "p",
          "attributes": {},
          "text": "// iti dharmakāyopakṣakāścatvāro dharmāḥ //"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "pariṇāmanā"
        },
        {
          "tag": "p",
          "attributes": {},
          "text": "prajñāpāramitopalakṣakāṇāṃ sarvākārajñātādyaṣṭānām, aṣṭapadārthopalakṣakāṇāṃ ca saptateḥ padārthānāṃ prakāśakamidaṃ subhāṣitaṃ jagadguroḥ maitreyanāthasya mukhānniḥ-sṛtasyāgamasya caturdikṣuḥ prasārāya lokasya ca sanmārgārohaṇāya prabhavediti pariṇāmanā / ācāryaharibhadravacanena tu -"
        },
        {
          "tag": "p",
          "attributes": {},
          "text": "tathyātathyavibhāgayuktivikalajñānodayātsaṃvṛtau\nsaṃsārārṇavapaṅkamagnamanasī jātāḥ sadā dehinaḥ / sarve 'mī jananīnibandhanakṛtād bījānmayāptācchubhāt sarvākāravarā bhavantu niyataṃ kāyatrayaprāpiṇaḥ //"
        },
        {
          "tag": "p",
          "attributes": {},
          "text": "iti śam om"
        }
      ]
    }
  ]
}