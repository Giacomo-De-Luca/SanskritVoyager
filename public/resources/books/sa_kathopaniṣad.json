{
  "file_title": "kathopaniṣad",
  "file_title_normal": "kathopanisad",
  "metadata": {
    "original_title": "Kathopaniṣad",
    "contributors": [
      {
        "role": "data entry",
        "name": "the Vienna University Student Team",
        "when": "Summer 2016"
      },
      {
        "role": "contribution to GRETIL",
        "name": "the Vienna University Student Team",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "Olivelle, Patrick: The Early Upaniṣads. Annotated Text and Translation. New York : 1998, pp. 374-402."
  },
  "body": [
    {
      "tag": "p",
      "attributes": {},
      "text": "kaṭhopaniṣat"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "uśan ha vai vājaśravasaḥ sarvavedasaṃ dadau /"
        },
        {
          "tag": "l",
          "attributes": {},
          "text": "tasya ha naciketā nāma putra āsa // KaU_1.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ ha kumāraṃ santaṃ dakṣiṇāsu nīyamānāsu śraddhāviveśa /"
        },
        {
          "tag": "l",
          "attributes": {},
          "text": "so 'manyata // KaU_1.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pītodakā jagdhatṛṇā dugdhadohā nirindriyāḥ /"
        },
        {
          "tag": "l",
          "attributes": {},
          "text": "anandā nāma te lokās tān sa gacchati tā dadat // KaU_1.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa hovāca pitaraṃ tata kasmai māṃ dāsyasīti /"
        },
        {
          "tag": "l",
          "attributes": {},
          "text": "dvitīyaṃ tṛtīyam /"
        },
        {
          "tag": "l",
          "attributes": {},
          "text": "taṃ hovāca mṛtyave tvā dadāmīti // KaU_1.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bahūnām emi prathamo bahūnām emi madhyamaḥ /"
        },
        {
          "tag": "l",
          "attributes": {},
          "text": "kiṃ svid yamasya kartavyaṃ yan mayādya kariṣyati // KaU_1.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anupaśya yathā pūrve pratipaśya tathāpare /"
        },
        {
          "tag": "l",
          "attributes": {},
          "text": "sasyam iva martyaḥ pacyate sasyam ivājāyate punaḥ // KaU_1.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vaiśvānaraḥ praviśati atithir brāhmaṇo gṛhān /"
        },
        {
          "tag": "l",
          "attributes": {},
          "text": "tasyaitāṃ śāntiṃ kurvanti hara vaivasvatodakam // KaU_1.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āśāpratīkṣe saṃgataṃ sūnṛtāṃ ca iṣṭāpūrte putrapaśūṃś ca sarvān /"
        },
        {
          "tag": "l",
          "attributes": {},
          "text": "etad vṛṅkte puruṣasyālpamedhaso yasyānaśnan vasati brāhmaṇo gṛhe // KaU_1.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tisro rātrīr yad avatsīr gṛhe me anaśnan brahmann atithir namasyaḥ /"
        },
        {
          "tag": "l",
          "attributes": {},
          "text": "namas te 'stu brahman svasti me 'stu tasmāt prati trīn varān vṛṇīṣva // KaU_1.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śāntasaṅkalpaḥ sumanā yathā syād vītamanyur gautamo mābhi mṛtyo /"
        },
        {
          "tag": "l",
          "attributes": {},
          "text": "tvatprasṛṣṭaṃ mābhivadet pratīta etat trayāṇāṃ prathamaṃ varaṃ vṛṇe // KaU_1.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yathā purastād bhavitā pratīta auddālakir āruṇir matprasṛṣṭaḥ /"
        },
        {
          "tag": "l",
          "attributes": {},
          "text": "sukhaṃ rātrīḥ śayitā vītamanyus tvāṃ dadṛśivān mṛtyumukhāt pramuktam // KaU_1.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "svarge loke na bhayaṃ kiṃcanāsti na tatra tvaṃ na jarayā bibheti /"
        },
        {
          "tag": "l",
          "attributes": {},
          "text": "ubhe tīrtvā aśanāyāpipāse śokātigo modate svargaloke // KaU_1.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa tvam agniṃ svargyam adhyeṣi mṛtyo prabrūhi taṃ śraddadhānāya mahyam /"
        },
        {
          "tag": "l",
          "attributes": {},
          "text": "svargalokā amṛtatvaṃ bhajanta etad dvitīyena vṛṇe vareṇa // KaU_1.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pra te bravīmi tad u me nibodha svargyam agniṃ naciketaḥ prajānan /"
        },
        {
          "tag": "l",
          "attributes": {},
          "text": "anantalokāptim atho pratiṣṭhāṃ viddhi tvam etaṃ nihitaṃ guhāyām // KaU_1.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "lokādim agniṃ tam uvāca tasmai yā iṣṭakā yāvatīr vā yathā vā /"
        },
        {
          "tag": "l",
          "attributes": {},
          "text": "sa cāpi tat pratyavadad yathoktam athāsya mṛtyuḥ punar āha tuṣṭaḥ // KaU_1.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tam abravīt prīyamāṇo mahātmā varaṃ tavehādya dadāmi bhūyaḥ /"
        },
        {
          "tag": "l",
          "attributes": {},
          "text": "tavaiva nāmnā bhavitāyam agniḥ sṛṅkāṃ cemām anekarūpāṃ gṛhāṇa // KaU_1.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "triṇāciketas tribhir etya sandhiṃ trikarmakṛt tarati janmamṛtyū /"
        },
        {
          "tag": "l",
          "attributes": {},
          "text": "brahmajajñaṃ devam īḍyaṃ viditvā nicāyyemāṃ śāntim atyantam eti // KaU_1.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "triṇāciketas trayam etad viditvā ya evaṃ vidvāṃś cinute nāciketam /"
        },
        {
          "tag": "l",
          "attributes": {},
          "text": "sa mṛtyupāśān purataḥ praṇodya śokātigo modate svargaloke // KaU_1.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "eṣa te 'gnir naciketaḥ svargyo yam avṛṇīthā dvitīyena vareṇa /"
        },
        {
          "tag": "l",
          "attributes": {},
          "text": "etam agniṃ tavaiva pravakṣyanti janāsas tṛtīyaṃ varaṃ naciketo vṛṇīṣva // KaU_1.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yeyaṃ prete vicikitsā manuṣye astīty eke nāyam astīti caike /"
        },
        {
          "tag": "l",
          "attributes": {},
          "text": "etad vidyām anuśiṣṭas tvayāhaṃ varāṇām eṣa varas tṛtīyaḥ // KaU_1.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "devair atrāpi vicikitsitaṃ purā na hi sujñeyam aṇur eṣa dharmaḥ /"
        },
        {
          "tag": "l",
          "attributes": {},
          "text": "anyaṃ varaṃ naciketo vṛṇīṣva mā moparotsīr ati mā sṛjainam // KaU_1.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "devair atrāpi vicikitsitaṃ kila tvaṃ ca mṛtyo yan na sujñeyam āttha /"
        },
        {
          "tag": "l",
          "attributes": {},
          "text": "vaktā cāsya tvādṛg anyo na labhyo nānyo varas tulya etasya kaścit // KaU_1.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śatāyuṣaḥ putrapautrān vṛṇīṣva bahūn paśūn hastihiraṇyam aśvān /"
        },
        {
          "tag": "l",
          "attributes": {},
          "text": "bhūmer mahad āyatanaṃ vṛṇīṣva svayaṃ ca jīva śarado yāvad icchasi // KaU_1.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "etat tulyaṃ yadi manyase varaṃ vṛṇīṣva vittaṃ cirajīvikāṃ ca /"
        },
        {
          "tag": "l",
          "attributes": {},
          "text": "mahābhūmau naciketas tvam edhi kāmānāṃ tvā kāmabhājaṃ karomi // KaU_1.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ye ye kāmā durlabhā martyaloke sarvān kāmāṃś chandataḥ prārthayasva /"
        },
        {
          "tag": "l",
          "attributes": {},
          "text": "imā rāmāḥ sarathāḥ satūryā na hīdṛśā lambhanīyā manuṣyaiḥ /"
        },
        {
          "tag": "l",
          "attributes": {},
          "text": "ābhir matprattābhiḥ paricārayasva naciketo maraṇaṃ mānuprākṣīḥ // KaU_1.25 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śvobhāvā martyasya yad antakaitat sarvendriyāṇāṃ jarayanti tejaḥ /"
        },
        {
          "tag": "l",
          "attributes": {},
          "text": "api sarvaṃ jīvitam alpam eva tavaiva vāhās tava nṛtyagīte // KaU_1.26 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na vittena tarpaṇīyo manuṣyo lapsyāmahe vittam adrākṣma cet tvā /"
        },
        {
          "tag": "l",
          "attributes": {},
          "text": "jīviṣyāmo yāvad īśiṣyasi tvaṃ varas tu me varaṇīyaḥ sa eva // KaU_1.27 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ajīryatām amṛtānām upetya jīryan martyaḥ kvadhaḥsthaḥ prajānan /"
        },
        {
          "tag": "l",
          "attributes": {},
          "text": "abhidhyāyan varṇaratipramodān atidīrghe jīvite ko rameta // KaU_1.28 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yasminn idaṃ vicikitsanti mṛtyo yat sāmparāye mahati brūhi nas tat /"
        },
        {
          "tag": "l",
          "attributes": {},
          "text": "yo 'yaṃ varo gūḍham anupraviṣṭo nānyaṃ tasmān naciketā vṛṇīte // KaU_1.29 //"
        }
      ]
    },
    {
      "tag": "p",
      "attributes": {},
      "text": "// iti prathamā vallī //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anyac chreyo 'nyad utaiva preyas te ubhe nānārthe puruṣaṃ sinītaḥ /"
        },
        {
          "tag": "l",
          "attributes": {},
          "text": "tayoḥ śreya ādadānasya sādhu bhavati hīyate 'rthād ya u preyo vṛṇīte // KaU_2.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śreyaś ca preyaś ca manuṣyam etas tau saṃparītya vivinakti dhīraḥ /"
        },
        {
          "tag": "l",
          "attributes": {},
          "text": "śreyo hi dhīro 'bhi preyaso vṛṇīte preyo mando yogakṣemād vṛṇīte // KaU_2.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sa tvaṃ priyān priyarūpāṃś ca kāmān abhidhyāyan naciketo 'tyasrākṣīḥ /"
        },
        {
          "tag": "l",
          "attributes": {},
          "text": "naitāṃ sṛṅkāṃ vittamayīm avāpto yasyāṃ majjanti bahavo manuṣyāḥ // KaU_2.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dūram ete viparīte viṣūcī avidyā yā ca vidyeti jñātā /"
        },
        {
          "tag": "l",
          "attributes": {},
          "text": "vidyābhīpsinaṃ naciketasaṃ manye na tvā kāmā bahavo 'lolupanta // KaU_2.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avidyāyām antare vartamānāḥ svayaṃ dhīrāḥ paṇḍitaṃ manyamānāḥ /"
        },
        {
          "tag": "l",
          "attributes": {},
          "text": "dandramyamāṇāḥ pariyanti mūḍhā andhenaiva nīyamānā yathāndhāḥ // KaU_2.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na sāmparāyaḥ pratibhāti bālaṃ pramādyantaṃ vittamohena mūḍham /"
        },
        {
          "tag": "l",
          "attributes": {},
          "text": "ayaṃ loko nāsti para iti mānī punaḥ punar vaśam āpadyate me // KaU_2.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śravaṇāyāpi bahubhir yo na labhyaḥ śṛṇvanto 'pi bahavo yaṃ na vidyuḥ /"
        },
        {
          "tag": "l",
          "attributes": {},
          "text": "āścaryo vaktā kuśalo 'sya labdhā āścaryo jñātā kuśalānuśiṣṭaḥ // KaU_2.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na nareṇāvareṇa prokta eṣa suvijñeyo bahudhā cintyamānaḥ /"
        },
        {
          "tag": "l",
          "attributes": {},
          "text": "ananyaprokte gatir atra nāsty aṇīyān hy atarkyam aṇupramāṇāt // KaU_2.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "naiṣā tarkeṇa matir āpaneyā proktānyenaiva sujñānāya preṣṭha /"
        },
        {
          "tag": "l",
          "attributes": {},
          "text": "yāṃ tvam āpaḥ satyadhṛtir batāsi tvādṛṅ no bhūyān naciketaḥ preṣṭā // KaU_2.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jānāmy ahaṃ śevadhir ity anityaṃ na hy adhruvaiḥ prāpyate hi dhruvaṃ tat /"
        },
        {
          "tag": "l",
          "attributes": {},
          "text": "tato mayā nāciketaś cito 'gnir anityair dravyaiḥ prāptavān asmi nityam // KaU_2.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāmasya āptiṃ jagataḥ pratiṣṭhāṃ krator anantyam abhayasya pāram /"
        },
        {
          "tag": "l",
          "attributes": {},
          "text": "stomamahad urugāyaṃ pratiṣṭhāṃ dṛṣṭvā dhṛtyā dhīro naciketo 'tyasrākṣīḥ // KaU_2.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "taṃ durdarśaṃ gūḍham anupraviṣṭaṃ guhāhitaṃ gahvareṣṭhaṃ purāṇam /"
        },
        {
          "tag": "l",
          "attributes": {},
          "text": "adhyātmayogādhigamena devaṃ matvā dhīro harṣaśokau jahāti // KaU_2.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "etac chrutvā saṃparigṛhya martyaḥ pravṛhya dharmyam aṇum etam āpya /"
        },
        {
          "tag": "l",
          "attributes": {},
          "text": "sa modate modanīyaṃ hi labdhvā vivṛtaṃ sadma naciketasaṃ manye // KaU_2.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anyatra dharmād anyatrādharmād anyatrāsmāt kṛtākṛtāt /"
        },
        {
          "tag": "l",
          "attributes": {},
          "text": "anyatra bhūtāc ca bhavyāc ca yat tat paśyasi tad vada // KaU_2.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sarve vedā yat padam āmananti tapāṃsi sarvāṇi ca yad vadanti /"
        },
        {
          "tag": "l",
          "attributes": {},
          "text": "yad icchanto brahmacaryaṃ caranti tat te padaṃ saṃgraheṇa bravīmi //"
        }
      ]
    },
    {
      "tag": "l",
      "attributes": {},
      "text": "om ity etat // KaU_2.15 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "etad dhy evākṣaraṃ brahma etad dhy evākṣaraṃ param /"
        },
        {
          "tag": "l",
          "attributes": {},
          "text": "etad dhy evākṣaraṃ jñātvā yo yad icchati tasya tat // KaU_2.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "etad ālambanaṃ śreṣṭham etad ālambanaṃ param /"
        },
        {
          "tag": "l",
          "attributes": {},
          "text": "etad ālambanaṃ jñātvā brahmaloke mahīyate // KaU_2.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na jāyate mriyate vā vipaścin nāyaṃ kutaścin na babhūva kaścit /"
        },
        {
          "tag": "l",
          "attributes": {},
          "text": "ajo nityaḥ śāśvato 'yaṃ purāṇo na hanyate hanyamāne śarīre // KaU_2.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hantā cen manyate hantuṃ hataś cen manyate hatam /"
        },
        {
          "tag": "l",
          "attributes": {},
          "text": "ubhau tau na vijānīto nāyaṃ hanti na hanyate // KaU_2.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aṇor aṇīyān mahato mahīyān ātmāsya jantor nihito guhāyām /"
        },
        {
          "tag": "l",
          "attributes": {},
          "text": "tam akratuḥ paśyati vītaśoko dhātuprasādān mahimānam ātmanaḥ // KaU_2.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āsīno dūraṃ vrajati śayāno yāti sarvataḥ /"
        },
        {
          "tag": "l",
          "attributes": {},
          "text": "kas taṃ madāmadaṃ devaṃ mad anyo jñātum arhati // KaU_2.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aśarīraṃ śarīreṣu anavastheṣv avasthitam /"
        },
        {
          "tag": "l",
          "attributes": {},
          "text": "mahāntaṃ vibhum ātmānaṃ matvā dhīro na śocati // KaU_2.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nāyam ātmā pravacanena labhyo na medhayā na bahunā śrutena /"
        },
        {
          "tag": "l",
          "attributes": {},
          "text": "yam evaiṣa vṛṇute tena labhyas tasyaiṣa ātmā vivṛṇute tanūṃ svām // KaU_2.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nāvirato duścaritān nāśānto nāsamāhitaḥ /"
        },
        {
          "tag": "l",
          "attributes": {},
          "text": "nāśāntamānaso vāpi prajñānenainam āpnuyāt // KaU_2.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yasya brahma ca kṣatraṃ ca ubhe bhavata odanaḥ /"
        },
        {
          "tag": "l",
          "attributes": {},
          "text": "mṛtyur yasyopasecanaṃ ka itthā veda yatra saḥ // KaU_2.25 //"
        }
      ]
    },
    {
      "tag": "p",
      "attributes": {},
      "text": "// iti dvitīyā vallī //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ṛtaṃ pibantau sukṛtasya loke guhāṃ praviṣṭau parame parārdhe /"
        },
        {
          "tag": "l",
          "attributes": {},
          "text": "chāyātapau brahmavido vadanti pañcāgnayo ye ca triṇāciketāḥ // KaU_3.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yaḥ setur ījānānām akṣaraṃ brahma yat param /"
        },
        {
          "tag": "l",
          "attributes": {},
          "text": "abhayaṃ titīrṣatāṃ pāraṃ nāciketaṃ śakemahi // KaU_3.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ātmānaṃ rathinaṃ viddhi śarīraṃ ratham eva tu /"
        },
        {
          "tag": "l",
          "attributes": {},
          "text": "buddhiṃ tu sārathiṃ viddhi manaḥ pragraham eva ca // KaU_3.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "indriyāṇi hayān āhur viṣayāṃs teṣu gocarān /"
        },
        {
          "tag": "l",
          "attributes": {},
          "text": "ātmendriyamanoyuktaṃ bhoktety āhur manīṣiṇaḥ // KaU_3.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yas tv avijñānavān bhavaty ayuktena manasā sadā /"
        },
        {
          "tag": "l",
          "attributes": {},
          "text": "tasyendriyāṇy avaśyāni duṣṭāśvā iva sāratheḥ // KaU_3.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yas tu vijñānavān bhavati yuktena manasā sadā /"
        },
        {
          "tag": "l",
          "attributes": {},
          "text": "tasyendriyāṇi vaśyāni sadaśvā iva sāratheḥ // KaU_3.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yas tv avijñānavān bhavaty amanaskaḥ sadāśuciḥ /"
        },
        {
          "tag": "l",
          "attributes": {},
          "text": "na sa tat padam āpnoti saṃsāraṃ cādhigacchati // KaU_3.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yas tu vijñānavān bhavati samanaskaḥ sadā śuciḥ /"
        },
        {
          "tag": "l",
          "attributes": {},
          "text": "sa tu tat padam āpnoti yasmād bhūyo na jāyate // KaU_3.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vijñānasārathir yas tu manaḥ pragrahavān naraḥ /"
        },
        {
          "tag": "l",
          "attributes": {},
          "text": "so 'dhvanaḥ pāram āpnoti tad viṣṇoḥ paramaṃ padam // KaU_3.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "indriyebhyaḥ parā hy arthā arthebhyaś ca paraṃ manaḥ /"
        },
        {
          "tag": "l",
          "attributes": {},
          "text": "manasas tu parā buddhir buddher ātmā mahān paraḥ // KaU_3.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mahataḥ param avyaktam avyaktāt puruṣaḥ paraḥ /"
        },
        {
          "tag": "l",
          "attributes": {},
          "text": "puruśān na paraṃ kiṃcit sā kāṣṭhā sā parā gatiḥ // KaU_3.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "eṣa sarveṣu bhūteṣu gūḍho 'tmā na prakāśate /"
        },
        {
          "tag": "l",
          "attributes": {},
          "text": "dṛṣyate tv agryayā buddhyā sūkṣmayā sūkṣmadarśibhiḥ // KaU_3.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yacched vāṅmanasī prājñas tad yacchej jñāna ātmani /"
        },
        {
          "tag": "l",
          "attributes": {},
          "text": "jñānam ātmani mahati niyacchet tad yacchec chānta ātmani // KaU_3.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "uttiṣṭhata jāgrata prāpya varān nibodhata /"
        },
        {
          "tag": "l",
          "attributes": {},
          "text": "kṣurasya dhārā niśitā duratyayā durgaṃ pathas tat kavayo vadanti // KaU_3.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aśabdam asparśam arūpam avyayaṃ tathārasaṃ nityam agandhavac ca yat /"
        },
        {
          "tag": "l",
          "attributes": {},
          "text": "anādy anantaṃ mahataḥ paraṃ dhruvaṃ nicāyya tan mṛtyumukhāt pramucyate // KaU_3.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nāciketam upākhyānaṃ mṛtyuproktaṃ sanātanam /"
        },
        {
          "tag": "l",
          "attributes": {},
          "text": "uktvā śrutvā ca medhāvī brahmaloke mahīyate // KaU_3.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ya imaṃ paramaṃ guhyaṃ śrāvayed brahmasaṃsadi /"
        },
        {
          "tag": "l",
          "attributes": {},
          "text": "prayataḥ śrāddhakāle vā tad ānantyāya kalpate /"
        },
        {
          "tag": "l",
          "attributes": {},
          "text": "tad ānantyāya kalpata iti // KaU_3.17 //"
        }
      ]
    },
    {
      "tag": "p",
      "attributes": {},
      "text": "// iti tṛtīyā vallī //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parāñci khāni vyatṛṇat svayaṃbhūs tasmāt parāṅ paśyati nāntarātman /"
        },
        {
          "tag": "l",
          "attributes": {},
          "text": "kaścid dhīraḥ pratyag ātmānam aikṣad āvṛttacakṣur amṛtatvam icchan // KaU_4.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parācaḥ kāmān anuyanti bālās te mṛtyor yanti vitatasya pāśam /"
        },
        {
          "tag": "l",
          "attributes": {},
          "text": "atha dhīrā amṛtatvaṃ viditvā dhruvam adhruveṣv iha na prārthayante // KaU_4.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yena rūpaṃ rasaṃ gandhaṃ śabdān sparśīṃś ca maithunān /"
        },
        {
          "tag": "l",
          "attributes": {},
          "text": "etenaiva vijānāti kim atra pariśiṣyate //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_4.3 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "svapnāntaṃ jāgaritāntaṃ cobhau yenānupaśyati /"
        },
        {
          "tag": "l",
          "attributes": {},
          "text": "mahāntaṃ vibhum ātmānaṃ matvā dhīro na śocati // KaU_4.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ya imaṃ madhvadaṃ veda ātmānaṃ jīvam antikāt /"
        },
        {
          "tag": "l",
          "attributes": {},
          "text": "īśānaṃ bhūtabhavyasya na tato vijugupsate //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_4.5 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yaḥ pūrvaṃ tapaso jātam adbhyaḥ pūrvam ajāyata /"
        },
        {
          "tag": "l",
          "attributes": {},
          "text": "guhāṃ praviśya tiṣṭhantaṃ yo bhūtebhir vyapaśyata //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_4.6 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yā prāṇena saṃbhavati aditir devatāmayī /"
        },
        {
          "tag": "l",
          "attributes": {},
          "text": "guhāṃ praviśya tiṣṭhantīṃ yā bhūtebhir vyajāyata //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_4.7 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "araṇyor nihito jātavedā garbha iva subhṛto garbhiṇībhiḥ /"
        },
        {
          "tag": "l",
          "attributes": {},
          "text": "divediva īḍyo jāgṛvadbhir haviṣmadbhir manuṣyebhir agniḥ //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_4.8 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yataś codeti sūryo astaṃ yatra ca gacchati /"
        },
        {
          "tag": "l",
          "attributes": {},
          "text": "taṃ devāḥ sarve arpitās tad u nātyeti kaścana //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_4.9 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yad eveha tad amutra yad amutra tad anv iha /"
        },
        {
          "tag": "l",
          "attributes": {},
          "text": "mṛtyoḥ sa mṛtyum āpnoti ya iha nāneva paśyati // KaU_4.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "manasaivedam āptavyaṃ neha nānāsti kiṃcana /"
        },
        {
          "tag": "l",
          "attributes": {},
          "text": "mṛtyoḥ sa mṛtyuṃ gacchati ya iha nāneva paśyati // KaU_4.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aṅguṣṭhamātraḥ puruṣo madhya ātmani tiṣṭhati /"
        },
        {
          "tag": "l",
          "attributes": {},
          "text": "īśāno bhūtabhavyasya na tato vijugupsate //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_4.12 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aṅguṣṭhamātraḥ puruṣo jyotir iva adhūmakaḥ /"
        },
        {
          "tag": "l",
          "attributes": {},
          "text": "īśāno bhūtabhavyasya sa evādya sa u śvaḥ //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_4.13 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yathodakaṃ durge vṛṣṭaṃ parvateṣu vidhāvati /"
        },
        {
          "tag": "l",
          "attributes": {},
          "text": "evaṃ dharmān pṛthak paśyaṃs tān evānu vidhāvati // KaU_4.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yathodakaṃ śuddhe śuddham āsiktaṃ tādṛg eva bhavati /"
        },
        {
          "tag": "l",
          "attributes": {},
          "text": "evaṃ muner vijānata ātmā bhavati gautama // KaU_4.15 //"
        }
      ]
    },
    {
      "tag": "p",
      "attributes": {},
      "text": "// iti caturthī vallī //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "puram ekādaśadvāram ajasyāvakracetasaḥ /"
        },
        {
          "tag": "l",
          "attributes": {},
          "text": "anuṣṭhāya na śocati vimuktaś ca vimucyate //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_5.1 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "haṃsaḥ śuciṣad vasur antarikṣasad dhotā vediṣad atithir duroṇasat /"
        },
        {
          "tag": "l",
          "attributes": {},
          "text": "nṛṣad varasad ṛtasad vyomasad abjā gojā ṛtajā adrijā ṛtaṃ bṛhat // KaU_5.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ūrdhvaṃ prāṇam unnayati apānaṃ pratyag asyati /"
        },
        {
          "tag": "l",
          "attributes": {},
          "text": "madhye vāmanam āsīnaṃ viśve devā upāsate // KaU_5.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asya visraṃsamānasya śarīrasthasya dehinaḥ /"
        },
        {
          "tag": "l",
          "attributes": {},
          "text": "dehād vimucyamānasya kim atra pariśiṣyate //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_5.4 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na prāṇena nāpānena martyo jīvati kaścana /"
        },
        {
          "tag": "l",
          "attributes": {},
          "text": "itareṇa tu jīvanti yasminn etāv upāśritau // KaU_5.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hanta ta idaṃ pravakṣyāmi guhyaṃ brahma sanātanam /"
        },
        {
          "tag": "l",
          "attributes": {},
          "text": "yathā ca maraṇaṃ prāpya ātmā bhavati gautama // KaU_5.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yonim anye prapadyante śarīratvāya dehinaḥ /"
        },
        {
          "tag": "l",
          "attributes": {},
          "text": "sthāṇum anye 'nusaṃyanti yathākarma yathāśrutam // KaU_5.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ya eṣa supteṣu jāgarti kāmaṃ kāmaṃ puruṣo nirmimāṇaḥ /"
        },
        {
          "tag": "l",
          "attributes": {},
          "text": "tad eva śukraṃ tad brahma tad evāmṛtam ucyate /"
        },
        {
          "tag": "l",
          "attributes": {},
          "text": "tasmiṃl lokāḥ śritāḥ sarve tad u nātyeti kaścana //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_5.8 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "agnir yathaiko bhuvanaṃ praviṣṭo rūpaṃ rūpaṃ pratirūpo babhūva /"
        },
        {
          "tag": "l",
          "attributes": {},
          "text": "ekas tathā sarvabhūtāntarātmā rūpaṃ rūpaṃ pratirūpo bahiś ca // KaU_5.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vāyur yathaiko bhuvanaṃ praviṣṭo rūpaṃ rūpaṃ pratirūpo babhūva /"
        },
        {
          "tag": "l",
          "attributes": {},
          "text": "ekas tathā sarvabhūtāntarātmā rūpaṃ rūpaṃ pratirūpo bahiś ca // KaU_5.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sūryo yathā sarvalokasya cakṣur na lipyate cākṣuṣair bāhyadoṣaiḥ /"
        },
        {
          "tag": "l",
          "attributes": {},
          "text": "ekas tathā sarvabhūtāntarātmā na lipyate lokaduḥkhena bāhyaḥ // KaU_5.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "eko vaśī sarvabhūtāntarātmā ekaṃ rūpaṃ bahudhā yaḥ karoti /"
        },
        {
          "tag": "l",
          "attributes": {},
          "text": "tam ātmasthaṃ ye 'nupaśyanti dhīrās teṣāṃ sukhaṃ śāśvataṃ netareṣām // KaU_5.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nityo 'nityānāṃ cetanaś cetanānām eko bahūnāṃ yo vidadhāti kāmān /"
        },
        {
          "tag": "l",
          "attributes": {},
          "text": "tam ātmasthaṃ ye 'nupaśyanti dhīrās teṣaṃ śāntiḥ śāśvatī netareṣām // KaU_5.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tad etad iti manyante 'nirdeśyaṃ paramaṃ sukham /"
        },
        {
          "tag": "l",
          "attributes": {},
          "text": "kathaṃ nu tad vijānīyāṃ kim u bhāti vibhāti vā // KaU_5.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na tatra sūryo bhāti na candratārakaṃ nemā vidyuto bhānti kuto 'yam agniḥ /"
        },
        {
          "tag": "l",
          "attributes": {},
          "text": "tam eva bhāntam anu bhāti sarvaṃ tasya bhāsā sarvam idaṃ vibhāti // KaU_5.15 //"
        }
      ]
    },
    {
      "tag": "p",
      "attributes": {},
      "text": "// iti pañcamī vallī //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ūrdhvamūlo avākśākha eṣo 'śvatthaḥ sanātanaḥ /"
        },
        {
          "tag": "l",
          "attributes": {},
          "text": "tad eva śukraṃ tad brahma tad evāmṛtam ucyate /"
        },
        {
          "tag": "l",
          "attributes": {},
          "text": "tasmiṃl lokāḥ śritāḥ sarve tad u nātyeti kaścana //"
        }
      ]
    },
    {
      "tag": "l",
      "attributes": {},
      "text": "etad vai tat // KaU_6.1 //"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yad idaṃ kiṃca jagat sarvaṃ prāṇa ejati niḥsṛtam /"
        },
        {
          "tag": "l",
          "attributes": {},
          "text": "mahad bhayaṃ vajram udyataṃ ya etad vidur amṛtās te bhavanti // KaU_6.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhayād asyāgnis tapati bhayāt tapati sūryaḥ /"
        },
        {
          "tag": "l",
          "attributes": {},
          "text": "bhayād indraś ca vāyuś ca mṛtyur dhāvati pañcamaḥ // KaU_6.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iha ced aśakad boddhuṃ prākśarīrasya visrasaḥ /"
        },
        {
          "tag": "l",
          "attributes": {},
          "text": "tataḥ sargeṣu lokeṣu śarīratvāya kalpate // KaU_6.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yathādarśe tathātmani yathā svapne tathā pitṛloke /"
        },
        {
          "tag": "l",
          "attributes": {},
          "text": "yathāpsu parīva dadṛśe tathā gandharvaloke chāyātapayor iva brahmaloke // KaU_6.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "indriyāṇāṃ pṛthagbhāvam udayāstamayau ca yat /"
        },
        {
          "tag": "l",
          "attributes": {},
          "text": "pṛthag utpadyamānānāṃ matvā dhīro na śocati // KaU_6.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "indriyebhyaḥ paraṃ mano manasaḥ sattvam uttamam /"
        },
        {
          "tag": "l",
          "attributes": {},
          "text": "sattvād adhi mahānātmā mahato 'vyaktam uttamam // KaU_6.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avyaktāt tu paraḥ puruṣo vyāpako 'liṅga eva ca /"
        },
        {
          "tag": "l",
          "attributes": {},
          "text": "yaṃ jñātvā mucyate jantur amṛtatvaṃ ca gacchati // KaU_6.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na saṃdṛśe tiṣṭhati rūpam asya na cakṣuṣā paśyati kaścanainam /"
        },
        {
          "tag": "l",
          "attributes": {},
          "text": "hṛdā manīṣā manasābhikḷpto ya etad vidur amṛtās te bhavanti // KaU_6.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yadā pañcāvatiṣṭhante jñānāni manasā saha /"
        },
        {
          "tag": "l",
          "attributes": {},
          "text": "buddhiś ca na viceṣṭati tām āhuḥ paramāṃ gatim // KaU_6.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tāṃ yogam iti manyante sthirām indriyadhāraṇām /"
        },
        {
          "tag": "l",
          "attributes": {},
          "text": "apramattas tadā bhavati yogo hi prabhavāpyayau // KaU_6.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "naiva vācā na manasā prāptuṃ śakyo na cakṣuṣā /"
        },
        {
          "tag": "l",
          "attributes": {},
          "text": "astīti bruvato 'nyatra kathaṃ tad upalabhyate // KaU_6.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "astīty evopalabdhavyas tattvabhāvena cobhayoḥ /"
        },
        {
          "tag": "l",
          "attributes": {},
          "text": "astīty evopalabdhasya tattvabhāvaḥ prasīdati // KaU_6.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yadā sarve pramucyante kāmā ye 'sya hṛdi śritāḥ /"
        },
        {
          "tag": "l",
          "attributes": {},
          "text": "atha martyo 'mṛto bhavaty atra brahma samaśnute // KaU_6.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yadā sarve prabhidyante hṛdayasyeha granthayaḥ /"
        },
        {
          "tag": "l",
          "attributes": {},
          "text": "atha martyo 'mṛto bhavaty etāvad dhy anuśāsanam // KaU_6.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śataṃ caikā ca hṛdayasya nāḍyas tāsāṃ mūrdhānam abhiniḥsṛtaikā /"
        },
        {
          "tag": "l",
          "attributes": {},
          "text": "tayordhvam āyann amṛtatvam eti viṣvaṅṅ anyā utkramaṇe bhavati // KaU_6.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aṅguṣṭhamātraḥ puruṣo 'ntarātmā sadā janānāṃ hṛdaye saṃniviṣṭaḥ /"
        },
        {
          "tag": "l",
          "attributes": {},
          "text": "taṃ svāc charīrāt pravṛhen muñjād iveṣīkāṃ dhairyeṇa /"
        },
        {
          "tag": "l",
          "attributes": {},
          "text": "taṃ vidyāc chukram amṛtaṃ taṃ vidyāc chukram amṛtam iti // KaU_6.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mṛtyuproktāṃ naciketo 'tha labdhvā vidyām etāṃ yogavidhiṃ ca kṛtsnam /"
        },
        {
          "tag": "l",
          "attributes": {},
          "text": "brahmaprāpto virajo 'bhūd vimṛtyur anyo 'py evaṃ yo vid adhyātmam eva // KaU_6.18 //"
        }
      ]
    },
    {
      "tag": "p",
      "attributes": {},
      "text": "// iti ṣaṣṭhī vallī //"
    },
    {
      "tag": "p",
      "attributes": {},
      "text": "// iti kaṭhopaniṣat //"
    }
  ]
}