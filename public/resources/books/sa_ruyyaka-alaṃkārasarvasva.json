{
  "title": "sa_ruyyaka-alaṃkārasarvasva",
  "body": "<body xmlns='http://www.tei-c.org/ns/1.0'>\n\n<lg>\n<l>śrīmadvidyācakravartiviracitā sañjīvanyākhyā vyākhyā viśvaṃ prakāśayati yā jātiguṇādyātmakaiḥ nijaiḥ prasaraiḥ /</l>\n<l>saṃskāraguṇasamṛddhā vāṇī māmavatu saralasandarbhī //</l>\n</lg>\n\n<lg>\n<l>rucakācāryopajñe seyamalaṅkārasarvasve /</l>\n<l>sañjīvanīti ṭīkā śrīvidyācakravartinā kriyate //</l>\n</lg>\n\n<lg>\n<l>udāharaṇaśeṣo 'tra dhvanau granthakṛtākṛtaḥ /</l>\n<l>tadīyanyāyasampanaiḥ svapadyaiḥ pūrayāmi tam //</l>\n</lg>\n\n<lg>\n<l>dhvanidarśanānuraktāḥ sūkṣmekṣikayā nirīkṣya ṭīkāṃ me /</l>\n<l>kavayaḥsacetanā api vitanuta sāhityasāmrājyam //</l>\n</lg>\n\n<lg>\n<l>kiṃ vistareṇa bahunā ṭīkāṃ sañjīvanīmimāṃ kaścit /</l>\n<l>yadyabhyasūyati jaḍaḥ svameva pāṇḍityamabhyasūyati saḥ //</l>\n</lg>\n\n<p>tatra tāvadadhikṛteṣṭadevatānamaskāra puraskāreṇa prakaraṇapratipādyamarthaṃ pratijānīte namaskṛtya paramiti /</p>\n\n<p>sarvaiva khalviyaṃ vāk parā paśyantī madhyamā vaikharīti caturbhiḥ padaiḥ parimīyate /\nyacchutiḥ - 'catvāri vākparimitā padāni'ityādikā /\ntatra parā nāma nirupadhikaṃ rūpam /\npaśyantyādīni trīṇi punaraupādhikāni sthūlatvāt vigrahasthānīyāni /\n<lg>\n<l>yathā cāgamaḥ-</l>\n<l>svarūpa jyotirevāntaḥ parā vāganapāyinī /</l>\n<l>yasyāṃ dṛṣṭasvarūpāyām tradhikāro nivartate //</l>\n</lg></p>\n\n<lg>\n<l>avibhāgena varṇānāṃ sarvakataḥsaṃhṛtakramā /</l>\n<l>prāṇāśrayā tu paśyantī mayūrāṇḍarasopamā //</l>\n</lg>\n\n<lg>\n<l>madhyamā buddhyupādānā kṛtavarṇaparigrahā /</l>\n<l>antaḥsañjalpa rūpā sā na śrotramupasarpati //</l>\n</lg>\n\n<lg>\n<l>tālvoṣṭha vyāpṛtti vyaṅgyā parabodhaprakāśinī /</l>\n<l>bhanuṣyamātrasulabhā bāhyā vāgvaikharī matā //</l>\n</lg>\n\n<p>iti //</p>\n\n<p>tatra paśyantyādya paravāktrayāpekṣayā jyeṣṭhatvādādya parā /\ndvitīyā viśvābhimukhībhāvātpaśyantī /\ntṛtīyā nābhyantarī na ca bāhyeti kṛtvā madhyamā /\nturīyā tuparāvabodhārthaṃ pravṛtteti vaikharī /\nyadvā 'khaṃ sukhaṃ duḥkhaṃ ca; tadviśiṣya rāti dadātīti vikharo dehendriyasaṅghātaḥ tatra bhavā vaikharīti' jñeyam /\ntadevābhisandhāyoktam-vācaṃ trividhavigrahāmiti /\ncaturvidhāmapi /\nkīdṛśīṃ devīm? parādibhiścaturbhiḥ padaiḥ krīḍantīṃ nāmapūrvakatvāt sarvasyaiva rūpasya jagadetadvijigīṣamāṇāṃ samastavyavahārātmikāṃ svarūpāvabodhakṣamatayā dyutimayīmanyastutaustotavyatāyāṃ ca prabhavantīmavimarśāndhatamasa dhvaṃsanāt kāntimayīmapratihataprasaratvāt gatyātmikāñcetyarthaḥ /\ntāmimāṃ namaskṛtya /\nnamaskāro hi nāma pṛthagahaṅkāraparityāgena namaskartavyamahimodghāṭanaṃ sāmarasyamiti yāvat /\ntathāhi-yeyaṃ parā sā śaktatvam /\nyā paśyantī sodyuktatā /\nyā tu madhyamā sā pravṛttatā /\nyā punarvaikharī sā nirvāhakateti /\nśaktimato vaktureva svarūpaṃ parādiśaktayaḥ /\nitthamimāṃ vācaṃ namaskṛtya nijānāṃ svenaiva praṇītānām alaṅkārasūtrāṇāṃ tātparyamucyate /\nhṛdayamudghāṭyate /\nkena prakāreṇa? vṛttyā vṛtti svarūpeṇa sandarbheṇa /\natha dhvanidarśanānusāreṇa prakāraṇaṃ praṇinīṣuḥ bhāmahodbhaṭādīnāṃ darśanasthitiṃ pūrvapakṣatveno panyasyati-iha hi tāvadbhāmahodbhaṭetyādinā /\natreyaṃ darśanasthiti dik /\n<lg>\n<l>kāvyaṃ hi nāma viśiṣṭaśabdārthātmakam /</l>\n<l>tatrārtho vācyaḥ, pratīyamānaśca /</l>\n<l>yathā- bhama dhaṃmia vīsattho so suṇāo ajja mārio deṇa /</l>\n<l>golāṇai kaccha kuḍaṅga vāsiṇā daria sīheṇa //</l>\n</lg></p>\n\n<p>atra svairiṇyuktau śvabhayanivṛttyā dhārmikabhramaṇāvidhirvācyatvena sthitaḥ, sākṣātsaṅketitatvenā vyavadhāna pratītikatvāt; godāvarītīre siṃhopalabdhyā bhramaṇaniṣedhastu pratīyamānaḥ, vākyārthasamanvayasamanantaramasaṅketitatvena pratīteḥ /\nitthaṃ vācyavilakṣiṇaḥ pratīyamāno yor'thaḥ sa yathāyogaṃ rasavastvalaṅkārasvarūpeṇa triskandhaḥ san sacamatkāratvāt kavisaṃrambha gocaratvāt sahṛdayapratīti viśrāntiviṣayatvāñca kāvyātmā /\ntasya mādhuryādayo guṇāḥ śauryādivatsamavāyavṛttyā upakurvate /\nupamādayaḥ punaḥ kaṭakāditsaṃyogatavṛttyeti dhvanyācāryāḥ /\ntrividho 'pi pratīyamāno vācyopaskārakatvādalaṅkārakakṣyaivetyanye /\natha granthamavayavaśo vyākurmaḥ /\niha kāvyamārge /\nalaṅkārapakṣa nikṣiptaṃ manyante, tattvaṃ punaranyatheti yāvat /\nyanmanyante tatsaviśeṣaṃ darśiyitumāha-tathāhītyādinā /\nparyāyoktamaprastutapraśaṃsā samāsokti rākṣepaḥ vyājastutirupameyopamā ananvayaḥ ityādiṣu vastumātrameva pratīyate na tu rasālaṅkārau /\nvyañjanāvyāpārasyeha lakṣaghaṇāmūlatvāt /\nlakṣaṇāmūlatve rasālaṅkārayorvyaṅgyatvāsambhavāt /\n<lg>\n<l>tatra pratīyamānalasyārthasya prakārāntareṇābhidhānaṃ paryāyoktam /</l>\n<l>yadvakṣyati 'gamyasyāpi bhaṅgyantareṇābhidhānaṃ paryāyoktam' iti /</l>\n<l>yathā- spṛṣṭāstā nandane śacyāḥ keśasaṃbhogalālitāḥ /</l>\n<l>sāvaghajñaṃ pārijātasya mañjaryo yasya sainikaiḥ //</l>\n</lg></p>\n\n<p>atra hayagrīvasya svargavijayaḥ sainikasāvaghajñapārijātamañjarī sparśalakṣaṇena kāryeṇa pratyāyyate /\n<lg>\n<l>sāmānyaviśeṣabhāvādīnāṃ sambandhena yadaprastutātprastutapratītiḥ seyamaprastutapraśaṃsā /</l>\n<l>yadvakṣyati - 'aprastutātsāmānyaviśeṣabhāve kāryakāraṇabhāve sārūpye ca prastutapratītāvaprastutapraśaṃsā' iti /</l>\n<l>yathā- taṇṇātthiṃ kiṃpi pahaṇo pakappiyaṃ jaṃ ṇa ṇiai gharaṇīe /</l>\n<l>aṇāvaraagamaṇasīlaḥsa kālapahiaḥsa pāhijjaṃ //</l>\n</lg></p>\n\n<lg>\n<l>[kannāsti kimapi patyuḥ prakalpitaṃ yanna niyatigṛhiṇyā /</l>\n<l>anavaratagamanaśīlasya kālapathikasya pātheyam //</l>\n</lg>\n\n<p>iti cchrāyā] /\natra anavaratagamanaśīlasya patyurnijagṛhiṇyā pātheyatvena yanna kalpitaṃ tadyathā nāsti, tathā kālapathikasya pāthematvena yadakalpitaṃ tannāstītyatra kālaḥsava grasatīti sāmānyarūpādaprastutāt prastuto viśeṣātmā prahastavadhaḥ pratyāyyate /\n<lg>\n<l>viśeṣaṇāsāmyādaprastutor'tho yadavagamyate sā samāsoktiḥ /</l>\n<l>yadvakṣyati-'viśeṣaṇasāmyādaprastutasya gamyatve samāsoktiḥ' iti /</l>\n<l>yathā- upoḍharāgeṇa vilolatārakaṃ tathā gṛhītaṃ śaśinā niśāmukham /</l>\n<l>yathā samastaṃ timirāṃśukaṃ tayā puro 'pi rāgādgalitaṃ na lakṣyitam //</l>\n</lg></p>\n\n<p>atropoḍharāgatvādinā viśeṣaṇasāmyenāprastuto nāyakavṛttāntaḥ pratīyate /\n<lg>\n<l>uktasya vakṣyamāṇasya vā prākāraṇikasya viśeṣapratītyartham ābhāsato niṣedhanamākṣepaḥ /</l>\n<l>yadvakṣyati uktavakṣyamāṇayoḥ prākaraṇikayorviśeṣapratītyarthaṃ niṣedhābhāsa ākṣepaḥ iti /</l>\n<l>yathā - bālagra!ṇāhaṃ dūri tīe piosit ti ṇāmhavāvāro /</l>\n<l>sā marai tujbhpha ayaso eaṃ dhaṃmakkharaṃ bhaṇimo //</l>\n</lg></p>\n\n<lg>\n<l>['bālaka!nāhaṃ dūti tasyāḥ priyo 'sīti nāsmadvyāpāraḥ /</l>\n<l>sā mriyate tavāyaśa etaddharmākṣaraṃ bhaṇāmaḥ //</l>\n</lg>\n\n<p>iti cchrāyā '] atra 'nāhaṃ dītiti' dītitvaniṣedho viśiṣṭāsmi dūtītyavagamayati /\n<lg>\n<l>stutinindayoḥ nindāstutigamakatve vyājastutiḥ /</l>\n<l>yadvakṣyati-'stutinindābhyāṃ nindāstutyorgamyatve vyājastutiḥ' iti /</l>\n<l>yathā - he helājitabodhisattva vacasāṃ kiṃ vistaraistoyadhe! nāsti tvatsadṛśaḥ paraḥ parahitādhāne gṛhītavrataḥ /</l>\n<l>tṛṣyatpānthajanopakāraghaṭanāvaimukhyalabdhāyaśo bhāraprodvahane karoṣi kṛpayā sāhāyakaṃ yanmaroḥ //</l>\n</lg></p>\n\n<p>atra marorupakāraṃ karoṣīti stutirnindāmavagamayati /\nupamānopameyayoḥ paryāyeṇa tathātvaṃ cedupameyopamā /\nyadvakṣyati- 'dvayoḥ paryāyeṇa tasminnupameyopamā' iti /\nyathā-'khamiva jalaṃ jalamiva khaṃ haṃsaśvandra iva haṃsa iva candraḥ' /\natropamānopameyabhāvavinimayaḥ tṛtīya sabrahmacāriṇāṃ nivartayati /\nekasyaivopamānopameya bhāvakatve 'nanvayaḥ /\nyadvakṣyati-'ekasyaivopamānopameyatve 'nanvaya' iti /\nyathā -'yuddhe 'rjunor'juna iva prathitaprabhāvaḥ'-iti /\natra dvitīyasabrahmacārinivṛttiḥ /\nādi śabdāllāṭānuprāsādi parigrahaḥ /\neṣu paryāyoktāduṣu yadetadvastumātraṃ pratīyate svargavijayādikaṃ rasālaṅkāraparihāreṇa tadidaṃ sarvairapi pramāṇairātmatvenā vabhāsamānameva sadgaja nimīlikayā vācyāpaskārakatvena tairudbhaṭādibhiḥ pratipāditam /\nnyagbhāvitavācyasya vācyakakṣyātilaṅghinaḥ kathamastu vācyopaskārakatvamiti bhāvaḥ /\nkena prakāreṇa pratipāditam? 'svasiddhaye parākṣepaḥ parārthaṃ svasamarpaṇam' iti dvividhayā bhaṅgyā /\nbhaṅgi prakāraḥ /\natrāyamāśayaḥ /\nlakṣaṇamūlo 'yaṃ paryāyoktādiṣu pratīyamānor'thaḥ /\nlakṣaṇā ca dvirūpā-ajahatsvārthaikā 'kuntāḥ praviśanti' ityādau /\nparā tu jahatsvārthā 'gaṅgāyāṃ ghoṣaḥ' ityādau /\ntatrājahastvārthāyāṃ kuntānāṃ svataḥ praveśāsaṃbhave kauntikān ākṣipya praveśasaṃbhavaḥ /\nataḥsva siddhaye parānākṣipatīti tatra lakṣaṇā /\nsvakīya praveśādeḥsiddhaye parasya kauntikasyākṣepa iti /\njahatsvārthāyāṃ tu gaṅgādermukhyārthasyātyantamanupapattireva /\nataḥ parārthaṃ svasamarpaṇamiti lakṣaṇam /\nparārthaṃ taṭāderghoṣādyadhikaraṇārthaṃ svasamarpaṇaṃ svasvarūpaparityāga iti /\nitthaṃ ca satispṛṣṭāstā nandana' iti paryāyoktodāharaṇe sainikānāṃ sāvajñapārijātamañjarīsparśaḥ svargavijayamanākṣipya na saṃbhavatīti kuntādinayena svasiddhaye parākṣepaḥ /\nevam 'upoḍharāgeṇa' iti samāsoktyudāharaṇe 'pi jñeyam /\nnāyakatvākṣepe sati niśādeḥ timirāṃśukādiyogasaṃbhavāt ajahatsvārthatvam /\natha 'taṃ ṇātthī' ti aprastutapraśaṃsodāharaṇe mukhyārthasyāprastutatvāt; 'bāḷagraṇāham'ityākṣepodāharaṇe dūtītvaniṣedhasyābhāsarūpatvāt 'he helājite' ti vyājastutyudāharaṇe khajalayordvayorapi caikasyānekattvalābhābhāvāt mukhyārthasya atyantamanupapattireva /\nataḥ parārthaṃ svasamarpaṇāmiti lakṣaṇam /\ntamimaṃ viṣayavibhāgam abhisandhāyoktam-yathāyogaṃ dvividhayeti /\nyogo yogyatā tāmanatikramyetyarthaḥ /\nitthaṃ vastudhvanau vimatirbhāmahādiṣu darśitā /\n<lg>\n<l>atha rudraṭe rasālaṅkāradhvanyorvimatimupanyasyati-rudraṭenāpītyādinā /</l>\n<l>bhāvālaṅkāraḥ preyo 'laṅkāraḥ sa dvidhaivoktaḥ /</l>\n<l>tathā hi- yasya vikāraḥ prabhavannapratibandhena hetunā yena /</l>\n<l>gamayati tadabhiprāyaṃ tatprati bandhaṃ ca bhāvo 'sau //</l>\n</lg></p>\n\n<p>iti //</p>\n\n<p>bhāvasthitibhāvaśāntirūpeṇa rudraṭo bhāvālaṅkāraṃ dvidhaivoktavān /\ntadidam utprekṣāvat kṛtyamiti bhāvaḥ /\nyato bhāvāsaṅkārasya sandhiśabalatādi lakṣaṇā api bhedāḥ saṃbhavanti /\nvakṣyati hi - bhāvodaya sandhiśabalatāśca pṛthagalaṅkārā iti /\nrūpakādiṣvapi uttānadarśitāmudghāṭayati-rūpakadīpaketyādi /\nrūpakaṃ dīpakam apahnutistulyayogitā /\nādiśabdānnidarśanādikaṃ ca lakṣayiṣyate /\ntatropamālaṅkāraḥ pratīyamāno vācyaśobhāhetutvādupasarjanatvena noktaḥ /\ntadapyasāramiti bhāvaḥ /\nupamālaṅkārasya vācyaśobhā hetutvādupanyagbhāvanena utthāpitasya prādhanyena teṣvavasthānāt /\natha rasabhāvayoḥ ayathādṛśamudghāṭayati-rasavatpreyaūrjasvītyādi /\nraso guṇībhūto rasavānalaṅkāro, bhāvastu preyān, rasābhāsa ūrjasvī, bhāvābhāsaḥsamāhitam /\nevaṃ rasabhāvādiḥ vācyaśobhā hetutvenoktaḥ /\ntadapi mandamiti bhāvaḥ /\nyato rasāderalaṅkāratvaṃ sadātanaṃ na bhavati, prādhānyadaśāyāmalaṅkāryatvāt /\nutprekṣātviti /\nprātīyamānā svayameva kathitā pratīyamānāpyalaṅkāryatvena kathitetyarthaḥ /\ntadapya gaṃbhīramiti yāvat /\npratīyamānadaśāyāṃ sarvasyaiva alaṅkārasyālaṅkāryakatvaṃ siddhāntitaṃ yataḥ /\ntrivindhaṃ vastvalaṅkārarasarūpamalaṅkāryatayā khyāpitameva /\nkāvyajīvitatvenālaṅkāryameva sattathā na cetitamiti yāvat /\nitthaṃ kāvyajīvitāṃśavicāravimukhānām alaṅkāramātrarasikatvāt uttānadṛśāṃ matam upanyasya, kāvyajīvitakāṃśaparāṇāṃ, matāni yathāvadupanyasyati-vāmanena tvityādinā /\nsādṛśyanibandhanāyā iti vadatā sādṛśyaṃ saṃbandha-nibandhanā śabdavṛttirgauṇīti vadanto dūṣyatvena kaṭākṣitāḥ /\ndhvanyācāryāṇāṃ gauṇyā vṛttyā lakṣaṇāntarbhāvo noṣṭaḥ /\nsādṛśyanibandhanā lakṣaṇā vakroktyalaṅkāra 'iti prathayatā kaścit dhvanibhedo lakṣaṇāmūlo 'tyantatiraskṛtavācya nāmālaṅkāratvenoktaḥ kāvyātmabhūtaḥsannalaṅkāryatvena nāvadhārita itiyāvat /\nyasttvaṃśo 'laṅkāryo na bhavati so 'pyalaṅkāryatvena kathita ityāha-kevalaṃ guṇaviśiṣṭeti /\nkevalagrahaṇādrasālakāranairapekṣyaṃ kaṭākṣitam /\nrasālaṅkāra nirapekṣairmādhuryādi bhirguṇairviśiṣṭā yeyaṃ saṃghaṭanādharmabhūtā vaidarbhyādi rūpiṇī rītiḥ saiva kāvyātmetyuktā /\n<lg>\n<l>tathā ca sūtritaṃ tena - 'rītiḥ ātmā kāvyasya'iti /</l>\n<l>prakhyāpitaṃ ca - aviditaguṇāpi satkavibhaṇitiḥ karṇoṣu vamati madhudhārām /</l>\n<l>anadhigataparimalāpi hi harati dṛśaṃ mālatīmālā /</l>\n<l>iti //</l>\n</lg></p>\n\n<p>idamapyayuktamiti bhāvaḥ /\ntathāhi-kāvyasya śarīrasthānīyau (śabdārthau) kaṭakamukuṭādikalpā anuprāsopamādayaḥ /\nvyaṅgyārthastu ātmabhūta iti sthite, śabdālaṅkārebhyoṣa'pi yo bāhyo varṇālaṅkāro 'nuprāsastatsamakakṣyakā etā rītayaḥ /\nyato dvayorapi varṇadharmatā /\netadabhisandhāya vṛttyanuprāsavarṇālaṅkāraprastāve vaidarbhyādayo rītayo vivecitāḥ kāvyaprakāśa kṛdādibhiḥ /\ngranthakāro 'pi tatra vivecayiṣyati /\nvyañjakāsvetāsu vyaṅgyarasasannikarṣādātmatva bhramaḥ uttāna dhiyām /\ntadanuprāsādāvapi samānamiti mandametadrītimātrapakṣapātitvam /\nvastutastu vyaṅgyārtha eva ātmā kāvyasya /\nathodbhaṭādibhiḥ guṇālaṅkārayorbhedo 'pi nāvadhārita ityāha-udbhaṭādibhistviti /\nsāmyaṃ sajātīyatvamityartha- /\ntatra hetuḥ - 'viṣayamātreṇa bhedapratipādanāditi' /\nmātragrahaṇātsvarūpabhedābhāvaḥ kaṭākṣyate /\nkāvyaśobhāhetutvalakṣaṇaṃ tu svarūpamekavidhameveti teṣāmāśayaḥ /\nviṣāmāśayaḥ /\nviṣayabhedaṃ darśayati-'saṅghaṭanetyādi' /\n'saṅghaṭanādharmāguṇā, alaṅkārāstu śabdārthadharmāḥ' iti /\ntadidamapyagambhīramiti bhāvaḥ /\nguṇālaṅkārayośca svarūpata evātivibhinnatvāt /\ntathāhi-aṅgino rasasya dharmā guṇāḥ aṅgayoḥ śabdārthayostvalaṅkārāḥ /\n<lg>\n<l>guṇāstuniyamenotkarṣahetavaḥ alaṅkārāstvaniyamena /</l>\n<l>guṇāḥsamavāyena vartante, alaṅkārāstu saṃyogena /</l>\n<l>yadāha- 'ye rasasyāṅgino dharmāḥ śauryādaya ivātmanaḥ /</l>\n<l>utkarṣahetavaste syuḥ acalasthitayo guṇāḥ //</l>\n</lg></p>\n\n<lg>\n<l>upakurvanti taṃ santaṃ ye 'ṅgadvāreṇa jātucit /</l>\n<l>hārādivadalaṅkārāste 'nuprāsopamādayaḥ ' //</l>\n</lg>\n\n<p>iti //</p>\n\n<p>itthaṃ ca sati alaṅkārāpekṣayā guṇeṣveva prakṛṣṭaḥ kāvyopaskāraḥ yadvadasphuṭaṭālaṅkāratve 'pi kāvyatvābhyupagamaḥ, na hi tadvat asphuṭaguṇatve /\nyadāha-'analaṅkṛtī punaḥ kvāpīti' /\nyadetadevaṃvidhaṃ guṇānāmalaṅkārāṇāṃ ca prādhānyaṃ , tatrāpi purātanānāṃ dṛṣṭirasamīcīnetyāha-'tadevaṃ alaṅkārā eveti' /\natha vakroktijīvitakārabhaṭṭanāyaka yoḥsaṃ [dṛṣṭī] sannikṛṣṭe dhvanidarśanasyetyabhiprāyeṇāha-'vakroktijīvitakāraḥ punarityādinā /\nvaidagdhyabhaṅgībhaṇitisvabhāvāṃ vaidagdhyaprakāropetabhaṇitisvarūpāmityarthaḥ /\njīvitamuktavānityalaṅkāramātradurāgrahābhāvo dyotitaḥ /\nanyo 'pi sārabhūtaḥ sūkṣmoṃ'śaḥ tena avadhārita ityabhiprāyeṇāha-vyāpāraprādhānyaṃ ceti /\nvyāpāro rasapratyāyanātmā /\ntasya prādhānyaṃ pratipede /\nna punaḥ aprādhānasya alaṅkāramātrasyeti yāvat /\nalaṅkārāḥ punarvācyakakṣyaivāsya saṃmatetyāha-abhidhāprakāretyādi /\nyaśca vastvalaṅkārarasarūpaḥ trividhaḥ pratīyamānor'thaḥ yatra vidyamāno 'pi tatpratyāyanalakṣaṇasya' vyāpārasyaiva prādhānyamasya matamityāha-satyapi cetyādi /\nupacāro lakṣaṇāśrayaṇāṃ tadvakrateti avivakṣitavācyādi samastadhvaniḥ kaṭākṣitaḥ /\nitthaṃ ca sati dhvanidarśanā detad darśanasyālpakobheda ityāha-'kevalamuktivaicitryeti' /\natha bhaṭṭanāyakamatam-bhaṭṭanāyakenatvityādi /\nprauḍhoktyābhyupagatasyeti /\nbhoga itisvakapola kalpito vyavahāraḥ prauḍhoktistayāṅgīkṛtasyetyartharḥ /\nidṛśasya vyañjanavyāpārasya kāvyātmatvaṃ kathayatā nyagbhāvitaśabdārtha svarūpo 'yaṃ vyāpārastasyaiva prādhānyamuktam /\nsa ca vyāpāro laukiko na bhavatītyāha-tatrāpyabhidhābhāvaka tvetyādi /\ntatra teṣu vyāpāreṣu madhyādabhidhābhāvakatve iti /\nsākṣātsaṅketārtha viṣayā śaktirabhidhā /\nasādhāraṇyena pratīteṣvartheṣu sādhāraṇīkaraṇarūpā śaktirbhāvikatvam /\netadvyāpāradvaradvayot tīrṇaḥ sādhāraṇīkṛteṣu vibhāvādiṣu rasacarvaṇātmāṃ bhogāparanāmadheyo vyāpāro viśrāntisthānatayā prādhanyenāṅgīkṛtaḥ /\natra darśane bhogādivyāvahārasya svakapolakalpitavyāpāraprādhānyami[tyaṃśo] dhvanikāradarśanavilakṣaṇāḥ /\natha siddhantaḥ-dhvanikāraḥ punarityādi /\ndhvanikārastu vyaṅgyātmano vākyārthasyaiva kāvyātmatvaṃ siddhāntitavān /\ntatrahedatuḥ -vyañjanavyāpārasyāvaśyābhyupagamyatvāditi /\nkīdṛśasya ? abhidhālakṣaṇātātparyākhya vyāpāratrayottīrṇasya /\ntātparya nāma padārthādhigamasamanantarabhāvinī samanvayaśaktiḥ /\netattrayottīrṇasyeti caturthakakṣyāvasthāpiyoktā /\ndhvananadyotaneti /\ndhvananaṃ dyotanaṃ pratyāyanaṃ vyañjanamityādiprasiddhaparyāyasahatastrasyāvaśyābhyupagamyatvāt tadanabhyupagame vyaṅgyārthapratītau na gatyantaraṃ yataḥ, ataḥ vyaṅgyor'tha evātmetyarthaḥ /\nnanu vyañjanāvyāpāraḥ pradhānaṃ kiṃ na bhavati, ityata āha-vyāpārasya ca vākyārthatvābhāvāditi /\napratyakṣatvena niruktyanarhatvādvākyārthatvābhāvaḥ /\nsarvā eva khalu padārthaśaktayaḥ kāryādipratītyanyathānupapattyā abhyūhyanta eva /\nato vyāpāro na prādhānam /\nyaśca hetuḥ prādhānye so 'pi vyaṅgya evopapadyate, na tu vyañjanavyāpāra ityāha-vākyārthasyaiveti /\nguṇālaṅkāropaskarttavyatvaṃ viśrāntisthānatvaṃ ca prādhānye hetuḥ /\nato vyaṅgyārtha eva kāvyātmeti siddhāntitavan /\natha bhūyastarā yuktīrabhyuccinoti-vyāpārasya viṣayamukhenetyādi /\nvyañjanādegi vyāpārasya vyaṅyyārthamukhenaiva svarūpasiddhiḥ /\nato na vākyārthatva saṃbhavaḥ /\nyathāsvarūpopalambho viṣayamukhena tathā prādhānyaṃ vicārakṣamatvamapi tanmukhenaivetyāha-tatprādhānyena prādhānyāt /\nsvarūpeṇa vicāryattvābhāvāditi ca /\nviṣaya eva tu puṣkalaṃ vākyārthaṃ bhāvamarhatītyāha-viṣayasyaiveti /\nsākṣātsvarūpa pratilaṃbhaḥ svataḥ prādhānyaṃ svalarūpeṇa vicāryatvaṃ cetyādi samagre bharaḥ /\ntatsahiṣṇutvaṃ hi vyāṅgyārthalakṣaṇasya viśaṣayasyaiva /\nato viṣayasyaivātmatvaṃ yuktamityāha-tasmādviṣaya eveti /\nsamagrabhara sahiṣṇutvāt sa niravaśeṣavaibhavamarhatītyata āha-yasya guṇālaṅkāretyādi /\nnanu rasādayo rasavadādyālaṅkārā eva prācāṃ matāḥ /\nkathameṣāmalaṅkāryatvamityata āha - rasādayastviti /\ntatra hetuḥ - alaṅkārāṇāmupaskārakatvāt rasādīnāṃ ca prādhānyenopaskāryatvācca iti /\nrasādīnāṃ hi yadā guṇībhāvaḥ tadālaṅkāratvaṃ , yadā tu prādhānyaṃ tadālaṅkāryatvameva /\nyata itthaṃ vyavasthā , atoḥ vyaṅgyārtha eva kāvyātmeti nigamayati - tasmād vyaṅgya evetyādi /\nvākyārthībhūta iti prādhānyadaśāṃ kaṭākṣayati, aprādhānaya daśāyāmanātmatvāt /\ntadidaṃ dhvanikṛto darśanām /\netadanusāritvamātmano darśayutumāha -eṣa eva pakṣa ityādi /\nevakāreṇapakṣāntareṣvanupapattirāviśaṣkriyate /\nāvarjakaḥ balādātmābhimukhīkārakaḥ /\ntatra hetuḥ - vyañjanavyāpārasyetyādi /\nya icchranti vyaṅgyārthasya kāvyātmatāṃ, ye ca necchanti , sarvaireva khalvebhiḥ na śakyate hi vyañjanavyāpāro 'pahnotum /\nyadi nāpahnutaḥ kiṃ tata ityata āha-tadāśrayaṇe cetyādi /\npakṣāntarasyāpratiṣṭhānaṃ darśaitacarībhiryuktibhiḥ siddham /\nyattu tatra vyaktivivekakāraḥ pratyavasthaitaḥ tadupanyasyati - yattu vyaktivivekakāraḥ ityādinā /\nliṅgatayā gamakatayā /\ntādātmyatadutpattyabhāvāditi /\ndharmadharmiṇorliṅgaliṅgibhāve tādātmyaṃ nāma niyataḥsambandhaḥ /\nkāryakāraṇāyostu tadabhāve tadutpattirnāmāstīti /\nanayorniyatasambandhayoḥ yadyanyataro na syāt tadā vyabhicārānna saṃbhavati liṅgaliṅgibhāva iti yāvat /\nyata itthametat atastadavicāritābhidhānaṃ , tadetadvyaktivivekakṛto darśanaṃ vāyasavāśitakalpamiti yāvat /\nevaṃ dhvanidarśanasamarthane yadyāvadasti yuktijātaṃ tadatigahanam /\ndhvaniguṇībhūtavyaṅgyayoreva kāvyayormīmāṃsāyāmupayujyate; citrakāvyamīmāṃsāyāṃ tu nātyupayujyate ityāśayena nigamayiti-tadetat kuśāgrīyetyādi /\niha citrakāvye /\nna pratanyate, yathopayogamanūdyata eveti yāvat /\natha yāvānupayogaścitraprastāve dhvanestāvanmātramanuvadati-asti tāvadityādinā /\nyadyasti kiṃ tata ityata āha-tatra vyaṅgyasyetyādi /\nprādhānye dhvanirnamottamaḥ kāvyabhedaḥ /\naprādhānye tu guṇībhūtavyaṅgya nāmā madhyamaḥ /\ncitrasya viṣayamāha-tatrottamo dhvanirityādinā /\nsa cābhidhāmūlatayā lakṣaṇāmūlatayā ca prathate ityāha-tasya lakṣaṇābhidhāmūlatveneti /\nlakṣaṇāmūlatve sati avivakṣita vācyākhyaḥ mukhyārthabādhaśālinyāṃ lakṣaṇāyāṃ vācyāṃśasyāvivakṣitatvāt /\nabhidhāmūlatve tu vivakṣitānyaparavācyākhyaḥ , abhidhāyāṃ vācye bādhābhāvād vivakṣitatvaṃ, vyaṅgyāṅgatvena vivakṣaṇāt anyaparatā ceti vivakṣitānyaparatvam abhidhāmūlasya /\nitthaṃ lakṣaṇāmūlo 'bhidhāmūlaśceti sāmānyato dhvanirdvirāśikaḥ /\ntatra lakṣaṇāmūlasyāvāntarabhedamāha-ādyor'thantara iti /\nādyo lakṣaṇā mūlaḥsor'thāntarasaṅkramitavācyo atyantatiraskṛtavācyaśceti dvidhā /\n<lg>\n<l>ajahatsvārthatayā svasiddhaye parākṣepe sati arthāntarasaṅkramitavācyaḥ /</l>\n<l>yathā - prārambhe śrutisundaraṃ pariṇātau pathyaṃ janaiḥsugrahaṃ /</l>\n<l>nānāśāstrarasaiḥ prasannamadhuraiḥ pratyakṣaraṃ kṣālitam /</l>\n<l>āhlādāya na kasya nāma viduṣāṃ vaktrāmbujādudgataṃ cittāntarvikasadviveka mukulāmodānubiddhaṃ vacaḥ //</l>\n</lg></p>\n\n<p>atraivaṃvidhavaca upadeśālakṣaṇe arthāntare saṅkrāmati /\n<lg>\n<l>vacomātrasyaivaṃ vaiśiṣṭyāsaṃbhavāt /</l>\n<l>atha yadā jahatsvārthatayā parārthaṃ svasamarpaṇaṃ tadātyantatiraskṛtavācyākhyaḥ /</l>\n<l>yathā - eke mūkavadāsate jaḍadhiyo jihneti tatsannidhā vanye durviciktsitaṃ vidadhate tebhyo 'pi bībhatsate /</l>\n<l>asthāne bahudhā stuvanti katicittairulkayā dahyate vidyā viklavate kayā na vidhayā prāpyāntikaṃ duṣprabhoḥ //</l>\n</lg></p>\n\n<p>atra vidyāyāṃ hlībībhatsādiḥ gaṅgādau ghoṣādhikaraṇatādīva sarvathā svasaṃyogino svārthaṃ parityajya na saṃbhavatītyatyanta tiraskṛtavācyatā /\nitthama vivakṣitavācyasyārthāntarasaṃkramita vācyo 'tyantatiraskṛtavācyaśceti dvau bhedau /\nathābhidhāmūla prabhedadik /\ndvitīyo 'pīti /\ndvitīyo 'bhidhāmūlo vivakṣitānyaparavācyākhyaḥ /\ntatra kvicid vyaṅgya kramo na saṃlakṣyate /\nkvacitsaṃlakṣyate /\ntasmādvivakṣitānyaparavācyo 'pi asaṃlakṣyakramavyaṅgyaḥ saṃlakṣyakramavyaṅgyaśceti dvividhaḥ /\nathānayoḥ sakṣaṇābhidhāmūladhvanyorvastvalaṅkāra rasarūpatā viṣayaviśeṣaṃ vyavasthāpayitumāha-lakṣaṇāmūla ityādinā /\nyo hi lakṣaṇāmūlaḥ sa niyameva śabdaśaktimūlo vasturūpaśca bhavati /\nyadvi yāvadasti jātiguṇākriyādyātmākaṃ padārthajātaṃ sarvamevaitadvastu kathyate /\ntadeva kavikalpitavicchitti sadhrīcīnamalaṅkāraḥ /\nrasāstu vibhāvānubhāvavyabhicāribhivyājyamānā ratyādayaḥ sahṛdayapratītiviśeṣāḥ /\natha vivakṣitānyaparavācyo yo 'yaṃ asaṃlakṣyakramavyaṅgyaḥ sa niyamenārthaśaktimūla ubhayaśaktimūlaśca bhavati /\n<lg>\n<l>niyamena vasturūpo 'laṅkārarūpaśca bhavati /</l>\n<l>tatra yadā rasabhāvarasābhāsa bhāvābhāsabhāvodayabhāvaśānti bhāvasandhibhāvaśabalatā vyajyante, tadā kramo na saṃlakṣyata iti asaṃlakṣyakramatvam /</l>\n<l>tatra raseṣu śṛṅgāraḥsaṃbhogātmā yathā- puṣpodbhedamavāpya keliśayanāddarasthayā cumbane kāntena sphuritādhareṇa nibhṛtaṃ bhrūsaṃjñayā yācite /</l>\n<l>ācchādya smitapūrṇā gaṇḍaphalakaṃ celāñcalenānanaṃ mandāndolitakuṇḍalastabakayā tanvyā vidhūtaṃ śiraḥ //</l>\n</lg></p>\n\n<lg>\n<l>atra nāyikānāyakavṛttāntalakṣaṇo yo vācyor'thaḥ yā ca sahṛdayapratīteḥ vedyāntaravigalanena varṇyavastutanmayībhāvalakṣaṇā rasasaṃvit, na khalu tayoḥ kramaḥsaṃlakṣyate /</l>\n<l>vidyamāno 'pi padma patraśatavyatibhedanayena avidyamānavadupalakṣyate /</l>\n<l>vipralambhaśṛṅgāro yathā - nāntaḥ praveśamaruṇādvimukhī na cāsī dācaṣṭaroṣa paruṣāṇi na cākṣarāṇi /</l>\n<l>sā kevalaṃ saralapakṣmabhirakṣipātaiḥ kāntaṃ vilokitavatī jananirviśeṣam //</l>\n</lg>\n\n<lg>\n<l>evamādiṣvakramatvaṃ prāgvadanusandheyam /</l>\n<l>hāsyo yathā - paimaraṇāmaṇḍaṇājjalavesā pāsaṃga esu taruṇesu /</l>\n<l>ṇiddhasaraṃ parugrantī savibbhamaṃ haṇā i thaṇāvaṭṭham //</l>\n</lg>\n\n<lg>\n<l>atra patimaraṇāmaṇḍanojjvalaveṣāyāḥ taruṇeṣu pārśvamupagateṣu satsu sadyaḥ snigdhasvaraṃprarudatyāḥ savibhramaṃ yadetatstanavṛttahananaṃ tat pracchannānurāgasyānaucityena pravṛtterhāsyamabhivyanakti /</l>\n<l>karuṇasya yathā - sāhityalakṣaṇakale samupaiṣi navya vaidhavyamadya virate guruviṣṇudeve /</l>\n<l>karṇāntikapraṇāyana praṇāyotsavāya tālīdalārpaṇamitaḥ paramakṣamaṃ te //</l>\n</lg>\n\n<lg>\n<l>raudranya yathā - dṛpyatsūkara kālakaṇṭha śakalavyākīrṇa dhārāntarā krodhottālalulāyakaṇṭhanalakacchedārdhavaktrānanāḥ /</l>\n<l>śrīballāla vidhāya keli mṛgayāmāvartamānasya te śārdūlendravasābhiṣekasamaye jīyāsurugrāḥśarāḥ //</l>\n</lg>\n\n<lg>\n<l>vīrasya yathā - ādhāturbhuvanaṃ tadetadakhilaṃ cakṣuṣmadākīṭakā-d divyaṃ cakṣurananyalabhya mubhayatrāste paraṃ duḥsaham /</l>\n<l>phāle bhūtapatermanobhavamukha kṣudra kṣayojjāgaraṃ bāṇe ca pratirājadarpadalanaṃ ballāla pṛthvīpateḥ //</l>\n</lg>\n\n<lg>\n<l>bhayānakasya yathā - girikuñjeṣu gūḍhānāṃ tavāri varayoṣitām /</l>\n<l>asūryaṃpaśyatāmātraṃ bhūticihneṣvaśiṣyata //</l>\n</lg>\n\n<lg>\n<l>bībhatsasya yathā - svātmānandaṃ kimapi paramaṃ sādhu saṃbhuñjate ye teṣāmasyāṃ viṣayavitatau jāyate heyabuddhiḥ /</l>\n<l>anyeṣāṃ tu prasaratitarāṃ pratyutāsvādanecchā chardiklinne kaphakaluṣite makṣikāṇāmivānne //</l>\n</lg>\n\n<lg>\n<l>adbhutasya yathā - ākarṇitottamaguṇānuguṇeti kṛtvā yāmullilekha sucireṇa mano madīyam /</l>\n<l>tāmākṛtiṃ visadṛśīmatimātramasyā dāsye 'pi nāsmi viniveśayituṃ vidagdhaḥ //</l>\n</lg>\n\n<lg>\n<l>atra sucira madṛṣṭacaranāyikārūpasyānuguṇa śravaṇānurāgiṇo nāyakasya nāyikāprathamadarśane ākarṇitottama guṇānuguṇatayā manasā samullikhitacarī yā nāyikāmūrtiḥ, sā samprati sāśrātkṛtanāyikāmūrteratimātraṃ visadṛśī satī dāsītvenāpi niveśayituṃ na śakyata ityuktirābhirūpyanibandhanasya parāṃ kāṣṭhāmāviṣkaroti /</l>\n<l>śāntasya yathā - mā bhaiṣīḥ kula mā vyathasva vinaya kleśo 'stu mā te śruta pradhvaṃsāya yatasva mā khalu mate māhātmya mā mā tyaja /</l>\n<l>yuṣmadrauravasāradāraṇāparānmatvā tṛṇāya prabhūn bhikṣāparyaṭanārjitena kalaye piṇḍena piṇḍasthitim //</l>\n</lg>\n\n<lg>\n<l>itthaṃ rasadhvanirdiṅmātreṇodāhṛtaḥ /</l>\n<l>atha bhāvadhvaniḥ-bhāvo hi nāma nāyikāvyatirikte devatāgurunṛpaputrādau vyajyamānā ratirvākyārthatvena vyajyamānā nirvedādayo vyabhicāriṇāśca /</l>\n<l>yathā- adya svapnamupāgatena yamunātīre mayāvasthitaṃ dṛṣṭastatra ca veṇuvādanipuṇo bālo gavāṃ pālakaḥ /</l>\n<l>taṃ dṛṣṭvā karaṇairananyaviṣayairantarvilīno 'bhavaṃ yāvattāvadahaṃ cirādupacitaiḥ pāpaiḥ prabodhaṃ gataḥ //</l>\n</lg>\n\n<lg>\n<l>yathā ca - saṃsārārtyā vidhuravidhuro brahma yatnādvicinvan nānārūpaṃ jagadidamahaṃ dṛṣṭavāneva pūrvam /</l>\n<l>haste nyaste sati tava guro sāṃprataṃ mastake 'smim brahmaivaitatsakalamabhavanno jagannāpi cāham //</l>\n</lg>\n\n<lg>\n<l>yathā ca - kāṣṭhāprātpiriyaṃ parā khalu parīpākasya bhāgyonnateḥ śrī ballāla nṛpāla!yadvayamiṃmau pādau tavopāsmahe /</l>\n<l>yastiṣṭhetpratihāra sīmni bhavato ruddhapraveśaściraṃ kiṃ nāsāvapi colapāṇḍyapṛthvīpālaiḥsamaṃ gaṇyate //</l>\n</lg>\n\n<lg>\n<l>itthaṃ putrādiviṣayo vyabhicārirūpaśca bhāvaḥ svayamūhyaḥ /</l>\n<l>rasābhāso yathā - sphuranmukhāmodavivṛddha gandhaṃ, jighranmuhurmīlitaraktanetraḥ /</l>\n<l>pūrvaṃ priyācañcupuṭopayuktaṃ cūtāṅkuraṃ cumbati cañcarīkaḥ //</l>\n</lg>\n\n<p>ityādi //</p>\n\n<p>atra tiryagviṣayatvādrarasasyābhāsatā /\n<lg>\n<l>dhīrodāttatvādyabhāvāt /</l>\n<l>yadāha- 'uttamaprakṛtirujjvalaveṣaḥ śṛṅgāraḥ' iti /</l>\n<l>bhāvābhāso yathā - kvaṇādūdvirephāvalinīlaṅkaṇāṃ prasāryaṃ śākhābhujamāmra vallarī /</l>\n<l>kṛtopagūhā kalakaṇṭhakūjitaiḥ anāmayaṃ pṛcchati dakṣiṇānilam //</l>\n</lg></p>\n\n<lg>\n<l>atra sauhārdasyāropitatvāt bhāva ābhāsī bhavati /</l>\n<l>bhāvodayo yathā - kelitalpagatamaṅghriyāvakaṃ, sūcayatyuṣasi cakṣuṣā priye /</l>\n<l>bhū[bhrū] tribhāgamupakalpya bhaṅguraṃ, gūḍha hāsa madhuraṃ cukopa sā //</l>\n</lg>\n\n<lg>\n<l>atra lajjāharṣayorudayaḥ /</l>\n<l>bhāvasandhiryathā - netre jihyakharāruṇe kṣaṇāmatha vyāmīlyamānekṣaṇāṃ hastaṃ vyagragamāganaṃ kṣaṇāmatho dante śayānaṃ kṣaṇam /</l>\n<l>sañcāraṃ viṣamākulaṃ kṣaṇamatha prakrāntalīlaṃ kṣaṇaṃ dhatte totriṣu ṣaṭpadeṣu ca samaṃ dattāvadhāno gajaḥ //</l>\n</lg>\n\n<p>atra gajasya madākulasya yadetatkṣaṇamātraṃ netrayoḥ jihyākharā ruṇāyoḥ dharaṇāṃ samanantarameva yaccaitadūvyāmīlanaṃ, tathā haste ca yatkṣaṇāmatraṃ vyagro gamāgamaḥ yacca samanantarameva dante śayanaṃ, sañcāre ca kṣāṇāmātraṃ yeyaṃ viṣamākulatā, samantarameva yaścāyaṃ līlāprakramaḥ, tadetat vividhaṃ vilakṣaṇaṃ viceṣṭitadvayaṃ udbhavābhibhavadharmitayā kṣaṇaṃ kṣaṇāmāvirbhavat totriviṣayaṃ roṣaṃ ṣaṭpadaśabdalakṣitaṣaṭpadagītaviṣayaṃ harṣa ca parasparasyādattā vasaratayāsamutkṣubhitam abhivyanakti /\ndvandva vṛttiṣu ca triṣvapi vākyeṣu pratisvaṃ kṣaṇaṃ kṣaṇamityupādānādyathā yathā samutkṣubhitābdhikallolakatpa [la]tayo totriṇāmuparyupari vinipāta janmāno roṣāveśamahāvegāḥ tathā tathā tadabhibhavakṣamāṇāṃ ṣaṭpadagītākarṇānasukhābhiniveśavikāsānāṃ madhye prādurbhāva iti pratyāyyante /\ndhatta iti vartamānanirdeśena prārabdhāparisamātpabhāvādekatarasyāṃ koṭāvaniṣṭheti dyotyate /\n<lg>\n<l>tathā jihvākharāruṇatvavyagragamāgamatvaviṣamākulatvalakṣaṇādharmayogādvyālayamānatvadanteśayanatvaprakāntalīlatvalakṣaṇādharmayogāccānukṣaṇāmākulībhāvamāpādyamānairnaitrahastasañcārairliṅgairyadetadvodhyate, totriṣuṣaṭpadeṣu ca tulitamavadhānadānaṃ tadapyeka tarasyāṃ koṭā vaniṣṭāmeva vyanakti /</l>\n<l>ato roṣaharṣa bhāvayorayaṃ sandhiḥ /</l>\n<l>bhāvaśabalatā yathā - madhyesakhījanamupahvaravṛttajātaṃ vācā prakāśayati mayyupadeśavṛttyā /</l>\n<l>sāsūyasapraṇāyasatrapa saprasādaiḥ sā māṃ vilokitavatī caṭulaiḥ kaṭākṣaiḥ //</l>\n</lg></p>\n\n<lg>\n<l>atrāsūyādīnāṃ kaṭākṣeṣu samāropādvācyatā na mantavyā /</l>\n<l>ato hṛdyevaṃ bhāvaśabalatā vyajyate /</l>\n<l>bhāvaśāntiryathā tau saṃmukhapracalitau savidhe guruṇāṃ mārgapradānarabhasaskhalitāvadhānau /</l>\n<l>pārśvāpasarpaṇāmubhāvapi bhinnadikkaṃ kṛttvā muhurmuhurapāsaratāṃ salajjau //</l>\n</lg>\n\n<p>atra mativibodha yorupaśamaḥ /\neṣu rasādidhvaniṣu prapañco 'nyato jñeyaḥ /\n<lg>\n<l>citrakāvyaprapañcanapareṇa granthakṛtauvātisaṅkocitatvāt asmābhirdiṅmātramudāharaṇaiḥ pradarśitam /</l>\n<l>atha saṃlakṣyakrame śabdaśaktimūlo 'laṅkārarūpo vasturūpaśca niyamena bhavati /</l>\n<l>tatrālaṅkārarūpo yathā - prāpyādharadvayadhurāṃ paricumbatīva līlottaraṃ vilikhatīva nakhatvametya /</l>\n<l>tasyāḥ kaṭākṣavalanaṃ gurusannidhau māmāśrliṣyatīva samavāpya ca bāhubhāvam //</l>\n</lg></p>\n\n<lg>\n<l>atrotprekṣālaṅkāreṇa cumbanādikāraṇā bhāve 'pi saṃbhogasukhā vātpilakṣaṇākāryotpattirūpā vibhāvanā vyajyate /</l>\n<l>vastudhvaniryathā - dṛṣṭiḥ kātaratāmupaiti sahasā tasminpuro 'vasthite, narmālāpini tatra na prativaco jihvāgramārohati /</l>\n<l>saṃsparśaṃ ca na tasya vetyupacitastambhaṃ mamaitadvapuḥ saṃvṛttaḥsakhi saṅgamo 'pi virahaprāyo vidhātāsmi kim //</l>\n</lg>\n\n<p>atra vastuni avastutvabhramāt maugdhyalakṣaṇaṃ vastu pratyāyyate /\nathārthaśaktimūlovyañjakor'thaḥ svataḥ saṃbhavī kaviprauḍhoktiniṣpāditaḥ kavirnibaddhavaktṛprauḍhoktiniṣpāditaśceti trirūpaḥ /\nsa cālaṅkārarūpo vasturūpaśceti pratyekaṃ dvaividhye ṣoḍhā /\nṣaḍvidhasya ca vyaṅgyor'tho vasturūpo 'laṅkārarūpaśceti dvādaśaṃbhedo 'yam /\ntathā hi - svataḥsaṃbhavinā vastunā vastu svataḥsaṃbhavinā vastunā alaṅkāraḥ /\nsvataḥsaṃbhavinālaṅkāroṇa vastu, tena alaṅkāra iti caturdhā /\ntathā kaviprauḍhoktiniṣpāditena vastunā vastu, tenālaṅkāraḥ kaviprauḍhoktiniṣpāditena alaṅkāreṇa vastu tena alaṅkāraḥ ityapi caturdhā /\nitthaṅkavinibaddhavaktṝprauḍhoktiniṣpādite 'pi viṣayecāturvidhyamanusandheyam /\n<lg>\n<l>atra prapañcaḥ saṃpradāyaprakāśinyāṃ kāvyaprakāśaṭokāyāṃ asmābhiḥ vitatyopa darśita iti tato 'vadhāryaḥ /</l>\n<l>iha tu granthagauravabhayāt prastāvānupayogācca na pratanyate /</l>\n<l>diṅmātrantūdāhliyate- tatra svataḥsaṃbhavinā vastunā vastu yathā - adyāpi loke na kavirna so 'sti prācāṃ tulāṃ yaḥ prabalo 'dhiroḍhum /</l>\n<l>purātano nāyamitīya deva tathāpi nindā yadi kiṃ karotu //</l>\n</lg></p>\n\n<p>atra svataḥsaṃbhavinā vastunā aham evaṃvidha iti vaktuḥ svamāhātmyaprakhyāpanalakṣaghaṇaṃ vastu pratyāyyate //</p>\n\n<lg>\n<l>kavinibaddhenālaṅkāreṇa vastu yathā - dṛṣṭirniṣṭhura baddhasārakhadirāṅgāra sphuliṅgopamā jihve sajjanatarjanolbaṇābalatkālāṅgulīcañcale /</l>\n<l>dantāścāntakakelikānanaviṣāṃ (?)kūrānukāraḥsakhe jaṅghe dve yadi tebhujaṅgabhuvanaṃ valmīkaśeṣaṃ bhavet //</l>\n</lg>\n\n<lg>\n<l>atra kaviprauḍhoktiniṣpāditena aprastutapraśaṃsālaṅkāreṇa vidhivihitamanāryāṇāṃ kvicidaṃśe daurbalyaṃ viśvamabhirakṣatīti vastu /</l>\n<l>kavinibaddhavaktṛprauḍhoktiniṣpādito 'laṅkāreṇālaṅkāro yathā - aṇivāraovagūhaṇa saṃchrandālāvasoa vavasajaṇā /</l>\n<l>bandhavamaraṇāmahūsava diahe diahe samo arasu //</l>\n</lg>\n\n<lg>\n<l>chāyā-anivāritopagūhanasvacchrandālāpaśokavivaśajanaḥ /</l>\n<l>bāndhavamaraṇamahotsavaḥ divase divase samavataratu //</l>\n</lg>\n\n<p>iti //</p>\n\n<p>kavinibaddhāyāḥ svairiṇyāḥ prauḍhoktiniṣpāditena rūpakālaṅkāreṇa upagūhanādinivāraṇāśālibhyo 'sya bāndhavamaraṇamahotsavasya atiśayapratyāyanātmā vyatirekālaṅkāraḥ pratyāyyate /\nitthamanyadapyūhyam /\natha guṇībhūtavyaṅgyasvarūpadik /\nguṇībhūtavyaṅgyaṃ vācyāṅgetyādi /\nvācyāṅgatvamagūḍhatvamaparāṅgatvamasphuṭatvam, sandigdhaprādhānyaṃ tulyaprādhānyaṃ kākkākṣitpa masundaratvam iti vācyāṅgatvādayo bhedāḥ /\n<lg>\n<l>samāsoktyādau pradarśitamiti /</l>\n<l>dhvanikārādibhiriti śeṣaḥ /</l>\n<l>tatra vācyāṅgatvaṃ yathā - śūnye tvadripurājadhāmni sudṛśāṃ citrārpitā nāṃ karaṃ saṃllāpaspṛhayā patannapi muhuḥ kīraḥsamārohati /</l>\n<l>śrīballālanṛpāla! śiñjitarasānmañjīrarekhāmukhaṃ cañcvagreṇa ca hanta haṃsapṛthukaḥsañcālayankrandati //</l>\n</lg></p>\n\n<p>atra śūnyīkṛtaripurājaveśmā nāyakaprabhāvātiśayaḥ pratīyamāno 'pi śukahaṃsavṛttāntopapādakatvena sthita iti vācyāṅgatvam /\nitthamagūḍhatvādayo 'pi bhedā jñeyāḥ /\nitthaṃ dhvaniguṇībhūtavyaṅgyayoḥ kāvyayoḥsvarūpamupodgadhātatvena yathāyogamupanyasya prakaraṇā pratipipādayiṣitaṃ citrākhyaṃ kāvyamadhikīrṣurāha-citraṃ tviti /\ndhvaniguṇībhūtavyaṅgyāpekṣayā bhedabāhulyaṃ tarabarthaḥ /\nathādisūtramavatārayitumāha-tathāhīti-atha sūtram /</p>\n\n<l rend='bold'>ihārthapaunaruktyaṃ śabdapaunaruktyaṃ śabdārthapaunaruktyaṃ ceti trayaḥ paunaruktyaprakārāḥ // RuAss_1 //</l>\n\n<p>nanu citramityupakramya paunaruktyaprakārakathane kā saṅgatiḥ ityata āha ādau paunakuktyetyādi /\npaunaruktyaprakārāṇām eṣāṃ yadetadādau vacanantinnirūpayiṣyamāṇānāṃ śabdārthobhayāśrayatayā kakṣyāvibhāgaṃ ghaṭayituṃ kakṣyāvibhāgasyaiva ca sphuṭīkārāya pratyekaṃ paunaruktyagrahaṇam /\nato 'nuprāsayamakādayaḥ śabdālaṅkārāḥ /\nupamārūpakādayor'thālaṅkārāḥ /\nlāṭānuprāsādayastūbhayālaṅkārāḥ iti kakṣyāvibhāgo 'nusandheyaḥ /\nnanu śabdapratītipūrvakatvādarthapratīteḥ prathamaṃ arthapaunaruktyanirdeśo na yujyata ityata āha-arthāpekṣayetyādi /\nantaraṅgatvaṃ prāthamikatvaṃ, arthagatanirdeśaḥ arthaviṣayaka paunaruktya nirdeśa ityarthaḥ /\ncirantanaprasiddhyā bhāmahodbhaṭādipūrvācāryaprasiddhyanusāreṇa /\nte hi punaruktavadābhāsākhyamarthālaṅkārameva pūrvaṃ lakṣitavantaḥ /\nnirdiṣṭasya ca paunaruktyatrayasya sampabratipannatāmabhisandhāyāha-śābde prasthāna ityādi /\nitiśabdaṃ yogyer'the vyavasthāpayati -itiśabdaḥ prakāra iti /\nnanu traya evetisamāptyarthatā kiṃ neṣyata ityata āha-triśabdādevetyādi /\natrāyamāśayaḥ /\nvibhāgenaiva tritvamavagatam /\ntriśabdāttu parisamātpiḥsiddhā, 'siddhe satyārambho niyamāya' iti nyāyāt /\nata itiśabdaḥ prakāre vivakṣyate /\n<lg>\n<l>na ca mantavyaṃ sati prakāraśabde paunaruktyaṃ prasajediti /</l>\n<l>prakāraśabdo hi paunaruktyaprakāramābaha-sa ca paunaruktyaprakāraḥ kena prakāreṇa triprakāra iti jijñāsāyām itiśabdaḥ tatprakāra vacana iti sarvamavadātam /</l>\n<l>vibhāvādhigagataṃ tritvaṃ triśabdena samāpyate /</l>\n<l>triprakāratva vacanaḥ iti śabdastato mataḥ //</l>\n</lg></p>\n\n<p>iti //</p>\n\n<p>athaiṣu paunaruktyeṣu heyāṃśaṃ vibhaktuṃ sūtram-</p>\n\n<l rend='bold'>tatrārthapaunaruktyaṃ prarūḍhandoṣaḥ // RuAss_2 //</l>\n\n<p>praruḍhagrahaṇasya vyāvartyamudghāṭayati-praruḍhāpraruḍhatveneti /\nupādeye viśrāntyarthamiti /\nupādeye pratiyegyantare prasṛtāyāḥ pratipattṝ pratīteḥ avyākṣepāya ityarthaḥ /\nheyāṃśairhi vivicya tyaktake svarasā bhavatyupādeyamīmāṃsā /\ntrayanirdhāraṇa iti /\nbhāvānayane dravyānayanamiha anusartavyaṃ nirdhārite paunaruktyatraya ityarthaḥ /\nnanu praruḍhaṃ doṣa ityucyate /\nko 'yaṃ praroha ityata āha-yathāvabhāsanamityādi /\nyacchravaṇasamanantaraṃ yathāvadavabhātaṃ tattathaiva cetpratītiḥviśrāntyantaṃ nirbādham avatiṣṭheta sa praroha ityarthaḥ /\nyathoddeśaṃ paunaruktyamadhikṛtya sūtram-</p>\n\n<l rend='bold'>āmukhāva bhāsanaṃ punaruktavadābhāsam // RuAss_3 //</l>\n\n<p>āmukham ārambhaḥ /\nparyavasānānyathātva ityanena heyāt vaidharmyaṃ darśitam /\nnanu lakṣyapade punaruktavadābhāsa iti svarūpaprādhānyena nirdeśo nyāyyaḥ, na tu punaruktavadābhāsamiti kāvyaparatantratayā ityata āha-lakṣyanirdeśa ityādinā /\nnāpuṃsakaḥ saṃskāraḥ punaruktavadābhāso yatreti bahubrīhisamāsāśrayaṇenālaṅkāryapāratantryadhvananārthaḥ iti laukikālaṅkāravanna kāvyālaṅkārāṇāṃ alaṅkāryapṛthagbhāvenāpyavasthānasaṃbhavaḥ /\napi tu niyamena kāvyapāratantryameveti /\natigambhīreṃ'śe vṛthāprāthanabhīrutāmāviśrikīrṣurāha-prabhedāstviti /\navāntarabhedāḥ prabhedāḥ /\nmaṅkhīye maṅkhākhyakavikartṛke /\nahīneti /\ninaḥsvāmī ahīnām ino bhujaṅgānāmadhīśaśceti /\nvalayaṃ kaṅkaṇāñceti āmukhe paunaruktyā vabhāsanaṃ, paryavasāneṣu ahīnasya mahato bhujaṅgādhīśasya vapurvalayaṃ kaṅkaṇamasyetyanyathātvam /\nitthaṃ śilāderapatyaṃ śailādiḥ śailādeḥ nandina iva caritamasyeti, śailādiṃ nandayati caritamasyeti ca /\ntayā kṣataḥ kandarpo darpaśceti, kṣataḥ kandarpadarpo yeneti ca /\ntathā vṛṣaḥ puṃrūpo gauśceti, vṛṣaḥśreṣṭha iti ca /\ntathā śikhī pāvakaśca locane yasyeti ca śikhipāvakalocana iti ca /\ntathā sarvamaṅgalāsahitaḥ pārvatīśa iti ca sarvairmaṅgalaismahitaśteti paunaruktyaṃ cāmukhābhāsanaṃ, paryavasānānyathātvaṃ ca anusandheyam /\natha vyastatayā samāsāntarāyaśrayatayā ca darśiyitumudāharaṇāntaraṃ-dāruṇa iti /\npaunaruktyāpekṣayā dāruṇā iti pañcamyantam /\nparyavasāne tu prathamāntam /\nitthaṃ bhasma ca bhūtiśceti bhasmavano 'bhivṛddiriti ca /\ntathā raktaṃ ca śoṇāṃ ceti ca rudhiravacchreṇamiti cāvagantavyamṣa /\nitthaṃ subantāpekṣayā dvidhodāhṛtam /\natha tiṅantāpokṣayā-bhujaṅgeti /\nkuṇḍalī sarpo bhujaṅgaśca kuṇḍalī ceti bhujaṅgakuṇḍalavāniti ca /\nśaśī śubhrāśuḥ, śītaguśceti /\nśaṃ śivaḥ śubhraiḥ aṃśubhiḥ śītaṃ cakṣurindriyamiti ca /\nharaḥśiva iti ceto hara iti ca yojanīyam /\n<lg>\n<l>śaśiśubhrāṃśuśīta guriti truṣu paunaruktyaṃ darśitam /</l>\n<l>pāyādavyācceti tu tiṅantāpekṣayā ita ityapāyaviśeṣaṇatvena paryavasāne pañcamyantatayā pāyādavyādityanyathātvam /</l>\n<l>punaruktavadābhāso yatretyevaṃ hi saṃskriyā /</l>\n<l>alaṅkāryaikanidhnatvavyaktye samupāśritā //</l>\n</lg></p>\n\n<p>atha śabdapaunaruktyaprastāvāya sūtram-\nśabdapaunaruktyaṃ vyañjanamātrapaunaruktyaṃ svaravyañjanasamudāyapaunaruktyaṃ ca /\natrādyaṃ padamuddeśyaṃ caramaṃ tu dvayaṃ vidheyam /\nśabdapaunaruktayaṃ vyañjanamātraniṣṭatayā, svaravyañjanasamudāyaniṣṭhatayā ca dviprakāramityarthaḥ /\nnanu kevalasvarapaunaruktyasya kiṃ vṛttamityata āha-alaṅkāraprastāva ityādi /\nalaṅkāro hi vicchrittiḥ, tatprastāve kevalasvarapaunaruktyama cārutvāt na gaṇanāmarhatīti bhāvaḥ /\ntatra vyañjanamātramadhikṛtya sūtram-</p>\n\n<l rend='bold'>saṅkhyāniyame pūrvaṃ chekānuprāsaḥ // RuAss_4 //</l>\n\n<p>ko 'yaṃ saṅkhyāniyama ityata āha-dvayorvyañjanetyādi /\nyugmaśo 'vasthitānāṃ vyañjanasamudāyānāṃ parasparamanekadhāsādṛśyam iha saṅkhyāniyamaḥ /\nkinnāmeti /\ndarduro bhekaḥ /\nkāyaṃ nipīḍya vapurāyāsya /\nsitacchradāḥ haṃsāḥ /\natra darduraduradhyavasāya ityādau saṅkhyāniyamaḥ /\nnanu sāyaṃ kāyamityatra ko 'laṅkāra ityata āha-atra sāyaṃ śabdetyādi /\nyakāramātrasādṛśyāpekṣayā hi sāya sāyeticchrekānuprāsaḥ /\nsāyaṃ kāyamiti tusānusvāra yakāramātrāpekṣayā vṛttyanuprāsaḥ /\nitthaṃ ca sati sāyaṃ śabde dvayorekābhidhānalakṣaṇāḥsaṅkaraḥ abhidhatta ityabhidhānaṃ vācaka śabdaḥ ekavācakānupraveśalakṣaṇā ityarthaḥ /\nlakṣyapadaṃ nirvivakṣurāha-chrekā vidagdhāḥ iti /\nchekopalālitatvācchekānuprāsa ityarthaḥ /\nathānuprāsāntarāya sūtram-</p>\n\n<l rend='bold'>anyathā tu vṛttyanuprāsaḥ // RuAss_5 //</l>\n\n<p>anayathātvaṃ tridhā saṃbhavatītyāha-kevalavyañjanetyādi /\nkevalavyañjanasādṛśyaṃ samudāyatvābhāvādanyathātvam /\nekadhā samudāyasādṛśyaṃ tvanekadhātvavirahāt /\ntryādīnāṃ punaḥsamudāyānāṃ dvayātiriktatvādanyathātvam anusandheyam /\nlakṣyapadaṃ nirvakti-vṛttistviti /\nśṛṅgārādirasaviṣayo yo 'yaṃ pratiniyamabhājāṃ varṇānāṃ vyañjanavyāpāraḥ sa vṛttirucyate /\nso 'yaṃ varṇavyāpāro 'smin varṇāracanātmake kavivyāpāre 'stītyupacāreṇa varṇaracanāvṛttirityāha-tadvatī punarityādi /\ntasyāstraividhyaṃ darśayati - sā ca paruṣetyādi /\nśrutipratikūlatā varṇānāṃ paruṣatvam /\nyā paruṣavarṇārabdhā sā gauḍīyī rītiḥ /\nyā tu komalavarṇārabdhā sāvaidarbhī /\nmadhyamavarṇārabdhā tu pāñcālī /\netā rītayo vāmanādibhiḥ kāvyātmatvena siddhintatāḥ /\nupapattiparyālocanāyāṃ tu kāvyātmakathā tāvadāstām /\nyāvatā śabdālaṅkāreṣvapi yo bahiraṅgo vṛttyanuprāsātmā varṇālaṅkāraḥ taddharmatvāt tacchreṣabhūtā etā ityalamaprāsaṅgikavaidaddhya pravacanena /\nsahyā iti /\nviṣadravamuca iti /\nkiraṇāpekṣayā duḥsahatvam /\nvāyvapekṣayā tu garalakalpajalakaṇāyogaḥ /\nsaralā anarālapātinyaḥ /\nsitāsitaruceḥ uttaralatārakatvāt anavasthitavarṇasanniveśāḥ sācīkṛtāḥ apāṅgānnirgantum ivehamānāḥsālasā rasānuśayaṃ nivartamānāḥ /\nyaduktaṃ bhāvaprakāśe-'ālasyaṃ tadabhīṣṭārthāt vrīḍāderyannivartanam' iti /\nsākūtā bhavatu paśyāma itīva vyāharantyaḥ sarasāḥ /\nraso rāge viṣe vīrye tiktādau pārade drave /\nroṣāruṇimnā viṣayaṃ viṃliṃpantyaḥ mānānuvidvāḥ dṛṣṭaśrutādyaparādhajanmā roṣomānastena saṃmūrcchitāḥ jvalatkalpā ityarthaḥ /\natra kevalavyañjanapaunaruktyalakṣaṇāmanyathātvam /\nvṛttistu roṣavarṇanātparuṣā /\nāṭopeneti /\nyadyapi kavervāṇī prabalena śabdāḍambareṇa khelantī prārambhe prathate, tathāpi satāṃ mānorañjanaṃ na kurute amandaiḥ sundaraiśca guṇālaṅkāraiḥ mukharīkṛtaḥ saniṣpandaṃ vilasadrasāyana rasā sārānusārī śṛṅgārādiko raso yāvanna syādityatra kevalavarṇā sāmyañcaturṣvapi pādeṣvalaṅkāraḥ /\n<lg>\n<l>bhphaṅkāritetyādāvekadhā samudāyasādṛśyaṃ rasāyana rasetyatra tu raseti samudāyatrayasya parasparasādṛśyamityanusandheyam /</l>\n<l>tathā ca 'āṭope' tyādau gauḍīyā 'amandasundare' tyādau vaidarbhī, 'guṇālaṅkāre'tyādau pāñcālīyā ca tattadarthānusāreṇa draṣṭavyā /</l>\n<l>prakṛṣṭo varṇavinyāso rasādyanugato hi yaḥ /</l>\n<l>so 'nuprāsaḥsa ca cheka vṛttyu pādhiva śādrūdvidhā //</l>\n</lg></p>\n\n<lg>\n<l>samudāyadvayaṃ yatra vividhaṃ sāmyamṛcchati /</l>\n<l>sacchekalālanātprauḍhaiḥ chrekānuprāsar iritaḥ //</l>\n</lg>\n\n<lg>\n<l>vyañjanavyāpṛtirvṛttiḥ varṇānāṃ rasagocarā /</l>\n<l>tatsaṃyogadiyaṃ varṇaracanā vṛttiriṣyate //</l>\n</lg>\n\n<lg>\n<l>sā vaidarbhyādibhedena tridhā pūrvairnirūpitā /</l>\n<l>tayopalakṣitattvāttu vṛttyanuprāsa iṣyate //</l>\n</lg>\n\n<p>itthaṃ varṇālaṅkāro dvidhā darśitaḥ //</p>\n\n<p>atha śabdālaṅkāraprastāvaḥ /\ntatra yamakalakṣaṇāya sūtram /</p>\n\n<p><hi rend='bold'>svaravyañjanasamudāyapaunaruktyaṃ yamakam // RuAss_6 // </hi></p>\n\n<p>svaravyañjanātmakasya śabdasamudāyasya yattenaiva rūpeṇa punarvacanaṃ tadyamanādyamakam /\ntasya pādāvṛttyardhāvṛttādayo bhedāścirantanaireva bahudhā prapañcitāḥ /\nte kāvyagaḍubhūtā iti nehapratanyante /\nkintu sarveṣāmevaiṣāṃ bhedānāmetadvaicitryatrayam āvahatīti abhiprāyeṇāha-atra kacidbhinnārthetyādi /\nyamyamānayoḥ samudāyayordvayorapi kacidbhinnārthatā, kvacidanarthakatakā, kvacidekasasyārtha vattvamaparasya anarthakatvamiti kroḍīkṛtasakalaviśeṣametadbhedatrayam /\n<lg>\n<l>yo ya iti /</l>\n<l>rucire ramye vanajāyate padmadalavat dīrghe tasyāḥ netre yo yaḥ paśyayati, tasya tasyānyanetreṣu abhiratireva na jāyate /</l>\n<l>idaṃ dvayoḥsārthakatve anarthakatve dvairūpye yathā- tvaṃ rāvaṇa! jagatpuṇyairlaṅkālaṅkārabhūrabhūḥ /</l>\n<l>vālmīkeryena vavṛdhe sāraḥsārasvataḥsvataḥ //</l>\n</lg></p>\n\n<p>atra 'rabhūrabhūri' ti anarthakatā /\n'laṅkālaṅkāre'tyādaudvairūpyam /\nitthamarthapaunaruktye punaruktavadābhāsaṃ śabdapaunaruktye tu anuprāsayamakālaṅkārau ca vivecitau /\nayobhayapaunaruktye heyāṃśaṃ vibhaktuṃ sūtram /</p>\n\n<l rend='bold'>śabdārthapaunaruktyaṃ praruḍhaṃ doṣaḥ // RuAss_7 //</l>\n\n<p>praruḍhagrahaṇasya prayojanamāha-praruḍhagrahaṇamityādi //</p>\n\n<p>apraruḍhapaunaruktyaṃ vakṣyamāṇo bhedaḥ /\ntasya praruḍhādvailakṣaṇyamadoṣātmakakatvam /\ntadevādoṣātmakatvamabhiyuktasaṃvādena draḍhayati-yadāhurityādi /\nśabdasyārthasya ca punarvacanamanuvādādatirikte viṣaye doṣaḥ ityarthaḥ /\nathopādeyāṃśamadhikṛtya sūtram /</p>\n\n<l rend='bold'>tātparyabhedavattu lāṭānuprāsaḥ // RuAss_8 //</l>\n\n<p>yatra paunaruktye śabdārthau tāveva, tātparyamātraṃ tvanyat /\nso 'yaṃ lāṭopalālanāt lāṭānuprāsaḥ /\n<lg>\n<l>tasmādasārvajanīnatvāt grāmyānuprāsa iti kecit /</l>\n<l>tālā jāgrantīti /</l>\n<l>tadā jāyante guṇāḥ yadā te sahṛdayairgṛhyante /</l>\n<l>ravikiraṇānugṛhītāni bhavanti kamalāni kamalāni //</l>\n</lg></p>\n\n<p>atra dvitīyayorguṇa kamalaśabdayoḥ ślāghādyā śrayatvaṃ tātparyabhedaḥ /\nnanu yatra prakṛtimatraṃ tadarthaśca punarucyate, na pratyayatadarthau, atra ko 'laṅkāra ityata āha-atrābja patretyādi /\nvibhaktyāderiti /\nādyohi nayanaśabdo bahuvrīhivartitvāt anyapadārthaliṅga vacanavibhaktikaḥ /\ndvitīyastu svaliṅgavacanavibhaktikaḥ /\nato neha vibhaktyādeḥ punaruktiḥ /\nnāpi lāṭānuprāsatvahāniḥ /\nkuta ityata āha-bahutaraśabdārthapaunaruktyāditi /\nitthaṃ ca sati padanubandhanatayā prātipadika mātranibandhanatayā ca lāṭānuprāso dvidhā mantavyaḥ /\nananvayādviśeṣamasya darśayati-kāśāḥ kāśā ivetyādi /\nananvaye hyekasyaivopamānopameyatvam /\ntatra yadyapi arthapaunaruktyaṃ lakṣaṇam, athāpi śabdapaunaruktyaṃ doṣabhayādaṅgīkriyata eva /\n'yathoddeśastathaiva pratinirdeśa' iti nyāyollaṅghane paryāyaprakramabhedadoṣaprasaṅgāt /\nlāṭānuprāse tu śabdapaunaruktyamapi lakṣaṇamiti viśeṣaḥ /\ntadetadāha-anyonyāpekṣetyādi /\n<lg>\n<l>parasparavyapekṣiṇoḥ śabdārthayoḥ paunaruktyaṃ lāṭānuprāsaḥ /</l>\n<l>ananvaye tvarthamātrapaunaruktyamityarthaḥ /</l>\n<l>atrārthe saṅgrahaślokaḥ - ananvaye tu ityādi /</l>\n<l>aucityāduddeśapratinirdeśayoḥ aikarūpyasamāśrayaṇalakṣaṇāt //</l>\n</lg></p>\n\n<lg>\n<l>yatra tāveva śabdārthau tātparyaṃ tu vibhidyate /</l>\n<l>tatpaunaruktyamācāryairlāṭānuprāsa iṣyate //</l>\n</lg>\n\n<lg>\n<l>doṣāpattibhayādeva śabdaikyaṃ syādananvaye /</l>\n<l>asmiṃstu lāṭānuprāse sākṣādeva hi lakṣaṇam //</l>\n</lg>\n\n<p>atha paunaruktyanibandhanānāmalaṅkārāṇāṃ niyamanāya sūtram /</p>\n\n<l rend='bold'>tadevaṃ paunaruktye pañcālaṅkārāḥ // RuAss_9 //</l>\n\n<p>yathaivaṃ paunaruktyaṃ vyapāśritya vargaśo 'vatiṣṭhante /\ntathopamādayo 'pi sādharmyādivyapāśrayeṇa vargaśo 'vasthāyina ityava bodhitaṃ mantavyam /\ntadidaṃ nyāyavidāmavagatamevetyabhiprāyeṇāha-nigadavyākhyātamiti /\nnigadaśabdoccāraṇaṃ tanmātreṇa pratītārthatvāt vyakhyātakalpamityarthaḥ /\natha citrārthaṃ sūtram /</p>\n\n<l rend='bold'>varṇānāṃ khaṅgādyākṛtihetutve citram // RuAss_10 //</l>\n\n<p>saṅgatimāha-paunaruktya - prastāva ityādi /\nsthānaviśeṣeṣu khaṅgādyavayavaviśeṣeṣu vinyāsakrameṇaśliṣṭānāṃ varṇānāṃ yatpāṭhe paunaruktyaṃ tadātmakasya khaṅgabandhādicitrasya kathanaṃ paunaruktyaprastāve saṅgacchrata ityarthaḥ /\nnanu kathamayaṃ śabdālaṅkāraḥ? lipisanniviṣṭānāṃvarṇānāṃ vācakatvābhāvāt ityata āha-yadyapītyadi /\nkhaṅgādisanniveśo hi lipyakṣarāṇām eva na śrotrākāśa samavāyināmṣa /\nvācakatvaṃ tu śrotrākāśasamavāyināmeva na punarlipi sanniveśinām /\nitthaṃ ca sati khaṅgādibandhagatānāṃ yadyapi vācakaśabdālaṅkāratā nopapadyate, tathāpi laukikānāṃ lipyakṣareśaṣvapi vācakatvapratītevacikaśabdālaṅkāratvamupacaryata iti bhāvaḥ /\nataḥ sthūlabuddhilālanīyatvāt vācakaśabdabahirbhāvācca nātra kavibhirādaraḥ kārya iti mantavyam /\nādiśabdārthamāha-ādigrahaṇādityādi /\nyathāvyutpattisaṃbhavaṃ, yathā śabdaḥ pratyekamabhisaṃbadhnāti /\nato yathāvyutpatti yathāsaṃbhavaṃ ca padmamuraja gomūtrikādibandhānāṃ parigraho 'bhyanujñāyata iti śeṣaḥ /\nbhāsata iti /\npratibhayā sārabhūta sabhā te bhāsate /\nbatetyāścarye /\nrasābhātāśṛṅgārādinā samantādupaśobhitā /\nhatāvibhā nirṇāśitavyāmohā /\nbhāvitātmātatsaṃskāraiḥ ātmānaṃ bhāvitavatī /\nśubhā vāde tattvabubhutsā(sayā?) tu (vā?) vijigīṣayā vā vādamātre vidagdhā /\nata eva devābhāsudharmāsadṛśītyarthaḥ /\natroddhāraprakāramupadidikṣu - eṣo 'ṣṭadala ityādi /\ndalāni dikṣu catvāri catvāri ca vigikṣu, prathamākṣaraṃ karṇikāyām /\n<lg>\n<l>atha daleṣu dvayaṃ dvayamakṣarāṇāṃ prāgdalāt prādakṣiṇyena pāṭhaḥ /</l>\n<l>digdaleṣu praveśanirgamau /</l>\n<l>atrāyaṃ niṣkarṣaḥ- karṇikāyāṃ likhedekaṃ dvau dikṣu vivikṣu ca /</l>\n<l>praveśanirgamaudikṣu padmabandho bhavedayam //</l>\n</lg></p>\n\n<lg>\n<l>āropyalipivarṇānāṃ sāmyādvācakavarṇatām /</l>\n<l>khaṅgabandhādikaṃ citraṃ kāvyālaṅkāra iṣyate //</l>\n</lg>\n\n<p>iti //</p>\n\n<p>iti śrīvidyācakravartikṛtau alaṅkārasarvasvasañjīvanyāṃ śabdālaṅkāraprakaraṇam</p>\n\n<p>|| arthārthālaṅkārāḥ || tatra sādṛśyavicchrattiviśeṣaiḥ nānālaṅkārabījabhūtāmupamāmādau lakṣayituṃ sūtram /</p>\n\n<l rend='bold'>upamānopayayoḥ sādharmye bhedābhedatulyatve upamā // RuAss_11 //</l>\n\n<p>upamīyate sādharmyaṃ nayatītyupamānam aprākaraṇikor'thaḥ tacca niyamena adhikaguṇameva bhavati guṇādhāvṛtvāt /\nupamīyate sādharmyaṃ nīyate ityupameyaṃ prākaraṇikor'thaḥ tacca niyamenādheyaguṇatvāt nyūnaguṇāmevaṃ bhavati /\ntayoryastulita bhadābhedāṃśaḥ samānadharmābhisambandhaḥ , sa upamālaṅkāra iti sūtrārthaḥ /\ntadetad vyācikhyāsuḥ prakaraṇāvibhāgāyāha-arthālaṅkāreti /\nnanu sādharmyaṃ nāmaitadupamānopameyayoreva bhavati /\nna kāryakāraṇādikayoḥ /\nitthamaparyavasānasiddhayoranayoḥ kiṃ śabdopādānenetyata āha-upamānopameyayoritītyādi /\nsuddhe satyārambho 'yaṃ, prasiddhayorevopamānopameyayoralaṅkāratvamiti niyamāya /\nato merusarṣapādau vivakṣayā parikalpayituṃ śakyo 'pi upamānopameyabhāvo nālaṅkāraviṣayaḥ /\napratītatvādityanusandheyam /\nbhedābhedetyasya vyāvartya darśayituṃ sādharmyaṃ prakārānvivinakti sādharmye yatra ityādi /\nvyakirekavaditi /\n'tatra tasyeveti'vatiḥ /\nvyatirekālaṅkāre yathetyarthaḥ /\nyathāsyāmiti /\nudāhariṣyata iti śeṣaḥ /\nbhegābhedatulyatva evopamā syāditi yaduktaṃ tatprāmāṇikasaṃvādena draḍhayitumāha-yadāhurityādi /\nbhāṣyakṛdādaya iti śeṣaḥ /\nsāmānyaṃ sādharmyam /\nviśeṣovaidharmyam /\nsadṛśatāyāḥ upamāyā; sādharmyavaidharmyayoḥ tulayā vṛttāvupamā syāditi yāvat /\nyadetadasyā uddeśe prāthamyaṃ tatra prayojanaṃ darśayati-upamaiva ceti /\nprakāravaicitryeṇeti /\ntathāhi-mukhaṃ candra ivetyupamā /\nmukhaṃ mukhamivetyananvayaḥ /\nmukhaṃ candra iva satadivetyupameyopamā /\ndṛṣṭvā mukhaṃ candramanusmarāmīti smaraṇam /\nmukhameva candra iti rūpakam /\nmukhacandreṇa tāpaḥ śāmyatīti pariṇāmaḥ /\nkiṃ candra āhosvinmukham iti sandehaḥ /\nmukhaṃ candra iticakorā nandantīti bhrāntimān /\ncandra eva na mukham iti apahnutaḥ /\nnūnaṃ candra ivetyutprekṣā /\ncandraṃ paśyetyatiśayoktiḥ /\nasyāṃ prāvṛṣi mukhaṃ candrabimbañca vicchrāyamityekā tulyayogitā /\nśaradi ramyamititvanyā /\nidaṃ ca tacca ramyamiti dīpakam /\nmukhameva ramyaṃ candra eva hṛdya iti prativastūpamā /\nbhuvimukhaṃ divi candra iti dṛṣṭāntaḥ /\nmukhadūṣaṇaṃ candramaso malinīkaraṇamiti nidarśanā /\ncandrādadhikaṃ mukhaṃ, mukhādadhikaścandra iti vyatikekaḥ /\ncandreṇa saha mukhamiti sahoktiḥ /\nna mukhena vinā candraḥ samīcīnā itivinīktiḥ /\nkalābhirāmaṃ mukhamiti samāsoktiḥ /\nkalābhirāmau mukhacandrāviti śleṣaḥ /\nnamaste candra prasanno 'si ityaprastutapraśaṃsā /\nmukhe roṣo na doṣāya nahīndo rnindāyai kalaṅkarekhetyarthāntanyāsaḥ /\nitthaṃ svaprakāravaicitryeṇa sādṛśyavicchrittiviśeṣātmanā yato nānālaṅkāranidānabhūtā, ator'thālaṅkāreṣu prathamaṃ nirdiṣṭeti yāvat /\nsthūlaprabhedaprathanabhīrutā māviścikīrṣurāha-asyāśca pūrṇetyādi /\npūrṇālutpātvetyatra bhāṣitapuṃskatvābhāvāt na puṃvadbhāvaḥ /\nsaṃjñe hi khalūpamāyā ete pūrṇālutpāceti /\ntatropamānopameyasādhāraṇadharma upamāpratipādakānāṃ caturṇāmapi śabdo pādānepūrṇā /\nekasya dvayostrayāṇāṃ vā lope lutpā /\nanayorbhedaprabhedavaicitryasahasramasmābhiḥ saṃpradāyaprakāśinyāṃ kāvyaprakāśabṛhaṭṭīkāyāṃ vitatya darśitam /\nlaghuṭaukāyāṃ ca yathopayogamiti tato 'vadhāryam /\nayaṃ punarācāryaḥ sarvasyaivopamāprapañcasya anyaiḥ anupapāditacara vaicitryatrayamupapādayiṣurāha-tatrāpi sādhāraṇādharmasyetyādi /\nanugāmitayā ubhayābhisaṃbandhārhatayā /\nmukhaṃ candra iva hṛdyamityekenaiva rūpeṇa hṛdya tvādeḥsādhāraṇadharmasya nirdeśaḥ kriyate ityekaṃ vaicitryam /\natha vastuprativastubhāvena pṛthaṅnirdeśa iti dvitīyam /\nekor'tho vastutvenopameyagataḥ prativastutvena nirdiśyata iti yāvat /\nyadaivaṃ pṛthaṅnirdeśaḥ, tadāvāntarabhedo 'stītyāha-pṛthaṅnirdeśecetyādinā /\nsambandhibhedamātramiti /\n'valitakandharamānanamāvṛttavṛntaśatapatranibham' ityādau hi yena saha saṃbadhnāti sādhāraṇo dharmaḥ sa sambandhī, kevalaṃ bhinnaḥ ekatra kandharā aparatra vṛntaṃ tadbhedopādhinā svayamabhinno 'pi abhedodharmobhedena nirdiṣṭaḥ /\nidamekaṃ vaicitryam /\nprativastūpāvaditi /\nyathā prativastūpamāyām /\nabhinna dharmasya bhedena nirdeśe nyāyoyaḥsa ihāpi saṃbhavatīti yāvat /\nyadā prativastūpamāyām /\nabhinnadharmasya bhedena nirdeśe nyāyoyaḥsa ihāpi saṃbhavatīti yāvat /\nyadā punaraṃsārpita hāro 'yaṃ sanirjharodgāra ivetyādau sādharmyaṃ dharmidvārakaṃ, tadā dvayoraikātmyabhāvāt na vastuprativastubhāvaḥ /\napi tu bimbapratibimbabhāvanaya ityāha-bimbapratibimbabhāvo veti /\npratibimbaṃ pratimā /\nhāranirjharādau hi bimbapratibimbanayenasādharmyāvagatiḥ /\natra naye dṛṣṭāntālaṅkāraṃ dṛṣṭāntayati-dṛṣṭāntavaditi /\natraitadākūtam /\nyā yāvatī saṃbhavatyupamāpūrṇā lutpā ca saprabhedaprapañcā sā sarvaivāsmadupadarśitena vaicitryatrayeṇa tridhā prathata iti /\nprabhāmahatyeti /\nprabhāpekṣayā mahatīti kathanāt svāpekṣayā tanvīti vivakṣyate /\ntadetatprabhāmahattvaṃ dīpaśikhāpekṣayā devyāḥ sādhāraṇo dharmaḥ /\nubhe hi khalu ete svāpekṣayā tanīyasyau prabhāpekṣayā tu mahatyau /\nevaṃ saṃskāravattvaṃ vāgapekṣayā /\ntatra vācisaṃskāro vyākṛtiḥ, devyāṃ tu nisargasiddhadivyānubhāvavāsanānuvṛttiḥ /\ntrimārgayetyatra tu sādhāraṇadharmaḥ pratīyamānaḥ /\nna cātra prakramabhedaḥ śaṅkyaḥ /\njagatpāvanatvādeḥsādhāraṇadharmasya ubhayatrāpi suprasiddhatamasya śabdopādānanirapekṣatvāt /\nitthaṃ ca satyanupāttasyāpi sādhāraṇadharmasyānu gāmitayaikarūpyeṇa nirdeśa udāhṛto mantavyaḥ /\nyadvā trimārgayetyetadeva tantreṇa nyāyena devīviśeṣaṇatayāpi saṅgacchrate /\ntathāhi-trivṛtkaraṇādivaidikaprakriyānusāreṇa vā, traipurāditāntrikaprakriyānusāreṇa vā devyāstrimārgatvaṃ prasiddhameva /\nhimagirestu dīpatridivamārgamanīṣibhiḥsaha sādhāraṇo dharmaḥ pūtatvam /\nvibhūṣitatvaṃ yā ādyantavākyāpekṣayā pūrṇopamā /\nmadhyamavākyāpekṣayā lutpasādhāraṇadharmā /\ntatrāpi sā pūrṇaiva vā /\nsā ca mālārūpeṇāvasthānānmālopametyādi vaicitryamanusandheyam /\natha vastuprativastubhāvenodāharati-yāntyeti /\nmālatīvilāsasākṣātkārotkṣubhitamanmathasya mādhavasyeyamuktiḥ /\nyāntyā upavanātpuraṃ prati kareṇukayā gacchantyāsahacarīsaṃllāpādivyapadeśena vāraṃvāramapavṛttaśirodharā, ata eva āvṛttavṛntasya kalahaṃsakarṇakaṇḍūyanādinā vivalitabandhanasya kuśeśayasya sadṛśyam ānanam vahantyāḥ kaṭākṣo me hṛdaye nikhātaḥ /\napāṅge nikṣitpā cakṣuḥprabhā sa kaṭākṣaḥ, saḥ kīlita iva /\nkena prakāreṇa? gāḍhaṃ paricālyāpi utkīlayituṃ na śakyate, yathā tatheti yāvat /\nkīṭṭakkaṭākṣaḥ? amṛtena digdhaḥ litpaḥ, yatastadā jīvāturabhūt /\nviṣeṇa ca digdhaḥ yataḥsaṃprati dahati /\natraika eva dharmaḥsambandhibhedena valitāvṛttaśabdābhyāṃ vastuprativastubhāvena nirdiṣṭaḥ /\nvastuprativastubhāvo 'yaṃ dharmāpekṣa eva /\nbimbapratibimbabhāvastu dharmyapekṣa iti vyavasthārthamāha-dharmyaṃbhiprāyeṇetyādi /\n<lg>\n<l>pāṇḍyo 'yamiti /</l>\n<l>hāranirjharādīnāṃ dharmitvādvimbapratibimbabhāvaḥ /</l>\n<l>bhedābhedatulāvṛttau sādharmyamupamocyate /</l>\n<l>dharmavicchittivaśataḥ traividhyamupayāti sā //</l>\n</lg></p>\n\n<p>ananvayaṃ sūtrayati-</p>\n\n<l rend='bold'>ekasyaivopamānopameyatve ananvayaḥ // RuAss_12 //</l>\n\n<p>nanu upameyatvamupamānatvaṃ ca kathamekatraiva saṅgacchta ityāha-vācyābhiprāyeṇotyādi /\npūrvaṃ rūpamupameyatvaṃ tadanugamo vācyābhiprāyeṇa yatpunarapūrvaṃ rūpamupamānatvaṃ tadanugamo vyaṅgyābhiprāyeṇeti yāvat /\nnanvekatra viruddhadharmopanibandhalabhyaḥ kor'tha ityata āha-ekasya tu viruddhetyādi /\nsabrahmacārī sadṛśaḥ /\nekasyaivopamānopametatvakḷtpiḥ sadṛśāntarasambandhanivṛttyarthamityarthaḥ /\nyata itthaṃ sadṛśāntarasyānanvayaḥ ataḥsaṃjñeyamanvarthetyāha-ata evānanvaya ityādi /\nyogaḥ pravṛttinimittam /\napi śabdena sadṛśāntaranivṛttiḥsamuñcīyate /\nyaddher'juna iti /\n<lg>\n<l>utprāsanamabhiprāyaparijñānam /</l>\n<l>atra prathamārjunabhīmaśabdau vācyaparau, caramau tu vyaṅgyaparau /</l>\n<l>viruddhadharmasaṃsargastulyāntaranivṛttaye /</l>\n<l>atastadanvayābhāvāt bhavedayamananvayaḥ //</l>\n</lg></p>\n\n<p>atha tṛtīyasabrahmacārinivṛttiphalīmupameyopamāṃ sūtrayati-</p>\n\n<l rend='bold'>dvayoḥ paryāyeṇa tasminnupameyopamā // RuAss_13 //</l>\n\n<p>dvayorupamānopameyabhāvavinimaye satyupameyopamālaṅkāra ityarthaḥ /\ntadetadvyācaṣṭe-tacchabdenetyādi /\ntacchabdenopamānopameyatvapratyavamarśa iti vadatā sannihitānanvayapratyavamarśaśaṅkā nivāryate /\nananvayādvaidharmyāntaraṃ darśayitumāha-paryāya ityādi /\nyaugapadyamihaikavākyānupraveśaḥ /\ntadabhāvādbhinnavākyatvamevetyāha-ataivatviti /\natrāyamāśayaḥ /\nupameyamuddeśyam, upamānaṃ tu vidheyam /\nitthaṃ ca satyupamānopameyabhāvavyatyayo vākyaikavākyatāmantareṇa na saṃbhavati /\nananvaye tu padaikavākyataiveti /\natra bimbapratibimbabhāvo na saṃbhavati /\nbhinnavākyatvena tannibandhanavaicitryapratīteḥ /\nsādharmyanibandhanamanyat /\nvaicitryadvayaṃ saṃbhavatītyāha-iyaṃ tu dharmasyetyādi /\nsādhāraṇyamaikyarūpyeṇa nirdeśaḥ /\nvastuprativastubhāvastu pratītacaraḥ /\nkhamiveti /\natra pratīyamānasya nairmalyadharmasyānugāmitvena sādhāraṇyam /\n<lg>\n<l>sacchrāyeti /</l>\n<l>chrāyā, śobhā atra sacchāyatvaṃ sambandhibhedādbhinnam /</l>\n<l>upamānopameyatvavyatyayo na kramaṃ vinā /</l>\n<l>upameyopamā tena vākyabhedaikagocarā //</l>\n</lg></p>\n\n<p>atha smaraṇaṃ sūtrayati-</p>\n\n<l rend='bold'>sadṛśānubhāvādvastvantarasmṛtiḥ smaraṇam // RuAss_14 //</l>\n\n<p>sadṛśānubhavāt sadṛśāntarasmaraṇaṃ smraṇālaṅkāraḥ /\nvyācaṣṭe-vastvantaramiti /\nsadṛśaṃ samabhivyāhārādvastvantarasadṛśameveti bhāvaḥ /\ndviṣṭhasya dharmasya ekatra sthāsnoḥ pratiyogyapekṣāmantareṇa anuparamādanumānavairmyāyāha-avanābhāvetyādi /\navinābhāvo vyātpiḥ /\nnahi gavādidarśane niyamena gavayādisadṛśāntarasmaraṇamasti /\ntādātmyavadutpattyoranyatarābhāvenāliṅgatvāt /\natiśayiteti /\niyaṃ yoddhukāmaṃ lavamālokya sakautukasya sūtasya candraketuṃ pratyuktiḥ /\ntadaiva tulyarūpamiti sadṛśānubhāvodgaghāṭanam /\nasādṛśyahetukā smṛtirnasmaraṇālaṅkāra ityāha-sādṛśyaṃ vinā tviti /\npratyudāharati-atrānugodamiti /\natra hi pūrvānubhūtārthadarśanādeva smṛtiḥ na tu sadṛśānubhavāt /\nprasaṅgāt gūḍhamabhavanmatayogadoṣamudghāṭayati-atra ca kartṛviśeṣaṇānāmityādi /\nmṛgayādaśābhāvikartṛviśeṣaṇānāṃ smarāmīti smaraṇakriyākartṛrdāśaratherviśeṣaṇānāṃ mṛgayanivṛttyādīnāṃ smartavyadaśābhāvitve 'nubhūtacaratvāt /\nsmartavyamṛgayādaśabhāvitve yukte smartṛdaśābhāvitvaṃ mṛgayānivṛttiṃsmarāmīti smaraṇakālabhāvitvamasamīcīnam /\nnahi mṛgayānivṛttyapanītakhedatvādiviśiṣṭasmṛtiḥ /\nkintu mṛgayānivṛttyādikaṃ smartavyasutpiviśeṣaṇamata iṣṭārtho 'pi na bhavatītyabhavanmatayogākhyo 'yaṃ doṣaḥ /\nnanu yadi preyo 'laṅkāro ratibhāvātmakaḥ, na tadā smṛtiḥ /\nyadā tu vyabhicāribhāvātmakastadā smṛtirūpo 'pi kadācitsaṃbhavati /\ntato 'sya smaraṇālaṅkārasya kiṃ vaidharmyamityata āha-preyo 'saṅkārāsya tvityādi /\nudāhṛtya darśayati-aho kope 'pi kāntaṃ mukhamityādi /\natrābhiniviṣṭasya nāyakasya priyānurāgasaṃskārāṇāṃ saskārāntarābhibhāva katayābhūyobhūyaḥsamuddhudhyamānānāṃ mahimnaiva smṛtiḥ, nahi sadṛśānubhāvāt /\nvaidharmyāntaramuddhāvayati-tatrāpi vibhāvetyādi /\nvibhāvānubhāvādibhiḥ yadā smṛtirvyajyate, tadaiva hi bhāvālaṅkāraḥ /\nyairdṛṣṭo 'sīti /\nprāsaprahāranetrayorasṛkstrutyanalajvālayoḥ parapātanakāladahanayoḥ nāyakasmararipvośca sādṛśyaṃ vivakṣyate /\natra yo 'yaṃ sadṛśavastvantarānubhāvoyairdṛṣṭo 'sīti nirdiṣṭaḥ /\nnāsau smararipusmaraṇajananātsmaraṇālaṅkāraḥ kintvaśakyasmararipudarśanakautukāstamayarūpārthāntarakaraṇātmā viśeṣālaṅkāraḥ /\netaddarśanena tadapi siddhamiti pratīteḥ /\nnanvaśakyavastvantarakaraṇaṃ viśeṣālaṅkārasya lakṣaṇaṃ, iha tu karaṇaṃ nopalabhāmaha ityata āha-karaṇāsyetyādi /\n<lg>\n<l>kṛñbhvastyarthānāṃ sarvadhātvanuyāyitvāt kriyāyāḥsāmānyātmā karotyarthaḥ darśane 'pi saṃbhavata /</l>\n<l>yiduktamasmābhiḥ prayogadīpikāyām /</l>\n<l>'te 'styarthā dhātavojñeyā ya udāsīnakartṛkāḥ /</l>\n<l>vikurvāṇaprayuñjānakartṛkā bhūkṛñarthakāḥ ' //</l>\n</lg></p>\n\n<p>iti //</p>\n\n<p>yeṣāṃ kartāraḥ udāsatete 'styarthāḥ /\nyeṣāṃ vikurvate te bhavatyarthāḥ /\nyeṣāṃ tu prayuñjate te karotyarthāḥ /\natodṛśiḥ prayuñjānakartṛkatvāt karotyartha eveti siddham /\nnanu smararipudarśanakautukāstamaye prakṛtanāyakadarśanaṃ heturiti kāvyaliṅgaṃ kiṃ na syādityata āha-matāntara ityādi /\n<lg>\n<l>asmaddarśane viśeṣālaṅkāraḥ, matāntare kāvyaliṅgaṃ, smaraṇaṃ tu sarvatra na bhavatīti bhāvaḥ /</l>\n<l>kāvyaliṅgatvābhāve aśakyakaraṇātmā vicchittiviśeṣahetuḥ /</l>\n<l>smṛtiḥsā smaryate yatra sadṛśātsadṛśāntaram /</l>\n<l>asādṛśyādavācyatvāditaḥ preyānvibhidyate //</l>\n</lg></p>\n\n<p>itthaṃ bhedābhedatulyatve 'laṅkārānvivicya abhedaprādhānyamadhicikīrṣurāha-tadete sādṛśyetyādi /\ntatrāpyāropamūlalaṅkārāṇāṃ bījabhūtaṃ rūpakamādau sūtrayati-</p>\n\n<l rend='bold'>abhedaprādhānya āropa āropaviṣayānapahnave rūpakam // RuAss_15 //</l>\n\n<p>'mukhameva candra' ityādau hi sādharmyamabhedaprādhānyam /\ncandratvādyāropasya yo viṣayo mukhādiḥ tasyānapahnavaśca rūpakālaṅkāra iti sūtrārthaḥ /\ntadetadvyācaṣṭe-abhedasyetyādi /\nbhedasya vastutaḥsadbhāva ityātiśayoktito vaidharmyadarśitam /\nathāropa śabdārthaṃ vivṛṇvan vyudasanīyaviṣayavivecanapuraskāreṇa viṣayamasya vivecayati-āropo 'nyatrānyeti /\nanyatra hi mukhādau anyasya candrāderadhyavasānamāropaḥ /\nsa ca dviṣṭhatvāt viṣayiṇā viṣayeṇa cāvaṣṭabhyate /\nitthaṃ dvau śabdau siddhau /\nyadā candra eva na mukhamiti viṣayasyāpahnavaḥ tadāpahnutyalaṅkāraḥ /\nanapahnave tu rūpakamiti vibhāgaḥ /\nlakṣyapadaṃ nirvakti-viṣayiṇā viṣayasya rūpavataḥ karaṇāditi /\nviṣayī viṣayaṃ svena rūpeṇa rūpavantaṃ karotīti rūpakamityarthaḥ /\nupamātaḥ prabhṛti sādharmyādhikāram anusmārayati-sādhārmyaṃ tvityādi /\ntatrārthe saṃvādāyāha-upamaivetyādi /\ntirobhūtabhedā natvapahnutabhedā /\nāropamūlasyādhyavasāyamūlebhya utprekṣādibhyo nirdeśaprāthamyaṃnyāyato 'vasthāpayati-āropādabhedenetyādi /\nprakṛṣyate /\natisādṛśyapratyāyanādrasasya pratyāsannopakārī bhavatītyarthaḥ /\nitirhetau /\nyata itthamabhedenādhyavasāyaḥ prakṛṣyate, atastanmūlālaṅkārāṇāṃ vibhajanaṃ paścātkariṣyata iti śeṣaḥ /\natredamanusandheyam /\niha yāvānalaṅkāravargo vivecayiṣyate, vivecitacaraśca, sa sarvaścaiva(tasya sarvasyaiva?) atra rasaṃ(prati?)pratyāsannopakāritā punarārādupakāritā /\ntatra yadyapi pratyāsannopakāriṇāṃ prādhānyaṃ, tathāpi teṣāṃ sūkṣmataratvāt sthūlālaṅkārapuraskāreṇa vyutpādanamiti /\ntadbhetānāha-idañca niravayavamityādi /\nparamparitaṃ paramparāyātam /\nprathamagrahaṇaṃ prabhedāntaraprathanopodghātaḥ /\nniravayavasya dvaividhyaṃ darśayati-ādyamityādi /\nkevalaṃ sahacararūpakāntararahitaṃ mālārūpakaṃ nānārūpakasāhacaryāvastham /\nsāvayavasya dvaividhyamāha-dvitīyaṃ samastetyādi /\nvastuśabdo 'tra padārthavacanaḥ /\nsamastāni niravaśeṣāṇi viśeṣaṇa viśeṣyātmakāni vastūni viṣayo yasya tat samastavastuviṣayam /\nyatpunaḥ viśeṣaṇāṃśe kvacinna kriyate viśeṣaṇāṃśāntare viśeṣye ca kriyate tadekadeśa eva viśiṣya vartanādekadeśavivarti /\nparamparitaṃ tu caturdhetyāha-tṛtīyaṃ tu śliṣṭāśliṣṭetyādi /\nśliṣṭaśabdam aśliṣṭaśabdaṃ ceti dvairūpyamanuprapadya pratisvaṃ kevalaṃ mālārūpaṃ ceti pratama ityarthaḥ /\nbhedacarcāṃ nigamapati-tadevamaṣṭāviti /\nkevalaniravayavaṃ, mālāniravayavaṃ, samastavastuviṣayaṃ sāvayavam, ekadeśavivarti sāvayavaṃ, śliṣṭaśabda kevalaparamparitaṃ, śliṣṭaśabdamālāparamparitam, aśliṣṭaśabdakevalaparamparitam, aśliṣṭaśabdamālāparamparitañceti /\nyadā tu viśeṣaṇāṃśa rūpaṇabalādeva viśeṣye rūpakamarthādavagamyate, tadā samāsoktirūpakam /\nyadvā samāsenoktam /\nevamādibhedāḥ sthūlatayā na pratanyanta iti āha-anyetvityādi /\ndāsa iti /\nasmītyahamarthe nipātaḥ /\natra pulakāṅkurāṇāṃ kaṇṭakatvena niravayavarūpaṇaṃ /\ntacca rūpakāntara-sāhacaryābhāvāt kevalam /\npīyūṣaprasṛtiriti /\ndātraṃ lavitraṃ, lūnirlavanaṃ /\nvimanaskatvaṃ niśi viraheṇadvirbhāvo dvirudayaḥ etanmālāniravayavam /\nvistāraśālinīti /\npatrapātraṃ palāśoparacitamamatraṃ, bhānitārāḥ /\nbhaktam annaṃ, dhanaṃ śṛtam /\natra grāmyajanoktau samastapadārthaviṣayatvāt samastavastuviṣayaṃ sāvayavaṃ rūpakam /\nābhātīti /\nkṣitibhṛdrājā sa eva kṣitibhṛt śailaḥ /\nnistriṃśaḥ khaṅgaḥ sa eva tamālavanāntalekhā /\natra kīrtīnāṃ haṭhahṛtamahilātvamarthāt pratīyata iti ekadeśa vivarti sāvayavam /\nkṣitibhṛta ityaṃśe tu saṃkaraḥ ityabhiprāyeṇāha-kṣitibhṛta ityatretyādi /\nkiṃ padmasyetyādi /\natra na hanti kimityādau nāñā prathamato hananādināṣedhaḥ kimiti kākvā nirākriyate /\nato hantyevetyādyarthaḥ sampadyate /\natra vaktrenduriti rūpaṇam yasyenduniṣṭhasya pīyūṣasya hetuḥ tadadharāmṛtena saha śliṣṭam /\nitarathā tadapīhāstītyupanyāsaḥ kathaṃ saṅgacchrate /\nata indurūpaṇadvārā bhātatvāt paraṃparitaṃ kevalaṃ ca /\ntadetaddarśayitumāha-atra vaktrendurūpaṇetyādi /\nvidvanmānasahaṃsa iti /\nviduṣāṃ mānasameva mānasaṃ tatra haṃsaḥ , vairiṇāṃ kamalāyāḥ lakṣmyāḥ saṅkoca eva kamalānāmasaṅkocaḥ /\ntatra dītpadyute gabhastimālin /\ndurgāṇāṃ nadīśailādi parikṣepavatāmāvāsānāṃ mārgaṇamanveṣaṇam /\ntadabhāva eva durgāyāḥ kātyāyinyā mārgaṇaṃ tatra nīlalohitaḥ /\nsamitaḥ saṃgrāmāḥ tā eva samidha edhāṃsi tatsvīkāre vaiśvānaraḥ /\nsatye prītireva /\nsatyāṃ dākṣāyiṇyām /\naprītistadvidhāne /\ndakṣaḥ dakṣaprajāpatiḥ vijaye prāgbhāvo 'gresaratā sa eva vijayādarjunātprāgbhāvaḥ purojanma tatra bhīma!vatsaraśatamityantasaṃyoge dvitīyā /\nkriyāḥ kuru /\natra viduṣāṃ mānasetvaṃ haṃsa iti pratītau kathamasya haṃsatvamiti vimarśo jāto, mānasapade śleṣamavagamayati /\ntathāvagamitena śleṣeṇa haṃsatvameva vyavatiṣṭhata iti śliṣṭaśabda paraṃparitamṣa /\ntacca mālārūpam /\ntadidamabhisandhāyāha-atra tvamevetyādi /\nsamarthatvabhayāvahatvalakṣaṇayorarthayorābhāsanamātrameveti na virodhaḥ /\nyadvā tatra aṃśe śleṣa evāstu /\ndakṣabhīmapadayoḥ śleṣa eva pratītiviśrāntaḥ aṃśāntaramihodāharaṇamiti sarvamavadātam /\nyāmīti /\ntaraṇḍaṃlpavaḥ /\natra taraṇḍatvarūpaṇasiddhiḥ /\njanmajarāmaraṇānāṃ arṇavatvarūpaṇāyattetyaśliṣṭaśabdarūpaṇaṃ kevalaṃ paramparitam /\nparyaṅka iti /\nparyaṅko viṣṭaraḥ /\nvaṃśaḥ kulam, veṇuśca /\nstyānaṃ ghanam /\nmuralodeśaviśeṣaḥ /\nsauvidallaḥ kañcurī /\nidaṃ spaṣṭamevāśliṣṭaśabdamālāparamparitam /\nnanukṣmāsauvidalla ityatra bhūmeḥ mahiṣyādirūpaṇamaśābdamityata āha-atra kṣmetyādi /\nkimanenāṃśaviṣamodāharaṇena prayojanamityata āha-evamādayo 'pītyādi /\ntathāpi atra samāsoktyādibhedo nirudāharaṇaṃ sūcitam /\nābhātikṣitibhṛta ityatra saṅkaraḥ /\nkṣmāsauvidallaityatra paraṃparitamapyekadeśavivartītyevamādayo bhedā iti yāvat /\nna kevalamidaṃ paraṃparitaṃ rūpakam anvayamukhenaiva yāvatā vyatirekamukhenāpi saṃbhavatītyāha-idaṃ cetyādi /\nsaujanyeti /\nsaujanyarūpasyāmbuno marusthalī atyantam asaṃbhavāt /\nsucarata rūpasya citrakarmaṇo gaganabhittiranadhiṣṭhānatvādityanusandheyam /\ndurāśayā durabhiprāyā duṣṭayā lipsayā ca /\nnanu rūpake yasyāropastasya dharmitvādāviśaṣṭaliṅgasaṅkhyākatvaṃ yuktam /\ntatrāviṣṭaliṅgatvaṃ vyātpam āviṣṭasaṅkhyātvaṃ tu kvacidvyabhicarati /\ntatra kā gatirityata āha - atra cāropyamāṇasyetyādi /\nsatyam, āviṣṭaliṅgasaṅkhyākatvaṃ dharmiṇo yuktaṃ, tatra liṅgānyathā karaṇo gatirasti kācit /\n<lg>\n<l>saṅkhyānyathākārastu pratyekamāropādupapadyate /</l>\n<l>tadetadudāhṛtya hṛdayaṃ gamayati-yathākvacidityādi /</l>\n<l>dāvāgniṣu pratyekamāropāt /</l>\n<l>kapilamunāvasatyapi bahutvasaṅkhyopapatsyata iti yāvat //</l>\n</lg></p>\n\n<p>nipavakāśatvādvalī śleśaḥsarvālaṅkārabādha iti siddhāntayiṣyate /\ntena śleṣeṇarūpakabādha iti sodāharaṇamāha-bhramimaratimityādi /\nbhramiḥ śiroghūrṇi raratiranavasthā /\nālasyam abhīṣṭatānivṛttiḥ /\npralaya indriyoparatiḥ , mūrcchrā teṣāmāndhyaṃ tamo 'ntardhūmāyamānatā, śaraurasādaḥ aṅgānāmaprabhaviṣṇutā, maraṇaṃ pratītam /\ntairetaiḥ nimittairaṣṭabhiḥ viṣakāryaireva garalarūpor'thaṃ udbhāvyata iti neha viṣaśabdaśleṣo rūpakahetukaḥ /\nyathā vidvanmānasa ityādau /\nkintu śleṣe pūrvasiddhe rūpakahetuḥ iti /\n<lg>\n<l>evaṃvidhe viṣaye śleṣa eva na tu rūpakamityāhuḥ /</l>\n<l>nyāyavida iti śeṣaḥ /</l>\n<l>yattvabhedapradhānaṃ syātsādharmyaṃ taddvidhā matam /</l>\n<l>āropādhyavasānābhyāmārope rūpakaṃ bhavet //</l>\n</lg></p>\n\n<lg>\n<l>vastuto bhedasadbhāvācchraṅkyā nātiśayoktitā /</l>\n<l>viṣayasyānā pahnutyā na caitatsyādapahnutiḥ //</l>\n</lg>\n\n<p>tato viṣayirūpeṇa rūpavān viṣaye mataḥ //</p>\n\n<p>āropaṇena kriyate tenaitadrūpakaṃ matam //</p>\n\n<lg>\n<l>bhedastṛtīyo yastatra paraṃparitasaṃjñakaḥ /</l>\n<l>sādhārmyeṇāpi tatsidvirvaidharmyeṇāpi dṛśyate //</l>\n</lg>\n\n<lg>\n<l>viṣayyāropyate yena pratisvaṃ viṣayeṣu tat /</l>\n<l>bhavedviṣayasaṅkhyātvaṃ saṅkhyābhede 'pi dharmiṇoḥ //</l>\n</lg>\n\n<lg>\n<l>rūpakaṃ pūrvasaṃsiddhaṃ śleṣamutthāpadyadi /</l>\n<l>tadā rūpakameva syādanyathā śleṣa iṣyate //</l>\n</lg>\n\n<p>atha rūpakātprakṛtopayogalakṣaṇavaidharmyaśāline pariṇāmālaṅkārāya sūtram-</p>\n\n<l rend='bold'>āropyamāṇāsya prakṛtopayogitve pariṇāmaḥ // RuAss_16 //</l>\n\n<p>prakṛtopayogitvaṃ vivicya darśayitumāha-āropyamāṇaṃ rūpakam ityādi /\nāropyamāṇaṃ candratvādi /\nprakṛtopayogitvābhāvāditi /\nprakṛtaṃ mukhādi, tatropayogitvaṃ vākyārthānupraveśaparyantamāropaṇavivakṣāyāṃ syāt /\ntadvi rūpake nsti /\n'mukhameva candra'ityetāvataiva rūpakatvasiddhiḥ /\ntasmādāropyamāṇaṃ candratvādimukhādau prakṛtārthe tādrūpyapratītyādhānarūpeṇa uparañjakatvenaiva rūpakālaṅkāre 'nvayaṃ bhajate /\npariṇāmetviti /\npariṇāmālaṅkāre punaḥ āropyamāṇaṃ na kevalaṃ prakṛtoparañjakaṃ yāvatā prakṛtarūpamapahnuvānaṃ sattadātmatvenopayujyate /\nata iha vākyānupraveśāntam āropavivakṣā /\nsā cāprakṛtasya prakṛtarūpāpattāvevopayujyate /\nna punaḥ rūpakavat prakṛtasya aprakṛtarūpāpattau /\ntadetadāha-prakṛtamāropyamāṇa rūpatvenetyādi /\natraitadupahvaram /\nāropasya dviṣṭhatve 'pi prakṛtāprakṛtayornaikavidhā vṛttiḥ /\nviṣaya viṣayitvena vivakṣā niyamāt /\nviṣayaḥ khalu ādheyaguṇa eva bhavati /\nviṣayī punarguṇādhāttaiva bhavati /\nitthaṃ ca sati viṣayitvāropaṇaṃ viṣaye tādrūpyapratītimātraṃ cedvivakṣyate, tadā tādrūpyapratīti janakatva mātramu parañjakatvam itye tāvataiva āropaṇasya caritārthatā /\natastādrūpyapratītimātra prasiddhyarthaṃ prakṛtam (a)prakṛta rūpāpānnaṃ bhavati rūpake /\npariṇāme tu prakṛtopayogāntamāropavivakṣayeti /\nsvarūpādapracyutasyaiva prakṛtasyāprakṛtarūpo pagrāhitvalakṣaṇāvasthāntarāpattireva /\n<lg>\n<l>itarathā rūpakanyāyena prakṛtasya svarūpasthaganena prakṛtameva na pratīyeta /</l>\n<l>kā tatra prakṛtopayogitā? tadabhāve ca kā rūpakasya viviktaviṣayatā? prāyeṇātra prācāmācāryāṇām api vyāmohakalānuvṛttiriti rahasyamuddhāṭitam /</l>\n<l>rūpakapariṇāmaviṣayavivecanasyātra saṃṅgrahāyāvāntaraślokau- viṣayyākāramāropya viṣayasthaganaṃ yadā /</l>\n<l>rūpakatvaṃ tadā tatra rañjanena samanvayaḥ //</l>\n</lg></p>\n\n<lg>\n<l>yadā tu viṣayo rūpātsvasmādapracyuto bhajet /</l>\n<l>upayuktyai parākāraṃ pariṇāmastadā mataḥ //</l>\n</lg>\n\n<p>iti //</p>\n\n<p>nanvayaṃ lakṣaṇapariṇāmaḥ sāṅkhyairapyupavarṇitaḥ /\ntathāhi-dharmapariṇāmo lakṣaṇapariṇāmo 'vasthāpariṇāmaśceti tridhā pariṇāmaḥ saṅkhyātaḥ /\ntatra lakṣaṇapariṇāmatkimasya vaidharmyamityata āha-āgamānugametyādi /\nāptoktirāgamaḥ /\nanugamo vyātpiḥ /\nvyāvṛttirvigamaḥ /\n<lg>\n<l>tadabhāvāttadvailakṣaṇyam /</l>\n<l>na khalvayaṃ kāvye lakṣaṇapariṇāmaḥ āgamarūpeṇa vā anumānarūpeṇa vā khyā (ta i)tyalaṃ prasaṃgena bahunā /</l>\n<l>tatrāpi sāṅkhyayogādiśāstraviṣayeṇa pratijñātaṃ khalvasmābhiḥ śrīguruprasādasamanantaraṃ śaiśava eva yathā - 'śaivaṃ viṣṇunibaddhamaupaniṣadaṃ sāṅkhyaṃ sapātañjalaṃ /</l>\n<l>śāstraṃ svātmahitāya veda sakalaiḥsākaṃ purāṇādibhiḥ //</l>\n</lg></p>\n\n<lg>\n<l>bhūtānāṃ tu vinodanāya bharataṃ nīrti ca vātsyāyanaṃ /</l>\n<l>ṣaḍbhāṣākavitāṃ ca lakṣaṇavatīṃ śrīcakravartī kaviḥ ' //</l>\n</lg>\n\n<p>iti //</p>\n\n<lg>\n<l>spardhayā sisādhayiṣu (ṣūn)dustārkikajaradgavān pratyāpahālaparasya mamāyamanyaḥ ślokaḥ- sāṅkhyaṃ veśmani veśmani śrutiśiraḥ kakṣyāsu kakṣyāsu ca dvāri dvāri śivāgamāḥ pathi pathi prācāṃ kavīnāṃ giraḥ /</l>\n<l>paṭhyante yadasūyibhirjaḍadaraprajñairjarattārkikaiḥ tatsarvaṃ khalu cakravartikaviturvidyāyaśoḍiṇḍimaḥ //</l>\n</lg>\n\n<p>iti //</p>\n\n<p>mahārāja vīraballālāsthānajuṣāṃ viduṣāṃ prasādāśiṣo hi mayyetāḥ prathante /\nkāstāḥ? saṃskṛtasārvabhaumaḥ , prākṛta pṛthvīśvaraḥ śaurasenī śiromaṇi magidhīmakaradhvajaḥ ṣaiśācīparameśvaro 'pabhraṃśarājahaṃso 'laṅkāracakravartī dhvaniprasthānaparamācāryaḥ sahajasarvajña(ḥ)paramayogīśvaraḥ śaivavaiṣṇavayogasāṅkhyapramukhasamastasvātmavidyātattvaniṣṇā(taḥ)śrutādhigatasamastavidyākalāpo 'dvaitavidyāvidveṣivanadāvānala(ḥ) kaliyugaskanda(ḥ)abhinavabhaṭṭācaryavaidikavidyāpratiṣṭhāpanaparamācārya(ḥ)kāvyamīmāṃsāprābhākaravādimṛgendra(ḥ) veśaṣyābhujaṅga ityādyā mahārājahosalarāja kuladvāri praśasti śilāśāsanaprabhṛtibhiḥ vayamupaśāntarabhasāḥ /\natra tu granthe kāvyamīmāṃ(sā)nikaṣatāṃ mamopayāntu vatsalāḥsacetasaḥ /\nprakṛtamanusarāmaḥ /\nsā cāyaṃ pariṇāmālaṅkāro dvirūpa iti vyutpādayati-tasya sāmānādhikaraṇyetyādi /\ntīrtveti /\ndhunī sarit /\nātmanā tṛtīya ityanena sītāsaumitrivyatiriktaparijanavisarjanaṃ pratyāyyate /\nātarastaraṇapaṇyam /\ntasmai nāvikāya guhāya /\nvyāmaśabdena tatparimāṇāmucyate tadiha bāhudvayaṃ lakṣayati /\ntadgrāhyastanītvena tu kṛcchrānuyāne heturūpanyastaḥ /\natrātarasyā prakṛtasyā na kevalaṃ maitrītādrūpyapratītimātraṃ vivakṣyate, api tu nadītaraṇapratyupakaraṇātmakaṃ prakṛtopayogitvamapi /\nataḥ aprakṛtasya prakṛtarūpāpannasya prakṛtopayoga iti prakṛtasya svarūpādapracyuteḥ pariṇāmatvam /\ntadetaddarśayitumāha-atra saumitrimaitrītyādi /\nsamānādhikaraṇagrahaṇaṃ prathamaprakāratvaprathanāya /\nprakṛtarūpāpannasya prakṛtopayoga iti pariṇāmabījabhūtaṃ upayogitvamuddhāṭayitumāha-bhrātasasya maitrītyādi /\n<lg>\n<l>yata itthaṃ sāmānādhikaraṇyaprayoge pariṇāmālaṅkārasya viṣayavyavasthātasmāt samāsoktisādharmyamastīti vyutpipādayuṣurupakramate-tavatra yathetyādinā /</l>\n<l>viśeṣaṇāsāmyādaprastutasya gamyatve samāsoktirvakṣyate /</l>\n<l>upoḍharāgeṇa vilolatārakaṃ tathā gṛhītaṃ śaśinā nasāmukham /</l>\n<l>yathā samastaṃ timirāṃśukaṃ tayā puro 'pi rāgādgalitaṃ na lakṣitam //</l>\n</lg></p>\n\n<p>atropoḍarāgatvavilolatārakatvādihetunā nāyikānāyakayoḥ dharmaviśeṣaḥ gṛhītaḥ /\nna lakṣita[mi]ti vākyānupreśāntaṃ vivakṣita iti prakṛtopayogī /\nsa cāropaviṣayabhūtasandhyārāganakṣatrādirūpeṇaivāste /\nanena prakṛtasya svarūpādapracyutirdarśitā /\nato vyavahārāntamāropaḥ /\nna tu rūpakanyāyena rūpasamāropamātramityaṃśe pariṇāmasamāsoktyoḥ sādharmyamavagantavyamityata āha-evamihāpīti /\ntarhi kimanayormitho vailakṣaṇyamityāha-kevalaṃ tatretyādi /\nprayogaḥ śabdenopādānam /\nnanu yadi dvayoḥ prayogastarhi pariṇāmatvameva kathamityata āha-tādātmyāttviti /\nna khalu tādātmye sati 'kṣīraṃ dadhīti' prayogamātrāt pariṇāmatvahāniḥ /\nvaidharmyeṇodāharati-atha paktrimatāmiti /\npāko [viklittiḥ] /\npaktrimatā prayojanavat lakṣaṇaprācuryam /\nvakraḥ panthāḥ /\ntadiśritaistadavalambibhiḥ /\ntatparataḥ tadanantaram /\n<lg>\n<l>atra lakṣaṇayojanāyāha-atra rājasaṅghaṭanetyādi /</l>\n<l>ucitagrahaṇena prakṛtattvaṃ dyotitam /</l>\n<l>āropyamāṇaḥ prakṛte yadāsāvupayujyate /</l>\n<l>pariṇāmastadā tena rūpakādasya bhinnatā //</l>\n</lg></p>\n\n<lg>\n<l>rūpamātrasamāropādrūpake rañjako hyasau /</l>\n<l>vyavahārasamāropādiha syāt prakṛtānvayaḥ //</l>\n</lg>\n\n<lg>\n<l>pariṇāmasamāsoktyor jñātavyo 'smādviparyayaḥ /</l>\n<l>upādānānupādānakṛto bhedastayormithaḥ //</l>\n</lg>\n\n<l rend='bold'>viṣayasya sandihyamānatve sandehaḥ // RuAss_17 //</l>\n\n<p>saṅgatyarthamadhikāram anusmārayati-'abhedaprādhānya ityādi' /\nnanu viṣayatve nirjñāte 'kaḥsandeha ityāha-viṣaya(ḥ) prakṛta ityādi' /\nnirjñātameva ṇukhādilakṣaṇaṃ prakṛtamarthaṃ bhittī kṛtya candrādāvaprakṛter'thesandihyamāne sandehasya dviṣṭhatvāt prakṛtor'tho 'pi sandehaḍolāmadhirohati /\nitthaṃ prakṛtāprakṛtagatatvena ya utthāpyate pratibhayaiva sandehaḥ, sa sandeho 'laṅkāraḥ na tu sthāṇupuruṣādāviva svarasavāhī /\ntadviśeṣārthamāha-sa ca trividha ityādi /\nkiṃ tāruṇyeti /\nutkalikā utkaṇṭhā samayaḥ sampradāyaḥ upadeśayaṣṭirakṣaranirdeśadaṇḍaḥ /\n<lg>\n<l>śṛṅgārī devī manmathaḥ /</l>\n<l>atra niścayānupādānāt sandehaḥ śuddhaḥ /</l>\n<l>niścayagarbhaṃ vivicya darśayati-niścaya iti /</l>\n<l>saṃśayānte kathanāt madhye niścayo niścayābhāso 'nusandheyaḥ //</l>\n</lg></p>\n\n<p>ayaṃ mārtaṇḍa iti /\nitaḥ prātpaḥ /\nsarvā diśo na prasaratīti ūrdhva jvalanaikasvabhāva rūpatvāt /\ntirastiryak /\natrāsaṅkhya turagatvā dinā mārtaṇḍatvadisandehāpagama eva jāyate /\ntena punarnāyakasya śṛṅgrāhikayā rūpanirjñānamiti niścayābhāsā ete /\nata eva punaḥsaṃśayot thānamiti niścayagarbhatā /\ntṛtīyaṃ vivecayati-niścayāntaḥ ityādi /\ninduḥ kimiti /\nparato niścitamiti kathanāt dvitīyārdhānte itthaṃ sandihyetyadhyāhāryam /\nkvacitpunarviṣaye saṃśayitavye 'pira āropyamāṇānāṃ dharmāṇāṃ viṣayāntaratvamapi bhavatīti āha-kvacidityādi /\n<lg>\n<l>rañjitā iti /</l>\n<l>rañjitā varṇāntaraṃ nītāḥ /</l>\n<l>saṃhṛtāḥsaṃkṣitpāḥ /</l>\n<l>atra bhinnāśratāṃ darśayati-atrāropetyādi //</l>\n</lg></p>\n\n<p>nanvatra sambhāvanāpi pratīyata iti kathaṃ sandehālaṅkāra ityata āha-kecidadhyavasāyetyādi //</p>\n\n<p>adhyavasāyaḥ utprekṣaṇam /\nutprekṣāśrayo 'yaṃ sandeha iti kecit /\nutprekṣaivetyanye /\n<lg>\n<l>ubhayatra nuśabdasya sandehasaṃbhāvanādyotakatvameva hetuḥ /</l>\n<l>vastutastu neha saṃbhāvanāpratītiḥ /</l>\n<l>vitarkasyaikakoṭipakṣapātābhāvāt /</l>\n<l>ato ḍolāyamānānānākoṭiko 'yaṃ sandeha eveti bhāvaḥ //</l>\n</lg></p>\n\n<lg>\n<l>sandehaḥ prakṛtadvārāprakṛtaṃ saṃspṛśedyadi /</l>\n<l>pratibhotthāpitā seyaṃ sandehālaṅkṛtirmatā //</l>\n</lg>\n\n<p>atha bhrāntimataḥ sūtram /</p>\n\n<l rend='bold'>sādṛśyādvastvantarapratītirbhrāntimān // RuAss_18 //</l>\n\n<lg>\n<l>sādṛśyahetuko viparyayo bhrānti mānityarthaḥ /</l>\n<l>saṅgatyarthamāha-asamyagjñānetyādi //</l>\n</lg>\n\n<lg>\n<l>lakṣyapadaṃ nirvakti-bhrāntiścittetyādi /</l>\n<l>cittadharma mātrasyālaṅkāratā mā bhūdityāśaṅkyāha-sādṛśyaprayuktetyādi /</l>\n<l>oṣṭhe bimbeti //</l>\n</lg>\n\n<p>śoṇo maṇirmāṇikyam /\nniṣpatya ālīya sādṛśyāditi yaduktaṃ tatra pratyudājihīrṣurāha-gāḍhamarmetyādi /\ndāmodareti /\nvakṣorūpamarmacūrṇanaṃ nabhasaḥ śatacandratvena hetuḥ /\nsādṛśyahetukāpi lokavilakṣaṇaiva bhrāntiralaṅkārabījamityāha-sādṛśyahetu kāpītyādi /\nvicchrittiralaukikī śobhā /\n<lg>\n<l>śuktikārajatavat /</l>\n<l>śuktikārajate yathetyarthaḥ /</l>\n<l>alaukikatvanayo 'yaṃ sandehe 'pi samāna iti vyutpādayati-evaṃ sthāṇurityādi /</l>\n<l>'sādṛśyotthāpitā bhrāntiryatrāsaubhrāntimānmataḥ //</l>\n</lg></p>\n\n<p>' athollekhālaṅkārāya sūtram-</p>\n\n<l rend='bold'>ekasyāpi nimittavaśādanekadhā grahaṇamullekhaḥ // RuAss_19 //</l>\n\n<p>ekasyāpi vastuno nānāvidhadharmayoga nimittavaśādanekadhāgrahe satyullekhālaṅkāraḥ /\ntacca anekadhātvaṃ gṛhītṛbhedādbhavati viṣayabhedādvā bhavati /\ntadetad vyācaṣṭe-yatraṅkaṃ vastvityādi /\nyatroktiprakāre /\ngṛhyate jñāyate /\nullekhanaṃ nurdhāraṇam /\nnānāvidhadharmābhāve tvanekadhāgrahaṇamātreṇā nollekha ityāha-na cedamityādi /\netatkriyate, ullekhanaṃ niṣpādyata ityarthaḥ /\nnanu nānāvidhadharmayogamātrānnonokadhāgrahaṇamanupaśyāmaḥ ityata āha-tatra ca rucyarthitvetyādi /\nrucirabhiratiḥ /\narthitvaṃ lipsā /\nvyatpattiḥ śabdārthamaṅketajñānam /\nyathāyogamiti /\nyodo yogyatā /\ntāmanatikramya rucyādiṣu triṣu yathāyogamekaṃ dvayaṃ trayameva vā prayojakaṃ bhavatītiyāvat /\ntatra saṃvādāyāha-taduktam /\nyathārucītyādi /\nrurcyarthitvavyutpattyanusāreṇa ekasminnapyanusandhānena sādhite nirdhāriter'the ābhāsaḥ pratītirbhidyate /\nnānollekhātmikā jāyata ityarthaḥ /\nyastapovanamityādi /\neka eva śrīkaṇṭhajanapadaḥ munyādibhistapovanatvādyākāreṇa gṛhyate /\ntathā cānekadhā grahaṇe tapovanatvādinānāvidhadharmayogo nimittam /\njanapade hi tapovanatvādi dharmā nisargata eva santi /\nitarathā nollekhaḥ /\nrūpakatvaprātpeḥ /\nlakṣaṇaṃ yojayati-atrahyeka evetyādi /\nsamastā vyastā iti munyādīnāṃ tapovanā ditvenollekhe tathāvidhā rucyādayo hi samastatayā vyastatayā vā saṃbhavanti /\nviṣayapariśuddhyai codayati-nanvetanmadhye ityādi /\nvajrapañjaratvāderhi tapodityādi /\nna tāvadasya rūpakaviviktaviṣayatā nāsti /\nyatra tvaṃśe rūpakaṃ tatra yadyullekhātmikā vicchittirna saṃbhavati tadā nāstyeva vivādaḥ /\natha saṃbhavati, tadā saṅkara eva nyāyyaḥ /\nna punarasya svarūpata evāpalāpaḥ śakyaḥ /\nbhrāntimato viviktaviṣayatāmasya darśayitum ākṣipati-evaṃ tarhītyādi /\ntatroti /\nyo rūpaviviktaḥ tatra viṣaya ityarthaḥ /\nbhrāntimattvaśaṅkāyā bījamuddhāṭayati-ata drūpateti /\nyadyapi janapade tapovanatvādayaḥ santyeva dharmāḥ /\nvastutastu na tadrūpo janapadaḥ /\ntasmādatadrūpasya tadrūpatāpratītinibandhanena bhrāntamānastviti yāvat /\npariharati-naitat /\nanekadhetyādi /\nna hyanekadhāgrahaṇarūpaṃ vaicitryaṃ bhrāntimānapi svalakṣaṇopapanna ityata āha-saṅkarapravṛttistviti /\natośayoktiviṣayato 'pyasya vibhaktaviṣayatāyai śaṅkate-yadyevamabhede bheda ityādi /\nvastuto hitapovanādyavayavāpekṣayā na jana padasyāvayavino bhedo 'sti /\nitthaṃ ca satyabhede bheda ityevaṃ rūpātiśayoktiratrāstu kiṃ manyakalpanenetyākṣepaniṣkarṣaḥ /\npariharati - nauṣa doṣaḥ /\ngrahītṛbheda ityādi /\nna hyatiśayoktau grahītṛbhedepayogaḥ /\natra punarupayoga iti /\nnātiśayoktimātrametat /\nna ca grahītṛbhedasyāprayojakatvaṃśaṅkyamityāha-tasya cetyādi /\nyata itthamataḥ sarvathā nāsyāntarbhāvaḥ śakyakriyaḥ /\nrūpakāsaṅkīrṇatayodāharati-ṇārāaṇottīti /\nnārāyaṇa iti pariṇatavayobhiḥ śrīvallabha iti taruṇībhaiḥ /\nbālābhiḥ punaḥ kautukena evameva dṛṣṭaḥ /\natra puraḥ praveśāvasare eka eva kṛṣṇo jaratībhiḥ sākṣānmokṣaprado nārāyaṇa itidṛṣṭaḥ /\ntāsāṃ rucyādestathāvidhatvāt /\ntaruṇībhiḥ punaḥ lakṣmyāḥ prāṇavallabhagha iti /\nbālābhiḥ punaḥ kautukena evameva dṛṣṭaḥ /\nevameveti nipāto yatkiñcidityarthe vivakṣitaḥ /\nna cātra śaṅkanīyaṃ kautukeneti prayojakāntaropādānānneha rucyādayaḥ prayojakā iti /\nkautukasyāpi rucyā dikamantareṇāsaṃbhavāt /\nevaṃ grahītṛbhedādudāhṛtya viṣayabhedādudāharati-evaṃ gururvacasītyādi /\nvacasi viṣayabhūte guruḥ prāmāṇikatvāt anullaṅghyo vācaspatiśca /\ntathorasi pṛthuḥ prathīyān pṛthunāmā nṛpaśca /\nyaśasyarjuno 'vadāto dhanañjayaśca /\nityādau hyeka eva upavarṇyo nāyako vacaḥ-pramukharviṣayabhedādgrahītṛbhedanairapekṣyeṇa rucyādivaśāt anekadhā gṛhyata ityullekhālaṅkāratvam /\nprakāradvayasyāvāntaravaidharmyāyāha-iyāṃstvityādi /\natrollekhābhāvam āśaṅkate-nanvayamityādi /\nśleṣas sarvālaṅkārabādhakatvaṃ hi vakṣyate /\nato lakṣaṇopapannam alaṅkārāntaraṃ sati śleṣe na syāditi nātrollekho yukta ityākṣepaḥ /\npariharatisatyamityādi /\nsatyam /\nuktanayena śleṣeṇollekho bādhyate /\nathāpi svarūpeṇa avidyamānasya bādhāsaṃbhavāt bādha evollekhasadbhāve liṅgam /\nanekadhā grahaṇārūpavicchittiviśeṣabalāt pratibhātyullekha iti yāvat /\nyata itthamato na tu sarvathā tadabhāva ityalaṅkārāntarameva /\netadeva sādhayitum atraivodāharaṇe śleṣanairapekṣyaṃ darśayati-yadevaṃvidha ityādi /\natra 'anullaṅghyo vacasi, prathīyān urasi, nirmalo yaśasi' iti śleṣābhāve 'pi na ullekhābhāvaḥ /\nyasmāditthaṃ tasmādevamādau viṣaye ullekhālaṅkāra eva viśeṣavicchittika iti alaṅkārāntarāpekṣayā śreyān praśasyatara ityarthaḥ /\nitthaṃ rūpakātiśayoktiśleṣādivicchittyāśrayatvanyāyena alaṅkārāntaravicchittyāśrayoṇāpyayaṃ saṃbhavati /\nsa tu svayamanusandheyaḥ /\nnyāyasya vyutpāditatvāt ityabhiprāyeṇāha-evamalaṅkārāntaretyādi /\n<lg>\n<l>nidarśanīyaḥ udāharaṇīyaḥ /</l>\n<l>kvacit kārakāntareti pāṭhaḥ /</l>\n<l>nānādharmabalādekaṃ yadi nāneva gṛhyate /</l>\n<l>nānārūpasamullekhātsa ullekha iti smṛtaḥ //</l>\n</lg></p>\n\n<lg>\n<l>yadekaṃ taddhi nāneti gṛhyate rūpabhedataḥ /</l>\n<l>rucyādivaśato loke nānātvaṃ cedakṛtrimam //</l>\n</lg>\n\n<lg>\n<l>atadrūpasya tādrūpyānnahyāsau bhrāntiriṣyate /</l>\n<l>na cāpyatiśayoktiḥsyādabhede bhedarūpiṇī //</l>\n</lg>\n\n<lg>\n<l>ādye nānekadhatvaṃ syājjñātṛbhedau na cāntime /</l>\n<l>viṣayajñātṛbhedābhyāṃ vinā nollekhasaṃbhavaḥ //</l>\n</lg>\n\n<lg>\n<l>yadyapi śleṣato bādho na tathāpyasya nihnavaḥ /</l>\n<l>anapekṣyāpi yacchraleṣaṃ tathaiva sthātumarhati //</l>\n</lg>\n\n<p>athāpahnutyai sūtram /</p>\n\n<l rend='bold'>viṣayāpahnave 'pahnutiḥ // RuAss_20 //</l>\n\n<p>nanu mukhaṃ na bhavatīti viṣayāpahnavamātre satyapi nāpahnutirityato 'dhikāraṃ smārayati-vastvantarapratītirityeveti /\nataḥ prakṛtaniṣedha puraskāreṇa aprakṛtasamarthanamapahnutirityarthaḥ /\ntathāhi kāvyaprakāśakṛt- 'prakṛtaṃ yanniṣidhyānyat sādhyate sā tvapahnutiḥ /\n' nanu yadi sādṛśyādvastvantarapratītirihāpi ko viśeṣaḥ tarhyasya bhrāntimata ityata āha-prakāntānapahvavetyādi /\nprakrāntaṃ prakṛtam /\ntasya hyatrāpahnuvaḥ /\nbhrāntimatyanapahnava iti viśeṣaḥ /\nullekhe tu na prakṛtānapahnavamātraṃ viśeṣaḥ kintu anekadhāgrahaṇamapi jñeyam /\n<lg>\n<l>idamiti vacanaṃ kriyāviśeṣaṇam /</l>\n<l>yattvevamidamapahnutivacanaṃ tatprakrāntānapahnavavaidharmyeṇetyarthaḥ /</l>\n<l>lakṣaṇaṃ niṣkraṣṭumāha-āropaprastāvādityādi /</l>\n<l>āropaprastāvo rūpakātprabhṛtīti //</l>\n</lg></p>\n\n<p>tatprakāravaicitryāyāha-tasya trayītyādi /\ntrayī triprakāretyarthaḥ /\nbandhacchāyāgratha navaicitryam /\ntraividhyaṃ vivinakti-apahnavapūrvaka ityādi /\nchralādayaḥ chralachradmakaitavanibhādayaḥ /\ntairapi hi nañartha eva avasthāpyate /\ntarhi tṛtīyabhede ko vicchrittiviśeṣaḥ ityata āha-pūrvaka ityādi /\nyadetaditi /\nno māṃ prati tatheti prakṛtāpahnavaḥ uttarārdhe 'prakṛtasādhanamiti /\nyadyapi apahnutireṣā tathāpi doṣānuviddhatvāt udāharaṇābhāsa ityata āha-atraindavasyetyādi /\n<lg>\n<l>śaśaka prativastviti /</l>\n<l>apahnotumiṣyasya śaśakasya yaḥ prativastubhūta ulkāpātakiṇaḥ tasyaivāropo nyāyyaḥ /</l>\n<l>na punastadvataḥ indoḥato nānvayaḥ saṃghaṭate /</l>\n<l>itthaṃ lakṣaṇopapanno 'pi alaṅkāro doṣānuviddhaḥsan ābhāsī bhavatīti vyutpādya samyagudājihīrṣurāha-tattu yatheti //</l>\n</lg></p>\n\n<p>pūrṇondoriti /\n<lg>\n<l>dṛṣṭaśrutādyaparādhajanmā roṣo mānaḥ /</l>\n<l>tenonnaddhaḥ utsikto janaḥ śṛṅgārī lokaḥ tasyābhimānaḥsāntvāsahiṣṇutā /</l>\n<l>hevākaḥ svācchrandyam /</l>\n<l>atra na maṇḍalam api tu ātapatramevetyanvayo ghaṭate ayamapahnavapūrvaka āropaḥ //</l>\n</lg></p>\n\n<p>āropapūrvakamudāharati-vilasadamareti //</p>\n\n<p>saṃyamo manonigrahaḥ /\ntenādhaḥkṛtānyākrāntāni /\natra netraṣaṇḍāni adhyāste /\nna tu mayūre vartata ityāropapūrvakatā /\nudbhrānteti /\n<lg>\n<l>sārdhaṃ dhāvatāmityanena yaśasastatpradeśavyātpiḥ samakālameva sūcitā /</l>\n<l>muktāphalacchradmanā /</l>\n<l>ambhaḥ kaṇairbhaṣṭamityatra hi na muktāphalāni, api tu ambhaḥ kaṇā eveti pratītiḥ /</l>\n<l>itthamevāpahnutim utprekṣāṅgatvena pratipipādayuṣurupakṣipati-atra śūnyaṃ ityasya ityādi //</l>\n</lg></p>\n\n<lg>\n<l>'manye marāvi'tyādi pāṭhe hi manyeśabdamāhātmyādutprekṣā /</l>\n<l>chadmaśabdatastvapahnutiḥ sā cotprekṣāṅgaṃ bhaviṣyati /</l>\n<l>itthamutprekṣāṅgatvaṃ na kevalaṃ tṛtīyabhedasyaiva, yāvatā pūrvabhedadvayasyāpi saṃbhavatītyāha ahaṃ tvindumityādi //</l>\n</lg>\n\n<lg>\n<l>vākyabhedagrahaṇaṃ prāthamikabhedadvayaprathanāya /</l>\n<l>itthaṃ trirūpāpyapahnutirutprekṣāṅgatvena sūcitā /</l>\n<l>nanu cchralādiprayoge 'pyapahnavāropapaurvāparyaviparyayanibandhanaṃ vaicitryaṃ kiṃ nocyata ityata āha-etasminnapīti //</l>\n</lg>\n\n<p>atredamākūlam /\nyadyapahnavāropapaurvāparyaviparyayebhedadvayaṃ bhavatyeva, na tu camatkāraḥ kaścit /\nnahi bhedasaṃbhavo 'laṅkāraprathanaheturapi tu sacamatkārabhedasaṃbhavaḥ /\nsacamatkāratā ca sati vākyabhede syāt, ekavāsyatāyāṃ tu cchralādi śabdasya paurvāparyaviparyayaprasaṅge 'pi na pratītibhedaḥkaścit /\nkriyāviśeṣaṇatvena kriyāpekṣayā pratītau prāthamyaniyamāt atha śchrālādiprayoge dvidhā na gaṇitam /\nvaicitryābhāvameva sodāharaṇaṃ darśayitumāha-tatrāpahnavetyādi /\nsamanantaramihoktapratiyogikam udbhrāntojbhphatetyatreti yāvt /\njyotsnā bhasmeti /\nchuraṇāmuddhūlanam /\nantardhānaṃ rātripakṣe tiraskṛtiḥ vilayaḥ, anyatra tvaddaśyatvasiddhiḥ /\nmudrā bhikṣāpiṇḍastadarthaṃ kapālaṃ mudrākapālam /\nparimala(ḥ)parimardastena tajjanitaṃ lakṣma lakṣyate /\nyathācchralādiprayogeṇa arthākṣepāt asatyatvaṃ, tathā prakārāntareṇāpi saṃbhavatītyāha-kvicitpunarityādi /\n<lg>\n<l>vastvantaraṃ prakṛtāpahnavakṣamam /</l>\n<l>amuṣminniti /</l>\n<l>atra hi dhūmaśikhā romāvalivapuḥ pariṇamatītyuktau , na romāvalirapitu dhūmaśikheti pratīyate /</l>\n<l>anenaiṣā pratīyamānāpi darśitā mantavyā //</l>\n</lg></p>\n\n<lg>\n<l>prakṛtaṃ yanniṣidhyānyatsādhyate sā tvapahnutiḥ /</l>\n<l>nañācchralādiśabdaiśca sā śabdāntaratastridhā //</l>\n</lg>\n\n<lg>\n<l>syādbhedābhedatulayā vicchittirūpamādikaḥ /</l>\n<l>rūpakādstvabhedāṃśe mukhye tvāropasaṃśrayāt //</l>\n</lg>\n\n<p>tāmeva saṅgatiṃ viśadīkurvan utprekṣāprastāvāyāha-evamabhedaprādhānya ityādi /\nāropamūlā rūpakādayo apahnutyantāḥ /\nadhyavasāyagarbhāstu utprekṣādayaḥ /\nata eva ṭīkā -tatreti /\nadhyavasāyagarbheṣu madhye ityarthaḥ /\natha sūtram -</p>\n\n<l rend='bold'>adhyavasāye vyāpāraprādhānye utprekṣā // RuAss_21 //</l>\n\n<p>adhyavasāyo niścayajñānam /\nsa ca loke dvirūpaḥ samyagātmā mithyārūpaśca /\nubhayarūpo 'pyayaṃ nālaṅkāraḥ /\nnahi śuktiriti samyagadhyavasāye rajatamiti mithyādhyavasāye vā vicchittiḥ kācit /\nubhaya visakṣaṇāstu jānato 'pyetasmin tadeveti yo 'dhyāsarūpasya ihālaṅkāratvena parigṛṅyate /\ntasyaiva alaukikasya vicchittirūpatvāt /\ntasya ca dvayī gatiḥ /\nkadācidadhyavasāyātmanaḥ svarūpasya prādhānyaṃ, kadācidadhyavasitasya viṣayasya /\nitthaṃ ca satyadhyavasāye viṣayabhūte yadā adhyavasānasya prādhānyaṃ tadotprekṣālaṅkāra iti sūtrārthaḥ /\ntadetadavayavaśo vyācaṣṭe-viṣayanigaraṇenetyādi /\nnigaraṇaṃ nigalanam /\nsvarūpato 'palāpaityarthaḥ /\nviṣayaṃ nigīrṇavato viṣayiṇo viṣayitādātmyena pratītasya ihādhyavasāyo abhimata iti yāvat /\nanenālaukikasyaivādhyavasāyasya alaṅkārabījatvaṃ darśitam /\nvyāpāraprādhānyagrahaṇasya vyāvartyamuddhāṭayitumāha- sa ca dvividha ityādi /\ntatra sādhyasya svarūpamāha-sādhyo yatretyādi /\nsādhya - iti yadaikaṃ vākyamākṣiptena tacchabdenārthenābhisaṃbandhaḥ /\nuttaravākyagato 'pi yacchabdaḥ pūrvavākyācchabdopādānanirapekṣa eva tadarthena sambandhamīṣṭe /\nyatra viṣayiṇo 'satyatayā pratītiḥ sa sādhya ityarthaḥ /\natredamanu sandheyam /\nmukhaṃ mukhatvena jānanneva yadā nūnaṃ candra iti saṃbhāvayati tadā viṣayī candro mukhatvenāsatyaḥ pratibhāti tadādhyavasāyaḥ sādhyaḥ /\nnanu sādhya evāstu adhyavasāyaḥ siddho vā, abhedapratītau kathamasatyatvaṃ ityata āha- asatyatvaṃ cetyādi /\nviṣayigatasya candrādigatasya mādhuryādeḥ dharmasya viṣaye, mukhādāvupanibandhe, nūnaṃ candra ityasyāṃ daśāyāṃ viṣayiṇyeva saṃbhavatyayaṃ viṣathayetu na saṃbhavatīti pratīyamānatvāt /\nviṣayaviṣayiṇorabhedasphuraṇe 'pi dharmasyāsatyatāpratītyā na prarohati /\nato 'dhyavasānavyāpārasya sādhyatā /\nnanu ko dharmaḥ? kiṃpramāṇā cāsau? tadāśrayasya satyatvāsatyatva pratītirityata āha-dharmo guṇakriyārūpaḥ ityādinā /\nguṇakriyārūpa iti dharmasya sākalyakathanāt tadubhayamūlatayā utprekṣāsaṃbhavasmūcitaḥ /\nasya hi dharmasya saṃbhavo 'saṃbhavaśca viṣayyāśrayatayā saṃbhavaḥ asaṃbhavastu viṣayāśrayatayā /\nitthaṃ ca sati satyatvāsatvapratītirnāprāmāṇikā /\nkutaḥ? saṃbhavāśrayasya tatrāvasthāyāṃ paramārthabuddhyanudayāt asatyatvaṃ pratīyate /\nyatastaditarasya tu satyatvameva paramārthatvāt /\ncarcitamarthaṃ niṣkarṣayati-yasyāsatyatvamityādi /\nataśceti /\nyata itthamadhyavasāyaḥ sādhyaḥ ataḥ utprekṣāyāmadhyavasāyavyāpārasyaiva prādhānyamityarthaḥ /\natha siddhaṃ vivecayati-siddho yatretyādi /\nsiddha iti pūrvavadekaṃ vākyam /\nsa iti dyotitaḥ ko 'sāvityata āha - yatra viṣayiṇo vastuta ityādi /\nyadā tu mukhamuddaśya candro 'pamiti prayogaḥ tadā vastuto 'satyo 'pi viṣayī satyatayā pratīyate /\nsatyatvapratīterhetumāha-satyatvaṃ cetyādi /\nsaṃbhavāśrayasya aparamārthatvapratītirasatyatvasya nimittam /\nyata itthamataścādhyavasitasyārthasyaiva prādhānyaṃ, tadātiśayoktirvakṣyate /\nyadā sādhyatvapratītiḥ tadādhyavasāyasya paryāyān vyutpādayati - tatra sādhyatveti /\ncarcitalakṣaṇāniṣkarṣaṇam-tadevamityādi /\ntasyāḥsāmānyatastāvaddvaividhyamāha-sā ca vācyetyādi /\ntatrāpi sāmānyāccāturvidhyaṃ darśayati-sā ca jātikriyetyādi /\nadhyavaseyatvena saṃbhavyatvena /\nnanvaprakṛtagrahaṇaṃ kim? prakṛte 'pyevaṃ saṃbhavādityata āha-prakṛtasyaitadityādi /\nprakṛtaṃ hi lau kikaṃ kavikḷtpa vicchrattividhuratayā na vaicitryāya /\nbhedacatuṣṭayamapi dvidhā darśayati-pratyekaṃ ca bhāvābhāvetyādi /\nbhāvarūpā saṃbhāvanā abhāvarūpā ceti /\nayaṃ vyāpārabhedādbhedaḥ /\npūrvaṃ vyāpāravadbhedāt vyāpāranimittabhedādāha-bhedāṣṭakasya cetyādi /\nbhedaṣoḍaśakamapi nimittopādānānupādānābhyāṃ dviguṇāyati-teṣāṃ cetyādi /\natha saṃbhāvyasya hetvādi rūpatayā punastraividhyamāha-teṣu ca pratyekamityādi /\nvā(cyāṃ)nigamayati-eṣā gatirityādi /\ntatrāpohya aṃśāyāha- tatrāpi dvavyasyetyādi /\npātanoyāḥ hāpanīyāḥ /\npratīyanāmāṃ vibhaktumāha-pratīyamānāyāścetyādi /\nuddeśata etāvanta /\nlakṣaṇāparīkṣayostu kṛtayoḥ katicana hīyanta iti bhāvaḥ /\nye hīyante tān prastautitathāpi nimittasyetyādi /\ntairiti (nimittā)nupādānanibandhanaiḥ /\nayaṃ prakāra iti pratīyamānotprekṣāprakāraḥ ityarthaḥ /\nnimittānupādānaṃ na saṃbhavatīti yatpratijñātaṃ tatpramāṇo na draḍhayati-ivādyanupādāna ityādi /\nivādyanupādānanimittakīrtanayoranyatarābhāve na kiñcitpramāṇāmutprekṣaṇe /\nanupāttanimittakā hi yā vācyotprekṣā tasyām ivādyupādānabalādevotprekṣaṇapratītiḥ /\niha punarivādyanupādānavandhyāyāṃ pratīyamānāyāṃ nimittabalādeveti nimittopādānaniyamaḥ /\nsvarūpotprekṣaṇamapi na saṃbhavatītyāha-prāyaścetyādi /\nprāyograhaṇāt paryāyoktanayena svarūpasya kvacitsaṃbhavadapyutprekṣaṇaṃ gamyasyāpibhaṅgyantarābhidhānānna nirāpaṇārhamiti dyotitam /\npratīyamānāṃ nigamayatitadevamiti /\nyathāsaṃbhavaṃ saṃbhavamanatikramya /\ntathā hi pratīyamānotprekṣā tāvat vācyotprekṣāprakṛtikā /\nvācyotprekṣāṣaṇṇāvatidhoddiṣṭā /\nyathā jātiguṇakriyādravyāṇām utprekṣyatvena catasra utprekṣāḥ /\njātayaḥ pratisvaṃ caturviśatidhā prathante /\nyathā jātyutprekṣā tāvat bhāvābhāvābhimānarūpatayā dvidhā /\ndvividhāpi guṇanimittikā, kriyānimittikā ca /\nitthaṃ caturdhā /\nsācopāttanimittānupāttanimittā cetyaṣṭadhā /\naṣṭavidhāpi hetusvarūpaphalotprekṣārūpatayā trividhā iti caturviśatiprakārā /\nanenaiva nayenānyadapyutprekṣātrayaṃ pratyekaṃ caturviśatidhāmantavyam /\ntathā ca pratyekaṃ triskandhikā etā hetusvarūpaphalotprekṣaṇatayā skandhatrayamapi pratisvamaṣṭavidham /\ntathā hi upāttaguṇanimittā bhāvābhimānarūpiṇī hetujātyutprekṣā /\nsaivānupāttaguṇanimittā /\ntathopāttakriyānimittā, saivānupāttakriyānimittā ceti bhāvābhimānarūpatayā caturdhā /\nevamabhāvābhimānarūpatayā caturdheti hetūtprekṣāskandho 'ṣṭavidhaḥ /\nanayaivarītyā svarūpotprekṣāskandhaḥ phalotprekṣāskandhaśca pratisvamaṣṭavidheti jātyutprekṣā triskandhatayā caturviśatidhā /\nevaṃ guṇakriyādvavyotprekṣāpi pratyekaṃ caturviśatidhā vijñeyā /\ntatra dvavyotprekṣāyāṃ hetuphalotprekṣāpāteṣoḍaśakahāniḥ /\nataḥ sthūladṛśā tāvat aśītividhā vācyā /\npratīyamānāyāṃ tu anupāttanimittāyā niravaśeṣaṃ pāte aṣṭacatvāriśaddhāniḥ /\nupāttanimittāyāṃ ca svarūpotprekṣāpāte ṣoḍaśakahāniḥ /\nato dvartriṃśadbhedāḥ pratīyamānā mantavyāḥ /\nubhayarūpāyāmapi asya vaicitryāntarāyāha-eṣā cetyādi /\narthāśrayāpi arthālaṅkāro 'pītyarthaḥ /\ndharmoguṇakriyātmako viṣayo yasya saḥ /\nśliṣṭaśabdaḥ kaściddheturbhavatyasyāḥ /\nutprekṣā hyarthālaṅkāraḥ /\nśleṣaḥ punarubhayālaṅkāro 'laṅkārāntarabādhakaśca /\ntathāpi dharmaviṣayeśliṣṭaśabdahetukā saṃbhavatyeṣā na bādhyate, na cobhayālaṅkāraprātpiriti yāvat /\nyathetthaṃ śleṣamutprekṣāṅgaṃ tathopamāpi aṅgamasyāḥ bhavatītyāha-kvacitpadārthānvayetyādi /\npadārthasamanvayadaśāyām upamayopakramaḥ /\ntathopakrāntāpyupamāvākyārthatātparyaparyālocanamahimnā abhimantuḥsaṃbhāvayiturvyāpāro 'pārohakrameṇasaṃbhāvanavyāpārasya pratītiviśrāntyantaṃ uparyupari prasaraparipāṭyā utprekṣāyāṃ paryavasyati /\natha apahnutiprastāvaḥ /\nutprekṣāṅgatvena yadapahnutiḥ pratijñāntā, tasyā ayamavasara ityabhiprāyeṇāha-kvacicchralādi ityādi /\nitthaṃye prakārāḥ uktāḥ, ye ca vakṣyante teṣāṃ vaicitryādasyā iyattaiva nāstītyāha-ataścoktavakṣyamāṇetyādi /\nnanu yadyānantyaṃ kathamudāharaṇato darśayiṣyate ityata āha-sāmpratantvityādi /\ndiṅmātreṇetyādi /\nyathā diṅmātreṇodāhṛtā api nyāyataḥsākalyena jñātuṃ śakyate, tatheti yāvat /\nuddeśakramamāviścikīrṣurāha-tatra jātyutprekṣā yatheti /\nsa vaḥ pāyāditi /\nkuṭilatvalakṣaṇo guṇo nimittam /\naṅkuraśabdo jātivacanaḥ /\nata upāttaguṇanimittikā bhāvābhimānarūpiṇī jātyutprekṣeyam /\ntatra yadyapi svarūpamutprekṣyate na tu hetuphale, athāpyuddeśakramavirodhātsoṃ'śo nodājihīrṣitaḥ /\nevamudāharaṇeṣudāhartavyā viśeṣāṃśāḥ svayamanusandheyāḥ /\nkramasyāvivakṣaṇāt nāsmābhiḥ pratisvaṃ pratanyante /\natra jātyutprekṣātvaṃ vivicya darśayati-atrāṅkuretyādi /\natha kriyotprekṣā-limpatīvetyādi /\nkriyotprekṣātvaṃ vivecayati-atra lepanetyādi /\nna ca mantavyaṃ varṣaṇasya nabhaḥkartṛkatvāt na tamogatatvamiti /\nnabhaso 'pi tamasādhiṣṭhintasyaiva varṣaṇakartṛkatvasaṃbhavādanena paraṃparāyātāyā api sambhāvanāyā utprekṣātvaṃ dyotitam /\nnanūttarārdhānudāharaṇe ko heturityata āha-uttaretvityādi /\nupamaiva notprekṣeti /\natraitadupahvaram-upamānāṃśaścellokataḥ siddhastadopamaiva dvayoḥsiddhatvādivaśabdaḥ sādharmyadyotakaḥ /\n<lg>\n<l>yadā tu kavikalpitaḥ tadotprakṣaiva /</l>\n<l>upamānasya lokato 'saṃbhavādivaśabdaḥ saṃbhāvanāṃ dyotayati yataḥ /</l>\n<l>atrāvāntaraślokau- yadāyamupamānāṃśo lokataḥsiddhimṛcchrati /</l>\n<l>tadopamaiva yenevaśabdaḥ sādharmyasūcakaḥ //</l>\n</lg></p>\n\n<lg>\n<l>yadā punarayaṃ lokādasiddhaḥ kavikalpitaḥ /</l>\n<l>tadotprekṣaiva yenevaśabdaḥsaṃbhāvanāparaḥ //</l>\n</lg>\n\n<p>iti //</p>\n\n<p>atha guṇotprekṣā-saiṣāsthalīti /\niyaṃ pratiṣṭhamānasya dāśaratheḥ sītāṃ pratyuktiḥ /\nguṇotprekṣātvaṃ darśayati-duḥkhaṃ guṇaṃ iti /\natha dravyotprekṣā-pātālametaditi /\ndravyatvaṃ darśayati-candrasyetyādi /\nudāharaṇacatuṣke 'pi anugataṃ viśeṣam uddhāṭayati-etāni bhāvābhimāna ityādi /\nathābhāvābhimāne-kapolaphalakāviti /\nkaṣṭa kṛcchrāt /\ntathāvidhāviti /\nsvanubhavaikasamadhigamyo ramaṇīyātiśayodyotyate /\nkṣāmatāgamanaṃ naisargikam /\nparasparadarśanābhāvo hetutvenotprekṣyate /\nata evābhāvābhimānarūpanā /\ntadetaddarśayati-atrāpaśyantāvitītyādi /\nnyāyasya sujñānatvāt /\nsthālīpulākanyāyenodāharaṇamātramiti na vyutkramadoṣaḥ śaṅkanīyaḥ /\nkramāpekṣayā tu jātyādyutprekṣāpuraskāreṇodāhartavyam /\ntadetadabhisandhāyāha-evaṃ jātyādāvapyūhyamiti /\nitthaṃ jātyādi catuṣkam abhāvābhimānarūpatayodāhṛtam /\natha bhedāṣṭakasya guṇakriyānimittatodāhartavyā /\ntatra guṇanimittakatvenodājihīrṣurāha-navabisalatetyādi /\ntadvivecitacaram /\nevaṃ guṇanimittakatvaṃ kriyādyutprekṣātraye sphuṭataratvādudāharaṇanirapekṣanityabhisandhāya kriyānimittakatvenodāharatir-idṛkṣamityādi /\nkṣāmatā gamanalakṣaṇakriyāhyadarśanotprekṣāyā nimittam /\niyatā ṣoḍaśakamudāhṛtaṃ mantavyam /\natha nimittopādānānupādānābhyāṃ ṣoḍaśakasya yaddvaividhyaṃ pratijñātaṃ tatra nimittopādānasya samanantarodāharaṇānyevodāharaṇatvena darśayati - ete nimittetyādi /\nkuṭikatva kṣāmatāgamanayorupādānādanupādānamapyudāhṛteṣveva darśayati-liṃpatīvetyādi /\natra lepanāditvena saṃbhāvane vyāpanādi nimittaṃ nopāttam /\niyatā dvātriṃśadbhedā udāhṛtāḥ /\natha dvātriṃśaddhetuphalasvarūpātmakatayā tridhodāhartavyā /\ntatra heturūpatayodāharati-viśleṣaduḥkhādivetyādi /\natra duḥkhaguṇo hetutvenotprekṣitaḥ /\nitthaṃ jātikriye hetutvenāvagantavye /\ndravyotprekṣāyāṃ tadabhāvāt tannibandhanam aṣṭakaṃ pātanīyam /\natha svarūpatayodāharati-kuberajuṣṭāmityādi /\njuṣṭāṃ sevitām /\nkuberajuṣṭā digudīcī, sā pratināyikātvenānusandhīyate /\nsamaya ekadartuviśeṣaḥ /\nanyadātvananyatra gamanalakṣaṇāḥ saṃketaḥ /\ndakṣiṇasyāṃ diśi nāyikātvamanusandhīyate /\nvyalīkam aparādhaḥ /\natra niśvāsasya svarūpamevotprekṣyaṃ, na tu hetuḥ phalaṃ vā /\nitthaṃ guṇotprekṣāditraye svarūpātmakatvaṃ jñeyam /\natha phalavotprekṣā-colasyetyādi /\natra darśanakriyā vipāṭanaphalatvenotprekṣyate /\nitthaṃ jātiguṇayorapi phalatvamanusandheyam /\ndravyotprekṣāyāṃ hetuphalāsaṃbhavāt tannibandhanaṃ ṣoḍaśakaṃ pātanīyam /\nitthamaśītividhāpi vācyotprekṣā sākalyenodāhṛtakalpaiva /\n<lg>\n<l>tadetannigamayannāha-evaṃ vācyotprekṣāyā ityādi /</l>\n<l>atha pratīyamānā paripāṭyodāhriyate-mahilāsahaḥsetyādinā /</l>\n<l>mahilāsahasrabharite tava hṛdayesubhaga! sā amāntī /</l>\n<l>divasamananyakarmā aṅgaṃ tanvapi tanayati //</l>\n</lg></p>\n\n<p>divasamityatyantasaṃyoge dvitīyā /\npratīyamānāmutprekṣāmuddhāṭayati-amā(a)ntītyatretyādinā /\nnyāyasya sujñānatvāt vistarabhīrurāha-evaṃ bhedāntareṣviti /\narthāśriyāpi dharmaviṣaye śliṣṭa śabdahetukā saṃbhavatīti yoddiṣṭā tāmudāharati-śliṣṭaśabdetyādi /\nananyeti /\nprasiddhastyāgīti gānaprakāraḥ /\nmārgaṇāḥśārāḥ yācakāśca /\nlakṣyayojanāyāha-atra dharmaviṣaya iti /\nmārgaṇaviṣayībhāvo dharmaḥ saṃbhāvanāśaṃ eva pratītiviśrānteḥ śleṣo notprekṣābādhakaḥ /\nkastūrīti /\nrolambābhṛṅgāḥ /\naṅkaḥ paryāntaḥ /\nsthāsakaścarcikā /\nupamopakramatāmupapādayati-atra yadyapītyādi /\n'sarvaprātipadikebhya upamānārthe kvip ityeke ācāryā' iti sūtrārthaḥ /\natra kvipo māhātmyādupāpratītāpi saṃbhāvanāyāṃ paryavasyatīti /\nkaṇṭhatviṣāṃ tilakādirūpatvaniyamāsiddheḥ tilakādirūpatāpi kadācitsyādupamānāṃśe saṃbhāvanāprāṇatvameva natu vāstavatvam /\nata utprekṣāyāṃ paryavasānam /\ntadidamabhisandhāyāha-tathāpyupamānasyetyādi /\nupamānasya tilakādeḥ prakṛte kaṇṭhatviṅruḍpe saṃbhavaicityāt saṃbhāvanamātrasyocitatvāt /\nsaṃbhāvanasyotthāne utprekṣaṇasyodayāt /\nathopamārthakapratyayāntaraprayoge 'pi upamopakramatvaṃ darśayitumāha-yathā vetyādi /\nkeyūrāyitamityatrāpi hi kyaṅgo māhātmyādupamā pratītiraṅgadādeḥ /\nkeyūrādivadācaraṇe niyamābhāvāt tathātvasaṃbhāvanāyām utprekṣaiva paryavasyati /\nathopamānāṃśasya vastuto 'siddhasya kavikalpanāyātatve sarvaivopamā (pratipādaka)śabdamāhātmyādāmukhe pratītāpyutprekṣātvena paryavasyatītyabhisandhāyāha-eṣā cetyādi /\naprapañcane hetumāha- iti tviti /\ngatāsu tīramiti /\nsasaṃbhramā gatiḥ phenollāsahetuḥ /\natrevaśabdādaṭṭahāsasya saṃbhāvyatā /\nyattu vyaktivivekakṛdīddaśi viṣaye manyate-'ivādiśabdaireva prakṛtārthasyāsattvapratīteḥ chralādiśabdāḥ punaraktā' iti tat mandam /\nna khalvīddaśi viṣaye chalādiśabdāprayoge 'pi prakṛtārthasyāsatyāsatyatā gamyate /\napi tu utprekṣāṃ prati hetubhāva eva /\nyathā atraiva 'phenaparaṃparābhi'riti pāṭhe /\nataḥsāpahnavatvalakṣaṇamutprekṣāvaicitryaṃ chralādiprayogaikaśaraṇam /\ntadetadabhisandhāyāha-atrevaśabdetyādi /\nathotprekṣāyā eva prapañcanārthaṃ tattadalaṅkārabījabhūta tattatpadāvāpoddhārābhyām alaṅkāravaicitryamāvirbhavatīti vyutpādayati-apara ivetyādinā /\naparaśabdāprayoge 'pi pākaśāsanaḥ siddhatayā pratīyata ityupamaiva /\ntatprayoge tu prakṛto rājaiva aparapāśāsanatvenādhyavasīyate /\nivaśabdāñcādhyavasānasya sādhyatetyutprekṣaiva /\niva śabdāpohe rūpakabhedaprādhānyapratīteḥ /\nitthaṃ nānāvaicitryanirbharāyāmasyāṃ kutracidaṃśe niyamena vācyatā, kutracittu kāmacāraḥ iti vyutpipādayiṣurhetūtprekṣāṃ tāvat vyutpādayati-tadevaṃprakāretyādinā /\nprakṛtasaṃbandhinaḥ upameyasaṃbandhinaḥ /\nyasya dharmasya heturutprekṣyate, sa dharmo 'dhyavasāyavaśāt abhedopacaraṇavaśāt abhinna utprekṣānimittamāśrīyate niyamena vācyo bhavati /\nasyopamānadharmeṇa sahābhedāśrayaṇaṃ vācyatvaṃ veti niyamadvayamanusandheyam /\nyadaivaṃ na syāt tadotprekṣamāṇo heturabhittikameva citraṃ syādityāha-anyathā kaṃ pratīti /\ntāmimāṃ vyavasthāmudāharaṇato hṛdayaṃ gamayati-yathā apaśyantāvityādinā /\natra kapolau prakṛtau tatsaṃbandhī dharmaḥ kṣāmatā taddhetutvena darśanamutprekṣatam /\ntadutprekṣaṇe ca na kevalā kapolakṣāmatā nimittam, api tu loke parasparamadraṣṭroryā kṣāmatā tadabhinnatvenā dhyavasitā saivaṃ cotprekṣitā darśanalakṣaṇasya hetoḥ phalam /\ntadadamabhindhāyāha-atra kapolayorityādi /\ntacca bhinnamiti phaladaśāyām abhedenādhyavasīyata ityarthaḥ /\nadarśanaṃ pratya prakṛtaiva hi kṣāmatā phalaṃ, tatra nimittaṃ hetūtprekṣaṇe prayojakam /\nparasparamadraṣṭroryatkṣāmatāgamanaṃ tena sahābhedenādhyavasitamityarthaḥ /\niyamabhāvābhimānarūpakriyālakṣaṇā hetūtprekṣā /\nevaṃ bhāvābhimānarūpalakṣaṇāhetūtprekṣāyāmapi nyāyaḥsamāna ityāha-evam dṛśyatetyādinā /\natrāpi hi nūpuragatamaunitvasya hetutvena duḥkhamutprekṣitam /\ntadutprekṣaṇe ca laukikaduḥkhamaunatvābhedenādhyavasitaṃ nūpuramaunitvameva nimittaṃ duḥkotprekṣaṇaphalaṃ ca /\niyaṃ prakriyā sarvatraiva hetūtprekṣāyāmekarūpetyāha-evaṃ sarvatreti /\natha svarūpotprekṣāyāṃ kvaciddharmīṃ dharmyantaragatatvenādhyavasīyate /\nkvacittu dharma eva dharmyantaragatatvena /\ntatrobhayatrāpi nimittāṃśaḥ kadācidvācyo bhavati /\nkadācittu netivivecayutumārabhate - svarūpotprekṣāyāṃ yatra dharmītyādinā /\nsa vaḥ pāyādityādi /\natrendukalākapālāṅkurayoḥ sādharmyasyāsiddhatvāt /\nkuṭilatvalakṣaṇasya śabdenopādānam, 'veleva rāgasāgarasye'tyatra tu saṃkṣobhakāritāyāḥ prasiddhatvādanupādānam /\natha dharmasya dharmigatatvenādhyavasāne nimittopādānānupādāne darśayati-yatra ca dharmaṃ evetyādi /\nprāpyābhiṣekamiti /\ndviṣāṃ bhūriti samanvayaḥ /\natra dharmasaṃbhāvanaṃ, nimittopādānañca vivecayati-atra bhūgatatvanetyādi /\nlipmatīveti /\nnimittānupādānaṃ vivecayati-atra tamogatetyādi /\nnanu dharme dharmotprekṣaṇavaicitryāya vyāpane lepanamutprekṣyatāmityata āha-vyāpānādau tviti /\nnimittamanyadanveṣyaṃ syāditi /\nyathā lepanotprekṣaṇe vyāpanaṃ nimittatvena gamyate, na hi tathā vyāpanotprekṣaṇe nimittamanyadavagamyate /\nato 'navagatasya kalpanamavagatasya parityāga iti doṣadvayamāpatediti bhāvaḥ /\ndeṣāntaramapyudbhāvayati-na ca viṣayasyeti /\nyadi vyāpanameva utprekṣaṇaviṣayaḥ na hi tasyagamyamānatā yuktā /\ntatra hetuḥ - tasyotprekṣitādhāratveneti /\nutprekṣitam utprekṣiṇaṃ, tadādhāratvenābhidhātuṃ , prastutasyābhidhātumevocitātvāt /\nato lepanamevotprekṣyamiti nigamayati-tasmādyathoktamerveti /\natha phalotprekṣāyāṃ nimittānupādānam asaṃbhavamityārabhate-phalotprekṣāyāmityādi /\ntasya phalasya yadeva lokasthityā kāraṇaṃ , tadevotprekṣaṇanimittam /\ntaccennopādīyeta, tadevotprekṣyamāṇaṃ phalaṃ kasya phalatayoktaṃ syāt /\nataḥ phalotprekṣāyāṃ nimittopādānaniyama eva /\ntadidamudāhṛtya darśayati-rathasthitānāmiti /\natrottaradiśasturagotpattibhūmitvāt tadgamanaṃ purātanaturaṅgaparivartane hetuḥ /\ntadevotprekṣaṇanimittam /\ntadanupādāne parivartamānaṃ utprekṣyamāṇaṃ kasya phalaṃ syāt /\ntadidamabhipretyāha-atra parivartanasyetyādi /\nanenāśīcilidhatvena dṛṣṭeṣu prabhedeṣu punaḥ keṣāñcit pātodarśitaḥ /\ntathāhi-upāttanimittā ye ṣoḍaṣabhedāsteṣāṃ pratisvaṃ hetusvarūpa phalotprekṣaṇarūpatve aṣṭacatvāriṃśat /\ndravye hetuphalotprekṣā pāte 'ṣṭa kahāniriti catvāriṃśat /\nanupāttanimittatve tu ṣoḍaśakehetuphalarūpatābhāvāt svarupotprekṣaikarūpataiveti ṣoḍaśaiva /\nataḥ tatṣaṭpañcāśadeva prabhedāḥ /\nyaditthamiyamutprekṣā atisūkṣmekṣikayā prapañcitā /\ntatra-hetumāha-tadasāvityādi /\nkakṣyāvibhāgo jātiguṇādirūpatayā sthitaḥ /\npracurasthito 'pi anākulanyāyatayā prabhūtavṛttirapi /\nlakṣye duḥravadhāratvāt uttānadhiyāṃ lakṣyayojanāntamaśakyādhigamatvāt(na)prapañcita ityarthaḥ /\natha manyepramukhasya śabdasya saṃbhāvanādyotakatve 'pi tatprayogamātreṇotprekṣābhramo na kārya iti vyutpādayati-asyāścetyādi /\nutprekṣāsāmagrayabhāva iti /\naprakṛtagataguṇakriyābhisambandhāt aprakṛtatvena prakṛtasaṃbhāvanamutprekṣāsāmagrī /\n<lg>\n<l>tadabhāve vitarko nūnamityabhyūhamātram /</l>\n<l>tadidamanusmārayati-yathodāhṛtaṃ prāgityādi /</l>\n<l>atra saṃgrahaślokāḥ - guṇakriyābhisambandhātprakṛte 'prakṛtātmanā /</l>\n<l>saṃbhāvanaṃ syādutprekṣā vācyevādyaiḥ parānyathā //</l>\n</lg></p>\n\n<lg>\n<l>jātikriyāguṇadravyotprekṣaṇa sā caturvidhā /</l>\n<l>bhāvābhāvābhimānatve jātyādeḥsāṣṭadhā punaḥ //</l>\n</lg>\n\n<lg>\n<l>guṇakriyānimittatve jñeyā ṣoḍaśadhā tathā /</l>\n<l>dvātriṃśacca nimittasyopādānādanyathā sthiteḥ //</l>\n</lg>\n\n<lg>\n<l>hetau svarūpe cotprekṣye phale ṣaṇṇāvatiḥ punaḥ /</l>\n<l>dravyahetuphalātmatvāsaṃbhavāttadbhidācyutiḥ //</l>\n</lg>\n\n<lg>\n<l>tathā pratīyamānāyāṃ nimittasyānupagrahaḥ /</l>\n<l>nāpi svarūpaṃ tairbhedaiḥ tasmānnyūnā bhavediyam //</l>\n</lg>\n\n<lg>\n<l>kvacicchraleṣeṇa dharmāṃśa gaternaiṣā na bādhyate /</l>\n<l>upamopakramāpyeṣā bhavetsāpahnavāpi ca //</l>\n</lg>\n\n<p>athotprekṣāṃ nigamayan atiśayoktiṃ saṅgatipuraskāreṇa prastauti-evamadhyavasāyasyeti /\nsiddhatva iti /\nadhyavasitasya viṣayiṇaḥ prādhānye adhyavasāyasya siddhatvam /\natha sūtram-</p>\n\n<l rend='bold'>adhyavasitaprādhānye tvatiśayoktiḥ // RuAss_22 //</l>\n\n<p>utprekṣātiśayoktyoḥ viṣayaṃ vibhaktumāha-adhyavasāye trayamityādi /\nsvarūpamadhyavasānaṃ vyāpārātmakam /\nviṣayaḥ prakṛtor'thaḥ viṣayī tvaprakṛtaḥ /\ntatrādhyavasāyasvarūpam utprekṣāprastāve vivecitam /\npratītivaiśadyāya smārayati-viṣayasya hītyādi /\nantarnītatve nigīrṇatve /\ntatrotprekṣāviṣayaṃ vibhajati-śādhyatve svarūpaprādhānyamiti /\natiśayoktiviṣayaṃ vibhajati-siddhatve adhyavasitaprādhānyamiti /\nadhyavasito guṇīkṛtādhyavasāno viṣayī /\nviṣayastu prādhānyaṃ nārhatītyāha-viṣayaprādhānyamiti /\nnaiva saṃbhavatīti viṣayasya /\nviṣayiṇānigīrṇasvarūpapratītireva tirodhīyate /\nprādhānayasaṃbhavaḥ kuta iti bhāvaḥ /\natiśayoktilakṣaṇaṃ nigamayati-adhyavasitaprādhānye ceti /\ntadbhedānuddiśati-tasyāścetyādi /\nkrameṇodāharaṇāni-kamalamanambhasīti /\natra mukhanayanagātralakṣaṇānviṣayān nigīrya kamalakuvalayakanakalatālakṣaṇā viṣayiṇaḥ tadabhedenādhyavasitāḥ /\n<lg>\n<l>bhede 'bhedaṃ vivṛṇoti - atra mukhādīnāmityādi /</l>\n<l>aṇṇaṃ saḍaheti /</l>\n<l>anyatsaundaryamanyāpi ca kāpi vartanacchrāyā /</l>\n<l>śyāmā sāmānyaprajāpate rekhaiva na bhavati //</l>\n</lg></p>\n\n<p>laḍahatvaṃ prauḍhatvam /\nabhede bhedaṃ darśayati-atra laḍahetyādi /\natrābhede bhedo dharmaniṣṭha ekaviṣayo darśitaḥ /\n<lg>\n<l>dharminiṣṭhatayā vibhinnaviṣayatayā ca darśayitumāha-yathāveti /</l>\n<l>ṇārāṇottīti /</l>\n<l>'nārāyaṇa iti pariṇatavayobhiḥ śrīvallabha iti taruṇībhiḥ /</l>\n<l>bālābhiḥ punaḥ kautukena evameva dṛṣṭaḥ' //</l>\n</lg></p>\n\n<p>ityatra pariṇātavayaskānāṃ śrīvallabhatvābhede 'pi nārāyaṇa iti (bhe)dena dṛṣṭastathaivābhiruceḥ /\ntaruṇīnāṃ nārāyaṇatvābhede 'pi śrīvallabha ityeva, tathaivārthitvāt /\nbālānāṃ tu yatkiñciditi nūtanaṃ vastu draṣṭavyamityeva, tathā vyutpatteḥ /\nyadvā pratyekaṃ samastā rucyarthitvavyutpattayobhedadṛṣṭau nimittaṃ prapañcitam ullekhaprastāve /\ntadidamabhisandhāyāha-atrābhinnasyāpīti /\nabhinnasya dharmiṇā iti śeṣaḥ /\nviṣayavibhāgena /\npariṇatavayaskādi(nā) /\nlāvaṇyetyatra sambandhe 'sambandha- /\natraikanirmātṛniṣṭatayā dharmasambandhe 'sambandhaḥ /\natha bhinnanirmātṛniṣṭhatayāpi darśayitumāha-yathā veti /\nasyāḥsargeti /\nśṛṅgāraikarasa iti pratyekamabhisaṃbadhyate /\npuṣpaṃ pravāleli /\natra puṣpapravālādikayoḥ sākṣādasambandhe 'pi yadīti saṃbhāvanayā sambandhaḥ /\npuṣpakāle pravālatvāpagamāt /\nna ca mantavyaṃ saṃbhāvanāyāṃ vyāpāraprādhānyāt atrotprekṣaiveyamiti /\ntato 'nukuryāditi samanvayavākye adhyavasitaprādhānyāt /\nata utprekṣānugṛhīteyamatiśayoktiḥ /\ntaditamabhisandhāyāha-atra saṃbhāvanayā saṃbandha iti /\nathotprekṣāgrahaṇamantareṇāpi asaṃbandhe saṃbandhamudārahati-dāho 'mbhaḥ prasṛtimiti /\natra dāhabāṣpaśvāsavapuṣāmambhaḥ prasṛtiṃ pacatvapraṇālocitatvadīpakalikāpreṅkholanapāṇḍimamajjaneṣu saṃbandhābhāve api siddhatvenoktiḥ /\ntadetadāha-atra dāhādīnāmityādi /\nkāryakāraṇapaurvāparyavidhvaṃse dvaividhyamāha-kāryakāraṇetyādi /\nviparyayaḥ kāryasya pūrvakālabhāvitā /\nhṛdayamiti /\natra hṛdayasya dayaṭitādhiṣṭhānaṃ kusumacāpabāṇādhiṣṭhānasya kāraṇam /\nkāraṇañca niyatapūrvakālabhāvi /\ntadihānyathopanyastamiti paurvāparyaviparyayaḥ /\naviraleti /\nnīpaḥ kadambaḥ /\nprāvṛḍayanaṃ pathikagehinīmṛtikāraṇam /\natra tvāyāto mṛtā iti niṣṭhābhyāṃ tayoḥsamakālatā /\nnanu bhede 'bhedādikatha namasaṅgatam ityata āha-eṣu pañcasviti /\nlokātikrāntagocaraṃlokātiśā yitvalakṣaṇaṃ gocarayatītyarthaḥ /\nato bhede 'bhedarūpo mukhyārtho na vivakṣita itiyāvat /\nnanu bhede 'bhedādhyavasāyo lakṣaṇamatiśayokteḥ /\ntadabhede bheda ityādāvavyāpakamityata āha-atra cātiśayākhyamityādinā /\nyadiha bhede 'bhedādirūpāyā atiśayoktinimittabhūtaṃ prayojakamatiśayākhyaṃ phalaṃ tatrābhedādhyavasāyo, na tu phalinoḥ /\ntaditamupadarśayati-tathā hītyādi /\nvadanādīnāṃ yadvastuvṛttasiddhaṃ saundaryaṃ tatkavisamarpitena kamalādisaundaryeṇa sahābhedenādhyavasitaṃ sadbhede 'bhedādivacanasya nimittaṃ kamalamukhādikayorabhedādhyavasāyo yojayituṃ śakyaḥ /\ntathāsati avyātpidoṣaḥ syādityata āha-abhede bheda ityādi /\nādiśabdāt sambandhe 'sambandhaparigrahaḥ /\nprakāreṣviti /\nbahuvacanaṃ tadavāntarabhedaparam /\nabhede vāstave yadā bhedakathanaṃ na hi tadā phalinorabhedādhyavasāyaḥ /\nphalaṃ tu tatrāpyabhedenaivādhyavasīyata ityata āha-aṇṇaṃ laḍahattaṇaaṃ ityādāviti /\naṇṇaṃ laḍahattaṇaamityādau hi yat vastu tasmiddhaṃ laḍahatvaṃ yaccānyatvena kavisamarpitaṃ sātiśayaṃ, na khalu tayorbhedaḥ kaścit /\nkintu samānyaprajāpatinirmāṇakavisamarpitanirmāṇayoreva phalinorbhedaḥ /\nayaṃ nyāyaḥsambandhe 'sambandhaḥ ityatrāpi sama ityāha-evamanyatreti /\ntatrāpi khalu 'lāvaṇyadraviṇe'tyādau vedhaso lāvaṇyardraviṇasambandhe 'pyasaṃbandhaḥ kevalaṃ na punastanvyā naisargikalāvaṇyakavisamarpitavedhaḥsambandhi lāvaṇyayorasaṃbandhaḥ /\neva 'masyāḥ sargavidhā'vityatrāpi jñeyam /\nniyamato lakṣaṇabhūtamadhyavasitaprādhānyaṃ phalābhiprāyeṇaivetyāha-tadabhiprāyeṇaivetyādi /\n<lg>\n<l>atha kāryakāraṇalakṣaṇaprakāre punarvivecayiṣyamāṇo paunaruktyaśaṅkāṃ śamayitumāha-prakārapañcaketyādi /</l>\n<l>kāryatāśrayatvāt tatrāpi saṅgatiḥ prapañcārthatvāt nānarthakyamiti sarvamavadātam /</l>\n<l>abhedādhyavasāyo hi phale 'tiśayanāmani /</l>\n<l>na punaḥ phalinostatrābhedo na sidhyati //</l>\n</lg></p>\n\n<p>athādhyavasāyamūlamalaṅkāradvayaṃ nigamayan dharmāntaramadhicikīrṣurāha-evamadhyavasāyāśrayeṇetyādi /\ngamyamānaupamyāśrayeṣvapi yannyāyātprādhānyamarhati taddvayamadhikaroti-tatrāpi padārthetyādinā /\ntatra tulyayogitārthaṃ sūtram /</p>\n\n<l rend='bold'>aupamyasya gamyatve padārthagatatvena prastutānāmaprastutānāṃ vā samānadharmābhisambandhe tulyayogitā // RuAss_23 //</l>\n\n<p>aupamyasya gamyatve padārthagatatvenetyadhikāradvayam, anyattu lakṣaṇaṃ vyācaṣṭe-ivādyaprayoga ityādi /\nprākaraṇikānāmaprākaraṇikānāṃ veti viṣayadvayam /\nguṇakriyā ceti dharmadvayam /\nata ścāturvidhyamanusandheyam /\nprākaraṇikeṣu guṇābhaisaṃbandhaḥ, kriyābhisambandhaśca /\naprākaraṇikeṣu tatheti /\nsamānaguṇa kriyāsaṃbandho hi tulyayogi(tā) /\ntāmimāṃ niruktimāviṣkaroti-anvitārtheti /\nanvitārthā anvarthā /\nsajjeti /\ntāmimāṃ niruktimāviṣkaroti-anvitārtheti /\nanvitārthā anvarthā /\nsajjeti /\ndināni sajjānāmātapatrāṇāṃ prakarairañcitāni /\npadmāni tu sajjātānāṃ sujātānāṃ patrāṇām /\npāṭaletyekatka varṇāḥ, anvatra tu puṣpam /\nprākaraṇikārthaviṣayatāṃ kriyābhisaṃbandhaṃ ca darśayati-atra ṛtuvarṇanetyādi /\nṛturgrīṣmaḥ /\nprākaraṇikeṣu guṇābhisandhāyāha-evaṃ guṇe 'pīti /\nyogapaṭṭa iti /\natra tapaḥ prastāvādyogapaṭṭādīnāṃ prakṛtatvam /\nucitatvaṃ guṇasvabhāvābhimānarūpatayābhisaṃbadhyate, yadyucitāni taducyatāmityākṣepāt /\nanena guṇakriyayorbhāvābhāvābhimānarūpaṃ vaicitryamapyāsūtritam /\ndhāvattvavaśveti /\naśvapṛtanāyāḥsakāśāt gūrñjaranṛpasya bhagrasya mukhe patitaṃ rajaḥ /\nkayāpi sānukampayā tanvyā pramṛṣṭam /\nyaśastu tavāsilatayā /\naprākaraṇikaviṣayaṃ kriyābhisaṃbadhaṃ darśayati-atra gūrjaraṃ pratītyādi /\ngūrjarāpekṣayāhikayāpīti nirdeśāt tanvyā aprākaraṇikatvam /\nasilatāyāstu varṇyanāyakaviṣayatayā /\ntvadaṅgeti /\ntvadaṅgamārdavaṃ paśyataḥ sarvasyaiva citte mālatyādīnāṃ kaṭhoratāvabhāsata ityarthaḥ /\n<lg>\n<l>atra mālatyādiṣu aprākaraṇikeṣu kaṭhoratvaguṇābhisaṃbandhaḥ /</l>\n<l>tulyayogitāṃ nigamayati-evameṣeti /</l>\n<l>prakṛteṣvathavānyeṣu jñātavyā tulyayogitā /</l>\n<l>guṇakriyābhisambandhāt samānādanvitārthikā //</l>\n</lg></p>\n\n<p>atha saṅgatipuraskāreṇa dīpakaṃ prastauti-prastutāprastutayoḥ ityādi /\natha sūtram-</p>\n\n<l rend='bold'>prastutāprastutānāṃ tu dīpakam // RuAss_24 //</l>\n\n<p>samānadharmābhisaṃbandha ityanuṣajyate /\nadhikāramanusmārayan vyacaṣṭe - opamyasyetyādinā /\niha prākaraṇikāḥ aprākaraṇikāścopādīyante /\nteṣvekataratropāttaḥsādhāraṇo dharmo 'nyatropakaroti /\nato dīpanarūpādupakārāt dīpasadṛśo 'yamiti kṛtvā dīpakamidam /\ntadidamuktam-prākaraṇikāprākaraṇiketyādinā /\naupamyasya gamyatvaṃ prāgvadevetyāha-tatrevādya prayogādityādi /\nyaścātropamānopameyabhāvaḥ sa tulyayogitāto vilakṣaṇa ityāha-sa cetyādi /\nvāstavaḥ prākaraṇikāprākaraṇikanimnatvāt /\npūrvatra tulyayogitāyām /\nvaivakṣikaḥ vivakṣayā kḷtpaḥ /\nvaivakṣikatvehetuḥ - śuddhaprākaraṇiketyādi /\nśuddhaprākaraṇikatve hi upamānatvaṃ vāstavam /\nśuddhāprākaraṇikatve tūpameyatvam /\ntadidaṃ viśadīkaroti-prākaraṇikatvetyādinā /\nnanu pratisvaṃ kriyāsambandhe kathaṃ padārthagataṃ ityata āha-anekasyaikakriyetyādi /\nsambadhyamānadharmasyaikatvātpadārthatvopacaraṇamityarthaḥ /\n<lg>\n<l>ato vākyārthagatatve vāstave traividhyamupapadyata ityāha-vastutastvityādi /</l>\n<l>rehai iti /</l>\n<l>rājate mihireṇa nabho rasena kāvyaṃḥ sareṇa yauvanam /</l>\n<l>amṛtena dhunīdhabastvayā naranātha bhuvanamidam //</l>\n</lg></p>\n\n<p>dhunī sariddhavaḥ patiḥ, sāgara ityarthaḥ /\nidaṃ kriyāyāḥ ādivākyagatatvādādādidīpakam /\nsaṃcāreti /\nnilayo gṛham astamayaśca /\npallavarāgo māṇikyaviśeṣaḥ yogāḍharāgaḥ(?) /\nidamapyādidīpakam /\nkriyāyāḥ prathama padatvam tantramiti dyotayitum-(yathā veti) /\n(visamaao)iti /\netanmadhyadīpakam /\n<lg>\n<l>(bole i)iti madhye vākye kriyāviniveśāt /</l>\n<l>kivaṇāṇeti /</l>\n<l>kṛpaṇānāṃ dhanaṃ nāgānāṃ phaṇāmaṇiḥ kesarāṇi siṃhānām /</l>\n<l>kulapālikānāṃ ca stanau kutaḥspṛśyante 'mṛtānām //</l>\n</lg></p>\n\n<p>jīvitānna (jīvitāṃ na?) spṛśyante ityarthaḥ /\nkriyādīpakatrayaṃ nigamayati-eva-meketi /\nanayaivanītyā kārakadīpakaṃ udāhartumāha-atra ca yathetyādi /\nsādhūnāmiti /\n<lg>\n<l>kārakadīpakatvaṃ vikṛṇoti atropakaraṇāditi /</l>\n<l>mālādīpakaṃ tu prastāvāntare bhaviṣyatītyāha-chāyāntareṇa tviti /</l>\n<l>dīpakaṃ vāstavaupamyaṃ prakṛtāprakṛtāśrayam /</l>\n<l>ādimadhyāntavākyeṣu kriyākārakabhedataḥ //</l>\n</lg></p>\n\n<p>atha vākyārthagatatvena prativastūpamāṃ sūtrayati-</p>\n\n<l rend='bold'>vākyārthagatatvena sāmānyasya vākyadvaye pṛthaṅnirdeśa prativastūpamā // RuAss_25 //</l>\n\n<p>saṅgatimāha-padārthārabveti /\niha nānālaṅkāra śaṅkāmapanetuṃ viṣayaṃ vibhajati-tatra sāmānyadharmasyetyādi /\nittā(ivā?)dikamupādāya sāmānyadharmasya sakṛnnirdeśa upamāyāmevodāhṛtaṃ 'prabhāmahatyāśikhayeva dīpa' iti /\nivādikamupādāyavastuprativastubhāvenāsakṛnnirdeśe 'pi saiva 'yāntyā muhurvalitakandharamānanaṃ tadāvṛtta vṛntaśatapatranibha'miti /\nivādikamanupādāya yathā sakṛnnirdeśastadā prastutāprastutānāṃ samastatve dīpakaṃ, tathaiva vyastatve tulyayogitā /\ntadubhayamapi samanantarameva darśitam /\nasakṛnnirdeśetu dvayī gatiḥ-śuddhasāmānyarūpatvaṃ, bimbapratibimbo vā /\nśuddhasāmānyatvaṃ nāma sambandhibhedamātrāddharmasya pṛthaṅnirdeśaḥ /\ntathā ivādyanupādāne prativastūpamā /\nprativastūpamāṃnirvakti-vastuśabdasyetyādi /\nvastuśabda iha vākyārthaparaḥ /\nupamā tu sāmyam /\nprativākyārthaṃ bhavatītyanvarthāśrayaṇā /\nnanu yadi dharmasyāsakṛnnirdeśarūpaṃ śuddhasāmānyarūpatvaṃ tadā kiṃ paryāyāntareṇetyata āha-kevalaṃ kāvyetyādi /\nuddeśapratinirdeśabhāvābhāve yadā tasyaiva punarupādānaṃ, tadā paryāyāntarābhāve anavīkṛtadoṣaḥ syāt /\nataḥ paryāyāntareṇa pṛthaṅnirdeśeḥ iti kāvyasamayaḥ /\nso 'yaṃ prativastūpamāviṣayaḥ /\natha dharmyapekṣo bimbapratibimbabhāvo yadā, tadā dṛṣṭānto vakṣyata ityāha-dvitīyaprakāretyādi /\nsādṛśyādhikāramanusmārayatitadevamaupamyetyādi /\ncakorya iti /\nāvantyaḥ avantīprabhavāḥ /\ndharmasya śuddhasāmānyarūpatāṃ paryāyāntaratvaṃ ca darśayati-atra caturatvamityādi /\n<lg>\n<l>vicchittyantarāyāha-na kevalamityādi /</l>\n<l>lāghavāya prāgudāharaṇameva vaidharmyeṇa darśayati-vināvantīriti /</l>\n<l>asakṛddharmanirdeśādivāderanupagrahāt /</l>\n<l>prativastūpamājñeyāprativākyārthasāmyataḥ //</l>\n</lg></p>\n\n<p>atha dṛṣṭāntaṃ sūtrayati-</p>\n\n<l rend='bold'>tasyāpi bimbapratibimbatayā nirdeśe dṛṣṭāntaḥ // RuAss_26 //</l>\n\n<p>vyācaṣṭe-tasyāpi na kevalamityādi /\nprativastūpamānyāyena dvaividhyamāha-ayamapīti /\nabdhirlaṅghita iti /\ngurukulākliṣṭaḥ nityopāsanena tadekaśaraṇībhūtaḥ /\natra bahūnāṃ vānarabhaṭaiḥ manthācalena sahadharmyapekṣo bimbapratibimbabhāvaḥ /\ndivyavāgupāsanasya abdhilaṅghanena gurukliṣṭatvasyā pātālanimagratvena ca dharmāpekṣaḥ /\nnanu jānāti jānīta iti jñānasya pṛthaṅnirdeśāt kathamidaṃ dṛṣṭāntodāharaṇamityata āha-atra yadyapītyādi /\nnaitannibandhanamiti /\nna hi jñānanibandhanaṃ aupamyaṃ vivakṣitaṃ, jñānasyopacārāt /\nyatra tu vivakṣā tatra na kiñcinnyūnamityata āha-yannibandhanaṃ cetyādi /\nidaṃ sādharmye /\nkṛtañceti /\ntvayā manasi garvābhimukhe kṛte tatkṣaṇameva dviṣo nihatā ityarthaḥ /\ndvau cakārau kriyayoreka rūpakālatāmāhaturyataḥ /\nvaidharmyeṇa pratibimbanaṃ nidarśayati-atra nihitatvāderityādi /\nnihatatvaṃ garvābhimukhīkaraṇaṃ ca anvayamukhena uktam /\ntamaḥsthānaṃ udayādrimaulitvaṃ ca vyatirekamukhena /\n<lg>\n<l>na yāvadityupanyāsāt /</l>\n<l>ato vaidharmyeṇa pratibimbanam /</l>\n<l>bimbānubimbanyāyena nirdeśe dharmadharmiṇoḥ /</l>\n<l>dṛṣṭāntālaṅkṛtirjñeyā bhinnavākyārthasaṃśrayā //</l>\n</lg></p>\n\n<p>nidarśanāṃ sūtrayati-</p>\n\n<l rend='bold'>saṃbhavatāsaṃbhavatā vā vastusambandhena gamyamānaṃ pratibimbakaraṇaṃnidarśanā // RuAss_27 //</l>\n\n<p>saṅgatimāha-pratibimbeti /\nvyācaṣṭe-tatra kvacidityādi /\nvastusambandho vākyārthasambandhaḥ /\nitthamiyaṃ dvidhā-sambhavadvastusambandhā, asambhavadvastusambandhāceti-cūḍāmaṇīti /\nyo girirāgataṃ abhyāgataṃ raviṃ satāṃ ātitheyī atithisatkṛtiḥ kāryeti bodhayan dhatte /\nyojayati-atra bodhayandhatta iti /\nbo dhanasamarthasya ācārogirau prayiktaḥ tasyācetantve 'pi kārīṣo 'griradhyāpayatītivat giriḥ gṛhamedhino bodhanakriyāsamarthān karotīti tatsāmarthyācaraṇo ṇicaḥ prayogāt sambhavati vastusambandhaḥ /\navyātsa iti /\nsa śivo 'vyādityarthaḥ /\nyasyenduḥ smaracāpalīlāṃ spṛśati /\natrānyasambandhinyā līlāyā anyena sparśāsaṃbhavāt iyamasaṃbhavadvastusambandhā /\nnanu tarhi asaṅgatireva syādityata āha-laulāsadṛśīṃ līlāmityādi /\nlakṣaṇāśrayaṇādadūraviprakarṣam /\nvaicitryāntarāyāha-eṣāpītyādi /\nsamanantaredāhṛtāyāmekakriyābhisambandhāt padārthavṛttitā /\ntvatpādeti /\nnakharatnānāṃ nisargaśoṇātvāt alakta(ka)mārjanameva pāṇḍurīkaraṇaṃ na bhavati yataḥ atra yeṣāṃ dṛṣṭāntadhīḥ te mandā ityāha-kecidityādi /\nvākyārthanairapekṣye dṛṣṭāntaḥ /\nsāpekṣatve tu nidarśanetyāha-yatra tu prakṛta ityādi /\nsāmānādhikaraṇye nādhyaropyata iti vākyaikatāśrayaṇena ekakriyānvayāt prakṛtāntaḥ pātitvaṃ nīyata ityarthaḥ /\ntatra vākye prakṛtāprakṛtavākyayoḥ sambandhānupapattimūlā nidarśanaivetyarthaḥ /\nyatrāpyanatisphuṭaṃ sāpekṣatvaṃ dṛṣṭāntadhīrmābhūditi udāharaṇena darśayati-evaṃ caśuddhāntetyādi /\nāśramavāsino janasya śuddhāntadurlabhaṃ vapuryadīti yacchrabda uttaravākye tarhidūrīkṛtā iti tacchrabda mutthāpayati iti vākyārthayoḥ sāpekṣatvānnidarśanaiva iyam /\ntadetadāha-uktanyāyeneti /\natha vaicitryānyarāyāha-iyaṃ ca sāmānyainaivetyādi /\nsāmānyena vākyārthayopasaṃbandhāt pratipādanaṃ vaicitryānataropoddhātaḥ /\nvaicitryāntaraṃ vivecayati-upameyavṛttasyetyādi /\nśuddhāntadurlabhamityādau hi upameyavṛtte 'dhyāropitasya upamānavṛttasyāmbhavaḥ /\nathaitadviparyayo 'pi - viyoga iti /\nviyogena nimittena pāṇḍarībhūtānāṃ nārīṇāṃ gaṇḍataleyaḥ pāṇḍimāsakharjurī mañjarīgarbhareṇuṣvalakṣyatetyatra upameyavṛttasya gaṇḍapāṇḍimro mañjarīgarbhareṇurūpa upamānavṛtterlakṣyatvāsaṃbhavāt upamā pratīyate /\ntadetadāha-atra gaṇḍatalamityādi /\n<lg>\n<l>asyaiva ca prakārasya vaicitryāntarāyāha-eṣa prakāra upameyavṛttasya upamānavṛtte 'nvayāsaṃbhavalakṣaṇām /</l>\n<l>muṇḍasireti /</l>\n<l>maṇḍaśirasi badaraphalaṃ badaropari badaraṃ sthirandhārayasi /</l>\n<l>dvigucchrāyase ātmā mūḍhaḥ chrekāśchralyante //</l>\n</lg></p>\n\n<p>chrekā vidagdhāḥ /\nchralyante chalaṃ nīyante /\natra chrekachralanahetornaṣphaladuḥsaṅghaṭamūḍhakāryaparamparālakṣaṇasya pratīyamānasya upameyavṛttasya badaradharaṇādāvupamānavṛtte 'nvayāsaṃbhavaḥ /\nsa ca parasparasavyapekṣata(yā)paḍktyavasthānat śṛṅkhalānyāyena sthitaḥ /\nmitho 'napekṣapaḍktyavasthānalakṣaṇāyā mālārūpeṇāpi saṃbhavatītyāha-iyamapīti /\napiśabdo bhinnakramaḥ /\nmālayāpi bhavantītyarthaḥ /\naraṇyeti araṇyaruditaṃ kṛtaṃ tādṛśoduḥkhātibhārasya duḥkhabhāgijanamantareṇa anubhūtatvāt /\nśavaśarīramudvartitaṃ agarucandanā dinānulitpam /\ntathāvidhasya saṃskārasya tasya vā svasya vā anyeṣāṃ vā bhogāyogāt /\nsthale 'bjamavaropitaṃ bhuvanalālanīyasya vastuno 'patvāt /\nsuciramiti prativākyamanvīyate /\nūṣare varṣitaṃ nairarthakyanaiṣphalyayorudvelatvāt /\nścapucchramavanāmitaṃ cirasaṃskārādhāne 'pya nāhitaṃsaṃskāratvāt /\nbadhirakarṇajāpaḥ kṛtaḥ /\njāpaḥ upāṃśurahasyoktiḥ /\napātramiti jñātvaiva durutkaṇṭhayā samārambhāt /\nandhamukhamaṇḍanā kṛtā tasya anupayogādanyeṣāṃ viḍambanāspadatvāt /\nabudho janaḥ sevito yaditi vākyārthena viśeṣito yacchabdaḥ pradhāna vākyārthabhūtā(m) kriyā (mu)pagṛhṇāti /\nyadabudhajanasevanaṃ tadaraṇyaruditādikaraṇāmityupameyavṛttasya upamānavṛtte 'dhyāropitasya anvayāsaṃbhavo mālayāvatiṣṭhate /\natha śābdopādānāṃ vināpi arthākṣepādeva nidarśanāvaicitryaṃ bhavatītyāha-kvacitpunarityādi /\nniṣedho hi prātpipūrvaka eveti prātpimākṣipati /\nniṣedhākṣitpāyāḥ prāpteḥ samvandhānuvapapattirapi kvacinnidarśanābījamityarthaḥ /\ntadā(nī miya)mārthīti bhāvaḥ /\nutkopa iti /\natra padbhyāṃ haṃsagatirmukteti tyāgarūpaniṣedhabalāt pādayorhasagatiprātpirākṣitpā /\n<lg>\n<l>sā sākṣātsambaddhumaśaktā sādṛśyamavagamayati /</l>\n<l>tadetadāha-atra muktetītyādi /</l>\n<l>sambhavadvastusambandho 'sambhavadvāvabodhayet /</l>\n<l>pratibimbaṃ yadi tadā nirjñātavyā nidarśanā //</l>\n</lg></p>\n\n<lg>\n<l>bimbānubimbārthatayā vākyayoḥ prakṛtānvayoḥ /</l>\n<l>syānnairapekṣye dṛṣṭāntaḥ sāpekṣatve nidarśanā //</l>\n</lg>\n\n<p>itthamabhedaprādhānyādhikāranipātino 'laṅkārāḥ vivecitāḥ /\natha bhedaprādhānyena vyatirekaṃ sūtrayati-</p>\n\n<l rend='bold'>bhedaprādhānye upamānādupameyasyādhikye viparyaye vā vyatirekaḥ // RuAss_28 //</l>\n\n<p>bhedaprādhānye sādharmya ityanuṣajyate /\nbhedaprādhānyaṃ vyatirekasyoktacaramanusmārayan adhikaroti - adhunetyādi /\nbhedamasambhavavaicitryadvayaṃ prabhedabījatvena uṭghāṭayati-bhedo vailakṣaṇyamityādi /\nviparyayaśabdāt mithyājñānabhramo mā bhūdityāha-viparyayo nyūnaguṇatvamiti /\ndiddakṣava iti /\natra nīlotpalinī vikāsāpekṣayākṣisahasrapakṣmalatāyā adhikaguṇatvam /\nkṣīṇaḥ kṣīṇo 'pīti /\n<lg>\n<l>atra anivartino yauvanasya kṣayiṇo 'pi bhūyo 'bhivardhitaśaśivyapekṣayā nyūnaguṇatvam /</l>\n<l>tadetadubhayaṃ yojayati-atra vikasvaretyādinā /</l>\n<l>bhedapradhāne sādharmye vyatireko vidhīyate /</l>\n<l>ādhikyādupameyasya nyūnatvādvopamānataḥ //</l>\n</lg></p>\n\n<p>sarhektiṃ sūtrayati-</p>\n\n<l rend='bold'>upamānopameyayorekasya prādhānyanirdeśe 'parasya sahārthasambandhe sahoktiḥ // RuAss_29 //</l>\n\n<p>adhikāramanusmārayan sāmagrīmasyā vivinakti-bhedaprādhānya ityevetyādinā /\nnanu sahārtha tayā tulyakakṣyayoḥ kathaṃ bhedapradhānatetyata āha-guṇapradhānabhāvetyādi /\nsatyam /\nsahārthasāmarthyāt sādharmyamevātra /\nbhedaprādhānyaṃ tu vyatirekanayena sādhārmyabhitti kamiha na bhavati api tu guṇā pradhānabhāvabhittikamiti yāvat /\nnanu samānayogatve guṇaprādhānabhāvo 'pi kīdṛgītyata āha-sahārthaprakteti /\nsahārtho hi tṛtīyāṃ taṃ guṇatvena prayojayati /\nnanu sahārthatve ka upamānopameyabhāva ityata āha-upamānopameyatvaṃ cetyādi /\ntaddhi tṛtīyāntasya viśeṣaṇatvādupamānatvaṃ vivakṣyate /\nitarasya tu viśeṣyatvādupameyatvam /\nato vaivakṣikameva na tu vāstavamiti bhāvaḥ /\navāstatatve hetumāha-dvayorapītyādi /\nnanu dvayoḥ prākaraṇikatvamevāprākaraṇikatvameva vetikiṃ niyāmakamityata āha-sahārthasāmarthyāditi /\nnanu tarhi vaivakṣikatve katarat kena rūpeṇa vivakṣyatāmityata āha-tṛtīyāntasyetyādi /\nnanu pradhānamapi tṛtīyāntena nirdeśamarhatītyata āha-śābdaśceti /\nsahaśabdo hi niyamena tṛtīyāntasya śābdaguṇatvaṃ kalpayati /\nitarasya tu prādhānyam /\ntarhi arthāpekṣayā kā sthitirityata āha-vastutastviti /\nguṇasyāpi prādhānyaṃ, pradhānasyāpi guṇatvaṃ viparyayaḥ /\napiśabdādanavasthitirapi /\nevaṃ nyāyakrame sthite 'pi viśeṣo 'nyo 'syāḥ prayojaka ityāha-tatrāpītyādi /\natiśayoktirapi na sākalyena asyā mūlamityata āha-sā cetyādi /\nkāryakāraṇapratiniyamaviparyayo 'tra tulyakālatā na tu kāryasya pūrvakālatā sahārthatvāt /\nabhedādhyavasāyastu dvidhā bhavatītyāha-abhedādhyavasāyaścetyādi /\nteneyaṃ trividhopakṣitpā /\nvaicitryāntaramupakṣipati-sāhityaṃ cātryetyādi /\nkartṛkarmādi sāhityanibandhanenāpi prābhedena prathata iti yāvat /\nkrameṇodāharaṇāni /\nbhavadaparādhairiti- atrāparādhānāṃ tṛtīyāntatvādguṇatā /\nsantāpasya prathamāntatvātpradhānatā /\nato guṇapradhānabhāva nibandhanaivātra bhedapradhānatā, na punarvṛddhikriyānibandhanā /\nsa ca guṇapradhānabhāvaḥ sahārthaprayuktaḥ /\ndvayośca prākaraṇikatvādupamānopameyabhāvo vaivakṣikaḥ /\naparādhānāṃ ca tṛtīyāntatvāt viśeṣaṇānāmupamānatvaṃ niyatamaparādhā yathā vardhanta iti /\nsantāpasya tu pradhānatvādupameyatvaṃ santāpastathā vardhata iti /\nsa cāyaṃ guṇapradhānabhāvaḥ śābdaḥ /\narthaṃ vyapekṣya tu santāpa eva (iva)aparādhā vardhanta ityapi prāpteḥ /\nnyāya kramo 'yaṃ udāharaṇāntareṣvapi yojanīyaḥ /\natra kāryakāraṇasamakālatvalakṣaṇātiśayoktirmulamiti darśayati-atrāparādhānāmityādi /\nastaṃ bhāsvāniti-saṃhriyantāṃ viprakīrṇāni ekīkriyantāmityarthaḥ atra śleṣābhittikābhedādhyavasāyarūpā mūlamiti darśayati-atrāstaṅgamanamityādi /\nastam ekadā giriḥ anyadātvavasāda ityubhayārthatvam /\nkumudadalairiti-atra punaḥ aśleṣabhittikābhedādhyavasāyarūpamūlamiti darśayati-atra vighaṭanamityādi /\nevamatiśayoktimūlatvādilakṣaṇo yo viśeṣaḥ tadabhāve sahoktimātraṃ nālaṅkāra iti vyutpādayati-etadviśeṣeti /\npratyudāharati-anena sārdhamiti /\nkartṛsāhityalakṣaṇaṃ vaicitryamapyeṣveva darśitamityāha-etānyeveti /\neṣu hi santāpāparādhādi kartṛsāhityam-dyujana iti /\ndyujanā devāḥ /\ndyujanasya mṛtyunā saha manorathāvātpiḥ daityabalakṣayaḥ /\natra karmasāhityaṃ darśayati-atra karotikriyetyādi /\ndyujanamṛtyoḥ ātpikriyāpekṣayā kartṛtve 'pi tasyopasarjanatvāt neha kartṛsāhityam /\nyā tu (cakra iti)pradhānabhūtā karotikriyā tadapekṣayā karmatvātkarmasāhityametaditi yāvat /\nevaṃ karaṇādisāhityavaicitryamunneyam /\natha punarvaicitryāyāha-iyaṃ ceti /\nutprekṣitpamiti /\ndhanuṣa utkṣepaḥ jyāvandhasaṅghaṭṭanam /\nāsphālanamākarṣaḥ /\nśilīmukhamokṣa ityādi kramikāṇi dhānuṣkakarmāṇi /\ntatrā karṣaṇamātrāntaṃ paripaṇānāttāvantyevopavarṇitāni /\ntatrātivatsalasya kauśikasya pulakānāṃ dhanurutkṣepasama samayamutkṣepaḥ, matsaragrastatvāt utkṣepamātrā paritoṣitānāṃ bhūpānāṃ dhanurnati(sama)samayaṃ mukhanatiḥ /\nparipaṇatākarṣaṇasya janakasya natyantaṃ saṃśayānuvṛtteḥ /\njyāsphālanasamasamayaṃ saṃśayabuddhyāsphānam /\nvaidehyāḥ punaḥ paripaṇanasiddhyantamanākṛṣṭamanaḥsamākarṣasamasama(yaṃ)ma(naḥ)samākarṣaḥ /\n<lg>\n<l>bhārgavāhaṅkṛtikandalasya tu dhanurbhaṅgāntamabhagrasya bhaṅgasamasamayaṃ bhaṅgaḥśrīmatā rāmacandreṇākārīti samanvayāt karmasāhityamiha mālātvenāvatiṣṭhate /</l>\n<l>evamanyadapi mālātvena jñeyam /</l>\n<l>guṇaprādhānabhāvo yaḥ śābdastena bhidotkaṭā /</l>\n<l>saṃśritātiśayoktiṃ ca sahoktiḥsamayormatā //</l>\n</lg></p>\n\n<p>atha vinoktyau saṅgatimāha-sahoktipratibhaṭetyādi-pratibhaṭabhūtāṃ pratiyogibhūtām /\ntatra sūtram-</p>\n\n<l rend='bold'>vinā kañcidanyasya sadasattvābhāvo vinoktiḥ // RuAss_30 //</l>\n\n<p>vyācaṣṭesattvasyetyā(di) /\n(vyatyayenābhāvaśabdārthau)pratyekamabhisambadhyete /\nśobhanatvābhāvo 'śobhanatvaṃ tattvābhāvaḥ śobhanatvamiti /\nkañcidarthaṃ vinā yatra śobhanatvaṃ nāsti saikā vinoktaḥ /\nyatra tvaśobhanatvaṃ nāsti sānyeti dvirūpeyamityarthaḥ /\nnanu kasmiṃścit tattvāsatve ityetāvataiva paryātpau (kiṃ?)niṣedhadvayāśrayaṇagauraveṇotyata āha-atra cetyādi /\nanyanivṛttiprayukteti /\nanyanivṛttiścet sadasattvanivṛttiṃ na prayojayati /\ntadā na vinoktyalaṅkāraḥ /\nna hyasmin sati tattvamasattvaṃvetyuktau vicchittiḥ kācit /\nato 'nyanivṛttiprayuktā sadasattvanivṛttireva vinoktyalaṅkāraḥ iti bhāvaḥ /\nasminsati sattvamasattvaṃ ceti vastuvidhiḥ , sattvalaṅkāraphalatvena prātpe prakāśyata ityāha-evaṃ cānyanivṛttāvapi ityādi /\ndvirūpāyā api paripāṭyodāharaṇaṃ - vinayeti /\natra vinayaśaśisatkatvanivṛttyā śrīniśāvidagdhā (dhatā)ni vṛttiriti sattvābhāvodāharaṇam /\nvinayādiṣu ca satsu śrīprabhṛtisadbhāvaḥ phalatvena prakāśyate /\ntadidamabhisandhāyāha-atra vinayādītyādi /\nvinādi śabdābhāve tadarthaṃ sadbhāve vinoktireveti vyutpādayitumāha-atra vinā śabda ityādi /\nyathā sahoktāviti /\nsahoktāvapyayaṃ nyāya iti yāvat /\natrodāharati-nirarthakaṃ janmeti /\natra tuhināśudarśanaṃ vinā nalinījanma na śobhanamiti pratīyate /\nato vinoktiḥ iyam /\nvināśabdānupādāne tvārthīti viśeṣaḥ /\ntadidamabhisandhāyāha-ityādau vinoktirevetyādi /\natra ca hetuhetumadbhāvavyaktayo vinoktereva vicchittiviśeṣādhāyakaḥ na punaralaṅkārāntaramityāha-iyaṃ ca parasparetyādi /\nudāhṛtaviṣaya iti /\nnirarthakaṃ janmetyayamudāhṛto viṣayaḥ /\nmṛgalocanayeti /\nloke hi mṛgalocanāṃ vinā vicitravyavahārapratibhāprāgalbhyaṃ nāsti suhṛdā vinā ca sundarāśayatvam /\nasya tu narendrasūnorna tayeti ślokārthaḥ /\nasattvā bhāvaṃ darśayati-atrāśobhanatvābhāvādityādi /\n<lg>\n<l>pratibhāprāgalbhyaṃ sundarāśayatvaṃ ca śobhanapadārthau /</l>\n<l>nigamayati-saiṣā dvidheti /</l>\n<l>sadasattvanivṛttiścennivṛttyānyasya varṇyate /</l>\n<l>tadā dvidhā vinoktiḥspādvidhiratra phalaṃ bhavet //</l>\n</lg></p>\n\n<p>atha viśeṣaṇavicchittimūlau samāsoktiparikarau prastauti - adhunā viśeṣaṇeti /\nviśeṣaṇa vicchittiśca dvirūpā sābhyaṃ sābhiprāyatā ca /\nsāmye samāsoktimadhikaroti-tatrādāvityādi /\ntatra sūtram /</p>\n\n<l rend='bold'>viśeṣeṇasāmyādaprastutasya gamyatve samāsoktiḥ // RuAss_31 //</l>\n\n<p>yatra viśeṣyāṃśe prakṛtamātraparatā viśeṣaṇasāmyāt punaraprakṛto 'vagamyate sā samāsena saṃkṣepeṇā abhidhānāt samāsoktiḥ /\ntadetadvyācikhyāsurviṣayavibhāgāyāha-iha prastutetyādi /\nkvacidvācyatvam /\nubhayeṣāmiti śeṣaḥ /\nkvacidgamyatvaṃ, ekatareṣāmita śeṣaḥ /\nśleṣanirdeṣabhgyeti /\nviśeṣaṇaviśeṣyāṃśayoḥ śleṣoranibandhane netyarthaḥ /\npṛthagupādānena viti /\nviśeṣaṇāṃśe pṛthak śabdopādānenetyarthaḥ /\netaddvibhedamapi vācyatvaṃ śleṣālaṅkārasya viṣayaḥ /\nyadā purgamyatvaṃ prastutaviṣayaṃ viśeṣaṇasāmyāt tadānīma prastutapraśaṃsā, yadā tvaprastutaviṣayaṃ tadā samāsoktiriti vivekaḥ /\naprastutasya gamyatve yadi viśeṣyasyāpi sāmyaṃ tadā kiṃ syādityata āha-viśeṣyasyāpi sāmye śleṣaprāpteriti /\nśleṣamūladhvaniprātperiti yāvat /\nnanu śleṣālaṅkāraḥ śabdaśaktimūladhvaniśceti triṣu viṣayeṣvapyasti śliṣṭapadāpanibandhaḥ /\ntatra yadā śleṣaḥ tadārthadvayasya niyamena vācyatā /\nvācyatvaṃ caivaṃ saṃbhavati-yadārthau dvāvapi prākaraṇikau staḥ aprākaraṇikau vā tadā viṣeṣaṇaviṣyāṃśayordvayorapi śliṣṭapadopanibandhāt śleṣālaṅkāraḥ /\nabhidhāyā aniyantraṇāt dvāvapyarthau vācyau /\natha yadaikasya prākaraṇikatvamitarasya aprākaraṇikatvaṃ tadā viśeṣyāṃśe pṛthak śabdopādānabalādeva śleṣālaṅkāraḥ /\nyadi viśeṣyāṃśe 'pi śliṣṭapadopanibandhaḥ tadā prakaraṇaniyantritāyā abhidhāyāḥ prākaraṇikārthaḥ evopakṣayāda prākaraṇikarthāvagatirvyañjanasyaiva viṣayaḥsyāt /\nyadasamāsoktistadā /\nviśeṣaṇāṃśe arthadvayapratipādakaśabdopanibandhaḥ viśeṣyāṃśe tu prākaraṇikārthamātraparatā /\ntadā viśeṣaṇasāmyādaprastutasya gamyatvāduktalakṣaṇā samāsoktiḥ /\nyadā punaḥ prākaraṇikāprākaraṇikayoḥ viśeṣaṇaviśeṣyāṃśe 'pi śliṣṭatā tadā tāvanna samāsoktiḥ viśeṣaṇamātrasāmyalakṣaṇā yataḥ śleṣālaṅkāratvaprātpirapi /\nkatham? tatrārthadvayasya vācyataiva lakṣaṇaṃ yataḥ, na hyatra dvayorvācyatopapattiḥ prakaraṇapakṣapātinyā abhidhāyā aprākaraṇiker'the sparśābhāvāt aprākaraṇikasya samanvayasamanantara pratītikatvāt śabdaśaktimūlasya dhvaneḥ śleṣeṇa viṣayagrāsaprasaṅgācca /\nvivikto 'yaṃ ghaṇṭāpathaḥ dhvaninidarśanarahasyavidāmityalam /\natha samāsoktirūpakayoḥ vaidharmyaṃ vivecayati-viśeṣaṇasāmyavaśādityādinā /\nhirhetau /\nyato viśeṣaṇasāmyādaprastutor'thaḥ pratīyate, ato viśeṣyāṃśe saṃsparśābhāvādviśeṣyaṃ prakṛtārthaṃ na svena rūpeṇa rūpavantaṃ kartumīṣṭe kindu viśeṣaṇāṃśapratītaṃ svavyavahāraṃ viśeṣaṇāṃśapratīte prakṛtārthavyavahāre 'vacchredakatvena samāropayati /\ntadidamāha-prastutā vacchredakatvena pratīyata iti /\navacchekatvāccetyādi /\nvyavahārasamāropaḥ na turūpakādvaidharmyamityāha-avacchedakatvāccetyādi /\nvyavahārasamāropaḥ na tu rūpasamāropaḥ /\nnanu yadā rūpasamāropaḥ tadā kiṃ syādityata āha-rūpasamāropetyādi /\navacchrāditatvena kroḍīkṛtvena /\n<lg>\n<l>prakṛtarūparūpitatvāt aprakṛtarūpeṇa uparañjitatvāt rūpakameva /</l>\n<l>vivecitaṃ caitadyathāyogaṃ pariṇāmālaṅkṛtau /</l>\n<l>atrāvāntaraślokāḥ - aprastutaṃ pratītaṃ cedbhedakāṃśaikasāmyataḥ /</l>\n<l>vyavahāraṃ samāropya prastute nyagbhavatyathā //</l>\n</lg></p>\n\n<lg>\n<l>tenāprastutavṛttāntāropeṇa prastutaṃ svayam /</l>\n<l>saṃkṣepeṇocyate tasmātsamāsoktiriyaṃ matā //</l>\n</lg>\n\n<lg>\n<l>syādviśeṣyāṃśasāmyaṃ cetprastutākārarūpitam /</l>\n<l>bhavedaprastutaṃ bhedyaṃ rūpakālaṅkṛtistadā //</l>\n</lg>\n\n<p>iti //</p>\n\n<p>asyā viśeṣaprapañcanārthamāha-tacca viśeṣaṇasāmyamityādi /\nsādhāraṇyamubhayatra pravṛttinimittasaṃbhavaḥ /\naupamyagarbhatvaṃ tadgarbhasamāsāśrayaṇāt /\nitthaṃ tadviśeṣaṇasāmyaṃ tridhā bhavatītyarthaḥ /\nataḥsamāsoktiraṃpi tridhā /\nkrameṇodāharaṇāni-upoḍharāgeṇoti /\nrāgaḥ sandhyāruṇimā kāmaśca /\ntāraketyato nakṣatradṛgantarmaṇḍalayoḥ pratipattiḥ /\nmukhaṃ prārabhbho vaktraṃ ca /\ntimiramaṃśukamiva timirasadṛśamaṃśukaṃ ca /\nlakṣaṇaṃ yojayitumāha-atra niśāśaśinorityādi /\nnāyakaścanāyikā ca nāyakau /\n'puṃmāṃstriye'tyekaśeṣaḥ /\nupoḍharāgatvādiśliṣṭa viśeṣaṇamahinmā khalvatra niśāśaśinau nāyakavyavahāra viśiṣṭau pratīyete /\nnanu katham atra nirjñāyate vyavahārasamāropo na rūpasamāropa ityata āha-aparityaktetyādi /\nyadi rūpasamāropastadā prakṛtau rūpakanyāyena svaṃ svaṃ rūpamavacchrāditatvena parityajya yadavacchrādakamupamānarūpaṃ tādrūpyamupagṛhṇāti /\niha punarviśeṣyāṃśe niṣpratiyogikatayā jñātayorata evāparityakta sva rūpayoḥ niśāśaśinorviśeṣaṇasāmyāvagamitena nāyakatvadharmeṇa viśiṣṭatayā pratīteḥ /\nato vyavahārasamāropa eva /\ntanvīti /\npuṣpam ārttavaṃ rajaḥ, prasūnaṃ ca /\niha tanutvādīnāṃ viśeṣaṇānāmubhayatraikārthatāsāmyaṃ na tu śliṣṭatā /\ntadetadāha-atra tanutvetyādi /\nnanu tanutvādidharmasāmyāt kathaṃ latāvyavahārapratītirityata āha-tatra ca lataiketyādi /\nvikāso hi latāyā eva tatsamāropo lolākṣyā latāvyavahārapratīteḥ kāraṇam /\nnanu vikāsasya lataikagāmitvātkathaṃ sādhāraṇyamityata āha-vikāsastvityādi /\nyathaivaṃ viśeṣaṇasādhāraṇyaṃ dharmasamāropaśca vyavahārasamāropasya kāraṇaṃ tathā kāryasamāropo 'pīti vyutpādayutumāha-evaṃ ca kāryetyādi /\nkāryasamāropanibandhano hi bheda iha dharmasamāropanītyā sujñānaḥ upari ca śuddhatvena pṛthagrāśīkariṣyati /\nata iha nodāhṛtaḥ /\nevamādau dharmakāryayoranyatarāropamantareṇa aprakṛtārtho nāvagamyate /\nprakaraṇaniyantritāyā abhidhāyāḥ prākaraṇikārtha evopakṣayāt /\nato dharmakāryayoranyatarāropa eva vyañjanavyāpārotthā panenāprakṛtārthāvagatihetuḥ /\nito viśeṣaṇasādhāraṇyanibandhanāsamāsoktirnyāyavidāmeva vibhaktaviṣayā /\nasphuṭatvāttadidamabhisandhāyāha-iyañcetyādi /\npūrvāpekṣayā śliṣṭaviśeṣaṇanibandhanā samāsoktiḥ pūrvā tadapekṣayetyarthaḥ /\ndantaprabhā puṣpaciteti /\natrānapekṣitākhyāne vākye śravaṇa samanantarameva dantaprabhāpuṣpacitatvādinā hetunā hariṇekṣaṇāyāḥ suveṣatā pratīyate /\natastadā suveṣatvalakṣaṇakāryavaśādviśeṣaṇānāṃ dantaprabhāḥ puṣpāṇīvetyupamāsamāsaparatvam /\natha dantaprabhāsadṛśaiḥ puṣpairiti madhyamapadalopi samāsāntarapratyāyitaiḥ puṣpapallavādibhiḥ viśeṣaṇāsāmyadaśāyāṃ latāvyavahārapratītiḥ /\ntadetadavabodhayati-atra dantaprabhā ityādinā /\nlatāvyavahārapratītiriti vadatā rūpakasamāsasyāprātpirāsūcitā /\nvyavahārasamārope samāsoktiḥ /\nrūpasamārope tu rūpakamiti pratipāditam yataḥ ataḥ pratīto 'pi rūpakasamāsa iha nyāyato na prāpnoti /\nnanvevamādau prāgupamāsamāsāsasamāśrayaṇanimittaṃ yadi suveṣatvādinā nopāttaṃ tadā kiṃ syādityata āha-atraiva parītetyādinā /\nparītā keśapāśālivṛndena parigatā /\niha dantaprabhāpuṣpāṇīvetyādinā kimupamāsamāsaḥ, uta dantaprabhā eva puṣpāṇītyādiko rūpakasamāsa iti sandehaḥ, upamārūpakayoḥ sādhakabādhakābhāvāt /\nataḥ sandeharūpasaṅkarasamāśrayeṇa pūrvaṃ yojanā /\nna ca mantavyaṃ samāsaḥ sandeho papanna iti, sandehasya kavipratibhotthā pitasya vicchrittirūpatvāt /\nataḥsaṅkarasamāśrayeṇādau yojanā /\natha sandehopaśamakāle dantaprabhāsadṛśaiḥ puṣpairityādi pūrvavadeva madhyamapadalopasamāsaḥ latāvyavahārapratītau samāsoktāveva viśrantiḥ /\nitthaṃ ca sati upamā samāsagarbhatayā saṅkarasamāsagarbhatayā ca samāsoktibhedo 'yaṃ dvidhā darśito mantavyaḥ /\nnanu kevalarūpakasamāsāśrayeṇāpi samāsoktibhedo 'yaṃ kiṃ neṣyata ityata āha-rūpakagarbhatvena tviti /\nprāk rūpakasamāse atha tadgarbhatayopamāsamāsāśraye yadyapi viśeṣaṇasāmyaṃ bhavatyeva, tathāpi na tat samāsokteḥ prayojakam /\nkutaḥ? ekadeśavivartimukhenaiva latāvyavahārapratītau samāsokteḥ vaiyarthyāt /\nnanu upamāsamāse saṅkarasamāse ca samāsoktivaiparthyaṃ kiṃ na syādityāha-na ca prāṅnidarśitetyādi /\neṣa nyāyaḥ samāsoktivaiparthyāpattilakṣaṇaḥ /\ntatra hemumāha-upamāsaṅkarayorekadeśavivartinorabhāvāt /\nna hyupamālaṅkāraḥ saṅkarāṅkāraśca ekadeśavivartitvena kenacidanuśiṣṭau /\nataḥ svatantrālaṅkāratvasaṃśayānnānyabādhakṣamau /\nrūpakaṃ tu ekadeśavivartitayānuśiṣṭamanyabādhakṣamameva /\nata evaṃvidhe viṣaye rūpakaprātpau samāsokte prātpiriti sodāharaṇaṃ darśayitumāha-taccaikadeśavivartītyādi /\nnīrakṣya vidyunnayanairiti /\npayodo vidyunnayanairniśāyāmabhisārikāyāḥ mukhaṃ nirīkṣya dhārānipātaiḥ saha candro mayā vānta iti dhiyevārtataraṃ rarāsetyarthaḥ /\natrāśliṣṭam ekadeśavivartirūpakaṃ samāsokternāvakāśaṃ dadātīti darśayati-atra nirīkṣaṇetyādi /\nnirīkṣaṇaṃ hi puruṣadharmo na payodadharmaḥ /\nataḥ puruṣānusāreṇa yojane vidyuta eva nayanānīti rūpakameva na punarupamā saṅkaro vā /\nataḥ payode draṣṭṛpuruṣarūpaṇamarthāditi ekadeṣavivartitā /\ntaccedamārtataraṃ rarāseti pratīyamānotprekṣāyā eva nimittaṃ samāsokte raprātpireveti bhāvaḥ /\nmaganaṇaneti-patrāṇi dalāni tānyeva patrāṇi tāladalāni /\nlipayorītayaḥ tā eva lipayo 'kṣara sanniveśāḥ /\nkāyastho dehī gaṇakaḥ /\neṣu rūpaṇasāmarthyānmadano mahārājatayā madhuśca śrīkaraṇāgraṇītvena rūpitaḥ pratīyate /\ntadetadupadarśayati-atra hi patralipītyādi /\nnanu patrāṇīvetyādirupamā kiṃ na syādityata āha-dvirephamaṣītyādi /\nmaṣīyogo hi madhāvasaṃbhavannupamā samāsaṃbādhitvā gaṇakavṛtteḥ saṃbhavastadanusāreṇa rūpakasamāsaṃ sādhayatīti yāvat /\n<lg>\n<l>nanu samāsoktiprastāve kiṃ sodāharaṇaṃ rūpakabhedapradarśanenetyata āha-asya ca pracura ityādi /</l>\n<l>asya ekadeśavivartirūpakasya /</l>\n<l>atrāvāntaraślokau- syādaupamyasamāsena samāsoktirviniścaye /</l>\n<l>syātsaṅkarasamāsena samāsasya tu saṃśaye //</l>\n</lg></p>\n\n<lg>\n<l>na rūpakasamāsasya prātpāvasyāḥ pravartanam /</l>\n<l>rūpakādarthasaṃsiddherekadeśavivartinaḥ //</l>\n</lg>\n\n<p>ataḥ prabhedāntaraprathanāya uktabhedān saṃcaṣṭe-tadevamityādi /\niyaṃ khalu śliṣṭātsādhāraṇādaupamyagarbhācyeti viśeṣaṇavaicitryāt tridhoddiṣṭā /\ntatra śliṣṭādviśeṣaṇādekavidhā /\nsādhāraṇātpunardharmasamāropakāryasamāropābhyāṃ dvidhā /\naupamyagarbhādapi upamāsamāsena saṅkarasamāsena ceti dvidhā /\nśliṣṭāśliṣṭatayā tu rūpakasamāsadvayamasyā na viṣayaḥ /\nataḥ pañca prakārāḥ /\nitthaṃ viśeṣaṇasāmyātpañcaprakāratvasiddhā vavāntaraṃ viśeṣasahitāmimāṃ punastrirāśikatayā saṃcaṣṭe-itthaṃ śuddhakāryetyādinā /\nkāryasya śuddhatvaṃ nāma nirūpita viśeṣaṇasāmyā saṃkīrṇatā /\nprathamaṃ viśeṣaṇasāmyanibandhanabhedodayāvarvāgityarthaḥ /\natraitadākūtam-viśeṣaṇa sāmyādaprastutasya gamyatve hi samāsoktiḥ /\ntacca viśeṣaṇasāmyaṃ śuddhakāryasamārope satyupacaritaṃ, yathā vilikhatītyādāvudāhariṣyamāṇepadye sa eko rāśiḥ , yadā punaridamanupacaritaṃ tadā pañcadhodāhṛtam prāk sa dvitīyaḥ /\nubhayamayatve tu tṛtīyo rāṣiḥ /\nanupacaritaviśeṣaṇasāmyanibandhanasya nyāyanirbharatvena prāk pradarśanaṃ pañcavidhatvena kṛtamiti /\natha tadeva prāk pradarśanamanusmārayati-viśeṣaṇāsāmyaṃ ceti /\nnanu śuddhakāryasamārope viśeṣaṇasānyamupacaritam , anyadātvanupacaritaṃ anugatamekarūpaṃ tu prayojanaṃ nānupaśyāma ityata āha-sarvatra cātretyādi /\nevakāreṇa tadekaprāṇatāṃ samāsokterabhaipraiti /\ntasya cāturvidhyaṃ darśayati-sa ca laukika ityādi /\nvastujātiguṇādi /\nanena ca vyavahārasamāropacāturvidhyena rāśitrayamapi pratyekaṃ caturdhā prathate /\nataḥsamāsoktiḥ prapañcacavatītyāha-tadevaṃ bahuprapañceti /\ntatrādyaṃ rāśimudājihīrṣarāha-tatra śaddhakāryeti /\nvilikhatīti /\nuccairvilekha(na)(?)gāḍhaṃ kacagrahaḥ patrāvalyāmasāmañjasyamaṃśukavikarṣaśceceti haṭhakā (mu)kakāryam /\nhaṭhāditi vikarṣathaṇa kriyāviśeṣaṇam /\natropacaritatvādaprastutāvagatau viśeṣaṇasāmyaṃ nātibaddhabharam api tu śuddhakāryasamāropa eva ityāha-atra patrāvalītyādi /\nkhadire 'tyasaṃbhavāt patrāvalīgrahaḥ /\nvyutkramoktānāṃ kramasvārasyāyānusmārayativiśeṣaṇasamyeneti /\nviśeṣaṇasāmyaṃ hi yadā śliṣṭatā tadobhayārthatā /\nyadā sādhāraṇyaṃ tadobhayatra pravṛttinimittasaṃbhavaḥ /\nyadaupamyagarbhaviśeṣaṇatā tadā samāsabheda iti /\nviśeṣamasāmyavaśādeva aprastutāvagatiriti jñeyam /\nathobhayamayatvenodāharatilirlūnānīti /\nnīrasaiḥ śuṣkai rahṛdayaiśca /\nkaṇṭakibhiḥ kṣudraśaṅkumadbhiḥ ghātakajanayogibhiśca /\nubhayamayatāṃ yojayati-atra kaṇṭakibhiriti /\neṣitriṣu rāśiṣu vyavahārasamāropa vaicitryanibandhanāt bhedānupadarśayitukāma āha-vyavahārasamāropetyādi /\ndyāmāliliṅgeti /\nambaraṃ nabho vāsaśca /\nnimagracarapuṣpa śaratvaṃ dāhena /\ntaruṇaḥ prabalo yuvā ca /\natra ambarakarataruṇeṣu viśeṣaṇa sāmyam /\nanyatra kāryasamāropaḥ /\natra laukikavastuni laukikavyavahārasamāropaḥ /\npradarśitodāharaṇeṣu ca /\ntatra laukikaṃ vastu vividhamityāha-laukikaṃ ceti /\nyairiti /\nekarūpamavikṛtaṃ /\nvṛttiṣu jāgaritādiṣu /\navyayaṃ sauṣu(ptyā)diṣu sthagitam /\nata evāsaṅkhyatayā pravṛttam /\njāgare viśvaḥ prathamaḥ , svapne taijaso dvitīyaḥ, sauṣupte prājñastṛtīya iti /\nsaṅkhyayā vastuto rahitaṃ turīyasya sarvānusyūtatvāt /\nuktaṃ hi śrīmadgauḍapādauḥ-'māyā saṅkhyā turīyami'ti /\nyairīdṛśaṃ tvāṃpaśyadbhiḥ paratvajuṣo vibhakterlopaḥ kṛtaḥ /\nasmātparamastīti vibhāgo lutpaḥ /\ntaistava sakṣaṇaṃ kṛtaṃ (manye)parameśvarasya hi sarvavṛttiṣvakatvaṃ rūpamavyayatvaṃ asaṃkhyatā na kutaścidapideśakālāderbheda iti idameva lakṣaṇam /\nidamāgamaśāstraprasiddhaṃ vastu /\natha sarvāsu kārikādivṛttiṣvekatvādisaṃkhyārahitamavyaye hi syāditi pratiyogyekatvaṃ nāsti kiṃ tvabhedaikatvamevar /\nidṛśamavyayaṃ paśyadbhiḥ paratvajuṣaḥ prakṛteḥ paratvalakṣaṇāyāḥ vibhakteḥ prathamāderlopaḥ kṛtaḥ /\nidamavyayalakṣaṇaṃ'sadṛśaṃ triṣu liṅgeṣvi'tyādinā pratipāditam /\nidaṃ vyākaraṇāprasiddhaṃ vastu /\natra viśeṣaṇāsāmyameva /\nsīmānamiti /\natra nayanasīmālaṅghanena pratyakṣapramāṇasyāviṣayatā /\nanyenāsaṅgatyā niyatasambandhābhāvāt anumānasya, vacaḥsparśābhāvācchabdasya laukikasya adṛṣṭo pamānatayopamānasya, arthādanāpātādarthāpatterna ca na yaditi pramāṇānuktāvapi vastutar idṛśi lāvaṇye mīmāṃsādisiddhādṛṣṭādivastusamāropaḥ /\ncodanaikalakṣaṇasya pramāṇāntarāsannikarṣādatra viśeṣaṇāsādhāraṇyam /\nśāstrīyavastuno vaividhyaṃ pradarśayati-evaṃ tarke tyādi /\nsvapakṣeti /\npakṣo garut sādhyadharmaviśiṣṭo dharmī ca /\nhetisāyudhaṃ heturliṅgaṃ ca /\nviśeṣo 'tiśayaḥ padārthaviśeṣaśca /\nmānāroṣaḥ pramāṇaṃ ca /\nmandamagnimiti /\natra mandāgriśvayathutimiradoṣāvirbhāvaḥ oṣadhipaterbhiṣajo 'sannidhāviti /\natra viśeṣyāṃśe 'pi sāmyamityudāharaṇāntaraṃ mṛgyam /\nyadvā candramasa iti viśeṣyādhyāhārādoṣadhipaterityetat viśeṣaṇātayā vivakṣiṇīyam /\nprasarpattātparyairiti /\nye tātparyavidaḥ ye cānumānarasikāḥ tairapi (avi)jñeyaścāsau pārimityaṃ jahāti na vaktuṃ śakyaḥ na ca lakṣayituṃ kintu guruvaraḥ !tava sahṛdayastho guṇagaṇo budhairapūrvavyāpāraguṇagaṇāntaravyāpārātiśāyi vyāpāra ityavasitaḥ /\natra guṇagaṇe śṛṅgārādirasavyavahāraḥ samāropita ityāha-atra bharatetyādi /\nrasaṃ hi bharatopajñam āmananti /\nvibhāvānubhāvavyabhicārisaṃyogādrasaniṣpattirityāmnānāt /\ntadvyavahāramupapādayati-tathā hyatretyādinā /\nna tātparyaśaktijñeya iti /\ntātparyaṃ hi nāma abhihitānvayamate samanvayaśaktiḥ abhidhottīrṇā samanvayamātra viśrāntayānayā samanvayasamanantara pratītiko raso na jñāyate /\nvibhāvānubhāvavyabhicāribhāḥsaha niyatasambandhābhāvādanumānasyāpi na viṣayaḥ /\nsākṣātsaṅketā viṣayatvāt na vācyaḥ /\nmukhyārthabādhādyabhāvannāpi lakṣyaḥ api tu vedyāntaravigalanādaparimitaḥsan abhidhālakṣaṇātātparyottīrṇena vyañjanākhyena kāvyaikagāminā śāstrāntarāpūrveṇa vyāpāreṇa viṣayīkriyamāṇo laukikatvāt anukāryamabhinayaprayāsanighnatvāt anukartāraṃ ca parihṛtya sahṛdayaikagata iti budhairavasīyate /\ndiṅmātramidaṃ, rasamīsāṃsāyāṃ vistaraḥ /\nprakṛtānupayogīti na kriyate /\nsaṃpradāyaprakāśinyāṃ kāvyaprakāśaṭīkāyāṃ vitatya kṛta iti tata evāvadhārya ityalam /\njyotiḥśāstrādivastusamāropo 'nayā rītyā jñeya ityāha-evamanyaditi /\npaśyantīti /\natraidupahvaram-vāgdevatā hi parā paśyantī madhyamāvaikharī ceti catuṣpadaparimitā /\ntatra nāmarūpātmakaṃ prapañcaṃ svātmanyupasaṃhṛtya svarūpajyotīrūpiṇī jāgaritādidhāmatrayollaṅghinī parā /\nnāmarūpaprapañcollāsanāya prāthamikaprāṇaparispantābhimāninī kandamandirā maṇipūrakāvadhiprasarantī bījabhāvāpannanirvibhāgavarṇamayīviśvābhimukhī bhavantī sauṣutpavṛttiḥ paśyantī /\npārāyāḥ sakāśāduditā maṇipūrakāt anāhatāvadhi prāṇaparispandotkṣubhitabuddhivṛttyabhimāninī varṇapadādiparigrahāntaḥsaṃjalapātmikā paśyantīprabhāvā svapnavṛttirmadhyamā /\nanāhatānmukhakarandarāvadhi prasṛtābahiḥsaṃjalpātmikā sthūlā madhyamodbhavājāgaritavṛttirvaikharī /\nāsāṃ nāma niruktyādiviśeṣaḥ prathamaślokavivaraṇe prapañcitaḥ /\natha saṃhārāvasare jāgaritalayapuraskāreṇa vaikharī madhyamāyāṃ līyate /\nmadhyamāyayāṃ līyate /\nmadhyamā svapnalayapuraskāreṇa paśyantyām, sā ca sauṣutpalayapuraskāreṇa parāyām, parā turīyaparvātmikā samādhivṛttirucyate /\nitthaṃ ca sati śaktimānātmā parāyāṃ turīyāṃ , paśyantyāṃ prājñāḥ, madhyamāyāṃ taijasaḥ, vaikharyāṃ viśva ityāgamārthadik /\natha śabdasaṅgatyā vyākurmaḥ /\nprabho!vaśyendriyatayā prabhavanaśīla! tava parayā devyā saha krīḍādṛḍhāliṅgane aprayāsena tādṛśī samādhisāmarasye pravṛtte bāhyā vāk kathaṃ cāṭūccāraṇācāpalaṃ sphuṭatālvoṣṭhapuṭavyāpāramakhatatāṃ kathaṃ nāma vitanutāṃ cāpalakathaiva nāstītyarthaḥ /\nkuto nāstītyata āha-ābhyantarī paśyantī trapayevātmānaṃ yatra tirayati, madhyamāpekṣayābhyantaratamā svātmānaṃ na prakāśayatumīṣṭe /\nturīyaparvaṇi prāṇānudayādyatra madhyamāpi madhuradhvanyujjihāsārasāt truṭyati /\nantaḥsañjalparūpaṃ madhuramapi dhvaniṃ nonmūlayatītyarthaḥ /\nyatra parā samādhau paśāyantīmadhyamayoranudayaḥ /\ntatra vaikharī kathaṃ nāma pravartatām iti tātparyārthaḥ /\natrāgamasiddhe vastuni laukikavastuvyavahāraḥ śṛṅgārātmakaḥsamāropitaḥ /\nyathā parayodevyā paṭṭamahiṣyā saha tava kriḍādṛḍhāliṅgane pravartamāne anyā kācidābhyantarī ābhyantaratvādeva yuvayorāliṅganaṃ paśyantī trapayevātmānaṃ yatra tirayati gopayati /\nmadhyamāpi nābhyantarī na ca bāhyā /\nmadhyamāvṛttirmadhuradhvaniḥ yathā bhavati tathā ujjihāsārasāt truṭyatiṣa /\nudgātukāmā kautukāduparamati /\ntatra bāhyā parigrahaveśyā cāṭūccāraṇacāpalaṃ kathaṃ vitanutāmiti /\natra lakṣaṇayojanāyāha-atrāgameti /\nlaukikavastuni kāvyopayogivaividhyaṃ uktacaraṃm anusmārayati-laukikavastviti /\nnanu viśeṣasāmyaṃ samāsoktilakṣaṇamuktam /\nśuddhakāryasamārope tu tadavyāpakamityata āha-tatra śuddhakāryetyādi /\nśuddhakāryasamārope hi vilikhati kucāvityādau yat kucavilekhanādi ha(ṭha)kā(mu)kakāryaṃ tasya yadyapi na mukhyatayā yat khadirādiviśeṣaṇatvaṃ, athāpyupacāreṇa viśeṣaṇīkaraṇaṃ , tat (tatra?)yathākathañcillakṣaṇayojanā kāryā /\nnanu kiṃ upacārāśrayaṇenetyata āha-pūrvaśāstrānusāreṇetyādi /\natha yatra samāsokterasāmañjasyaṃ tatra nyāyasañcāreṇa samañcāreṇa samañjasīkartumāha-iha tvityādinā /\naindraṃ dhanuriti /\nārdranakhakṣatābham aindraṃ dhanuḥ pāṇḍupayodhareṇa dadhānā sakalaṅkaminduṃ prasādayantī śaradravestāpabhabhyadhikaṃ cakāra /\npayodharo medhaḥ kucaśca /\nprasādāti śayekalaṅkoddhurībhāvāt sakalaṅkatvoktiḥ jāratvāviṣkaraṇāya /\npravṛḍapekṣayā śaradiraveḥ tāpādhikyam /\natra carcā-astitāvadityādi /\nnāyakatvapratītirastīti pratijñaghāyā tadākṣipati-na cetreti /\nsākukastyā nāyakatvapratītirastīti pratijñāya tadākṣipati-na cātreti /\nsākutastyā nāyakatvapratītau nāstiheturityarthaḥ /\nhetusadbhāvamāśaṅkya nirācaṣṭe-prasādayantītyādi /\nsakalaṅkaprasādalakṣaṇaviśeṣaṇasāmyāt śaradastāvadisti nāyikātvapratītiḥ, tajanuduṇatvenendurarayornāyakatvapratītiriti cet manyase, naitaddhayate /\nkutaḥ ārdranakhakṣatābhaṃ aindraṃ dhanuriti viśeṣaṇasyāsāmyāt /\naindraṃ dhanuḥ śarada evaviśeṣaṇaṃ na nāyikāyāḥ /\nnanvārdranakhakṣatābhamiti viśeṣaṇaupamyādekadeśavivartinyupamā śaradi tatsāmarthyādinduravyoḥ nāyakatvapratītirastvityata āha-na caikadeśeti /\nyadyekadeśavartinyupamā kenaciduktā tadā tatsāmarthyādanayornāyakatvapratītiḥ syāt /\nna ceyamuktā kenacit /\nata statsāmarthāt kathamanayornāyakatvavyavasthitiḥ /\natra samādhitsurāha-ucyata iti /\nekadeśavivartinītyādi /\nyadyapi sākṣānnoktā athāpi nāsyāḥ pratiṣedho 'sti /\nnanūktipratiṣedhayordvayorapyabhāve kathaṃ saṃbhava ityata āha-samānyalakṣaṇeti /\nnanu yadyekadeśavivartinyupamāyā iha saṃbhavaḥ tadaryupamālaṅkārasyaiva prātpirma samāsokterityata āha-athātretyādi /\nathetyadhikāre /\nyadyupamānatvena nāyako 'dhikārī kaścitpratīyate, bhavetprātpirupamālaṅkārasya /\nnahi pratīyate nāyako 'tra kaścidadhikārī /\napi tu raviśaśinoreva nāyakatvavyavahāre pratītiḥ , tayorevāsyāṃ śaradi nāyakatvopacārāt /\nitthaṃ samāsoktiprātpau, tadanusāreṇa śabdanyāso nyāyya ityata āha-tadatretyādi /\nārdranakhakṣate śrutyāsthitamapyupamānatvamindradhanuṣisaṃcāraṇīyam /\nkutaḥ? vastuparyālocanayā /\ntāmeva vastuparyālocanāṃ sphuṭayati-indracā(pābhaṃ)ityādi /\npratītiḥ padārthāntarasamabhivyavahārādittham eva yataḥ /\nanyaniṣṭhasya dharmasyānyatra saṃcāraṇaṃ kutra dṛṣṭamityata āha-yathā dadhnetyādi /\ndadhnā juhotītyatra hi havanagatatvena vidhiḥ pratītaḥ sa tvagnihotraṃ juhotītya(ta)eva siddha iti /\nvastuparyālocanayā yathādadhni saṃcāyete tathehāpyanusandheyamiti yāvat /\nataḥ samāsoktireveyamiti nigamayati-evamupamānuprāṇiteti /\naindradhanuṣa upameyasyopamānatvaṅkḷpteḥ vaivakṣikopamānuprāṇitatvam /\natha yatra nyāyataḥ samāsoktimapohya ekadeśavivartinyupamaiva prathate taṃ viṣayaṃ darśayitumāha-iha punariti /\nnetrairiveti /\natra saraḥśriyāṃ nāyikātvapratītau nimittaṃ vivacayati-saraḥ śriyamiti /\nviśeṣaṇasāmyānnāyikātvapratītirna samāsoktyā /\nata eva vyavahārasamāropo 'pi na bhavatītyāha-tasmānnāyiketi /\nnāyikāpyatra saraḥ śriyāmupamānatayā, na tu vyavahārasasāropeṇa saraḥśrīdharmatayā ata evaṃvidhe viṣaye gatyantarābhāvādekadeśavivartinī upamaivopāsyā /\nanuktā kathamupāsyetyata āha-yaistviti /\nasmābhistāvadupapattibhiruktā /\nyaistu noktā tairapi gatyantarābhāvādupasaṃkhyātavyaivetyarthaḥ /\nnanu pūrvamekadeśavivartinyupamā nirākṛtā, samprati sādhiteti vyāghāta ityata āha-yatra tu keśapāśetyādi /\ndantaprabhāḥ puṣpāṇīvetyādi samāsenoktāyāmupamāyāṃ satyāmapi dantaprabhāsadṛśaiḥ puṣpairivetyādi samāsāntaramahimnā viśeṣaṇasāmyamupapadyate /\ntatraupamyagarbhaviśeṣaṇotthāpitā samāsoktireva yuktā /\nsamprati tu netrairivetyatra gatyantarābhāvādekadeśavivartinyupamaiva vyavasthāpiteti vyaghātābhāvāt sarvamavadātam /\nathārthāntaranyāsa prabhāvitāyāmasyāṃ vaicitryāntaraṃ astītyāha - sā cetyādi /\nsamarthyaḥ prakṛtor'thaḥ samarthakastvaprakṛtaḥ /\nathopagūḍha iti /\nupagūḍhe āliṅgite /\nyayau apagatā /\natra samarthyagatā /\nasamāpteti /\natra tu samarthakagatā /\nubhayatra yojanāyāha-atropagūḍhatvenetyādi /\nupagūḍhatvaṃ śāntataṭitkaṭākṣatvaṃ ca viśeṣaṇasāmyaṃ tadutthāpitayā samāsoktyā nāyakavyavahārapratītiḥ /\ntathā sati samāsoktyāliṅgito yo 'yaṃ viśeṣātmā sa sāmānyātmanā arthāntaranyāsena samarthyate /\nsāmānyarūpasya ca samarthakasyotthānam /\nparibhraṣṭapayodharāṇāmiti śleṣavaśādupagūḍha iti viśeṣaṇaṃ sādhāraṇatayā sphuṭam /\nśāntataṭidityetattu prāgupamāgarbham /\ntaṭitaḥ kaṭākṣā ivāsyā(va yasyā?) iti /\natha taṭitsadṛśa kaṭākṣeti samānyarūpasamarthor'thaḥ strīliṅgapulliṅganirdeśagarbheṇa bhajanarūpeṇa kāryeṇotthāpitayā samāsoktyā samāropitanāyakavyavahāreṇa viśeṣātmanā ravisandhyāvṛttāntena samarthyate /\nutprekṣāvaśāt vaicitryāyāha-ākṛṣṭivegeti /\nveṣṭanā veṣṭanaṃ yasya mandaragireḥ, pādaḥ paryantaparvataḥ caraṇaśca /\natra samāsokterutprekṣāyāśca samakālatāṃ darśayitumāha-atra nirmoketyādi /\nnirmokapaṭṭapariveṣṭanayā mandākinīti kathanāttadapahnavena mandākinīsamāropaḥ, tasyāśca yatprāntaparvataveṣṭanaṃ taccaraṇamūlaveṣṭanameveti, pādaśabdaśleṣotthayā bhede 'bhedaḥ ityevaṃrūpayā atiśayoktyādhyavasīyate /\ntathādhyavasitaṃ ca manthavyathetyādi phalotprekṣāmutthāpayati /\nsā ca amburaśimdākinyorbhartṛpatnīvyavahārasamāśrayāṃ samāsokti svasamakālamutthāpayatīti anayorekakālatā /\nitthamanyatrāpi darśayati-evaṃ nakhakṣateti /\n<lg>\n<l>utprekṣāntaramanupraviṣṭeti samakālatā sūcitā /</l>\n<l>itthaṃ vaicitryam anusandheyamiti nigamayati-evamiyamityādi /</l>\n<l>viśeṣaṇāṃśasāmyenāprastutārthasya gamyatā /</l>\n<l>samāsoktirmatā yena saṃkṣipyārtho 'bhidhīyate //</l>\n</lg></p>\n\n<lg>\n<l>śuddhakāryasamārope sāmyaṃ syādaupacārikam /</l>\n<l>vyavahārasamāropaḥ sākṣādasyāṃ prayojakaḥ //</l>\n</lg>\n\n<lg>\n<l>syādviśeṣaṇasāmyaṃ cet samāsāntarasaṃkṣayāt /</l>\n<l>upamā bādhate naināmekadeśavivartinī //</l>\n</lg>\n\n<lg>\n<l>dṛśyater'thāntaranyāse samarthye ca samarthake /</l>\n<l>utprekṣāyoginī caiṣā kvacitsyādekakālagā //</l>\n</lg>\n\n<p>parikaraṃ lakṣayati-</p>\n\n<l rend='bold'>viśeṣaṇasābhiprāyatvaṃ parikaraḥ // RuAss_32 //</l>\n\n<p>saṅgatimāha-viśeṣaṇavaicitryeti /\n<lg>\n<l>vyācaṣṭe-viśeṣaṇanāmityādi /</l>\n<l>prasannagaṃbhīratvaṃ nāma padānāṃ vyāṅgyārthagarbhīkāra eva na tu vyaṅgyasya vācyātiśāyitā /</l>\n<l>nirvaktumāha-evaṃ ceti /</l>\n<l>vācyonmukhatvaṃ vācyāṅgatā //</l>\n</lg></p>\n\n<p>rājñaḥ iti /\nrājño na tu yādṛśatādṛśasya /\ntatrāpi mānadhanasya na tvavamānasahasya /\nkārmukabhṛto na nirāyudhasya /\nduryodhanasya na tu śakyayodhanasya /\nagrato na tvasamakṣyam /\nkurubāndhavasya miṣataḥ karṇasya śalyasya ca na niḥsahāyasya /\nsarvaiveya-'manādare ṣaṣṭhī' /\nitthaṃ miṣato duryodhanakarṇaśalyānanādṛtyetyarthaḥ /\nduḥśāsanasyetyanuktvātasya pāṇḍavavadhūkeśāmbarākarṣiṇa ityuktiḥ hantavyatvaprasiddhyai /\njīvatā eva na tu mūrcchitasya mṛtasya vā /\ntīkṣṇākarajakṣuṇṇāda sṛgvakṣasaḥ na tvāyudhavidāritāt /\nkoṣṇaṃ na tuparyuṣitam /\nmayādya pītamiti bhīmasenoktiḥ /\n<lg>\n<l>sābhiprāyatāṃ darśayati-atretyādi /</l>\n<l>vākye 'pi darśayati-evamaṅgarājetyādi /</l>\n<l>viśeṣaṇānāṃ vyaṅgyārthagarbhīkaraṇalakṣaṇā /</l>\n<l>sotprāsatā parikaro vyaṅgyaḥ parikaro yataḥ //</l>\n</lg></p>\n\n<p>śleṣaṃ lakṣayati-</p>\n\n<l rend='bold'>viśeṣyasyāpi sāmye dvayorvopādāne śleṣaḥ // RuAss_33 //</l>\n\n<p>arthadvayasya yadā prākaraṇikatvamaprākaraṇikatvameva vā tadā viśeṣaṇaviśeṣyayoḥ śabdasāmye śleṣaḥ /\nyadā tūbhayamayatvaṃ arthadvayasya tadā viśeṣyāṃśe pṛthagupādāne śleṣa iti sūtrārthaḥ /\nsaṅgatimāha-kevalaviśeṣaṇeti /\nidamiti vacanaviśeṣaṇam /\nvyācaṣṭe-tatra dvayorityādi /\nviśeṣaṇaviśeṣyasāmya eveti /\nubhayatra śabdasāmye satyevetyarthaḥ /\nviśeṣyāṃśe 'pi śabdasāmyaṃ tadā arthaprakaraṇādinā abhidhāniyāsyāt na tu śleṣasya /\nanekārtho hi śabdaḥ prakaraṇādinā prākaraṇika evārthe niyamyate /\nādye tu prakāradvaye niyamahetvabhāvāt dvāvapi vācyau /\nitthaṃ sati vikalpo vyavatiṣṭhata ityāha-ata eveti /\nśliṣṭaprakāradvayeti /\nādyaṃ prakāradvayaṃ śliṣṭaṃ viśeṣyāṃśe 'pi śleṣārthatvāt /\nyena dhvasteti /\nanaḥśākaṭam /\nabhavena asaṃsāreṇa balidaityajitkāyaḥ purāmṛtasaṃvibhāgakāle strīkṛtaḥ strībhāvaṃ nītaḥ /\nyaśca udvṛttakāliyādibhujaṅgaghātīti /\naravalayavān aravalayaṃ cakram /\nagaṃ govardhanaṃ gāṃ mahīṃ ca yaḥ kṛṣṇaḥ varāhāvatāre adhārayat /\nyasya ca stutyaṃ nāma amaraḥ śaśimacchirohara ityāhuḥ /\nśaśimadrāhuḥ śaśinaṃ mathnātīti /\nandhakānāṃ vṛṣṇisarahacarāṇāṃ kṣayakṛt āvāsakaraḥ /\nsa mādhavastvāṃ sarvadā pāyāt /\natha yena dhvastamanobhavena nāśitamanmathena balijitkāyaḥ viṣṇorvapuḥ purāṇāṃ saṃharaṇe astrīkṛtaḥ /\nyaścedvṛndrakalāvat stutyaṃ ca nāma hara ityāhuḥ /\nandhakāsurakṣayakaraḥ umādhavo gaurīpatiḥsarvadā tvāṃ pāyāt /\natra hariharayordvayorapi prākaraṇikatā /\nnītānāmiti /\nlubdhairmadhulaṃpaṭaiḥ vyādhaiśca bhūriti kriyāviśeṣaṇam ekadā śilīmukhairbhramaraiḥ anyadā bhūribāṇaiḥ /\nvanaṃ jalaṃ vipinaṃ ca /\nkamalānāṃ padmānāṃ mṛgāṇāṃ ca /\natra padmamṛgayoraprākaraṇikatā /\nsveccheti /\nviṣayo deśakośādistryādiśca /\ndehīti vitareti dehavāniti ca /\nmārgaṇaśatairyācakasārthaiḥ /\nvaktuṃ na yātītyekadā mārgaṇaśataiḥ prayogabhedān (t)śatasaṅkhyairbāṇaiḥ duḥkhaṃ dadātītyanyadā /\njīvitaṃ jīvikā jīvaścar /\niśvaraḥ durvidagdhaḥ /\nprabhuratra prākaraṇikataḥ, aprākaraṇiko manobhavaḥṣa atra viśeṣyayordvayorupādānam /\nudāharaṇatraye 'pi yojanāyāha-atra hariharetyādi /\npunastraividhyāyāha-eṣa ca śabdārtheti /\nudāttādīti /\nlaukikaśabdeṣvapi svarabhedādevārthāvagatiḥ /\ntālvoṣṭhādivyāpāraḥ prayatnaḥ ayaṃ śabdānyatve hetuḥ /\nśabdaśleṣe liṅgāntaramāha-yatra prāyeṇeti /\narthaśleṣastu anyathetyāha-ata eveti /\nubhayaśleṣamāha-saṅkalanayeti /\nubhayaśleṣamudāharati-raktacchadatvamiti /\nchadodalaṃvāsāśca /\nvikacāḥ vikasvarāḥ, kacarahitāśca /\njalaiḥsaṅgataṃ nālamādadhānāḥ jaḍajanaiḥsakhyamalaṃ nādadhānāḥ /\npuṣpeṣu kusumānatareṣu ruciṃ śobhāṃ puṣpabāṇapriyatāṃ ca /\nubhayaśleṣatāṃ darśayati-atraraktetyādi /\npṛthaganudāharaṇe hetumāha-granthagauraveti /\nathāsya sāvakāśaniravakāśādicarcām ārabhate-eṣa cetyādinā /\nalaṅkārāntareṣvaprāpteṣu anārabhyamāṇo 'yaṃ niravakāśatvāt balīyāniti bādhitvā tatpratibhāmātra mutpādayatīti kecit /\nyena dhvasteti /\nanye punaḥ 'yena dhvastamanobhavene'ti alaṅkārāntaravivikto 'sya viṣayaḥ iti sāvakāśatvānnānyabādhakaḥ /\nato 'nyasampāte saṅkaraḥ nyāyato vā daurbalye bādhyatvamityāhuḥ /\ntatra svamataniravakāśatvamāviścikīrṣurāha-tatra pūrveṣāmityādi /\nanekārthagojaratveneti pratyekamabhisambandhaḥ /\nādyaṃ prakāradvayaṃ prākaraṇikānekārthagocaratvaṃ aprākaraṇikānekārthagocaratvaṃ ca /\ntadubhayamapi hi tulyayogitāyā viṣayaḥ /\ntasyāḥ prastutānāṃ vā samānadharmābhisambandho lakṣaṇam /\nyatrobhayarūpānekārthagocaratvaṃ tṛtīyaḥ prakāraḥ tatra tu dīpakaṃ prabhavati /\ntasya prastutāprastutānāṃ samānadharmābhisambandho lakṣaṇaṃ yataḥ /\nataḥ śleṣaviṣathayo 'nenālaṅkāradvayena vyātpaḥ /\nalaṅkārāntareṇāpi vyāpyata ityata āha-tatpṛṣṭheceti /\nyata itthaṃ nāsya viviktaviṣayatā ato 'laṅkārāntarāṇi śleṣabādhitāni pratibhāmātrāvaśeṣāṇi bhavanti /\nitthaṃ sati vivakto yaḥśāṅkito viṣayaḥ so 'pi avivikta evetyāha-yena dhvastetyādi /\nitthaṃ vivikto yaḥśāṅkito viṣayaḥ so 'pi avivikta evetyāha-yena dhvastetyādi /\nitthaṃ niravakarāśatvādanyabādhakatvamupapādya śabdārtho bhayaviṣayatāmasya upasthāpayitumāha-alaṅkāryetyādi /\nalaṅkāryalaṅkaraṇabhāvo hi āśrayāśrayibhāvenopapanno loke karṇāśritaḥ karṇālaṅkāra iti /\nato raktacchradetyādāvarthāśrayaṇādarthālaṅkāro 'yaṃ , nālamityādau tu sphuṭaḥśabdabheda iti śabdālaṅkāraḥ /\nnanu arthabhede śabdabhedo 'pi bhinna eveti raktacchradamityādāvapi na śabdaikyamityada āha-yadyapītyādi /\naupapattikatvāditi /\npratyarthaṃ śabdabheda ityupapattyā hi śabdabhedopapādanam /\npratītau punaraikyamevāvasīyate /\nataḥ sāhityasaraṇeḥ pratītyaikasāratvāt śabdaikyapratipādakadarśanāvaṣṭāmbhācca nāsti śabdabhedaḥ /\nnālamityādau tu śabdabhedaḥ pratītyanurodhī /\nato raktacchadamityādau śabdaikyādekavṛntagataphaladvayanyāyena arthayoḥ śliṣṭatā, nālamityādau tu jatukāṣṭhanyāyena śabdayoreva /\nraktacchadamityādau punaḥśabdālalaṅkāratāmāśaṅkate - pūrvātrānvayeti /\npariharati-na /\nāśrayetyādi /\nalaṅkāratvaṃ hi lokeśaṅkate-pūrvātrānvayeti /\npariharati-na /\nāśrayetyādi /\nalaṅkāratvaṃ hi lokenānvayavyatirekābhyāṃ vyavatiṣṭhate, api tvāśrayāśrayibhāvenaiva, ihāpi tadvadityarthaḥ /\neva mubhayālaṅkāratāṃ prasādhyabādhyabādhakabhāvavivecanamupakramate-evaṃ ca sakaletyādi /\nitthaṃ niravakāśatvobhayālaṅkāratvasiddhau sakalakalamityādau śleṣa eva nopamā /\ntatrahetuḥ - guṇakriyāsāmyavat śabdasāmyaṃ nopamāprayojakamiti /\nsudhāṃṣubimbaṃ kalābhirupetaṃ parantu kalakalasahitamiti śabdasāmyameveha /\nata upamāpratibhotpattihetuḥ śleṣa evāvasīyate /\nnanu niravakāśatvācchraleṣaścedvādhakaḥ, tarhi rūpakasamāsoktyoḥ kuto ca bādha ityata āha-śleṣagarbhetvityādi /\nrūpakaṃ hi siddhaśleṣamutthāpya svasvarūpa eva viśrāmyatīti śleṣabādhakaḥ /\n<lg>\n<l>tatrāpi yadi śleṣaḥ pūrvasiddho rūpakamutthāpya yadi svarūpe viśrāmyati, tadā rūpakaṃ bādhyameva, yathā bhramimaratimityādau /</l>\n<l>carcitaṃ caitat rūpakaprastāve /</l>\n<l>rūpakaṃ pūrvasaṃsiddhaṃ śleṣamutthāpayedyapi /</l>\n<l>tadā rūpakameva syādanyathā śleṣa iṣyate //</l>\n</lg></p>\n\n<p>iti //</p>\n\n<p>śliṣṭaviśeṣaṇoti /\nsamāsoktau tu śliṣṭaviśeṣaṇanibandhanāyāṃ viśeṣyāṃśasya gamyatvāt samāsoktireva bādhikā /\nśleṣe hi vācyatvameva lakṣaṇam /\nato lakṣaṇavikalatvāt viśeṣaṇoṣvābhāto 'pi bādhya eva /\nviśeṣaṇāntare 'pi śleṣasya bādhakatāṃ darśayitumāha-iha tvityādi /\njagatsu trayīmayatvena prathito 'pi vivasvān vāruṇīṃ prati yadagamat /\nvāruṇī pratīcī dik surā ca /\nata evāstaśailā(tpatitaḥ) /\npātityaṃ adhaḥ pradeśasaṃyogaḥ upahatiśca patitatvādeva śuddhyaibaḍavāgnimadhyaṃ viveśetyarthaḥ /\nvyācaṣṭe-vivasvato vastuvṛttetyādi /\nloketrayīmayasya sato vāruṇī sparśato yau pati tatvāgrapraveśau, tābhyāṃ śleṣamūlayātiśayoktyā dve api vivasvatkriye 'dhyasite /\nso 'yaṃ tatkriyā(ekakriyā)yogo nāma atiśayaḥ /\nyadyapyekaiva kriyā kartṛbhedabhinnā satyabhedenādhyavasitā sa tu tatkriyā(ekakriyā)yogaḥ , taddhetukātiśayoktihetukā /\natra (utpre)kṣāyām /\nata eveti sarvanāmnā parāmṛṣṭo yo virodhālaṅkāraḥ viruddhacaraṇābhāsarūpaḥ tenālaṅkṛtor'thaḥ pātityarūpa hetutvenotprekṣyate /\nśuddhyai iti ca phalatvena /\nato hetūtprekṣā phalotprekṣā ca /\nvirodhālaṅkāro 'pi sampannalakṣaṇa ityāha-virodhālaṅkārasya ceti /\nato virodhotprekṣālaṅkāyostulyakālatā ekavṛttantaḥ pā(ti)tā, uttarakālaṃ tu virodhopaśama iti pratītikramaḥ /\nitthañca sati śleṣaḥ sarvabādhakaḥsan virodhālaṅkāraṃ bādhitvā pratibhāmātreṇāvasthāpayati /\nvirodhabādhe ca taddhetukotprekṣābādhaḥ siddha evetyāśayaḥ /\nataḥ śleṣa evāyam /\nyatra tu nāṭakādau bhāvyarthopakṣepātmakaṃ bījanyāsalakṣaṇaṃ sūcakatvaṃ tatra mīmāṃsārthamāha-yatra tvityādi /\nprastutābhidheyaparatve 'pi vartamānārthaniṣṭhatve 'pi /\nupakṣepāparābhaidhānamiti /\nupakṣepa iti tasya saṃjñā /\nyadāha-'bījanyāsaḥ upakṣepa'iti /\narthadvayasyeti /\ntatrārthadvayamabhaidhāgocaratvenānvitaṃ vaktuṃ neṣyate /\nkiṃ tarhi? ekor'tho 'bhidheyaḥ prastutaḥ /\nvakṣyamāṇastu sūcyaḥ /\nato na śleṣaḥ /\nśleṣe dvayorabhidheyatvaniyamāt nāpi dhvaniḥ /\nkutaḥ ? upakṣepyasya bhāvyarthasya asambandhenaupamyā vivakṣaṇāt /\nśleṣadhvanivyatirekiṇī gatirapi nāsti, tatra kiṃ kartavyamityākṣepaḥ /\nsamādhatte-ucyata ityādi /\nśleṣastu dvayorvācyatvābhāvāt sarvathā na pravartata iti dhvaneḥ eva viṣayo 'yam /\netadupapādayati-tathāhīti /\n<lg>\n<l>śabdaśaktimūle hi dhvanau vācyapratīyamānayoḥ sambandhābhāvāt sambandhāyaupamyaklṝtpiḥ /</l>\n<l>sa(ca)sambandhaḥ aupamyānapekṣayā prakārāntareṇa yadi sūpapādaḥ tarhi upamādhvanau ko 'bhiniveśaḥ? na kārya eva, yato vastudhvanirapi tatra viṣaye sambagandhāntareṇopapannaḥ /</l>\n<l>ata eva dhvanikṛtā śabdaśaktimūlo dhvaniḥ alaṅkārarūpo vasturūpaśceti dvidhā nyāyata uktaḥ- alaṅkāro 'tha vastveva śabdādyatrāvabhāsate /</l>\n<l>pradhānatvena sa jñeyaḥ śabdaśaktyudbhavo dvidhā //</l>\n</lg></p>\n\n<p>iti //</p>\n\n<p>itthaṃ ca sati prakṛte 'pi sūcakatvasambandhāt śabdaśaktimūlo vastudhvaniravaseyaḥ /\natra udāharaṇam-sadyaḥ kauśiketi /\nhariścandracarite nāṭake /\nkauśaikadik ulūkadiśā harṣātmikā te hi prabhāte harṣeṇa kūjanti /\nyadvā kauśika indraḥ , tasya dik prācī tadvijṛmbhaṇavaśāt /\nprabhāte hi prācī pratāyate /\nākāśaṃ rāṣṭrasamaṃ icchyā tyaktvā valkalasadṛśadhūsarakāntidharaścandraḥ astaśailaṃ yau /\natha tatkāntāpi niśā samullāsibhiralikulaiḥ krandhantaṃ sutamiva kumudākaraṃ sāntvayantī tena saha kṣipraṃ pratasthe /\nsūcanīye tvarthe viśvāmitrakrodhavaśāt icchyā rāṣṭraṃ tyaktvā vārāṇasīṃ prasthitaḥ /\ntatkāntāpyauśīnarī krandantaṃ rohitāśvaṃ sutaṃ santvayantī tenaiva saha prasthiteti /\niha vastudhvanireveti darśayitumāha-atra prabhātetyādi /\nnanu dhūsarakāntivalakaleti sutamiveti ca aupamyasambandhasadbhāvāt kathamayaṃ vastudhvanirityata āha-valkalasūtābhyāṃ tviti /\nsūcanīyārthanairapekṣyeṇa sādṛśyaṃ hi saṃbhavati /\nprakṛtārthaviṣayatvena tāvanmātreṇa viśramaṇīyaṃ sūcanīyer'the anupayogāt /\nataḥ prakṛtena saha sūcanīyasya sūcanasambandhācca śabdaśaktimūlo vastudhvanireva /\nitthaṃ sarvatra nāṭakādau jñeyam /\natha yatra na tulyayogitā nāpi dīpakaṃ tatrāpi nāstyalaṅkārāntaravivikto 'sya viṣaya iti darśayituṃ āha-iheti /\natra viśeṣaṇānāṃ alakākarṣavaktrāsañjanādīnāṃ vallabhaparatayā prathamaṃ pratītiḥ /\natha itthaṃ vadantyāste lajjā pralīneti sakhīvyavahāke nahi nahīti vallabhasya nihnāvapuraḥsaraṃ kūrpāsakavalyapadeśaḥ kriyate /\natra hi na tulyayogitā dīpakaṃ vā ato vivikto 'yaṃ śleṣaviṣaya iti na śaṅkanīyam /\ntatra hetuḥ- apahnavutervidyamānatvaditi /\ncodayati-vastuta iti /\napahnavo hi vastutaḥsādṛśyārthaṃ pravarttate iha tu sādṛśyaṃ apahnavāya pravṛttimiti nāyamapahnava iti codyam /\npariharati-na ubhayathāpīti /\nbhūtārthasya prakṛtārthasya /\nprakṛtāpahnavohyapahnutilakṣaṇam /\nsa cobhayathāpi saṃbhavatīti apahnutiḥ /\natra saṃgrahaślokamāha-sādṛśyavyakta iti /\nādyāsādṛśyaparyavasāyyapahnavaru(pā)svaprastāve apahnutiprastāve /\n<lg>\n<l>dvitīyāpahnavaparyavasāyisādṛśyātmikā /</l>\n<l>nigamayati-tenālaṅkārāntareti /</l>\n<l>śabdasāmyaṃ bhavecchraleṣo viśeṣaṇaviśeṣyayoḥ /</l>\n<l>yadyeko 'prakṛtārthaścet bhedyāṃśe bhinnaśabdatā //</l>\n</lg></p>\n\n<lg>\n<l>śabdārthobhayaniṣṭho 'yaṃ sarvālaṅkārabādhakaḥ /</l>\n<l>pūrvasiddhasya cedaṅgaṃ tadā nyāyena bādhyate //</l>\n</lg>\n\n<p>itthaṃ nyāyanirbhagharatayā anena prapañcito 'pi kāvyaprakāśakṛtā pratipadaṃ khaṇḍito 'yaṃ śleṣo 'laṃṅkāraḥ /\nkhaṇḍanayuktayastu anaucityānneha likhyante /\nsaṃpradāyaprakāśinyāṃ tu kāvyaprakāśaṭīkāyāṃ vitatya darśitā iti tat evāvadhāryāḥ /\naprastutapraśaṃsāṃ lilakṣayiṣuḥ viśeṣaṇavicchrittisaṅgatisamāpteḥ saṅgatyantaraṃ darśayati-prastutādaprastutetyādi /\ntatra sūtram-</p>\n\n<l rend='bold'>aprastutāt sā mānyaviśeṣabhāve kāryakāraṇabhāve sārūpye ca prastutapratītā vaprastutapraśaṃsā // RuAss_34 //</l>\n\n<p>sāmānyaviśeṣabhāvādi saṃbandhāvalambenāprastutāt prastutāvagatau aprastutapraśaṃsā /\nvyācaṣṭe-ihāprastutasyeti /\nnahyaprastutaṃ prastutaparakatvābhāve varṇanīyam, aprastutatvāt /\nprastutapratyāyakaṃ ca saṃbandhaḥ /\ntridhaiva sāmānyaviśeṣyabhāvaḥ kāryakāraṇabhāvaḥ sārūpyaṃ ceti /\ntatra sāmānyādviśeṣasya viśeṣādvā sāmānyaviśeṣyabhāvaḥ kāryakāraṇabhāvaḥ sārūpyaṃ ceti /\ntatra sāmānyadviśesaṣasya viśeṣādvā sāmānyasya pratītiriti dvaividhyam /\nevaṃ kāryakāraṇabhāve 'pi /\nsārūpye tu yadyapi naivam, ataḥ pañcaprakāraḥ /\ntathāpi sādharmyavaidharmyābhyāṃ dvaividhyaṃ bhedāntaravatsārūpye 'pi /\nathasarvaiveyaṃ vācyasya saṃbhavena ubhayarūpatayā ceti tridhā /\n<lg>\n<l>śliṣṭaśabdaprayoge tu śleṣeṇa na bādhyate prastutasyāvācyatvāt /</l>\n<l>taṇṇātthītyādi /</l>\n<l>tannāstikimapi(patyuḥ pra)kalpitaṃ(yannaniyati)gṛhiṇyā /</l>\n<l>anavaratamanaśīlasya kālapathikasya pātheyam //</l>\n</lg></p>\n\n<p>vyakhyātaṃ prāk /\nsāmānyādviśeṣapratītiṃ darśayati-atra prahastetyādi /\netattasyeti /\ntasya mukhāt etat kiyat /\nvakṣyamāṇasya jāḍyāpekṣayā jāḍyamasya alpakamityarthaḥ /\netadityuktam /\nkiṃ tat? kamalinīpatre pāthasaḥ kaṇaṃ muktāmaṇirityāmaṃsteti yat /\nevaṃ mantā nātijaḍa ityarthaḥ /\nsa evātijaḍaḥ yastu muktāmaṇidhiyā'dīyamāne tatra pāthaḥkaṇe aṅgulyagrakriyāpravilayini satimama maṇiruḍaḍīya gata iti antaḥśucā na nidrāti /\natra viśeṣātsāmānyapratītiṃ darśayati-atra jaḍānāmiti /\npaśyāma iti-suhṛdā saha nāyikāvṛttāntopavarṇanarūpā nāyakoktiriyam /\nkimiyaṃ prapadyata iti paśyāma iti dhiyā saṃlāpaparihārādirūpaṃ sthairyaṃ mayālambitam /\ntayā tu 'ayaṃ khalu śaṭhaḥ māṃ na kimapyālapatīti'kopa āśritaḥ /\nityanyonyavailakṣaṇyena darśanacature tasminnavasthāntare mayā vyājena hasitaṃ, tayāpi dhairyataharo bāṣpo muktaḥ /\nudvāṣpāyāṃ tasyāṃ dhairyameva muktamityarthaḥ /\natra kāraṇātkāryapratītiṃ darśayati-atra tathā dhārādhiruḍheti /\nmānanivṛttikārye prastute bāṣpamabhihitam aprastutatvena vivakṣaṇīyam /\nindiriti-indurañjanena litpa ivetyanena mukhasya saundaryaṃ, mṛgīṇāṃ dṛṣṭīrjaḍitaiveti dṛkvāñcalyaṃ, vidrumadalaṃ pramlānāruṇimeveti adharaprabhā, kokilavadhūkaṇṭheṣu kāryaśyaṃ prastutameveti snigdhakaṇṭhatā, barhāḥsagarhā iveti ca keśabhāravaipulyaṃ pratīyate /\nkāryātkāraṇapratīti darśayati-atra saṃbhāvyamānairityādi /\nsaṃbhāvyamānairutprekṣyamāṇaiḥ /\natrātivyātpimāśāṅkate-nanu kāryādityādi /\nyena lambālaka iti-atra lambālakatvādinā kāryeṇa gajāsuravadharūpakāraṇapratītiḥ /\ncakrābhighāteti-atra ratasyāliṅganavandhyatvacumbanamātraśeṣatvarūpakāryabhedādrāhuśiraśchedaḥ kāraṇam /\natrātivyātpiṃ darśayati-atra hītyādi /\npariharatinaiṣa doṣa iti /\ndvayorapi prastutatve kāraṇāpekṣayā kāryopavarṇanasya sacamatkāratve taddvārā kāraṇapratyāyanaṃ paryāyoktaviṣayaḥ /\nkāryasyā prastutatve tvaprastutapraśaṃsāyā iti vibhāgaḥ /\nvibhaktaviṣayatayā nigamayati-evaṃ yatretyādi /\ntādṛśamevaṃ, prakṛtameva /\nāgūrayati sāmarthyādānayati /\nitthaṃ ca sati prakṛtasyaca sataur'thasya svopaskārāya prakṛtānatarāgūraṇe paryāyoktameveci prathanāya punarāha-tataśca anayetyādi /\nrājanniti /\nkubjā śukabhojananiyuktā /\nkumāreti saṃbodhanam /\ntatsacivāḥsajagdhyādhikāriṇaḥ /\nrājaśukaḥ śreṣṭhaśukaḥ /\natra rājaśukavṛttasyāpi nāyakapratāpāṅgatayā prakṛtatvāt paryāyoktameva boddhavyam /\nanyeṣāṃ hṛdayamāha-anye tviti /\nkāraṇarūpasya aripalāyanalakṣaghaṇasyar /\nidṛśi viṣaye anyeṣāmaprastutapraśaṃsāsātve buddhāvapi na virodhaḥ kaścit /\ndvayoḥ prastutatve paryāyoktam /\nkāryasyāprastutatve tu aprastutapraśaṃseti vibhāgasyānā kūlatvāt ityabhiprāyeṇāha-sarvatheti /\natha etāni sādharmyodāharaṇatvena vijñeyānītyāha-etāni sādharmya iti /\nvaidharmye tu unneyāni /\nsārūpyahetukaṃ tu bhedam anayā nītyā sādharmyeṇa sujñānatvātāṃ vaidharmyaṇodāharati-dhanyā iti /\nvaidharmyaṃ darśayati- atra vātā iti /\nvācyasaṃbhave pṛthaṅnodāhartavyānītyāha-vācyeti /\nkastvaṃ bho iti /\nkastvamiti pṛṣṭa śākoṭakatarurvaktibhoḥ kathayāmītyādi /\ntatra punaḥ praśraḥ-vairāgyādiva vakṣīti /\ntatrottaraṃ-sādhu viditamiti /\natha kasmādidamiti praśne 'vaśiṣṭam uttaram /\nasaṃbhavaṃ darśayati-atrācetaneneti /\nnanvevamasaṃbhavatvaṃ prātpamityata āha-prastutaṃ pratīti /\npramukha eva śākoṭakavṛttasya āropitatva pratīteryujyata evāsambhavaḥ vācyasya jahatsvārthalakṣaṇāmūlatvena atyantatiraskārāt /\nantaśchridrāṇīti-chridrāṇi randhrāṇi anarthadvārāṇi ca /\nkaṇṭakāḥ pulakāḥ vidhātakāśca /\natra vācyer'the chridrāṇi guṇabhaṅgurībhāve heturityubhayarūpatā /\nprastutatātparyeṇa pratīteḥ tadadhyāropāt saṅga(ta)meva /\ntadidamāha-atra vācya ityādi /\nśleṣagarbhatve caitadeva draṣṭavyam chridrakaṇṭakaguṇānāṃ śliṣṭatvādityāha-etadeva ceti /\nasyārthāntaranyāsadṛṣṭāntābhyāṃ viṣayavivekaṃ darśayati-tadatreti /\n<lg>\n<l>arthāntaranyāse hi sāmānyaviśeṣyayoḥ kāryakāraṇayośca vācyatvaṃ(dṛṣṭānte tu)sarūpayoḥ vācyatvam /</l>\n<l>sarvatraiva prastutasya gamyatve aprastutābhidhānādaprastutapraśaṃsaiva /</l>\n<l>aprastutapraśaṃsā tu prastutāvagamo 'nyataḥ /</l>\n<l>sā sāmānyaviśeṣādivicchrityā pañcadhā matā //</l>\n</lg></p>\n\n<lg>\n<l>bhavetsādharmyavaidharmyayogataḥsā punardvidhā /</l>\n<l>saṃbhane 'saṃbhavedvaidhe vācyasyātha punastridhā //</l>\n</lg>\n\n<lg>\n<l>prastutasyāvagampatvātparyāyoktādvibhidyate /</l>\n<l>iyamarthāntaranyāsād dṛṣṭāntālaṅkṛterapi //</l>\n</lg>\n\n<p>arthāntaranyāsārthaṃ saṅgatimāha-uktanayeneti /\nsāmānyaviseṣādisambandhayogata ukto nayaḥ /\ntatra sūtram-</p>\n\n<l rend='bold'>sāmānyaviśeṣakāryakāraṇābhāvābhyāṃ nirdiṣṭaprakṛtasamarthanamarthāntaranyāsaḥ // RuAss_35 //</l>\n\n<p>ābhyāṃ sambandhābhyāṃ samarthyatvena nirdiṣṭasya prakṛtasya samarthanamarthāntaranyāsa ityarthaḥ /\nvyācaṣṭe-nirdiṣṭasyetyādi /\nsamarthanārhasya na tu samarthananirvyapekṣasya /\nsamarthakātpūrvaṃ paścādveti pūrvapaścādbhāve kāmacāra uktaḥ /\nna tvapūrvatveneti /\nnirdiṣṭatvenaiva pratītirnatvapūrvatvena /\napūrvatve ko doṣaḥ ityata āha-anumānarūpeti /\ntathā pratītāvanumānarūpatvameva prasajedityarthaḥ /\nbhedān saṃcaṣṭe - tatra sāmānyamityādi /\nsaṃbhavato 'pi vaicitryavirahiṇo bhedānapohati-hiśabdetyādi /\nuṭṭaṅkitaṃ niṣṭaṅkitam /\nanantaratneti-sannipāto bahūnāṃ saṅghātaḥ /\natra guṇasannipāte doṣanimajjanalakṣaṇaṃ sāmānyaṃ sādharmyeṇa viśeṣasamarthakam /\nlokottaramiti /\npuṃsāṃ lokottaraṃ caritameva pratiṣṭhām arpayati audāryaṃ pratiṣṭhāpayatītyarthaḥ /\nna tu kulamiha nimittam /\nvātāpitāpano 'gastyaḥ /\nkalaśaḥ kulasthānīyastasya samudrapāne ko 'dhikāraḥ /\nlīlāyitaṃ caritasthānīyam /\natra agastyavṛttalakṣaṇo viśeṣaḥ sādharmyeṇa sāmānyasamarthakaḥ /\nsahaseti-kriyā dhyavasāyaḥ sahasāvidhānarūpo hyāvivekaḥ āpadāṃ padam anenāpatpadatvarūpaṃ kāryaṃ sahasā vidhānābhāvarūpasya kāraṇasya vaidharmyeṇa samarthakam /\nvimṛśyakāriṇāṃ sampado (vṛṇata)iti /\nsahasāvidhānābhāvātmano vimṛśyakāritvasya kāraṇasya sampadvaraṇaṃ kāryaṃ sādharmyeṇa /\natra sādharmyasya prāthamikatvāt uttarārdhārthapuraskāreṇa yojayati-atra sahasāvidhānetyādi /\nvimṛśyakāritvarūpasya kāraṇasyeti śeṣaḥ /\ntasyaiva kāraṇasyetyarthaḥ /\npṛthvīti-dvitayaṃ pṛthvī bhujaṅgarūpaṃ tat tritaye kūrmarāja yuktadvitayātmani /\ndidhīrṣā dhārayitumicchā /\natrātatajyīkaraṇaṃ kāraṇaṃ sthirībhāvādikārye sādharmyeṇa samarthakam /\ntadidaṃ yojayati- atra harakārmuketi /\naho hīti-āyuṣā bahvaparāddhaṃ hi suhyadaḥ parābhavaṃ dṛṣṭvā ridṛśamapriyaṃ vaktavyatvenāpatitaṃ yataḥ /\nta evara hidhanyā, suhṛtparābhavamaṭṭaṣṭvā ye kṣayaṃ gatāḥ /\natra sāmānyasya vaidharmyeṇa samarthakatvam /\nyojayati-atrāyuḥ kartṛketi /\nāyuḥ kartṛkeṇa hi aparādhenādhanyatvaṃ ākṣitpam /\nāyurviruddhakṣayagamanaprayuktaṃ yaddhanyatvaṃ tadvaidharmyeṇa samarthakaṃ sāmānyamuktam /\n<lg>\n<l>anusmārayati-kāryatakāraṇātāyāmiti /</l>\n<l>apoḍheṣvaudāsīnyamāviṣkaroti - hiśabdetyādi /</l>\n<l>samarthyatve na nirdiṣṭaḥ prakṛto yaḥ samarthyate /</l>\n<l>so 'yamarthāntaranyāsaḥ sāmānyādibhiraṣṭadhā //</l>\n</lg></p>\n\n<p>paryāyoktārthasaṅgatiṃ śodhayati-evaṃ aprastuteti /\ngamyaprastuveti /\npratīyamānārthaprastāvo hi vartate /\ntatra sūtram-</p>\n\n<l rend='bold'>gamyasyāpi bhaṅgyantareṇābhidhānaṃ paryāyoktam // RuAss_36 //</l>\n\n<p>pratīyamānasyāpi kāryādimukhena prakārānyacareṇābhidhānaṃ paryāyoktam /\nvyācaṣṭe-yadevetyādi /\ngamyasya sato 'bhidhānamākṣipyopapādayati-gamyasyaiveti /\nbhaṅgyantareṇetyetadvivṛṇoti-na hītyādi /\nnanu kāryādyabhidhāne gamyasya kathamabhidhānamityata āhakāryāderapīti /\naprastutapraśaṃsāto bhedaṃ nirūpitacaramanusmārayati-etacceti /\nspṛṣṭāstā iti /\nvyākhyātaṃ prāk /\n<lg>\n<l>yojayati-atra hayagrīvasyeti /</l>\n<l>kāryaṃ mañjarīsparśaḥ /</l>\n<l>paryāyoktaṃ tu kāryādidvārā gamyasya varṇanam /</l>\n<l>aprastutapraśaṃsāto vācyasya prastutebhidā //</l>\n</lg></p>\n\n<p>vyājastuteḥsaṅgatimāha-gamyatveti /\nsūtram-</p>\n\n<l rend='bold'>stutinindābhyāṃ nindāstutyorgamyatve vyājastutiḥ // RuAss_37 //</l>\n\n<p>stutyā nindāyā gamyatve ekā nindayā stutestvanyā /\nato vyājarūpāstutiḥ vyājena stutiriti ca vigrahaḥ /\nvyācaṣṭe-yatra stutirityādi /\npramāṇāntarāt ābhāsīkaraṇakṣamāt /\nanugamena arthānvayena dvitīyā tu nindāvyājena stutiriti āha-yatrāpīti /\nato yogavibhāgāt vyājastudidvayam /\nnanu stutinindayorgamyāṃśasya prastutatvāda prastutapraśaṃsātaḥ ko bheda ityata āha-stutinindeti /\nhe heleti /\nbodhisattvo jīmūtavāhanaḥ /\nsa hi kadācideva parasya hitamādhāt tvaṃ tu ye yāvantastṛṣyanti, tebhyaḥsarvebhya eva vaimukhyalabdhānāmayaśobhārāṇaṃ prodvahane maroḥsāhāyarkaṃ karoṣi /\nato helājitabodhisattve tvayi stutivacovistaro(na)paryāpnotītyarthaḥ /\nstuternindāgamakatvaṃ darśayati - atra viparīteti /\nindorlakṣmeti /\nurvīvalayatilaka indulakṣmādiṣu śyāmaleṣu satsu tvadyaśobhirnakiñciddhavalitaṃ iti stutirgamyate /\ntadetadāha-atra dhavalatveti /\nanavakḷtpiḥ aparyātpiḥ /\nyatra tu gamyāṃśasya nyagbhāvastatra nāsyāḥsāmañjasyamiti darśayitumāha-kiṃ vṛttāntairiti /\n<lg>\n<l>atra vallabhā bhramati hantetyuktyā nindāyāḥsutiparyavasāyitvaṃ na sphuṭībhāvati, anaucityāditi kliṣṭatā /</l>\n<l>tadetadāha-atra prakrāntāpīti /</l>\n<l>vyājena vyājarūpā vā stutirvyājastutidvayam /</l>\n<l>aprastutapraśaṃsātaḥ stutinindātmikā bhidā //</l>\n</lg></p>\n\n<p>ākṣepārthaṃ saṅgatimāha-gamyatvameveti /\nviśeṣo 'tiśayaḥ /\nviśeṣapratipattigabhyaviṣayetyarthaḥ /\ntatra sūtram-</p>\n\n<l rend='bold'>uktavakṣyamāṇayoḥ prākaraṇikayoḥ viśeṣapratītyarthaṃ niṣedhābhāsa ākṣepaḥ // RuAss_38 //</l>\n\n<p>uktasya vakṣyamāṇasya vā prākaraṇikasya viśeṣapratītyarthaṃ ābhāsato niṣedhanam ākṣepaḥ /\nvijātīyamidam ākṣepadvayaṃ jñeyam /\nvyācaṣṭe - iha prākaraṇika ityādi /\ntathāvidhasya vivakṣitasya /\nata eva vidheyasya sa kṛtaḥ aviṣaye pravartita ityarthaḥ /\nata eva bādhitasvarūpaḥ ābhāsībhavati /\nnanu kimetena prayāsenetyata āha-tasyaitastayeti /\nanyatheti /\nviśeṣapratipattyarthatābhāve punarvidhiparyavasānāt gajasnānatulyatā syāt /\ngajo hi snāta eva san sadyo dhūlidhūsaro bhavati /\ntasya dvairūpyāyāha-sa ceti /\nāsūtritābhidhānatvena abhidhātumupakrāntatayetyirthaḥ /\ntatra kasya kaḥ prakāra ityata āha-uktaviṣayatvenetyādi /\nkaimarthakyaṃ nirarthakatā /\nāgūraṇam, sāmarthyāt sādhanam /\nato vijātīyatvamityata āha-evaṃ ceti /\nubhayatra niṣedhyāṃśo vibhinna ityāha-tatrokteti /\nato vailakṣyamityāha-tenātreti /\nśabānupāttatvāditi /\nniṣedhābhāsabalāyattatvāt śabdānupāttatā /\nuktaviṣaya iti /\nvastuno vastukathanasya niṣedhāddvaividhyam /\nvakṣyamāṇeti /\nvastuno 'nuktatvāt kathakhanasyaiva niṣedhaḥ /\ntatrānyathā dvaividhyamāha-tatra sāmānyeti /\nitthaṃ cāturvidhyam /\n<lg>\n<l>atra ca prakāraprakāribhāvahetuḥsāmānyaviśeṣabhāvo arthānapekṣa ityāha-śabdasāmyeti /</l>\n<l>bālaśca iti /</l>\n<l>bālaka! nāhaṃ dūti tasyāḥ priyo 'sīti nāsmākaṃ vyāpāraḥ /</l>\n<l>sā mriyate tavāyaśa etadvarmākṣaraṃ bhaṇāmaḥ //</l>\n</lg></p>\n\n<p>prasīdeti /\nyati prasīdeti brūyāmasati kopa idaṃ vaco na ghaṭate /\nevaṃ na punaḥ kariṣyāmīti cedbrūyāṃ tathā vidyamānasyābhyupagamaḥ, na me doṣo 'stīti cedbrūyāṃ tvaṃ punaridaṃ doṣābhāvavaco mṛṣetijñāsyāsi /\n<lg>\n<l>ataḥ kiṃ vaktuṃ kṣamamiti na vedmi /</l>\n<l>suhaśca iti /</l>\n<l>subhaga!vilambasva stokaṃ yāvadidaṃ virahakātaraṃ hyadayam /</l>\n<l>saṃsthāpya bhaṇiṣyāmyathavāpa(vyati)krāma kiṃ bhaṇāmaḥ //</l>\n</lg></p>\n\n<p>mama virahakātarahṛdayaṃ saṃsthāpya bhaṇiṣyāmītyanena jīvitasaṃśayaheturūpadravarūpadravaḥ? )āsūtritaḥ /\nathavā vyatikrāma kiṃ bhaṇama iti tu tasyaiva pratyāsannataratvādbhaṇatyanarhatā /\njyotsneti /\natra virahavedanāvaśāt jyotsnāpikavacaḥ prabhṛtīnāṃ tamaḥkrakacādirūpāpattyā yato durantatā /\nato sā nyūnamityardhoktyā prāṇasaṃśayadaśopakṣitpā /\nāḥkimathavā jīvitenetyanena tu tadvipatterarvāk prāṇopekṣātvā /\neṣu kramatoyojayitumāha-ādya ityādi /\n'nāhaṃ dūtī'ti dūtitvarūpavastuniṣedhaḥ /\nkimetasmin vaktuṃ kṣamamiti tūktiniṣedhaḥ /\ntadubhayamapi uktaviṣayam /\nubhayatra niṣedhābhāsadyotyaṃ viśeṣamuddhāṭayati-tatra ceti /\nvastuvācitvaṃ yarthārthavācitvam /\nviśeṣo gamyata iti śeṣaḥ /\nbhaṇyamānasya (prasāde)ti /\nudīryamāṇasya idaṃ na ghaṭata iti niṣedhamukhenaiva /\nuttarasminniti /\nkiṃ bhaṇāma iti sāmānyadvāreṇa vaktumiṣṭasya jīvitasaṃśayādeḥ svarūpata eva bhaṇitiniṣedha ityarthavaśādāgūraṇam ityarthaḥ /\nsā nūnamityaṃ śoktau jīvituṃ na śaknomītyaṃśāntarasya svarūpato bhaṇitiniṣedhādāgūraṇam /\nubhayatra dyotyaviśeṣaṇodghāṭanāyāha-tatra ceti /\natiśayakopajanakatvaṃ prasthānādhyavasāyāt /\natra sāmagrīṃ niṣkarṣati-evañceti /\nata ākṣepasvarūpamīdṛgityāha-teneti /\nnanu niṣedhākṣepaḥ kiṃ na syādityata āha-vidhinā tviti /\nvidhinā vidhyābhāsenetyarthaḥ /\nvakṣyate sūtrāntareṇeti śeṣaḥ /\nyata itthaṃ niṣedhena vidherākṣepaḥ atar idṛśi viṣaye nālaṅkāntaramityata āha-tataśceti /\nyasmādātmasaṃbhāvanamata ānurūpyoktirnayujyata ityuktiniṣedhaḥ /\nitthaṃ na snehasadṛśamityatrāpi yānaniṣedhaḥ /\nato 'yamuktaviṣaya ākṣepaḥ /\naviṣayaṃ darśayati-kevalamityādi /\natra hyaparityājyatādi bālyāderna niṣedhakamapi tu tasya sādhakameveti nākṣepabuddhiḥ kāryā /\nkintu vyāghātaviśeṣetyanuyogapuraskāreṇa darśayati-kasyarhītyādi /\natra niṣkarṣāya ślokaḥ-tadiṣṭasyeti /\ntasmāt kāraṇāt saukaryeṇa viśeṣasiddhyarthaṃ tasya niṣedhābhāsa ākṣepokteḥ nimittaṃ, na tu vastuto niṣedhaikatā /\nato yatra niṣedho vāstavo na tatrākṣepa iti sodāharaṇaṃ darśayati-iha tvityādi /\natra pūrva śloke daityā iva kāvyārthacorā luṇṭanāya yatpraguṇībhavanti, ataḥ kāvyāmṛtaṃ rakṣateti rakṣaṇaṃ vihitam /\nuttaraśloke tu sarve yathecchaṃ gṛhṇantu loke 'pi na kṣatiriti, pūrvavihitaṅkāvyarakṣaṇaṃ sākṣānniṣidhyate /\ntathā vāyoḥ kārāgṛhakḷptyai kandarāsu śilākavāṭadānaṃ vihitaṃ, uttaraśloke evaṃ cintārūpaṃ dainyaṃ mṛṣā kirātā marutāsaha nirodhanavairaṃ necchrandīti kavāṭadānaṃ sākṣānniṣedhyata iti naitadyugalakayugamākṣepodāharaṇam /\nākṣepābhāve yuktyantaramāha-camatkāro 'pīti /\nvyaṅgyatvenāsya saṃbhavaṃ darśayati-ayaṃ cetyādi /\ngaṇikāsviti /\ngaṇikā dhanaparāyaṇāḥ satyaḥ sarvam asāmpratamācaranti yataḥ /\natastvayā viśvāso na kārya iti gaṇikāyā evoktau viśvāsaniṣedha ābhāsāyate /\ndhanavaimukhyena śuddhasnehabhājana miyam iti pratīteḥ /\nato uktaviṣayo 'yamākṣepo vyaṅgyaḥ /\n<lg>\n<l>etaddarśayati-atra hi gaṇikāyā ityādi /</l>\n<l>vyaṅgyatāyāmapyaviṣayaṃ darśayati-na tu sa vaktumiti /</l>\n<l>yo 'mbunidheḥ paricche niṣedhābhāsa ākṣepaḥ prakṛtasyeṣṭasiddhaye /</l>\n<l>sa uktaviṣaye vastu taduktyo variṇātmakaḥ //</l>\n</lg></p>\n\n<lg>\n<l>vakṣyamāṇo punastvanyo jñeya āgūraṇātmakaḥ /</l>\n<l>sāmānyato viśeṣāṃśādaṃśaścetyeṣa ca dvidhadā //</l>\n</lg>\n\n<lg>\n<l>iṣṭārtho 'sya niṣedho 'sya bādho 'thātiśayadhvaniḥ /</l>\n<l>catuṣṭayamidaṃ jñeyaṃ saṃbhūyākṣepakāraṇam //</l>\n</lg>\n\n<p>ākṣepāntaramupakṣipati-evamiṣṭetyādi /\nsamānanyāyatvāditi /\nanvayavyatikekāvasthāyino vastuno nyāyyo 'pi anvayavyatirekāvasthāyitayā samāna iti bhāvaḥ /\ntatra sūtram-</p>\n\n<l rend='bold'>aniṣṭavidhyā bhāsaśca // RuAss_39 //</l>\n\n<p>prākaraṇikasya viśeṣapratītyarthamiti anuvartate, na tu prākaraṇikayoriti, vakṣyamāṇaikaviṣayatvāt /\nasya yatheṣṭasya niṣedhābhāsaḥ ākṣepaḥ prāk /\ntathā viśeṣapratītyartham aniṣṭavidhyābhāso 'pyākṣepaḥ /\nvyācaṣṭe-yatheṣṭasyetyādi /\nyatheti yadvṛttena samānanyāyatāyai nirūpitacaramākṣepamanusmārayati /\nevamityādi tu prastutaviṣayam /\npraskhaladrūpatvamaviṣayapravṛtteḥ /\nvidhināyam iti /\nyato vidhirayaṃ ābhāsamāno niṣedhe vyajyamāna upakaraṇam ato vidhyābhāsena vyañjakenāyaṃ nirūpyamāṇo niṣedha ityarthaḥ /\nsa cāniṣṭaviśeṣe paryavasyan ākṣepālaṅkāra iti yojanā /\nnanvākṣepo dvidhā darśitaḥ /\nukte viṣaye kaimarthakyaparatayā lakṣyamāṇe tvāgūrakatvena /\niha tu katara ityata āha-niṣedhāgūraṇāditi /\nniṣedho hyanukta iha vidhyābhāsena āgūryate /\nato 'yaṃ vakṣyamāṇaikaviṣaya iti jñātavyaḥ /\nuktaṃ hi 'vakṣyamāṇaviṣayatvena ānayanarūpamāgūraṇamākṣepa'iti /\ngaccheti /\ngacchasi cedityanena, jigamiṣāsti cet nāhaṃ nirākaromi iti gamyate /\ngacchretyatra tu tena puraskṛto vidhirmamāpi tatraiva gatirbhūyāditi tu prāṇanairāśyāviṣkārān niṣedhapratyāyanam /\nyojayati-atra kayācidtyādi /\nanirākaraṇamukhenetyanena gacchasi cedityarthānugamo darśitaḥ /\n(praskhalad)rūpatvam iha sākṣāt vākyānanupraveśaḥ /\nviśeṣapratipattirūpaṃ phalaṃ copadarśayati-phalaṃ cātreti /\ngamyasyātyantaparihāryatvaṃ phalam /\ntatra kiṃ nimittam ityāha-asaṃvijñāneti /\nna samyagvijñāyate yenārthaḥ tadasaṃvijñānam /\npadaṃ cediti nipātātmakam /\ngacchasicedityukto hi kiṃ tatra gamanena mama saṃvijñānetyādi pratīyate /\nidamevārthapratyāyakaṃ satpadamatyantaparihāryatve nibandhanam ityarthaḥ /\nnanvetadatyantaparihāryatvaṃ kena vyavasthāpitam ityata āha-etacceti /\nniṣedhāpagamaṃ prakārāntareṇa darśayitumāha-yathāveti /\nno kiñciditi /\nprauḍhāḥ kathanamantareṇāpi kathanīyārthābhijñāḥ /\nśithileti /\nhaṃso hi śithilāṃsaḥsan saviśeṣaṃ ramyo bhavati, antardhavalimā viṣkārāt /\ntatsadṛśarucayo vīcaya itinairmalyakāṣṭā /\nyojayati-atrānabhipretamityādi /\nanabhipretasyaiva sato gamanasya no kiñciktathanīyamastīti pramukha evābhyupagamaḥ pratīyate /\nitthaṃ ca sati vidhirayaṃ aniṣṭatvenābhāsamāno niṣedhāgūraṇātmana ākṣepasyāṅgam /\nsmartavyā ityanena bhūyastarānniṣedha evopodvilitaḥ tathāvidha vīcismṛtau gamanavārtāyā apyayogāt /\n<lg>\n<l>nigamayati-tasmāditi /</l>\n<l>abhinavatvenānyairapraharatvena /</l>\n<l>anuktasya niṣedhasya vidhyābhāsena sūcinam /</l>\n<l>ākṣepo vakṣyamāṇaikaviṣayastveṣa saṃmataḥ //</l>\n</lg></p>\n\n<p>atha virodha vicchittimadhicikīrṣurāha-ākṣepa iṣṭetyādi /\nākṣepālaṅkāre hi viruddhatvamanupraviṣṭam /\niṣṭaniṣedhāvalambena aniṣṭavidhyavalambena vā sūtradvayapravṛtte 'sminnanṛpapattisadbhāvāt ityarthaḥ /\ntamimaṃ prastutaṃ virodham adhikurmaḥ ityāha-etatprastāveneti /\nteṣvapi adhiṣṭhānabhūtaṃ virodhālaṅkāraṃ prāmukhyāt prathamamupagṛhṇāti-tatrāpīti /\ntatra sūtram-</p>\n\n<l rend='bold'>viruddhābhāsatvaṃ virodhaḥ // RuAss_40 //</l>\n\n<p>virodhasya samādhānasadbhāvāt ābhāsatvaṃ virodhālaṅkāraḥ /\nvyācaṣṭe-iha jātyādīnāmiti /\njāterjātiḥsajātīyaṃ anyadvijātīyam /\nevaṃ guṇasya guṇa ityādi /\nbhedān sañcaṣṭe-tatra ceti /\njātivirodhasya jātinibandhanasya virodhālaṅkārasya /\nparicchedeti /\naparicchedyaḥ sarvavacanānām aviṣayaḥ /\natra janmani punaritthām anubhūtamanastvamiha na prākkoṭyapekṣaṃ pūrvamityarthaḥ /\nvivekasya viśeṣato dhvaṃsādupacitena mohāndhakāreṇa duruttaraḥ ko 'pi virahavikāro antarjaḍayati tāpayati ca /\nyojayati-atra jaḍīkaraṇeti /\naprātpirvirahaḥ taddhetuko 'yaṃ viruddhakriyopanipāta ityarthaḥ /\nayaṃ vārāmiti /\ntṛṣṇā pipāsā ratnaviṣayā lapsā ca /\nka evaṃ jānīte? na kasyacididaṃ saṃbhāvyam ityarthaḥ /\nyojayati-atra jalanidhiriti /\nbhedāntaraṃ sujñānamityāha-evamiti /\niha śleṣagarbhatve kiṃ vṛttamityata āha-vivikteti /\nśleṣato viviktaviṣayatayoktodāharaṇādau dṛśyate yataḥ /\nataḥ śleṣagarbhatve śleṣo bādhakaḥ udbhaṭamatāvalambinām anyeṣāṃ tu saṅkaraḥ /\nudāharaṇam-sannihiteti /\nbālāndhakārā keśakālimā nūtanatimiraṃ ca /\nbhāsvanmūrtiḥ bhāsvato ravemūrtiśca /\nidaṃ dvayorapi virodhinoḥ śliṣṭatve /\nkupatimiti ekatarasya /\npṛthvīpatiḥ kutsitapatiśca /\natra viśeṣamāha-ekaviṣayeti /\n<lg>\n<l>virodhasyaikaviṣayatve virodhālaṅkāraḥ /</l>\n<l>viṣayabhede tvasaṅgatyādirvakṣyate /</l>\n<l>virodhastu tadābhāso jātyādyarthasamāśrayaḥ /</l>\n<l>tadvaicitryāddaśavidho viṣayaikye vyavasthitaḥ //</l>\n</lg></p>\n\n<p>atha virodhamūlāḥ /\ntatrāpi kāryakāraṇavirodhālaṅkāratvena vibhāvanocyate /\ntatra sūtram -</p>\n\n<p><hi rend='bold'>\nkāraṇābhāve kāryasyotpattirvibhāvanā // RuAss_41 //</hi></p>\n\n<p>prasidhdakāraṇābhāve sūkṣmakāraṇavaśāt kāryotpattirviśiṣṭatayā kāryabhāvanāt vibhāvanā /\nvyācaṣṭe-iha kāraṇeti /\nkāryaṃ hi kāraṇamantareṇa na saṃbhavatīti tadanvayavyatirekānuvidhānāt tadabhāve 'pi yadi kāryasaṃbhavaḥ, tadavāstavatvāt virodhoduṣpariharaḥ /\nyadi kenaciduktivaicitryeṇa kāraṇābhāve 'pi kāryasaṃbhava upanibaddhaḥ tadā vaiśiṣṭyena kāryabhāvanā dvibhāvanā /\nka (yā)cidityuktam /\nsā ketyata āha-sāceti /\nprasidhdasyaiva kāraṇasya anupanibandhaḥ aprasiddhakāraṇasaṃbhavāttu virodhi /\nvirodhādvailakṣaṇyāyāha-kāraṇābhāveneti /\nprāmāṇikatvāt balinā kāraṇābhāvena kāryameva bādhyate, na tu kāraṇābhāvaḥ, ata ubhayavirodhānuprāṇitāt virodhāt viśeṣaḥ /\netadvavyatirekarūpayā nītyā vakṣyamāṇasya viśeṣoktyalaṅkārasyāpi virodhato bheda ityāha-evaṃ viśeṣoktavityādi /\ntatra hi kāryābhāvaḥ kāraṇasattāyā bādhakaḥ /\nataḥ sāpi vorodhādvibhinnā /\nlakṣaṇāṃśevimatimupanyasya dūṣayati-iha lakṣaṇā iti /\nkriyāgrahaṇaṃ kṛtam /\nkriyābhāve kāryotpattiḥ vibhāvaneti tathāpi kāraṇapadavidhānārhatvānniveśitam /\ntatra hetuḥ- na hi sarvairiti /\nkriyāphalameva kāryamiti na hi sarveṣāmabhyupagamaḥ, kintu vaiyākaraṇānāmeva /\nataḥ kriyā vyatirekiṇo 'pi kāraṇāsya saṃbhavāt sāmānyataḥ kāraṇagrahaṇameva kṛtam /\natra dvitīyeti /\nmadasyāsavakāraṇāpohena yauvanakarāṇopanibandho yauvanāsavamadayorabhedādhyavasāyāt /\nsā cātiśayoktirvibhāvanāṃ na vyabhicaratīti na bādhyate /\napi tvanugrāhakatvenāvatiṣṭate /\ntaddvaividhyamāha-iyaṃ ceti /\nanena viśeṣokterapidvaividhyaṃ sūcitam /\ntatrāsaṃbhṛtamiti /\niyamevoktanimittā vayaso nimittatvāt /\naṅgalekhāmiti /\nkāśmīrasamālambhanaṅkuḍkumālepaḥ nimittānuktiṃ darśayati-atra sahajatvamiti /\nvaicitryāntaram āha- iyaṃ ceti /\nanidra iti /\nprapatanaṃ maraṇādhyavasāyena pātaḥ /\ntimirasahitastrāsasamayo niṣā ayaṃ tu tadabhāvātmakaḥ /\nāghāto vadhasthānaṃ, dhṛtirdhāraṇaṃ anvayo 'nuvṛttiḥ /\nādyodāraharaṇe dvitīyatṛtīyapādayorvimatirityāha-asaṃbhṛtamiti /\nsabharaṇapuṣpakāraṇābhāve 'pi maṇḍanakāmāstrakāryotpatteriyameva vibhāvaneti kecit /\nanye tu saṃbharaṇāpuṣpayormaṇḍanāstre pratyāsavamadanyāyena sākṣādakarāṇatvādvāṅmātraṃ vibhāvanātvavacanam /\nkiñca ekaguṇahānikalpanāyāṃ sāmyadāḍharyaṃ viśeṣoktirityuktalakṣaṇaviśeṣoktiriyam /\nsaṃbharaṇādyekaguṇahānyā maṇḍanādeḥ vayasā saha sāmyadārḍhyādityāhuḥ /\napare tu vayasi maṇḍanatvādyāropāt rūpakameva yattva saṃbharaṇādi vaiśiṣṭyaṃ tadatraiva adhiropitamityāhuḥ /\natha siddhāntaḥ - āropyamāṇasyeti /\nāropyamāṇasya maṇḍanatvādervayorūpe prakṛte pratipattirūpādupayogāt pariṇāmo 'yam /\nmaṇḍanādikaṃ hi vayorupo pagrāhipratipattikatvena upayujyate /\nrūpakatve hi vayaso maṇḍanaṃ rūpopagrāhitāyā maṇḍanamevedamityādi prasajet /\n<lg>\n<l>ataḥ pariṇāma eva /</l>\n<l>adyatanā iti ācāryaḥ svātma pramukhānvakti /</l>\n<l>prasiddhakāraṇābhāve kāryotpattirvibhāvanā /</l>\n<l>kāryotpādanavaiśiṣṭyāddvidhā ceyaṃ nimittataḥ //</l>\n</lg></p>\n\n<p>viśeṣoktyau saṅgatimāha-vibhāvanāmiti /\ntatra sūtram-</p>\n\n<l rend='bold'>kāraṇasāmagrye kāryānutpattirviśeṣoktiḥ // RuAss_42 //</l>\n\n<p>vibhāvanāvaiparītyena viśeṣamabhivyaṅktu prayujyamānā viśeṣoktiḥ /\nvyācaṣṭe-iha samagrāṇītyādi /\nanyatheti /\nsāmagrayaṃ hi kāryaniṣpattyavasānakam /\ntadeva cetyāryaṃ na janayeta(t)tadā kimeṣāṃ samagratvam /\nataḥ kāraṇāni cet samagrāṇi tadā niyamena kāryotpattiriti sthitam /\nanena vyātpirdarśitā /\natrābhāsato virodhamutthāpayati-yattviti /\nkaściditi /\nyadi kāraṇāsamāgraye kāryānutpattistadā viśeṣaḥ kaścidabhivyaṅgyaḥsyāt /\nitthaṃ ca sati viśeṣamabhivyaṅgaktum uktiriti viśeṣoktiḥ /\ntadbhedārthamāha-sā ceti /\nacintyatvamatarkitā /\ntadanukternimittamityanuktanimittaiva /\nkarpūraiveti /\natra nirbhasmāṃśaṃ dāhaśaktivaikalye sāmagrī /\nathāpi jane jane śaktimāniti kāryānutpattiḥ /\nāhūto 'pīti /\nāhvānapratyukti jigamiṣā(ḥ)saṅkocaśaithilya kāraṇasāmagrī /\nnaiveti tu kāryānutpattiḥ /\ntatra hetuḥ kāntāsvapnādi cintituṃ śakyam /\nsa eka iti /\ntanuharaṇaṃ balaharaṇe sāmagrī /\nna hṛtamiti tu kāryānutpattiḥ /\ntatra hetuḥ anuktaścintitumaśakyaḥ triṣvapi yojayati-atra satyapi dāheti /\nsvarūpeṇa śaktimāniti svaśabdena viruddhena dharmeṇa kvacidiyaṃ vibhāvanayā saṅkīryata iti darśayitumāha-kāryānupattirityādi /\nyaḥ kaumāreti /\nnāyikā kāciduddīpana vibhāvanā(vibhāvā)bhiratā vakti /\nyo me prathamaparibhogena kaumāraṃ hṛtavān adyāpi sa eva varaḥ vasantakṣapāḥ api tā eva /\nunmīlitamālatīvat surabhayaḥ kadambānilāḥ ta eva /\nkadambo 'tra dhūlikadambākhyastadviśeṣaḥ yo vasante vikasati /\nahamapi sā caivāsmi, purātanī premadārā na kuṇṭhitetyarthaḥ /\nathāpi revānadīkūle tatra vetasītarutale suratavyāpāralīlāvidhau cetaḥsamuktaṇṭhate /\nyojayati -atra vibhāvanetyādi /\nkaumāraharādisadbhāvo 'nutkaṇṭhā kāraṇasāmagryam /\nathāpi cetaḥsamutkaṇṭhaka iti viruddhopanibandhenānutkaṇṭhānutpattiruktā /\nato viśeṣoktiḥ /\ntathā kaumāraharādyayorūpakāraṇābhāve tatsadbhāvarūpavirodhimukhenopanibaddhetyuktaṇṭhākāryotpattirvibhāvanā /\ntayośca sādhakabādhakābhāvāt sandehasaṅkaraḥ /\nkāryakāraṇabhāvayośca virodhisadbhāvāyātatvādasphuṭatvam /\nanayośca na sarvadā saṅkaraḥ /\n<lg>\n<l>kāryotpattyanutpattyoranyatara vivakṣaṇe śuddhatvāt /</l>\n<l>prakṛtodāharaṇe tu utkaṇṭhotpattyanutkaṇṭhānutpattyordvayopari vivakṣā /</l>\n<l>atra ślokaḥ- kāryāṃśasya yadā bhāvābhāvau vaktumapekṣitau /</l>\n<l>vibhāvanāviśeṣoktyostadā sandehasaṅkaraḥ //</l>\n</lg></p>\n\n<lg>\n<l>lakṣaṇāntaramavyāpītyāha-yātvekaguṇetyādi /</l>\n<l>viśeṣoktirbhavet kāryānutpattiḥsati kāraṇe /</l>\n<l>atraikaguṇahānyā tu sāmyadāḍharyamalakṣaṇam //</l>\n</lg>\n\n<p>pratijñātacarāyātiśayoktyantarāya saṅgatiḥ-atiśayoktāviti /\ntatra sūtram-</p>\n\n<l rend='bold'>kāryakāraṇayoḥ samakālatve paurvāparyaviparyaye cātiśayoktiḥ // RuAss_43 //</l>\n<p>kāryakāraṇa virodhamūlatvādiha kathanam /\nprapañcāya vyācaṣṭe - iha niyateti /\netadrūpāpagamaḥ paurvāparye niyamabhaṅgaḥ /\ndvauvidhyamāha-etadrūpeti /\npaśyatsūdgateti /\nrājasuvismereṣu paśyatsu tava khaṅge yugapatkīrtyā nirgamena śriyā praveśena cendrajālaṃ kṛtam /\natra śrīpraveśe kīrti nirgamahetau samakālopanibandhaḥ /\npathi pathīti /\nābhā prabhā /\nlāsakī nartakaḥ /\nnari nari puṃsi puṃsi /\natra sāyakakiraṇakāryabhūtā mānanivṛttiḥ prāk siddhatvenoktā /\nubhayatra yojayati-pūrvatretyādi /\n<lg>\n<l>prauḍhoktinirmita mindrajālātmakaṃ vyaṅgayam /</l>\n<l>viśeṣamāha-kāryasya ceti /</l>\n<l>kāryakāraṇayoryau tu kālasāmyaviparyayau /</l>\n<l>anyā tvatiśayoktiḥsā virodhāṃsopajīvanāt //</l>\n</lg></p>\n\n<p>asaṅgatyai sūtram-</p>\n\n<l rend='bold'>tayorvibhinnadeśatve 'saṅgatiḥ // RuAss_44 //</l>\n\n<p>vyācaṣṭe-tayoriti /\nuciteti /\nsamadeśatvamucitā saṅgatiḥ /\nasaṅgatimāha-virodhīti /\nprāyaḥ pathyeti /\nprāyeṇa bhūpāḥ svato svato hitaparāṅmukhā viṣayākrāntā bhavanti /\nlokāpavādastu nirdeṣān sacivāneti /\nvipine santoṣabhājo munayaḥ /\nyadvā bāhyo mantrānadhikṛtaḥsevakajano vara mantriṇastu dhik /\nyojayati-atreti /\nlokāpavādasya pathyavimukhatvaṃ vibhinnā8yo hetuḥ /\nitthaṃ vaicitryāntare 'pi darśayati-evamiti /\nsā bāleti /\nyojayati-atra cetyādi /\n<lg>\n<l>nigamayati-evamiti /</l>\n<l>anyatra vicchrittyantare /</l>\n<l>kāryakāraṇayorbhinnadeśatve syādasaṅgatiḥ /</l>\n<l>abhedādhyavasāyādi vicchityā dṛśyate ca sā //</l>\n</lg></p>\n\n<p>viṣamārthaṃ sūtram-</p>\n\n<l rend='bold'>virūpa kāryānarthayorutpattirvirūpasaṅghaṭanā ca viṣayam // RuAss_45 //</l>\n\n<lg>\n<l>kāraṇavirūpa kāryotpattirekaṃ, anarthotpattiranyat ananurūpayoḥ saṃghaṭanā tṛtīyamiti tridhā /</l>\n<l>viṣayam saṅgatiḥ-virodheti /</l>\n<l>vyācaṣṭe-tatra kāraṇeti /</l>\n<l>nirvakti-ananurūpeti //</l>\n</lg>\n\n<p>sadya iti /\nkarasparśaḥ pāṇigrahaḥ /\nnīlāyāḥ pāṇḍurūpaṃ kāryam /\ntīrtheti /\ntīrthāntareṣu pātakapaṅkilāḥ tanūrvihāya divyāstanūrlabhante /\nvārāṇāsi!tvayi tu tyaktatanūnāṃ divyatanulābhastāvadāstāṃ mūlaṃ prācīnā tanurapyapunarlābhāya yāti /\natra mūlanāśalakṣaṇānarthotpattiḥ /\naraṇyānīti /\nākūtaṃ hṛdayam /\nnibhṛtaṃ gūḍhaṃ pallavayati prakāśayat /\natrāraṇyānyādīnāṃ virūpāṇāṃ asaṅghaṭanīyānāṃ saṅghaṭanā /\ntriṣvapi yojayati-atra kṛṣṇotyādi /\n<lg>\n<l>nanu madhyamodārahaṇe vyājastutiparyavasānam ityata āha-kevalamiti /</l>\n<l>stutinindāchrāyāparityāgeśuddhaṃ sujñātatvādabhyūhituṃ śakyam /</l>\n<l>virūpānarthayorhetīrutpattirviṣamaṃ matam /</l>\n<l>tathā virūpaghaṭanā tenedaṃ triprabhedakam //</l>\n</lg></p>\n\n<p>samārtaṃ sūtram -</p>\n\n<l rend='bold'>tadviparyayaḥ samam // RuAss_46 //</l>\n\n<p>tṛtīyabhedāpekṣayā viṣamaviparyayaḥsamam /\nsaṅgatipuraskāreṇa vyācaṣṭe-viṣametyādi /\nanalaṅkāratvāditi /\nsarūpakāryasyārthasyotpattau na hi vicchittiḥ /\ndvaividhyamāha-sasa ceti /\nla cāntyo bhedaḥ /\ntvamevamiti /\ntvamevāñcidhasaundaryā sa ca ruciratāyāḥ paricitaḥ yuvāṃ kalābhijñau ca /\nśeṣaṃ pāṇigrahaṇam /\ntadā guṇattvaṃ viśvotkarṣī syāt /\nyojayati-atreti /\nnāyaketyekaśeṣaḥ nāyako nāyikā ceti /\ncitraṃ citramiti /\nsphātiḥ sphītatā /\nkovido niguṇaḥ /\n<lg>\n<l>yojayati-atreti /</l>\n<l>dvayoranabhirūpatvaṃ ānurūpyam /</l>\n<l>sarūpayoḥsaṃghaṭanā samālaṅkāra iṣyate /</l>\n<l>ślādhyā ślādhyatvayogena dvau bhedāvasya saṅgatau //</l>\n</lg></p>\n\n<p>vicitrāya saṅgatiḥ-virodheti /\nsūtram-</p>\n\n<l rend='bold'>svaviparītaphala niṣpattaye prayatno vicitram // RuAss_47 //</l>\n\n<p>viparītaphalāya prayatno vicitram /\nvyācaṣṭe-yasyeti /\ntadvi parīteti /\ntasya viparītaphalasyetyarthaḥ /\nnirvakti-āścaryeti /\nviṣamaprakārādvailakṣaṇyāyāha-na cāyamiti /\niha hi svaniṣedho vaiparītyaṃ gamayati /\nviṣame tu vyatyayaḥ /\n<lg>\n<l>udāharaṇato draḍhayati-tamāleti /</l>\n<l>iha tvanyathā-dhettumiti /</l>\n<l>(grahītuṃ)mucyate 'dharo 'nyato valati (prekṣituṃ)dṛṣṭiḥ /</l>\n<l>ghaṭituṃ vighaṭete bhujau (ratāyasurateṣu)viśramaḥ //</l>\n</lg></p>\n\n<p>yojayati-atretyādi /\nunnatyā iti /\n<lg>\n<l>bhogecchrayā bhoktumityarthaḥ /</l>\n<l>yojanaṃ sphuṭamityāha-atreti /</l>\n<l>prayatnastu vicitraṃ syādviparītaphalātpaye /</l>\n<l>niṣedhato vaiparītyādviṣamālaṅkuterbhidā //</l>\n</lg></p>\n\n<p>adhikārthaṃ sūtram-</p>\n\n<l rend='bold'>āśrayāśrayiṇoranāṃnurūpyamadhikam // RuAss_48 //</l>\n\n<p>āśrayāśrayiṇorayathātvam ādhikam /\nsasaṅgatikaṃ vyacaṣṭe-virodhetyādi /\nāśrayādhikyāt āśrayyāvikyāñca dvaividhyamāha-tatretyādi /\ndyauratreti /\ndyauḥsvargaḥ, dharā pṛthvī, jalādhārāḥsamudrāstadavadhiriti niḥśeṣatvoktiḥ aho kiyat, iyattaiva nāstītyarthaḥ /\npūraṇaṃ dūre 'stu kā pūraṇakatayetyarthaḥ /\nyāvatā śūnyamiti nāmno 'pi nāsti gatiḥ kācit /\ndordaṇḍeti-āñcitaṃ āyāmitam /\nnatvañcitāmiti pāṭhaḥ /\ngatipūjanayoranupayogāt /\nāñcirāyāmārtho dhātuḥ /\n<lg>\n<l>bhrāmyatpiṇḍitacaṇḍimā ca /</l>\n<l>yojayati-pūrvantreti /</l>\n<l>anānurūpyamadhikamāśrayāśrayiṇormatam /</l>\n<l>āśrayāśrayivaipulyavaśato dviprabhedakam //</l>\n</lg></p>\n\n<p>anyonyārthaṃ sūtram-</p>\n\n<l rend='bold'>parasparaṃ kriyājanane 'nyonyam // RuAss_49 //</l>\n\n<p>kriyāvyatīhāre 'nyonyālaṅkāraḥ /\nsasaṅgatikaṃvyācaṣṭe-ihāpītyādi /\nna sva rūpāpekṣayā parasparajananasyāsaṃbhavena samyagvirodhitvāt kriyādvārakameveha parasparajananam /\nkaṇṭhasyeti /\ntanutvaramyatve devīkaṇṭhasya ātmotkṛṣṭatve sāmagrīmuktākalāpasya ca vṛttatvāt nistalatvamānocanīyatve /\nitthaṃ dvayorapi sampannasāmagrīkatvāt bhūṣaṇabhūṣyabhāvaḥsādhāraṇaḥ /\nyojayati-atra śobheti /\nkriyāmukhakaṃ kriyādvārakam /\nkriyājananamanyonyamanyonyālaṅkṛtirmatā /\nviśeṣārthaṃ sūtram-</p>\n\n<l rend='bold'>anādhāraṃ mādheyamekamanekagocaramaśakyavastvantarakaraṇaṃ ca viśeṣaḥ // RuAss_50 //</l>\n\n<p>divamapīti /\ndivamupayātānāmapi giro ramayanti jagantītyanādhārādheyatā /\nprāsādeti-atraikasyānekagocaratā /\nnimeṣamapīti /\natra sarvasampādanātmano 'śakyavastvantarasya karaṇam /\ntriṣvapi yojayati-atra kavīnāmiti /\nyeṣām iti ṣaṣṭhīnideśe 'pi na gīrbhiḥsaha sambandhamātram, api tu viśiṣṭaḥ sambandha ityāha-anyatreti /\nbhāvi lokottareti /\nkiṃśabdena nañā cākṣitpor'thaḥ /\nanādhārādibhedena viśeṣo 'pi tridhā mataḥ /\nvyāghātārthaṃ sūtram-</p>\n\n<l rend='bold'>yathā sādhitasya tathaivānyenānyathākaraṇaṃ vyāghātaḥ // RuAss_51 //</l>\n\n<p>ekena yadyathā sādhitaṃ tasya tathaivānyathīkaraṇaṃ vyāghātaḥ /\nvyācaṣṭe-kañciditi /\ndṛśeti /\ndṛśā dagdhasya dṛśaiva jīvanāñcārulocanā virūpākṣasya janyinyaḥ /\nyojayati-atra dṛṣṭīti /\njovanīyatvamiti /\nprāṇitavyaṃ jīvanamityarthaḥ /\nayaṃ cātra vyatirekaheturityāha-so 'pīti /\nvirūpākṣacārulocanāśabdau hi vyatirekagarbhau /\njayena ca vyatireka uktaḥ /\n<lg>\n<l>saṅgatimāha-pūrvavaditi /</l>\n<l>anānurūpyaṃ iha lakṣaṇāṃ prakaraṇasya /</l>\n<l>yathā sādhakamekena tathaivānyena bādhanam /</l>\n<l>vyāghāto 'tha viruddhasya saukaryeṇa kriyā tathā //</l>\n</lg></p>\n\n<p>tatra sūtrāntaram-</p>\n\n<l rend='bold'>saukaryeṇa kāryaviruddhakriyā ca // RuAss_52 //</l>\n\n<p>kāryāpekṣayā sukarasya viruddhasya karaṇaṃ kāryavyāhatiheturiti vyāghātāntaram /\nvyācaṣṭe-vyāghāta ityādi /\nayaṃ lakṣyapadānuṣaṅgaḥ /\nkāryārthaṃsaṃbhāvitasya kāraṇaviśeṣasya tadviruddha niṣpādanaṃ vyāghātaḥ /\nviruddhaniṣpattiśca sukarā kāraṇasya viśiṣṭānuguṇyāt /\nitthaṃ ca sati anarthotpattilakṣaṇādviṣāmāt bheda ityāha-na tvatreti /\nna hyatra kāryamakāryaṃ kintu tadviruddhaṃ sukaraṃ kāryam /\nato dvitīyaviṣamādbhedaḥ /\nyatastatra kāryamakāryaṃ viruddhastu anarthaḥ /\nihobhayamapi kāryamiti /\nyadi bāla itīti /\natra bālyaṃ rakṣyatvaṃ cāprasthāne hetutvena sambhāvitaṃ pratyuta saukaryeṇa prasthānaṃ sādhayati /\nsaṅgatyantarāyāha-evamiti /\ntatra kāraṇāmālārthaṃ sūtram-</p>\n\n<l rend='bold'>pūrvapūrvasyottarottarahetutve kāraṇamālā // RuAss_53 //</l>\n\n<p>yadā pūrvamityādi /\n<lg>\n<l>jitendriyatvamiti /</l>\n<l>jitendriyatvādvinayaḥ, vinayādguṇaprakarṣaḥ tato janānurāgaḥ /</l>\n<l>atra sārādivicchrittyantarasaṃbhave 'pi nālaṅkārāntaramityāha-kāryakāraṇeti /</l>\n<l>kāryaṃ kāraṇamālāyāṃ prācaḥ prācaḥ paraṃ param //</l>\n</lg></p>\n\n<p>ekāvalyai sūtram-</p>\n\n<l rend='bold'>yathāpūrvaṃ parasya viśeṣaṇātayā sthāpanāpohane ekāvalī // RuAss_54 //</l>\n\n<p>yadi pūrva pūrvasya paraṃ paraṃ viśeṣaṇatayā sthāpyate, saikā ekāvalī yañcāpohyate sānyā /\npurāṇīti /\natra parāṇāṃ varāṅganāstāsāṃ rūpaṃ tasya vilāsaḥ sa kusumāyudhasya viśeṣaṇatayā sthāpyate /\nyojayati-atra varāṅganā iti /\n<lg>\n<l>na tajjalamiti /</l>\n<l>atra jalādeḥ pūrvaṃ pūrvasya paṅkajādyuttarottaraṃ viśeṣaṇamapohyatayā sthitam /</l>\n<l>ekāvalyāṃ yathāpūrvaṃ bhedakaṃ tūttarottaram /</l>\n<l>sthāpyate 'pohyate caiva teneyaṃ dvividhā matā //</l>\n</lg></p>\n\n<p>mālādīpakārthaṃ sūtram-</p>\n\n<l rend='bold'>pūrvapūrvasyottarottaraguṇavahatve mālādīpakam // RuAss_55 //</l>\n\n<p>ekāvalyāmuttarottarasya pūrvapūrvaguṇavahatvam iha tu vyatyayaḥ /\nvyācaṣṭe-uttarottarasyeti /\nprastāvollaṅghane hetumāha-mālātveneti /\nsaṃgrāmeti /\natra kodaṇḍādeḥ pūrvapūrvasya śarādyuttarottarasamāsādanaṃ dīpanena guṇāvahatvam /\nvyācaṣṭe-atra kodaṇḍādibhiriti /\nmālādīpakamādyasyottarottaradīpanam /\nsārārthaṃ sūtram-</p>\n\n<l rend='bold'>uttarottaramutkarṣaḥsāraḥ // RuAss_56 //</l>\n\n<p>vyācaṣṭe-pūrvapūrveti /\nnibandhanaṃ grathanam /\nrājya iti /\nsāramityatra vastvityadhyāhartavyam /\nitarathā liṅgāsaṅgatiḥ /\nyojayati-atra rājyeti /\nuttarottaramutkarṣāvahatve sāra iṣyate /\nsaṅgatyantarāyāha-evaṃ śṛṅkhaleti /\ntatra kāvyaliṅgārthaṃ sūtram-</p>\n\n<l rend='bold'>hetorvākyapadārthatve kāvyaliṅgam // RuAss_57 //</l>\n\n<p>vākyārthapadārtharūpahetau dvidhā kāvyaliṅgam /\nvyācaṣṭe-yatra heturiti /\ntarkavailakṣaṇyaṃ darśayati-na hyatreti /\nanupādhikaḥ sambandho vyātpiḥ /\nhetoḥ pakṣe 'vasthitiḥ pakṣadharmatā /\nupasaṃhāro nigamanam /\nādiśabdādupanayādiḥ /\nvākyārthatve viśeṣamāha-vākyārthagatyeti /\nanena hetutvasya śābdatvaniyama uktaḥ /\nārthatve viśeṣamāha-vākyārthagatyeti /\nanena hetutvasya śābdatvaniyama uktaḥ /\narthatve arthāntaranyāsa prātpiḥ ityāha-anayatheti /\narthāntaranyāse hi arthātprakṛta samarthanam, iha tu śabdata iti vibhāgaḥ /\nyattvannetreti /\nnetra rucisamānaruca indīvarasya salile nimajjanam, mukhacchrāyānukāriṇaḥ śaśino meghaiśchrādanaṃ, gamanānukārigatīnāṃ haṃsānāṃ palāyanaṃ ceti vākyārthatrayamekavākyatāpannāyāṃ sādṛśyavinodākṣāntau hetuḥ /\nmṛgya iti /\ndarbhanirvyapekṣatvalocanavyāpāraṇe padārtho saṃbodhane hetuḥ /\nubhayatra yojayati- pūrvatretyādi /\natra vākyārthapadārthayorekaikahetutvenodājihīrṣurāha-evameketi /\nmanīṣitā iti /\natra taponivāraṇe gṛheṣvapekṣitadevatāsadbhāvo vākyārtho hetuḥ /\nyadvismayeti /\n<lg>\n<l>atrānanda mandatve vismayastimitatvaṃ padārtho hetuḥ /</l>\n<l>yojayati-pūrvatretyādi /</l>\n<l>kāvyaliṅgatva tu hetutvenoktirvākyapadārthayoḥ /</l>\n<l>nāyamarthāntaranyāso hetoḥśābdatvasaṃśrayāt //</l>\n</lg></p>\n\n<p>anumānāya sūtram-</p>\n\n<l rend='bold'>sādhyaṃ sādhananirdeśo 'numānam // RuAss_58 //</l>\n\n<p>sādhyasiddhyai sādhananirdeśo ''numānam /\nvyācaṣṭe-yatra śabdetyādi /\nśabdavṛttena natvarthasya /\nvastutastathā bhāvenapakṣadharmānvayeti trairūpyamuktam /\ntarkānumānavailakṣaṇyāha-vicchittīti /\narthāt kavikalpitavaicirtyāt /\nyathā randhramiti /\njaladadhūmasya vyomasthaganaṃ khadyotānāṃ sphuliṅgāyamānatā, kakubhāṃ vidyujjvālāpiṅgatā ca /\npathikataruṣaṇḍe smaradavānalalagnaṃ liṅgam /\nyojayati- atra dhūmetyādi /\nrūpakamūlatvamevālaṅkārāntaragarbhīkāraḥ /\nalaṅkārāntaraviviktatayāpi darśayitumāha-kvacittviti /\nyatraitā iti /\nlaharīvañcalāścaladṛśo yāsāṃ tāḥ /\ntatra bhrūvyāpārastatraiva mārgaṇapatanam /\nsmarasyāgragamane śuddhatayā liṅgam /\ntadetadāha-atreti /\nanalaṅkṛtameva rūpakādyasaṃkīrṇameva /\ntarkānumānādvailakṣaṇyāyāha-prauḍhoktīti /\nmātragrahaṇādalaṅkārāntarāpohaḥ /\ncārutvaṃ na tu tarkānumānavanniścamatkāratā /\nathānumānakāvyaliṅkārthāntaranyāsānāṃ viṣayaṃ vivecayati-ayamatretyādi /\npiṇḍārthaḥ avāntaraviśeṣanirvyapekṣo niṣkṛṣṭārthaḥ /\napratītaḥ pratyāyyate cet pratyāyyapratyayakabhāvaḥ tadānumānam, pratītaḥsamarthyate cet samarthyasamarthakabhāvaḥ tadā padārthasya tvatalādiśiraskatayā hetutvenopādāne na kaścidalaṅkāraḥ /\nyathā nāgendrahastā ityādau /\nkarkaśatvāt ūrvorupamānabāhyā iti hetumadbhāvasya laukikatvāt /\nyadā tvatalādyasaṃsparśenopāttasya padārthasya hetutvaṃ tadā 'mṛgaśca darbhāṅkure'tyādau padārthanimandhanamekaṃ kāvyaliṅgam /\nyadā punarvākyārtho hetutvapratipādakayacchrabdādiprayogamantareṇa hetutvenopādīyate, tadā vākyārthanibandhanamanyatkāvyaliṅgam /\nyadā tāṭasthyenopāttasya vākyasya arthaparyālocanayā hetutvaṃ tadārtāntaranyāsaḥ /\nitthaṃ ca sati vākyārthanibandhanaṃ kāvyaliṅgaṃ kāryakāraṇa eva bhavati /\nsamarthya vākyārthasyānayā kriyayā sāpekṣatvena tāṭasthyābhāvāt /\narthāntaranyāsastu sāmānyaviśeṣabhāva eva bhavati /\ntathātva eva tāṭasthyasaṃbhavāt /\nyatpunaḥ kāryakāraṇagatatvenārthāntarasya samarthakatvaṃ tadukta lakṣaṇaṃ kāvyaliṅgamapyanapekṣyaiva /\nācāryairlakṣaṇāntarakaraṇāt /\n<lg>\n<l>itthaṃ ca sati uktalakṣaṇāśrayaṇe, 'yattvannetre'tyādau arthāntaranyāsaviviktaṃ kāvyaliṅgameva /</l>\n<l>kāryakāraṇayostu samarthakatvaṃ arthānataranyāse darśitacaramiti gatiriyatī viṣayavibhāgā yāśrayitavyā /</l>\n<l>anumānaṃ tu sādhyāya sādhanasyopavarṇanā /</l>\n<l>tatsaṃkīrṇatvaśuddhatvavicchittyānyavilakṣaṇāt //</l>\n</lg></p>\n\n<lg>\n<l>apratītapratītau syādanumānavyavasthitiḥ /</l>\n<l>padārthādvātha vākyārthāt nirdeśe sati hetutaḥ //</l>\n</lg>\n\n<lg>\n<l>samarthanaṃ pratītasya kāvyaliṅgadvayaṃ matam /</l>\n<l>bhavedarthāntaranyāsaḥ tāṭasthye hetubhāvataḥ //</l>\n</lg>\n\n<p>kāryakāraṇabhāve tu tasyoktaṃ lakṣaṇāntaram /\nsaṅgatyantarāyāha-evaṃ tarketi /\ntatra yathāsaṃkhyārthaṃ sūtram-</p>\n\n<l rend='bold'>uddiṣṭānāmarthānāṃ krameṇanunirdeśo yathāsaṃkhyam // RuAss_59 //</l>\n\n<p>prāṅganirdiṣṭanāṃ paścānnirdiṣṭaiḥ krameṇa sambandho yathāsaṃkhyālaṅkāraḥ /\nvyācaṣṭe-ūrdhvamityādi /\nūrdhvaṃ prāgityarthaḥ /\nsa ceti /\nanunirdeśo 'rthāntaragataḥ na tu uddiṣṭārthagataḥ /\nsāmarthyāduddiṣṭānunirdeśyayoḥ sāpekṣatvalakṣaṇāt /\nsambandhapratītiṃ niṣkarṣati-ūrdhvaniṣṭhānāmiti /\nvākyārthaḥ sūtratmano vākyasyārthaḥ /\nataḥ kramaviśeṣaḥ /\nanye tu krama ityevābhidadhire /\ndvaividhyamāha-tacceti /\nādyasya lakṣaṇamāha-śābdaṃ yatreti /\nvyastānāṃ vyastairarthādabhisaṃvandhe śābdakramāvalambinaḥ sambandhasyātirodhānapratītikatvācchābdatā /\ndvitīyaṃ lakṣayati-ārthantviti /\nsamudāyasya samudāyena sambandhe śābde paryālocanayā avayavatramasambandha ityārthatā /\nlāvaṇyeti /\nlāvaṇyaprabhā tyāgāvanībharakṣaṇatvaśālini tvayi sati indupūṣacintāratnakulakṣmābhṛtāṃ nairarthakyaṃ /\nyojayati-atra lāvaṇyaukastvetyādi /\n<lg>\n<l>kajjaletyatrār''thatvaṃ yojayati-atra kajjalādīnāmiti /</l>\n<l>śrutyā śabdena samudāyagataḥsaṃbandhaḥ /</l>\n<l>'prāguktānāmanūktaistu sambandhaḥ trimiko yadā /</l>\n<l>yathāsaṃkhyaṃ tathā śābdam ārthaṃ ceti dvidhā matam' //</l>\n</lg></p>\n\n<p>paryāyārthaṃ sūtram-</p>\n\n<l rend='bold'>eka manekasminanekamekasmin vā krameṇa paryāyaḥ // RuAss_60 //</l>\n\n<p>ekasyānekādhāratve ekaḥ paryāyaḥ /\nanekasyaikādhāratve dvitīyaḥ /\nsasaṅgatikaṃ vyācaṣṭe-kramaprastāvādityādi /\nkramagrahaṇasya prayojanāyāha-nanvekamityādi /\nekasyānekagocaratvalakṣaṇaviśeṣālaṅkāravyāvṛttyai amagrahaṇāmityarthaḥ /\nevaṃ tarhi viśeṣālaṅkāre yaugapadyagrahaṇaṃ kiṃ na kṛtamityata āha-iha ceti /\niha amapratipādanāttatra yaugapadyaṃ lakṣaṇatvena arthāt siddhyati ityarthaḥ /\nato viviktaviṣayatayā dvitīyamāha-tathā ekasminniti /\ntatra apagrahaṇāt samuccayālaṅkāravyāvṛttirityāha-nanvatreti /\nvakṣyamāṇe samuccaye yaugapadyaṃ lakṣaṇatvena gṛhīṣyata ityāha-ata eva guṇeti /\nlakṣyapadaṃ nirvakti-ata eva krameti /\nparyāyasya amātmakatvāt parivṛttyalaṅkārato vaidharmyāyāha-vinimayeti /\nasya cāturvidhyaṃ darśayati-tatrāneka iti /\niha yo 'yamanekārthaḥ sa pṛthavṛttiḥ saṅghatātmā ca /\ndvividho 'pyādhārādheyaśceti catvāro bhedāḥ /\nnanvāśrayeti /\nre kālakūṭa! tavāśrayeṣuvṛttiḥ uttarottaraviśiṣṭapadanyāsā kenopadiṣṭā yataḥ prāk hṛdaye, aya tadapekṣayoparikaṇṭhe vātsīḥ /\nsamprati tu kaṇṭhādapyuparitanyāṃ vāci vasasi /\natrārṇavādirādhāro anekaḥ pṛthagvṛttiḥ /\nvisṛṣṭarāgāditi /\natrādhara[kandu]kau karādhārau nivṛttikriyāṃ prati apādānatvena saṃhatau /\nnivṛtteranekatvenāvivakṣaṇāt-niśāsviti /\nsaṃcaraḥ saṃcārādhiṣṭhānam /\natrābhisārikāśivārūpaṃ anekamādheyaṃ pṛthagvṛttiḥ /\nyatraiveti /\n<lg>\n<l>atra mugdhatvādikaṃ patnītvādikaṃ ca anekamādheyam /</l>\n<l>vargatvāvasthā iti saṅghāta vṛtticatuṣṭaye 'pi yojayati-atra kālakūṭamityādi /</l>\n<l>paryāya eko 'nekasmin ekatrāneka ityāpi /</l>\n<l>dvidhā amavaśādetau na viśeṣasamuccayau //</l>\n</lg></p>\n\n<lg>\n<l>neyaṃ vinimayābhāvāt parivṛttiḥ bhidāstviha /</l>\n<l>catasro 'nekarūpasya pṛthak saṅghātavartanāt //</l>\n</lg>\n\n<lg>\n<l>pṛthaksaṅghātavṛttitvādanekor'tho dvidhā sa ca /</l>\n<l>ādhārādheyabhāvasthaścatasro 'sya bhidāstataḥ //</l>\n</lg>\n\n<p>parivṛttarthaṃ sūtram-</p>\n\n<l rend='bold'>samanyūnādhikānāṃ samādhikanyūnaiḥ vinimayaḥ parivṛttiḥ // RuAss_61 //</l>\n\n<p>samasya samena saha vinimayaḥ ekā parivṛttiḥ /\nnyūnasyādhikena dvitīyā /\nadhikasya nyūnena tṛtīyā /\nvyācaṣṭe-vinimayo 'treti /\nsaṅgatimāha-kramapratibhāseti /\nuro datveti-hiraṇyākṣavadhādyeṣu yuddheṣu uro datvā daityānāṃ yaśo gṛhītam /\nyojayati-atra ura iti /\nkimitīti-aruṇāyana kalyate ityarthaḥ /\nyojayati-atrotkṛṣṭeti /\ntasyahīti /\npravayastvāt svargamupeyuṣo na śocyaṃ kiñcit /\nyojayati-atra kalevareṇeti /\ndvairūpyeṇādāharati-tatveti /\n<lg>\n<l>darśanaprāṇayoḥsamatā /</l>\n<l>mano 'pekṣayā raṇāraṇakasya nyūnatā /</l>\n<l>yojayati-atrādya iti /</l>\n<l>'parivṛttirvinimayastridhā seyaṃ samādibhiḥ //</l>\n</lg></p>\n\n<p>' parisaṅkhyārthaṃ sūtram-</p>\n\n<l rend='bold'>ekasyānekaprātpavekatra niyamanaṃ parisaṅkhthā // RuAss_62 //</l>\n\n<p>anekatra prātpavata ekasyaikatra niyamanaṃ parisaṅkhyā ekakaratra varjanena anyataratra saṅkhyānāt /\nsasaṅgatikaṃ vyācaṣṭe-ekāneketyādi /\nasaṃbhāvye sthūladṛśā saṃbhāvayituṃ aśakye /\nnirvakti-parīti /\nparītyupasargovarjanavṛttirityarthaḥ /\nbhedānāha-sā caiṣeti /\npraśrapūrvikā śābdī tathaivārthī apraśrapūrvikā śābdī tathaivārthī[ti]caturdhā /\nkiṃ bhūṣaṇamiti -āryairācaritam /\niyaṃ praśrapūrvikā śabdopāttavarjyā /\nkimāsevyamiti /\nyadāsaktyā dyusaridādisamāsaṅgena /\niyaṃ praśrapūrvā arthākṣitpavarjyā /\nbhaktirbhava iti /\nyuvatirūpe kāmāstre /\niyam apraśrā śābdavarjyā /\nkauṭilyamiti /\niyam apraśrā ārthavarjyā /\nyojanasya sujñānatvānnyāyasaṃcārāyāha-atrālaukikamiti /\nalaukikagraho hi laukikaṃ vyavacchinattyeva virodhāt /\nato vyavacchradyaṃ śābdamārthaṃ ceti bhedadvayodayaḥ /\nalaukikasya prasiddheḥ kvacitpraśro 'nyathā ceti cāturvidhyam /\nśleṣabhittikatayā, darśayati-vilaṅghayantīti /\nśrutivartma karṇopakaṇṭho vedamārgaśca /\nvikrimā arālatā dauḥśīlya ca /\ncitrakarmastiti-varṇā valakṣāyadayo dvijātayaśca /\ndaṇḍoyaṣṭiḥ śāstiśca /\natra śleṣaḥ pūrvam siddha iti na bādhakaḥ api tu cārutāvaha ityāha-śleṣasampṛktatvamiti /\nalaukikatāṃ darśayitumāha-atra ceti /\npākṣikatvaniyama anekatra yugapatprātpau parisaṅghyeti hi vākyavitprasiddhaṃ lakṣaṇam /\n<lg>\n<l>tadvailakṣaṇyāya niyamanasāmānyādhikaraṇyaṃ yataḥ /</l>\n<l>itthamataḥ pākṣikaprātpirūpaṃ niyamalakṣaṇamapi svīkriyata iti yugapatsaṃbhāvanātmakaṃ parisaṅkhyālakṣaṇāmiha[prāyikam] /</l>\n<l>parisaṅkhyā tvanekatra prātpasyaikatra yantraṇam /</l>\n<l>caturdhā praśravarjyoktyorbhāvābhāvādiyaṃ matā //</l>\n</lg></p>\n\n<lg>\n<l>na paraṃ yugapatprātpiḥ pakṣe 'pi prātpiriṣyate /</l>\n<l>parisaṅkhyāniyamayorato 'trālaukikī sthitiḥ //</l>\n</lg>\n\n<p>arthāpattyarthaṃ sūtram-</p>\n\n<l rend='bold'>daṇḍapūpikayā arthāntarāpatanaṃ arthāpattiḥ // RuAss_63 //</l>\n\n<p>yathā daṇḍabhakṣaṇenāpūpabhakṣaṇaṃ kaimutyenāpatati tathārthāntarasyāpatanamarthāpattiḥ /\nvyacaṣṭe-daṇḍāpūpayoriti /\n'dvandvamanojñe'ti vuñ siddhau pṛṣodarāditvena vṛddhyabhāve 'hamahamikādinayena daṇḍāpūpiketi kecit /\nanye tu matvarthīyena rūpasiddhimicchranti /\nsvasaṃmatimāha-aparetviti /\napare punaḥ 'ive pratikṛtā'viti kana upamārthatvena varṇāyanti /\nniṣkarṣārthamāha-atreti /\nanumānaśaṅkāṃ niracaṣṭe-na cedamiti /\nsamānanyāyasya daṇḍāpūparthamāha-atreti /\nanumānaśaṅkāṃ nirācacaṣṭe-nacedamiti /\nsamānanyāyasya daṇḍāpūpavṛttasyasarṅtimāha-arthāpattiśceti /\ntajjātīyena tatsambandhitayā bhedāyāha-iyaṃ ceti /\npaśupatiriti-utkaḥ unmanāḥ /\nviprakuryuḥ bādhaṃ vikuryuḥ /\namī bhāvā vanitādayaḥ /\naprākaraṇikāpātanaṃ darśayati-atra vi[bhva]ti /\ndhṛtadhanuṣīti /\nsthirā apiprahvī bhavanti, loleṣu kā kathā? atra prākaraṇikārthāpātaḥ /\nvicchittyanyarāyāha-kvacittviti /\nalaṅkāra iti /\nśaṅkākaraṃ kimayaṃ sevya uta neti śaṅkājanakam /\n<lg>\n<l>vidhurinduḥ vidhirdiṣṭam /</l>\n<l>śleṣataḥ prākaraṇikāpātamāha-atra vidhāviti /</l>\n<l>arthāpattistu kaimutyenānyārthāpāta iṣyate /</l>\n<l>prakṛtāprakṛtāpātādiyaṃ ca dvividhā matā //</l>\n</lg></p>\n\n<p>vikalpārthaṃ sūtram-</p>\n\n<l rend='bold'>tulyabalaviridho vikalpaḥ // RuAss_64 //</l>\n\n<p>viruddhyoḥ tulya bavayoryugapatprātpau vikalpaḥ /\nvyācaṣṭe-viruddhayoriti /\ntulyapramāṇa viśiṣṭatvaṃ tulyabalatve hetuḥ /\nvailakṣaṇyaṃ darśayati-aupamyagarbhatvāditi /\nlaukika vikalpasyā tathātvāt /\nnamantviti -sandhau śirasāṃ natiḥ vigrahe dhanuṣām /\nevamājñāmaurvyoḥ karṇapūrikaraṇamapi /\nvyacaṣṭe-atra pratirājeti /\nnamanamiha pratirājānāṃ kāryam /\ntatra śirāṃsi dhanīṣi ca sandhivigrahapramāṇatayā tulyabalāni viruddhatvādyugapatprāptyayoge 'pi prāpnuvanti /\nataḥsādhanabādhanādirupagatyantarābhāvāt vikalpaḥ /\nvaidharmyaṃ yojayati-namanakṛtamiti /\nevaṃ karṇapūrīkaraṇe 'pi /\nvaicitryāntarāyāha-aupamyeti /\nbhaktiprahveti-praṇāyinīspardhinītyādau prathamādvivacanaikavacanayoḥ napuṃsakastrīliṅgayośca śleṣaḥ /\nnītehiteti nītār ihiteti ca padabhaṅgaḥ /\nnidhī iti nidhiriti ca /\nyojayati-atra netre tanuriti /\nsamuccayabhramo mā bhūdityāha-na ceti /\nanuśāsanāt gatisaṃbhave 'pi kaviprayogābhāvānna samuccayaḥ /\naprayuktadoṣāpatterlakṣaṇe nyūnatāmāśaṅkatenanviti /\npariharati-naitaditi /\nnetre athaveti /\nvikalpasvarūponmīlita śleśānugamam uddhāṭayati-sa cātreti /\n<lg>\n<l>nigamayati-tasmāditi /</l>\n<l>svopajña ityāha-pūrvairiti /</l>\n<l>virodhe tulyabalayorvikalpaḥsannipātinoḥ /</l>\n<l>aśleṣaśleṣabhittitvāddvidhāyamupa varṇyate //</l>\n</lg></p>\n\n<p>samuccayārthaṃ sūtram</p>\n\n<l rend='bold'>guṇākriyāyaugapadyaṃ samuccayaḥ // RuAss_65 //</l>\n\n<p>guṇānāṃ kriyāṇāṃ ca yaugapadyaṃ samuccayaḥ /\nvyācaṣṭe-guṇānāmiti /\nvikalpeti saṅgatikathanam /\nvidaliteti /\npra(kha)lamukhāni durdāntapracurāṇ /\natra vaimalyamālinyayoḥ samuccayaḥ /\nayamiti /\nekapade yugapadbhavitavyaṃ bhūtamityarthaḥ /\natra upamatibhūtikriyayoḥ /\nvaicitryāntarāyāha-etadvibhinneti /\nbibhrāṇeti /\nśalyabharaṇaṃ śayanādikriyāhetuḥ /\natra śayanādīnāṃ ekādhikaraṇatayā samuccayaḥ /\nguṇasamuccayo 'pi sujñāna ityāha-evamiti /\nguṇakriyayoḥ saṃbhṛtayorapi saṃbhavatīti darśayati-keciditi /\nnyañcaditi-cakṣuriha cakṣurvikāraḥ /\nekaikaṃ cakṣuranyakriyaṃ bhinnavyāpāraṃ vartate /\nato heto rasavaśāt /\nrasa iha śṛṅgāraḥṣad dagvikārāṇāmeṣāṃ tadekaniṣṭhatvāt kathaṃ bhinnakriyaṃ nyañcitamityarthaḥ /\nyadapāṅge nyañcati /\n<lg>\n<l>uktaṃ hi mayā bharatasaṃgrahe - 'syānnayañcitannayañcadapāṅgabhāva' iti /</l>\n<l>'apāṅgasaṅkocitakuñcitaṃ syāt unmukhaṃ' ityudañcitasya lakṣaṇam /</l>\n<l>udañcitaṃ dūrdhvamapāṅgavṛtti nimeṣaśūnyaṃ hasitaṃ vihāsi /</l>\n<l>sākūtamākāṅkṣitabhāvagarbham ākekaraṃ tiryagarālatāram //</l>\n</lg></p>\n\n<p>vyāvṛttaṃ vilitam /\n'tiryaṅnivṛttaṃ valitaṃ vilokya premṇā sudūraṃ parivalga[duktam]' /\nprasādi prasannam /\n'sabhrūvilāsaṃ smayate prasannaṃ saṃmīlyamānaṃ mukulaṃ vadanti /\n' saprema premagarbham /\n'syātpremagarbhaṃ asau dravāya (?)' /\n<lg>\n<l>kampamutkampitapakṣmatāram /</l>\n<l>sthiraṃ vidūrāntaritārthaniṣṭham /</l>\n<l>udbhrū-udvartitaṃ tūrdhvavikampitabhrū /</l>\n<l>bhrāntaṃ madamantharaṃ syāt //</l>\n</lg></p>\n\n<p>apāṅgavṛtti vikṣepi /\nvikṣepi pārśve yadapāṅgavṛtti /\n[vikacaṇ] vikāsi /\nvikāsi dṛśye saviśeṣalakṣam /\nmajjannihāñcitam /\nnāsāgraniṣṭhāntunihañcitākhyam /\ntaraṅkottaraṃ taraṅgitam /\n'taraṅgitaṃ yadyutirurmikalpā /\n' sāśru utkaṇṭhitam /\n'utkaṇṭhitaṃ rāganibaddhabāṣpam /\n' yojayati-atrākekaretyādi /\nnanvākūtaprasādapremṇāṃ guṇavacanatve 'pi samāsataddhitādyarthaistirodhānamityata āha-prasādisapremetyādi /\nsamāsādayo hi sambandhābhidhāyinaḥ /\nsambandhaśca siddharūpo guṇātmā /\nna guṇāvacanānāṃ svabhāvaṃ bhinatti /\nsākūtaṃ satprema iti samāsaḥ /\nprasādītitaddhitaḥ /\nnigamayati-evamayamiti /\nvyastatvena ubhau samastatvena eketi tridhā /\n'guṇakriyāyaugapadye trividhaḥsyātsamuccayaḥ '/\nsamuccayāntarāyāha-ekamiti /\nsūtram -</p>\n\n<l rend='bold'>ekasya siddhihetau anyasya tatkaratvaṃ ca // RuAss_66 //</l>\n\n<p>ekasmin kasyacit siddhihetau spardhayā anyasyāpi tatkaratvaṃ samuccayaḥ /\nvyācaṣṭe-samuccaya ityādi /\nityevetyanuṣaṅgakathanam /\nsamādhivaidharmyāyāha-na cāyamiti /\nekaḥ paryātpaḥ sādhakaḥ /\nanyaḥ kākatālīyavṛttyā cetsamādhiḥ /\nyathā khale kapottāḥ spardhayā pratisvaṃ ahamahamikayāvataranti /\ntathā bhāve samuccayaḥ iti mahān bhedaḥ /\nkhale kapotā asyāṃ santi nītāviti khalekapotikā /\nmatvarthīyaḥ ṣṭhan /\nnanu kākatālīyaṃ iti kathamucyate /\nkākasyāgamanaṃ yādṛcchikaṃ tālasya ca pātaḥ /\ntena patatā kākasya vadhaḥ /\nevaṃ devadattasya āgamanaṃ dasyīnāñcacopanipātastaiśca tasya vadhaḥ /\ntatra devadattatasyusamāgamaḥ kākatālasamāgama iveti eka upamārthaḥ /\ntadvadhaḥ kākavadha iveti dvitīyaḥ /\nādyaḥ samāsārthaḥ kākatālamiti /\ndvitīyastadvitārthaḥ kākatālīyamiti /\nsamāsaścāyam /\nasmādeva jñāpakāt 'samāsācca tadviṣayā'dākasmika ivārthecchro bhavatīti /\ntadviṣayādivārthaviṣayādityarthaḥ /\nevamardhajaratīyaṃ ajākṛpāṇīyaṃ ghuṇākṣarīyamityādausamāsataddhitau jñeyau /\nbhedānāha-eṣa iti /\nkulamiti /\nyairjano darpaṃ vrajati, ta eva tavāṅkuśāḥ unmārganivārakāḥ /\nyojayati-atrāmālinyeti /\namālinyaṃ śobhanatvahetuḥ /\nekaikaṃ caitanyasya tatkaratvaṃ darśayati-durvārā iti /\nmanmathasuhṛdvasantādiḥ śaṭho vañcakaḥ /\nyojayati-atra smareti /\nnavavayaḥ prabhṛteḥ kathamaśobhanatvam ityata āha-navavaya ityādi /\nśaśīti-śaśyādi viśeṣyaṃ śobhanaṃ dhūsaratvādi viśeṣaṇavaśādaśobhanamiti viśiṣṭasya dvairūpyam /\ntatra tathāvidhaiḥ kāminyādibhiḥsamuñcīyate /\nyojayati-atra śaśina ityādi /\nanyathā tu na yojanīyamityata āha-na tvatreti /\nna vyakhyeyastathā /\nsadasadyogavivakṣaṇāditi śeṣaḥ /\natrākṣipati-nanu nṛpeti /\nnṛpāṅgaṇa khalayordvayorapyaśobhanatvādanye śobhanā iti katham /\nna tathā samuccayaḥ /\npariharati-naitaditi /\nviśiṣṭasya dvairūpyaprakrame dvayoraśobhanatvam /\nprakramabhedo vākyadoṣaḥ /\nprakramabhedā valambena cānyairdeṣāntaraṃ udbhāvitamityāha-ata eveti /\nviśeṣyāntaraṃ śobhanaṃ khalatvarūpaṃ tvaśobhanamiti sahacarabhinnor'thaḥ /\nata itthaṃ vivakṣiṇīyamityāha-prakṛte tviti /\ntathāpi na doṣanivṛttirityāha-evamapīti /\npūrvodāharaṇe sadasadyogamāśaṅkate-nanu durvārā iti /\nsmaramārgaṇādīnāṃ śobhanatvaṃ durvāratvādīnāmaśobhanatvamiti pratīteḥ /\npariharati-naitaditi /\nvivakṣābhede gamakamāha-ata eveti /\nsundaratvenāntaḥ praviṣṭānāmapi śaśyādīnāṃ dhūsaratvādinā vaiyarthyahetutvamupasaṃhṛtam /\n<lg>\n<l>durvāretyatratvitthaṃ 'śaṭhaḥ kathaṃ soḍhavya' iti sarvathā kaṣṭatvamevopasaṃhṛtam /</l>\n<l>nigamayati-tasmāditi /</l>\n<l>ekakriyāyāmanyasya kriyā tvanyaḥ samuccayaḥ /</l>\n<l>sadasaddvaidhayogena satridhā saṃvyasthitaḥ //</l>\n</lg></p>\n\n<p>iti //</p>\n\n<p>samādhyarthaṃ sūtram-</p>\n\n<l rend='bold'>kāraṇāntarayogāt kāryasukaratvaṃ samādhiḥ // RuAss_67 //</l>\n\n<p>ārabdhasya kāryasya kāraṇāntarayogāt samyagādhānaṃ samādhiḥ /\nvyācaṣṭe-kenaciditi /\nsamuccayeti saṅgatyuktiḥ /\nsamuccayavaidharmyaṃ smārayati-tadvailakṣaṇyamiti /\nmānamiti /\npādapatane kāraṇe garjitaṃ kāraṇāntaram /\nyojayati-mānanirākaraṇa iti /\nupakāpareti saukaryaprakāśanam /\nsamādhiḥsamyagādhānaṃ kāraṇāntarayogataḥ /\nsaṅgatyarāyāha-evaṃ vākyeti /\npratyanīkārthaṃ sūtram /</p>\n\n<l rend='bold'>pratipakṣatiraḥsākāśaktau tadīyatiraskāraḥ pratyanīkam // RuAss_68 //</l>\n\n<p>balavataḥ tiraskārāśaktau tadīyatiraskāraḥ pratyanīkam /\nvyācaṣṭe-yatra balavadityādi /\ntatsambandhinaḥ balavatsambandhinaḥ /\ntaṃ bādhituṃ balavantaṃ bādhitum /\natra dṛṣṭāntamāha-yathā anīka ityādi /\nprayojanamāha-pratipakṣeti /\nyasya kiñciditi /\nyasya kṛṣṇasya /\nvigrahaḥ kalahaḥ /\nkāntena bakreṇa sadṛśākṛtiḥ /\nyojayati-atra rāhoriti /\ntattiraskārāditi prayojanoktiḥ /\ntadīyasya tiraskāraḥ pratyanīkamaśaktitaḥ /\npratīpārthaṃ sūtram-</p>\n\n<l rend='bold'>upamānasyākṣepa upameyatākalpanaṃ vā pratīpam // RuAss_69 //</l>\n\n<p>upameyasyaiva puṣkalaguṇatvavivakṣaṇenopamānasya kaimarthakyaṃ prātikūlyādekaṃ pratīpam /\nyañcopamānāntarārthaṃ prasiddhopamānasyopameyatvakḷtpiranādarāt dadvadvitīyam /\nvyācaṣṭe-upameyasyaivetyādi /\nyatra ceti /\ncakṣuṣa eva muṇḍamālātvamiti kuvalayadāmno nairarthakyam /\nalaṅkārāntarasaṃbhedenāparamudāharati-lāvaṇyeti /\nlāvaṇyaukastvādiguṇānāmupameya eva pauṣkalyādindvādyupamānānāṃ kaimarthakyam /\nsaṃbhedamanusmārayati-atra yathāsaṅkhyamapīti /\n<lg>\n<l>e ehīti /</l>\n<l>e ityāmantraṇe /</l>\n<l>ayi ehi tāvatsundari karṇāṃ dattvā śṛṇu vacanīyam /</l>\n<l>tatava mukhena kṛśodari candra upamīyate janena //</l>\n</lg></p>\n\n<p>candrasyopamānatvaṃ vacanīyamiti kathanāt candrasya nikṛṣṭatvenopameyatvena kalpanam /\nprayojanaṃ tu mukhasyopamānatā /\nyojayati-atropamānatveneti /\nkvacit upamānasya sataḥ upamānatvameva nyakkaraṇādalaṅkāraṃ samutthāpayatītyāha-kvacitpunariti /\ngarvamitir /\nidṛśāni nīla nalināni santīti upamānāvirbhāvaḥ /\nevaṃ niḥsāmānyasya locanayugalasya nyakkāraḥ /\nyojayati-atrotkarṣeti /\nyathātropameyasya upamānāsahatvaṃ, tathaiva atiprakarṣādupamāna bhūmimapyatipatate /\nupamānatvakḷtpirapi pratīpamityāha-aneneti /\nahameveti /\n<lg>\n<l>dāruṇātvakāṣṭhāprātpasya hālāhalasya durjanavacano upamānatākḷtpirnyakkārāya /</l>\n<l>tadetadyojayati-atra hālāhalatvamiti /</l>\n<l>upamānasya kaimarthyādupameyatvakalpanāt /</l>\n<l>dvidhā pratīpaṃ kkāpyetadupamānatvato 'pi ca //</l>\n</lg></p>\n\n<p>nimīlitārthaṃ sūtram-</p>\n\n<l rend='bold'>vastunā vastvantaranigūhanaṃ nimīlitam // RuAss_70 //</l>\n\n<p>vastu vastvantaraṃ sahajena lakṣmaṇā yannigūhayati āgantukena vā tannigūhitatvānnimīlitam /\nvyācaṣṭe-sahajenetyādi /\nsāmānyato bhedamāha-na cāyamiti /\ntasya hi guṇasādhāraṇyādbhedānupalakṣaṇam /\nasya punarutkṛṣṭena guṇena nikṛṣṭasya sthaganam /\napāṅgeti /\naṅgelīlayā iti sphuritam itthaṃ līlayā prasasāretyarthaḥ /\ndṛktāralyā dinā sahajena lakṣaṇena līlā madodayahetukaṃ dṛktāralyādi tirodadhāti /\nyojayati-atra dṛktāralyeti /\nye kandarāsviti /\ntvatpādaśaṅkitadhiyaḥ tvadā pātaśaṅkācakitāḥ /\n<lg>\n<l>atra himamā gantikalakṣaṇābhyāṃ kamparomāñcābhyāṃ bhayakṛtau kamparomāñcau sthagayati /</l>\n<l>yojayati-atra himādrīti /</l>\n<l>nijenāgantunā vāpi lakṣaṇenānyagopanam /</l>\n<l>nimīlitākhyo 'ṅkāraḥ dviprakāraḥ prakāśitaḥ //</l>\n</lg></p>\n\n<p>sāmānyārthaṃ sūtram-</p>\n\n<l rend='bold'>prastutasyānyena guṇāsāmyādaikātmyaṃ sāmānyam // RuAss_71 //</l>\n\n<p>prastutasya aprastutena guṇasāmyādekarūpatvaṃ sāmānyayogātsāmānyālaṅkāraḥ /\nvyācaṣṭe-yatra prastutasyetyādi /\napahnuterbhedāyāha-na ceyamiti /\napahnutau hi prakṛtaniṣedhenāprakṛtapratiṣṭhāpanam ihatu na tathā /\nkiṃ tarhi? aikātmyam /\nmalayajaraseti /\ndantapatraṃ karidaśanatāṭaṅkam /\navibhāvyatā gatiraikātmyaliṅgam /\nyojayati-atra malayajeti /\nprastutasyānyatādātmyaṃ sāmānyaṃ guṇasāmyataḥ /\ntaduṇārthaṃ sūtram-</p>\n\n<l rend='bold'>svaguṇātyāgādatyutkṛṣṭaguṇāsvīkārastadguṇaḥ // RuAss_72 //</l>\n\n<p>parimitaguṇasya vastuno 'tyutkṛṣṭaguṇasvīkārastadguṇaḥ /\nvyācaṣṭe-yatreti /\nnirvakti-tasyeti /\nnimīlitādbhādamāha-na ceti tatra hi vastvantaranigūhanam /\niha tvanigūhitasya tadguṇenoparāgaḥ /\nvibhinneti /\naruṇena varṇābhedaṃ nītā rathavāhā yatra vaṃśāṅkuranīlairmarakataratnaiḥ prabhayā punaḥ svāṃ prabhāṃ āninyire /\natrāśvānāmāruṇye tadguṇatā /\nāruṇyasya ca hārityena /\nyojayati-atra ravīti /\ntadguṇāḥsvaguṇatyāgādutkṛṣṭasya guṇagrahaḥ /</p>\n\n<l rend='bold'>sati hetau tadrūpānanuhāro 'tadguṇāḥ // RuAss_73 //</l>\n\n<p>tadruṇaviparīto 'tadguṇaḥ /\nsaṅgatiṃ vyācaṣṭe-tadguṇeti /\nutkṛṣṭaguṇavastupratyāsaktau hi nyānaguṇasya tadguṇasvīkāro nyāyopapannaḥ /\nprasyāsattā vapyananuharaṇamatadguṇālaṅkāraḥ /\nnirvakti-tasyotkṛṣṭasyeti /\nyadi veti /\nniruktyantaramanuharaṇāhetau satyapi ananuharaṇāt atadguṇaḥ /\n<lg>\n<l>atra vigṛhṇātitasyā prakṛtasyeti /</l>\n<l>itthamiyaṃ dvidhā /</l>\n<l>dhavalo 'sīti- dhavalo 'si yadyapi sundara! tathāpi tvayā mama rañjitaṃ hṛdayam /</l>\n<l>rāgabharite 'pi hṛdaye subhaga! nihito na rakto 'si //</l>\n</lg></p>\n\n<p>dhavalo yuvā valakṣaśca /\nrāgabharitahṛdayanidhāne 'pyaraktatvamatadruṇāḥ /\ngāṅgamiti /\naṅgeti sambodhanam /\ncīyate upacīyate /\natra aprakṛtarūpānanuhāraḥ /\nubhayatra yojayati-pūrvatretyādi /\nprathamārdhe ko 'laṅkāra ityata āha-dhavalo 'sīti /\ndhavalasyāpi rañjane atadruṇatvaṃ sphuṭameva /\nyataḥ kāryakāraṇeti /\nviṣamavaidharmyaṃ vyaktam /\nna tadruṇe 'nuhārastu guṇatādrūpyayordvidhā /\nuttarārthaṃ sūtram-</p>\n\n<l rend='bold'>uttarātprakṣonnayanamasakṛdasambhāvyamuttaraṃ cottaram // RuAss_74 //</l>\n\n<p>praśrānupādāne 'pyuttarā dunnayanamekamuttaram upāttasya ca praśrasya yadasambhāvyamasakṛduttaraṃ taddvitīyam /\nvyācaṣṭe-yatrānupanibadhyamāna ityādi /\nativyātpiṃ pariharati-na cedamiti /\ntrairūpyanirdeśo hyanumānalakṣaṇam /\ndvitīyasya svarūpamāha-yatra ceti /\ntatra niyamamāha-tacceti /\natra ativyātpiṃ pariharati-na ceyamiti /\nparisaṃkhyāyāṃ vyavacchredyavyavacchedakabhāvaḥ vivakṣyaḥ /\natra svavivakṣā /\nekākinīti-kiṃ yācase vāsayācanena kimityarthaḥ /\nkā visameti /\nkā viṣamā daivagatiḥ kiṃ (labdhaṃ)yajjano guṇagrāhī /\nkiṃ saukhyaṃ sukalatraṃ kiṃ duḥkhaṃ yat khalo lokaḥ /\nyatra daivagatyādi gūḍhatvādapratisambhāvyam /\nuttaraṃ yojayati-pūrvatretyādi /\nasakṛditi /\nnānātvaniyamoddhāṭanam /\n'uttaraṃ praśrapiśunaṃ asambhāvyottaraṃ dvidhā /\n' saṅgatyantarāyāha-itaḥ prabhṛtīti /\nsūkṣmārthaṃ sūtram-</p>\n\n<l rend='bold'>saṃlakṣitasūkṣmārthaṃprakāśanaṃ sūkṣmam // RuAss_75 //</l>\n\n<p>iṅgitādibhiḥsaṃlakṣitasya sūkṣmārthasya vidagdhāya prakāśanaṃ sūkṣmam /\nvyācaṣṭe-iha sūkṣma ityādi /\n<lg>\n<l>kuśāgravattīkṣṇā kuśāgrīyā /</l>\n<l>ata idamiṅgitākārābhyāṃ dvidhā /</l>\n<l>ākūtavyañjitāśceṣṭāṃ iṅgitaṃ buddhikāritāḥ /</l>\n<l>ākārāḥ punarāmnātāstā evābuddhikāritāḥ //</l>\n</lg></p>\n\n<lg>\n<l>yathā- tārāpuṭabhrūddaṣṭyādervikārāniṅgitaṃ viduḥ /</l>\n<l>ākārāḥsattvajā bhāvā ādyā buddhyāpare 'nyathā //</l>\n</lg>\n\n<p>saṅketeti-kālamanasaṃ kālaṃ jñātumanasamityarthaḥ /\nnetrārpitākūtaṃ netrābhivyañjitabhāvamityarthaḥ /\nsaṅketakālamanaso jñānaṃ bhrūkaṭākṣādi /\ntadīyeṅgitena jñātveti sūkṣmārthaṃ salakṣaṇam /\npadmanimīlanaṃ tu prakāśanam /\nyojayati /\natra saṅketeti /\n<lg>\n<l>vaktrasyantīti-svedena ākārastena kuṅkumabhedāt puruṣāyitajñānaṃ sūkṣmārthaṃsaṃlakṣaṇam khaṅgalekhastu tatprakāśanam /</l>\n<l>yojayati-atra svedeti /</l>\n<l>sūkṣmaṃ tu sūkṣmaṃ saṃlakṣya vidagdheṣu prakāśanam /</l>\n<l>iṅgitākārataḥ sūkṣmasaṃlakṣaṇāmiti dvidhā //</l>\n</lg></p>\n\n<p>vyājoktyai sūtram-</p>\n\n<l rend='bold'>udbhinnavastunigūhanaṃ vyājoktiḥ // RuAss_76 //</l>\n\n<p>kutaścinnimittāt prakāśyāsyagūḍhavastuno vyājavacasā nigūhanaṃ vyājoktiḥ /\nvyācaṣṭe-yatra nigūḍhamityādi /\nvaḥsvantaraprakṣepeti niruktiḥ /\nśailendreti /\npratipādyamānā dīyamānā /\nādiśabdāt stambhavepathū /\nvidhivyasaṅgaḥ kriyāśaktiḥ /\nśailāntaḥpureṇa mātṛmaṇḍalena gāṇaiśca dṛṣṭaḥ /\nyojayati-atra romāñceti /\nasāmañjasyaṃ śamayitumāha-yadyapītyādi /\napalāpamātraṃ cintayeti sasmitasvakathanāt punaḥ prakāśanaṃ lakṣaṇatayāna cintanīyamiti bhāvaḥ /\nullekha uṭṭaṅkanam /\navyāsimāśaṅkate-nanvapahnutīti /\nuttaraḥ prakāraḥ apahvavāya sādṛśyaṃ ityevamātmakaḥ /\npariharati-satyamiti /\ntatra tathoktiḥ udbhaṭasiddhāntāśrayeṇa /\ntanmate vyajostyanupavarṇānāt tathāpahnutisambhavaḥ /\n<lg>\n<l>iha tu vyājoktyupavarṇanāt so 'pahnuti prakāra eva nāstītyekaivāpahnutaḥ /</l>\n<l>ata iyaṃ vyājoktireva /</l>\n<l>vyājoktirtryājavacanenodbhinnasya nigūhanam /</l>\n<l>apahnavāya sādṛśyam iṣṭā nāpahnutiryataḥ //</l>\n</lg></p>\n\n<p>vakroktyarthaṃ sūtram-</p>\n\n<l rend='bold'>anyathoktasya vākyasya kākuśleṣābhyāṃ anyathā yojanaṃ vakroktiḥ // RuAss_77 //</l>\n\n<p>ekābhiprāyeṇoktasya vākyasya kākuśleṣābhyāṃ anyathābhiprāyeṇa yojanaṃ vakroktiḥ /\nsasaṅgatikaṃ vyācaṣṭe-uktivyapadeśeti /\nguruparatatreti /\ndūrataraṃ gantumudyata iti nāyikoktirasau /\nguruparatantratayā asau guruparatā samaye 'smin naiṣyati na neṣyatīti kākugarbhasakhyuktiḥ /\nyojayati-etadvākyamiti /\nnanu gamanavidhiniṣedhau śābdau /\ntasmādramananiṣedhavidhiryojitau /\nata āha-kākuvaśetir /\nidṛśi viṣaye kākorniṣedhadyotakatvāt viparītārthasaṃkrāntiḥ /\naho keneti-dāruṇā ghorā kāṣṭhena ca /\nyojayati-atreti /\ntvaṃ hālāhaleti /\nhālāhalavān mūrchrāṃ karoṣīti devī /\ndevastu hālāṃ surāṃ na vibharmi nāpi ca halaṃ sīram /\nkiṃhalavattayā hāliko 'si iti punardevī /\ngovāhane śaktasyahālikataiva satyamiti /\natra hālāhaleti sabhaṅgaśleṣaḥ /\nvijaya iti /\nkulakātmakaṃ vākyam /\nvijaye iti devīkartṛkaṃ vijayāsaṃbodhanam /\ndevasyoktau jitvaratāyāṃ śakto 'smi /\nna tu tryakṣo 'hamakṣadvayasadbhāvāditi /\nakṣa śabdaḥpāśavacanaḥ /\nkiṃ ma iti devyāha /\ndurodareṇa lambodareṇa nārthaścet gaṇapatiparasaratu /\ndevyāha-ko dveṣṭi vināyakam? deva āha-ahiloka iti /\niha vināyako garuḍaḥ /\ncandreti /\ncandragrahaṇena indu paṇena vinā na rame iti devī /\ndevastu candragrahaṇāpekṣā cedrāhurāhūyatām /\nhā rāhāviti /\nrāhausthite hā! kasya rakiriti devī /\ndevastu hārārago 'panīyatāmiti /\nvasturahiteneti /\nvasudraviṇāṃ vasavo 'ṣṭauca /\nāropayasīti /\naṅkaḥ aṅkanañcanañcalanaṃ utsaṅgaśca /\niti(kṛta)paśupatipiti /\n<lg>\n<l>pāśakā akṣāḥ /</l>\n<l>nanu vicchittirūpatvāt sarva evālaṅkāro vakroktirityata āha-vakroktīti /</l>\n<l>anyathā yojanaṃ vākye vakroktirabhidhīyate /</l>\n<l>dviprakārā ca vijñeyā kākuśleṣasamāśrayāt //</l>\n</lg></p>\n\n<p>svabhāvoktyarthaṃ sūtram-</p>\n\n<l rend='bold'>sūkṣmavastusvabhāvasya yathāvadvarṇanaṃ svabhāvoktiḥ // RuAss_78 //</l>\n\n<p>kavipratibhāgocarasya svabhāvasya samyagvarṇanaṃ svabhāvoktiḥ /\nvyācaṣṭe-iha vastviti /\nata eveti /\nkavimātra gamyatvāt /\nkavinā nirmita eva /\nuktivacanam uktiśabdaḥ /\nanena saṅgativaidharmyaṃ varṇayiṣyata ityāha-bhāviketi /\nhuṅkāreti-kuntalagatikaṇḍūvyapanayane tanvyā huṅkāraḥ kṛtinaḥ karṇāvataṃsībhavet /\nkīdṛśaḥ ? cañcupuṭākārayā nakhakoṭyā yadvyāghaṭṭanaṃ tenoṭṭaṅkitaḥsītkāropaśobhi ca /\n<lg>\n<l>kīddaśasya? pṛṣṭhaśliṣyatkucāṅkapālīsukhenākekaradṛśaḥ /</l>\n<l>svabhāvoktirbudhonneyavastusvābhāvyavarṇanam /</l>\n<l>atha pratītivaicitryāttāratamyanirūpaṇaiḥ /</l>\n<l>bhāvikaṃ dūradurlakṣaṃ vyaktaṃ vyākriyatetamām //</l>\n</lg></p>\n\n<p>tatra sūtram-</p>\n\n<l rend='bold'>atītānāgatayoḥ pratyakṣāyamāṇatvaṃ bhāvikam // RuAss_79 //</l>\n\n<p>bhūtabhāvinoḥ arthayoḥ atyadbhutatvādanākulasambandhaśabdasamarpitatvācca pratyakṣāyamāṇātvaṃ bhāvikam /\nvyācaṣṭe-atītetyādi /\nkavigateti /\nkavibhāvasya śrotari pratibimbatāpattirbhāvikamityarthaḥ /\nbhāvo veti /\nbhāvi bhāvikasya bhāvanaikaprāṇatvāt /\nniruktyantaraṃ, so 'trā(stī0)ti /\nbhāvikamityanuṣaṅgaḥ /\nnanu munirjayatītyudāhariṣyamāṇe bhūtabhāvinoḥ pratyakṣatā bhrāntiḥ kiṃ neṣyata ityata āha-na ceyamiti /\nbhūtabhāvinorbhūtabhāvitvenaiva pratyakṣībhāve kā bhrāntiriti bhāvaḥ /\nnanu bhūtabhāvinorbhūtabhāvitvena prakāśane vastuvṛttamātramityata āha-nāpi rāmo 'bhūdityādi /\nrāmo 'bhūditi vastuvṛttāntamātre hi na pratyakṣāyamāṇatā /\niha tu sphuṭasya pratyakṣatvasya upalambhaḥ /\nna hi pratyakṣatvena adhyavasāyādatiśayoktirityata āha-nāpīyamiti /\ntatra hetuḥ /\nanyasyānyatayeti /\natiśayoktau hi anyadanyatayā adhyavasīyate iha tu na tathā /\nbhūte bhāvini pratyakṣatveca anyatvādhāyavasāyābhāvaḥ /\netadupadarśayati-na hi bhūtabhāvīti /\nbhūtam abhūtatvena bhāvina abhāvitvena nā dhyavasīyate /\netadviparyayo 'pi nāstītyāha-abhūtabhāviveti /\nyañcātra pratyakṣatvaṃ tadapyanyathā adhyavasīyate ityāha-na cāpīti /\nviparyayo 'pi nāstītyāha-apratyakṣaṃ veti /\nnanubhūtabhāvinoḥ apratyakṣayoḥ pratyakṣāyamāṇatvam anyathādhyavasāya ityata āha-na hi pratyakṣatvamiti /\nyadi pratyakṣatvaṃ kevalavalastudharmaḥ tadā bhūtabhāvinorapratyakṣatā /\nvartamānasya tu pratyakṣatvam iti bhavedvyavasthā /\nna hi pratyakṣatvaṃ kevalavastudharmaḥ /\nkiṃ tarhi? pratipattrapekṣayaiva pratyakṣasyeti vastudharmatā /\nna hi pratipattāramanapekṣya vastuni pratyakṣatā nāma kācit /\natra prāmāṇikasaṃvādāyāha-yacadāhurityādi /\nyo hyarthaḥ svagrahakapratipattuḥ jñānaprakāśaṃ svānvayavyatirekāvanukārayati /\nsvayamasti cet jñānapratibhāso 'sti, nāsticennāstīti vyavasthāpayati /\nsa pratyakṣa ityarthaḥ /\nataḥ pratyakṣatvaṃ na kevalaṃ vastudharmaḥ pratipattustu sāmagrī tatra upayujyata ityāha-kevralamiti /\nasāmagrīke pratipattari na vastu pratyakṣībhavatītyetāvadvaktuṃ śakyate /\nna tu pratipattrana pekṣeti bhāvaḥ /\ntāṃ sāmagrīṃ vivecayati- sā ceti /\nlokayātrāyāṃ laukikārthaṃ pratyakṣīkaraṇe deśakālādivyavadhānādatīndriyer'the yoginām aikāgṣātmakabhāvanārūpā /\nsākṣātkaraṇasāmagrī kāvyavastugatamatyadbhutatdhaṃ yojayati-(sā ceti / ) atyadbhutāni hi vastūni ādarapratyayena hṛdi sandhāryamāṇāni tathā bhāvanāṃ prayojayanti /\nitthaṃ ca satilikayātrāyāṃ vartamānārthasākṣātkaraṇasāmagrī cakṣurādiryogināṃ kāvyatattvavidāṃ cātītānāgatārthasākṣātkaraṇabhāvanā /\nato yogivat kāvyatattvavidāmatītārthasākṣātkāro nānyathādhyavasāya iti nātiśayoktiḥ śaṅkyā /\nnanu pratyakṣatayaiva pratīyante bhūtabhāvina iti pratīyamānotprekṣā kiṃ na syādityata āha-nāpi bhūtabhāvināmiti /\ntatra hetuḥ - tasyābhimāneti /\nabhimānaḥsaṃbhāvanā tadrūpasyādhyavasāya iti utprekṣāyā lakṣaṇam /\nna hyatrāpratyakṣaṃ pratyakṣatayā saṃbhāvyate /\nkiṃ tarhi? pratyakṣaṃ dṛśyate /\nato notprekṣā /\nanutprekṣātve gamakāntaramāha-nāpi vastviti /\npadārthagato hi ivārthaḥ upamāyāḥ prayojako notprekṣātve gamakāntaramāha-nāpi vastviti /\npadārthagato hi ivārthaḥ upamāyāḥ prayojako notprekṣāyāḥ /\ntatra hetuḥ-tasyā abhimāneti /\nutprekṣā hi abhimānarūpā pratipattṝdharmaḥ /\ntasmādabhimānagocara eva ivārthaṃ utprekṣāprayojaka iti bhāvaḥ /\natra saṃvādāyāha-yadāhurityādi /\nsukhādivajjñānadharme 'bhimāne 'dhyavasāyoktirityarthaḥ /\nnanu pratipattṝdharmo 'dhyavasāyastarhi prayoktuḥ kaveḥ na syādityata āha-kāvyaviṣaye ceti /\nkavirapi khalu kāvye sahṛdaya eva /\nato neyamutprekṣā /\nnanvadbhutadarśanāt pratyakṣatvamiheti kāvyaliṅgamityata āha-nāpyatyadbhuteti /\natyadbhutapadārthasākṣātkāro hi pratyakṣāyamāṇatve hetuḥ /\nakāvyaliṅgatve hetumāha-liṅgaliṅgīti /\nhetutve satyapi liṅgaliṅgibhāvena neha pratītiḥ /\ntathātve pārokṣyaṃ prasajediti bhāvaḥ /\nkathaṃ tarhi pratītirityata āha-yogivaditi /\nnanvatyadbhutatvahetukā sacamatkārapratītiriha puraḥ sphuratīva /\nato 'tyadbhutatvahetuko rasavadalaṅkāra eva ityata āha-nāpyayamiti /\ntatra hetuḥ -ratyādīti /\nparipāṭyāpi sacamatkārapratīteḥ puraḥ sphuraṇā sādhāraṇī, athāpi na bhāvikarasavatorabhedaḥ /\nkutaḥ? ratihāsādicittavṛttīnāṃ tadanurañjitatvena vibhāvānubhāvavyabhicāriṇāṃ ca yadā paramādvaitajñānivat mamaiva śatrorevetyādiviśeṣaparihārāt sādhāraṇyena hṛdayasaṃvādinī pratītiḥ tadaiva rasavato bhāvaḥ /\nvibhānādīn rasavatprastutau vivecayiṣyena hṛdayasaṃvādinī pratītiḥ tadaiva rasavato bhāvaḥ /\nvibhāvādīn rasavatprastutau vivecayiṣyāmaḥ /\niha tubhūtabhāvināṃ pratītirna sādhāraṇyena apitu pratipattuḥ tāṭsthyena /\nsphuṭatayā tādasthyaṃ hi bhedaḥ /\nyathā sāṅkhyādisiddhānāṃ bhede na sarvaṃ jānatāṃ pratītiḥ /\nnanu tāṭasthyena pratītāvatītādisphuṭatvaṃ hetuḥ /\nsphuṭapratītiśca pramukhe niṣpattau tu sādhāraṇyapratītireva /\nataḥ kathaṃ bhāvikamityata āha- sphuṭapratipattīti /\nsphuṭapratipattinimittakasphuṭapratītyutthāpitabhāvikahetuka ityarthaḥ /\n'munirjayati'tyādau hi kumbhasambhavādivṛttamādau tāṭasthyena atītādirūpatayā pratīyate tadaiva bhāvikasiddhiḥ /\nathoktarakālaṃ pratipattṝpratīteḥ tādrūpyāpattyā vibhāvādīnāṃ sādhāraṇye rasavān bhāvikahetukaḥsyāt /\nna caitāvatā bhāvikāpalāpaḥśakyata iti yāvat /\nnanviha sundaravastusvabhāvaścenna varṇyeta tatastadapratyakṣāyamāṇatā /\nataḥsvabhāvoktirityata āha-nāpīyamiti /\ntatra hetuḥ - tasyāṃ laukiketi /\nsvabhāvokterhi laukikānāmeva vastūnāṃ yaḥsūkṣmo dharmaḥ prekṣāvatpratibhaika samadhigamyastasya varṇane hṛdayasaṃvādaḥsādhāraṇyena /\niha punaratyadbhutatvenālaukikānāṃ vastūnāṃ pratītiḥ taṭasthatayā /\nato hṛdayasaṃvādātiriktānāmaṃsānāṃ vailakṣaṇyam /\nnanu laukikavastupratītisādhāraṇye svabhāvoktiḥ, alaukikavastupratītisphuṭatvetu bhāvikamiti vyavasthā /\nyadi laukikavastupratīteḥspuṭatvaṃ tadā kiṃ syādityata āha-kvacittviti /\nlaukikavastubalāt svabhāvoktiḥ /\nsphuṭatvapratītibalāt bhāvikamataḥsaṅkaraḥ /\nhṛdayasaṃvādasādhāraṇyāt svābhāvoktirasavatoryo 'yamabhedaḥ prasaṅgātpratītastatra vivecayati-na ca hṛdayasaṃvādeti /\nsvabhāvoktau rasavati ca yadyapi sādhāraṇyena hṛdayasaṃvādaḥsacetasāṃ, tathāpi nānayorabhedaḥ /\ntatra hetuḥ - vastusvabhāveti /\nsatyapi sādhāraṇye vastusvabhāvasya saṃvādaḥ svabhāvoktau rasavati tu cittavṛtteḥ /\nvastusvabhāvacittavṛttirūpatvāt anayoḥsaṃpāte tu saṅkaraḥ ityāha-ubhayasaṃvādeti /\nsamāveśaḥsaṅkaraḥ /\nsamāveśaghaṭane liṅgamāha-yatra vastugateti /\nyatra cittavṛttisaṃvādavati viṣaye vastugatasūkṣmadharmavarṇanā syādityarthaḥ /\nanyatratviti /\nsūkṣmavastudharmavarṇanāvirahiṇi cittavṛttisaṃvādamātraśālini viṣaye rasavāneva /\nnanu vyastasambandharahitasandarbhasamarpitatvamiha lakṣaṇaṃ tathātve ca prasādākhyo guṇa evetyata āha-nāpyayaṃ śabdetyādi /\niha yadyapi jhaṭityarthasamarpaṇaṃ śabdānākulatvahetakaḥ athāpi nāyaṃ prasādaḥ /\ntatra hetuḥ - tasya hi sphuṭā sphuṭetyādi /\n<lg>\n<l>sphuṭo 'stu vākyārtho asphuṭo vā /</l>\n<l>tadubhayagatatvena jhaṭiti samarpaṇaṃ prasādasvarūpam /</l>\n<l>yadāha - śuṣkendhanāgnivat svacchrajalavat sahasaiva yat /</l>\n<l>vyāpnotyanyat prasādo 'sau sarvatra vihitasthitiḥ //</l>\n</lg></p>\n\n<p>iti //</p>\n\n<p>atra śuṣkendhanāgnivadityasphuṭaṃ vākyārthaṃ prasyupamoktiḥ svacchrajalavaditi sphuṭaṃ prati /\nataḥsarvatra vihita sthititvena jhaṭiti samarpaṇaṃ rūpaṃ prasādasya /\nasya tu prasāde jhaṭiti samarpitasya sphuṭatvena pratītau satyāṃ samanantaraṃ svarūpapratilambhaḥ /\nsvarūpaṃ hi asyaśrotari kavigatabhāvapratibimbanaṃ paunaḥpunyena cetasi viniveśasvabhāvabhāvanātmakaṃ vā /\ntathāvidhasya tu pratibambanaṃ sphuṭapratītyuttarakālameva /\nataḥ prasādo 'syāṅgatvena prāksiddhikaḥ /\nayaṃ tu tadupakṛta(sa)manantara(sva)siddhikaḥ /\ntato 'nya eva /\nado na kutracidantarbhīva iti nigamayati-tasmādayamiti /\nsarvottīrṇaḥ bhrāntyādiṣu prasādaguṇāntaraśaṅkiteṣvekatrāpi nāntarbhāvayituṃ śakya ityarthaḥ /\nitthaṃ lakṣaṇato 'syanānupapattiḥ kācit /\nlakṣyato 'pi prācuryamityāha-lakṣye cāyamiti /\nmunirjayatīti /\nmananāt muniḥ /\nyogīndratvānmahātmā /\nsvayaṃ tu kumbhasaṃbhavaḥ /\ntathāvidhena yena ekasminneva culuke pipāsoddhṛtaniravaśeṣārṇavārbhbhasi prasṛtigarte divyau amānuṣānubhāvātiśayau viṣṇordaśāvatāreṣu prasiddhāpadānau matsyakacchrapau yadṛcchrayā culukāntarbhāvāt paryākulaṃ luṭhantau dṛṣṭau /\natrātītavṛtto 'pi muniḥ alaukikatvenātyadbhutaḥsannādara pratyayena hṛdi sandhāryamāṇatvāt anākulasandarbhasamarpitatvāccapratyakṣāyamāṇaḥ tathāvidhaṃ kavibhāvaṃ pratipattṝṣu pratibimbayati paunaḥpunyena cetasi bhāvanāṃ viniveśayatīti bhāvakatvam /\nprācuryārthamudāharaṇāntarāṇi-yathā vā harṣacaritetyādinā /\nharṣacaritaprāraṃbhe hi devīṃ sarasvatīṃ abhiśatpavate krodhamunaye kruddhānāṃ vedānāṃ svarūpam upavarṇitam /\nyathā - 'roṣavimuktavetrāsanairoṅkāramukharamukhairutkṣepaḍolāyamānajaṭābhārabhari tadigbhiḥ parikarabandhabhramitakṛṣṇājinapaṭacchrāyāśyāmāyamānadivasairamarṣani ḥ śvāsaḍolāpreṅkholitabrahmayokaiḥ somarasamivasvedavisaravyājena stravadbhiḥ agrihotrapavitrabhāsmasmeralalāṭapaṭṭakuśatantucīvarībhirāṣāḍhibhiḥ praharaṇīkṛtadaṇḍakamaṇḍalumaṇḍalaiḥ mūrtaiḥ caturvedairiti' /\nyojanāyāha-atra hi pratyakṣamiveti /\nnanu varṇānāvaśāt pratyakṣāyamāṇatvaṃ kiṃ bhāvikaviṣayaḥ āhosvidanubhāvaviśeṣātpratyakṣāyamāṇasya sato varṇanamityata āha-ayaṃ tvatretyādi /\nleśa ityalpāvaśiṣṭatā āha-varṇānāvaśāditi /\nbhaṇitimāhātmyamāviṣkaroti - prattayakṣāyamāṇasyaiveti /\nbhaṇitimāhātmyanairapekṣyeṇa nijānubhāvaviśeṣādeva pratyakṣāyamāṇatvamanusandhatte /\nanātapatro 'pīti /\natra anātapatro 'pi sitātapatrairiva vṛtatvamacāmarasyāpi bālavyajanenaivopalakṣitatvam /\nanubhāvaviśeṣādeva pratyakṣāyamāṇatvaṃ varṇyate na tu varṇanāvaśātpratyakṣāyamāṇatā /\nitthaṃ viṣayadvaye avasthite bhāvikam ekatraivetyāha-atra prathamaprakāreti /\nna prakārāntaragocara iti yaduktaṃ tatra hetuḥ - kavisamarpitānāmiti /\nye hi kavinā pratibhayā samarpyante mukhādau candratvakamalatvādayo dharmāsteṣāmevāṅkalāratvam /\nna tu paramārthataḥsanniviśiṣṭānāṃ himāṃśulāvaṇyādīnām /\nato dvitīyaprakāre pratyakṣāyamāṇatvaṃ vastusanniveśīti na bhāvikālaṅkāraḥ /\nyuktyantareṇāpi draḍhayitumāha-api ca śabdānākulatetyādi /\ncakārādabhūtabhāvitvādayaḥ śabdānākulatā ceti hetavo bhāmahānuśāsane udbhaṭalakṣaṇe ca anākulatvarūpaṃ yadetadvyastasambandharahitaśabdasamarpitatvaṃ pratyakṣāyamāṇātvapratipādakamuktaṃ tat kathaṃ prayojakībhavet /\nvastumanniveśidharmagatatvenāpi bhāvikasaṃbhave niṣpra yojanameva syāt /\nato na dvitīyaprakāre bhāvikamiti nigamayati-tasmādvāstavamevetyādi /\natra uttare prakāre nanu vāstave 'pi saundarye laukikatayā mā bhūdvicchittiḥ /\nkaveḥ kakavinibandhasya vā vaktuḥ nibandhavaśādastyeva sakalavyavahartṛgocarībhātatā durapahnavāvicchittiḥ /\ntatra kuto na bhāvikamityata āha-yadi tu vāstavamapītyādinā /\nyadi vastusanniveśyapi saundaryanibandhavaśāt savicchittikaṃ prāñca ācāryāḥ svabhāvoktivadalaṅkāratayā varṇayeyuḥ tadā ayamapi vāstavasaundaryaviṣayatayā samāśaṅkito bhāvikaprakāro nātīva duḥśliṣṭa eva satyāṃ sāmagyām /\nayamihāśayaḥ-yathā hi svabhāvoktiḥ vāstavasaundaryāvalambinī vastusvabhāvasaukṣmyāt sādhāraṇyena sacotanasaṃvādācca vicchittimatī varṇitā tathaiva vāstavasaundaryāvalambitayā nibandhā dvicchitti viśeṣo 'yamalaṅkāratayā varṇanīya eva /\ntathā ca satibhūtabhāvitvādi sāmagrīsadbhāve 'nyakalpanāgauravādayamapi bhāvikaprakāra iti unmīlanaṃ yogyatayā suśakameva /\nunmīlitā ścollekhabhāvodayasandhiśabalatādaya atiprathana svātantrye 'pi cirantanasamayavyatikramaḥ syāditi /\namumevāśayamāviścikīrṣuḥ abhiyuktasaṃvādāyāha-ataivetyādi /\nbhūtabhāvinaḥ pratyakṣā iva yatra kriyante ityetāvadeva bhāvikalakṣaṇamakāri yaiḥ khalu tairaśabdānākulatvādiva lakṣaṇatvenoktam /\nnāpi vā vastusanniveśinaḥ /\nsaundraryasyanibandhādvicchittiḥ svabhāvoktitulyanayaśālinī alaṅkāratvena prasiñjitā /\nato bhūtabhāvipratyakṣavadbhāvikalakṣaṇasya bhāvikasya śabdānākulatvavāstava saundaryāvalambenāpi bhāvikaprabhedo 'bhyanujñāyate /\nyata itthaṃ svabhāvoktipratiyogitayā mīmāṃsā pravartayitavyā, ataḥ samprati saṅgatimāha--svabhāvoktyā kiñciditi /\nvāstavasaundaryatvaṃ sādṛśyam /\n<lg>\n<l>tacca laukikatvasūkṣmatvasphuṭatvasādhāraṇyatāṭasthyapratīttayādibhiḥ vaidharmyaprācuryāt alpakamityabhisandhāyoktaṃ-kiñciditi /</l>\n<l>satyapi sādṛśyaṃ kiñcinmātraṃ athāpi nyāyasañcārāyehāsmābhiḥ lakṣaṇamasya kṛtam /</l>\n<l>yo 'yaṃ pratyakṣavadbhāvastvatītānāgatārthayoḥ /</l>\n<l>tadbhāvabimbanāccitte viniveśāccabhāvikam //</l>\n</lg></p>\n\n<lg>\n<l>nāviparyayato bhrāntiḥ sākṣāttvānnetivṛttakam /</l>\n<l>anyatvānadhyavasiternacātrātiśayoktitā //</l>\n</lg>\n\n<lg>\n<l>na paraṃ vartamānārthaṃ dharmaḥ pratyakṣateṣyate /</l>\n<l>pratipatrtanape kṣāyāṃ pratyakṣatvaparikṣayāt //</l>\n</lg>\n\n<lg>\n<l>pratyakṣatve ca sāmagrī bhāvanādbhutavastujā /</l>\n<l>prattayakṣatvaṃ na saṃbhāvyamiha notprekṣaṇaṃ tataḥ //</l>\n</lg>\n\n<lg>\n<l>aliṅgaliṅgabhāvācca kāvyaliṅgaṃ na ceṣyate /</l>\n<l>tāṭasthyātsphuṭasaṃvitteḥ na tadā rasavadbhramaḥ //</l>\n</lg>\n\n<lg>\n<l>paścātsādhāraṇībhāve rasavāṃstannimittakaḥ /</l>\n<l>sphuṭatvānnara svabhāvoktirlokottīrṇasya vastunaḥ //</l>\n</lg>\n\n<lg>\n<l>svabhāvokteḥ rasavato bhedaḥsaṃvādabhedataḥ /</l>\n<l>na prasādaguṇaścaitadyasyādauttarakālikam //</l>\n</lg>\n\n<lg>\n<l>vāstave 'pi hi saundarye yogyatvādasya sambhavaḥ /</l>\n<l>cirantanānurodhāttu tathā vyaktaṃ na kīrtitam //</l>\n</lg>\n\n<lg>\n<l>bhāvike buddhisaṃvādo mayā syādyadi kasyatacit /</l>\n<l>vyākhyāśilpasya nikaṣaḥ sa me dhīmānbhaviṣyati //</l>\n</lg>\n\n<p>udāttāya sūtram-</p>\n\n<l rend='bold'>samṛddhi maddhastuvarṇanamudāttam // RuAss_80 //</l>\n\n<p>samṛddhimato vastunaḥ kavipratibhotthāpitaiścarya varṇanamudāttālaṅkāraḥ /\nsasaṅgatikaṃ vyācaṣṭe-svabhāvoktāvityādinā /\nyathāvasthitatvaṃ laukikatvam /\nāropitatvaṃ kakavikalpitatvam /\nava(saraḥ) prātpiḥ /\naiśvaryalakṣitamiti lakṣyapadaniruktiḥ /\nmuktāḥ kelīti-visūtratā chrinnasūtratā /\nsaṃmārjanībhiḥ prāṅkāṇāsīmni kṛtāḥ yatkarṣantīti vākyārthaparāmarśaḥ /\nyadetatkarṣaṇaṃ tattyāgalīlāyitamityarthaḥ /\nudāttaṃ tu samṛddhasya vastunaḥ kavivarṇanam /\nudāttāntarāya sūtram-</p>\n\n<l rend='bold'>aṅgabhūtamahāpuruṣacaritañca // RuAss_81 //</l>\n\n<p>pūrvamaiśvaryayoga udāttatvam /\niha punaścaritasya udāttatvam /\nataḥśabdasāmyātsaṅgatiḥ /\ntadetadāha-udāttaśabdetyādi /\ntadidamiti-atrāraṇyaṃ tadvṛttāntaḥ pātādaṅgī, yadvṛttāntaḥpātāt rāmacaritamaṅgam /\ntadetadāha-atrāraṇya iti /\nasya ceha kīrtanaṃ darśanāntarānusāreṇa /\n<lg>\n<l>dhvanidarśane tu dvitīyodāttaviṣaye rasavadādaya eva /</l>\n<l>vivecayiṣyate caitat /</l>\n<l>aṅgyantare 'ṅgatāpannaṃ mahaccaritalakṣaṇam /</l>\n<l>dvitīyodāttaviṣayo vyātpo rasavadādibhiḥ //</l>\n</lg></p>\n\n<p>rasavadādyarthaṃ sūtram-</p>\n\n<l rend='bold'>rasabhāvatadābhāsatatpraśamānāṃ nibandhe rasavatpreyaūrjasvasamāhitāni // RuAss_82 //</l>\n\n<p>vibhāvādibhiḥ abhivyañjitoratyādibhāvo rasaḥ /\ntathā vibhāvānubhāvaiḥ sūcitā vyabhicāriṇaḥ devatāviṣayā ratiśca bhāvaḥ /\ntāvevāviṣayapravṛttāvābhāsau /\nprayāsyadavasthā tu praśamaḥ /\neṣāṃ caturṇāmupanibandhe paripāṭyā rasavān preyaḥ ūrjasvi samāhitamiti alaṅkārā iti sūtrārthaḥ /\nsasaṅgatikaṃ vyācaṣṭe-udātte mahāpuruṣetyādinā /\ntadalaṅkārāṇāṃ cittavṛttivicchittyātmanāmalaṅkārāṇāmityarthaḥ /\nata eveti /\nyataśvatvāro 'pi cittavṛttyātmānaḥ ataḥsamānayogakṣematayā yugapadekasūtrakroḍīkāreṇa lakṣitāḥ /\nrasasvarūpaṃ vivecayati-tatra vibhāveti /\nratihāsaśokādīnāṃ vāsanātmanāṃ sthāyibhāvānāṃ yāni loke kāryakāraṇasahakārīṇi tāni kāvye sandṛbdhāni nāṭye cābhinītāni guṇālaṅkāramahimnā caturvidhābhinayamahimnā ca vibhāvanā danubhāvanādviśiṣyābhimukhyacaraṇācca vibhāvānubhāvavyabhicāriṇā uccante /\ntaiḥ prakāśito vyañcito ratyādiḥ sāmājikacittavṛttiviśeṣaḥ śṛṅgārādiko rasa iti dik /\nviśeṣaḥ sampradāyaprakāśinyādau jñeyam /\nihānupayogānna prapañcyate /\nbhāvasvarūpamāha-bhāvo vibhāvetyādi /\nvibhāvānubhāvābhyāmiti /\nvyabhicārivyañjane vyabhicāryantarābhāvovyañjitaḥ /\nvibhāvānubhāvābhyāṃ vyañjito vyabhicāri vākyārthībhāvadaśāyāṃ bhāva ucyate /\nso 'pi trayastriṃśadbhedaḥ /\nnirvedaglānyādirūpatayā /\n<lg>\n<l>tathā kāntāvyatirikte devatādiviṣaye vyañjito ratyādirapi bhāvaḥ /</l>\n<l>tasmādvūyabhicāristhāyyātmakatayā bhāvo dvijātiko 'vagantavyaḥ /</l>\n<l>yadāha- ratirdevādiviṣayā vyabhicārī tathāñjitaḥ /</l>\n<l>bhāvaḥ proktaḥ...................... //</l>\n</lg></p>\n\n<p>ābhāsayoḥsvarūpamāha-tadābhāso rasetyādi /\ntacchabdena rasabhāvapratyavamarśaḥ /\nābhāsībhāvastu aviṣayapravṛttyānaucityāt /\nbhāvapraśamasvarūpamāha-tatpraśama uktetyādi /\nuktabhāvaprakārāṇāṃ nivṛttau prayāsyadavasthā bhāvapraśama ucyate /\nnanu rase 'pi praśamaḥ kiṃ nocyate ityata āha-tatrāpītyādi /\nrasasya hi akhaṇḍanirantarāyapratīti carvaṇīyasya paramaviśrāntirūpatvāt madhye prayāsya davasthā durlakṣyeti rasavyatiriktapariśiṣṭabhedaviṣayo 'yaṃ praśamo draṣṭavyaḥ /\neṣāṃ ca rasabhāvādīnāmupanibandhe paripāṭyā rasavadādayo 'laṅkārāḥ /\ncatvāryapi lakṣyapadāni nirvakti-raso vidyata ityādinā /\nyatra hi vyañjanopaskṛte 'rbhidhādivyāpārātmani nibandhe raso 'sti tadrasavat /\npriyataranibandhanameva preyojñeyam /\nūrjo balaṃ tadyoginibandhanameva ūrjasvi /\nnanu nibandhane balaṃ nāma kimityata āha-anaucityeti /\nrasasyānaucityena pravṛttatvāt daurbalyam /\nnibandhane tu tadupakṛte balayogaḥ /\nsamāhitaḥ parihāraḥ /\nkasya? prakṛtatvāduktasya bhāvabhedasya yasya praśama ityapi paryāyaḥ /\nnanu rasavadādinā dvitāyodāttasya ca kā kakṣyetyata āha-tatra yasminnityādi /\nyatra hi bhāmahādidarśane vākyārthībhāvāt pradhānabhūtā eva rasādayo rasavadādyalaṅkārāḥ tatra aṅgabhūtarasādiviṣaya upapadyate /\nkalpo(?)dvitīya udāttālaṅkāraḥ /\nyasmiṃmastu rasavadādiralaṅkāro aṅgabhūtarasādiviṣaya eva aṅginastu rasāderalaṅkāryabhāvāpannasya rasabhāvādidhvanirūpatayā vyātpatvāt tatra dhava nidarśane dvitīyasyāṅgabhūtamahāpuruṣacaritalakṣaṇasyodāttālaṅkārasya viṣayo nāvaśiṣyate /\nkuta ityata āha-tadviṣayasyeti /\niyamiha prakriyā /\nyatra rasādayo vākyār(thī)bhūtāḥ tatra rasavadādayo 'laṅkārā ityalaṅkāramātrarasikānāṃ bhāmahādīnāṃ darśane /\nyadā tu avākyārthībhāvādaṅgabhūto rasādiḥ, tadāṅgabhūtamahāpuruṣacaritalakṣaṇo dvitīya udātta upapadyate nāma /\ndhvanidarśane tu kāvyātmano rasādeḥ prādhānyadaśāyāṃ alaṅkāryatvādalaṅkārabhāvānupapattau aṅgabhūtā rasādayo rasavadādyalaṅkārāḥ /\ntathā ca sati rasabhāvādināyakamahāpuruṣacaritāvirbhāvo 'pi rasabhāvādyaṅgabhāvānatirekī vyaṅgyavyañjakamanbandhāt /\nvyañjakaṃ hi mahāpuruṣacaritam /\nvyaṅgyaṃ rasabhāvādi /\nvyaṅgyabhāvāvinābhūtāṅgabhāvaṃ rasavadalaṅkārasyaiva viṣayaḥ /\nvyañjakamātra viśrāntānāṃ anavagāḍhadhiyāṃ dvitīyodāttabhrama iti /\nkiṃ hāsyeneti-svapnadṛṣṭa nāyakaṃ svarūpasandarśananihnavaparihāsapravṛttaṃ manyamānasya ripustrījanasyoktivarṇanam /\nkiṃ hāsyena cirātprātpraḥsan punarme darśanaṃ na prayāsyasi? niṣkaruṇatā taveyaṃ prātpisamakālameva pravāsarucitā ityudīrayannevatamadṛṣṭvā 'kenāsi dūrīkṛtaḥ'iti vadan vyāsaktakaṇṭhagraho buddhvā riktabāhulayacastāraṃ roditīti /\natrāṅgāṅginau dvāvapi rasāvaṅgī rasaḥ /\nrasavān matāntare /\nsvamate tvaṅgabhūto rasavān /\nata udāharaṇametanmatadvayārham /\ntadetadabhisandhāyāha-etanmatadvaye 'pīti /\ntadetadvibhajya darśayitumāha-atra vākyārthībhūta iti /\nvākyārthībhāvāt karuṇe rasavān /\nmatāntara iti śeṣaḥ /\naṅgabhāvādvipralaṃbhaśṛṅgāro rasavān /\nasmanmata iti śeṣaḥ /\nevaṃvidhe hi viṣaye vākyārthībhāvāt aṅginaṃ rasaṃ rasavantamanye pratipedire /\naṅgibhūtaṃ tu dvitatīyodāttam /\ndhvanidarśanavidastu aṅgino alaṅkāryatāṃ aṅgibhūtasya rasavadādirūpatāṃ dvitīyodāttāsaṃbhavaṃ ca siddhāntitavantaḥ /\niyaṃ ca prakriyā rasāntareṣvapi jñeyetyāha-evaṃ rasāntareṣviti /\nudāhāryaṃ udāhartumarhaṃ śakyam /\nprātpakālatā vodāharaṇasya /\narhe śakye prātpakālatāyāṃ ca kṛtyaḥ /\nitthaṃ rasavadalaṅkāre matadvayaṃ kakṣyānibhāgenodāhṛtam /\npreyo 'laṅkārādau tu viśeṣāṃśastu jñāta iti sādhāraṇyenodāhīrṣurāha-preyo 'laṅkārādāviti /\ngāḍhāliṅganeti /\nmānada mānakhaṇḍana māmetyardhoktyā bhāvāvasānaharṣaḥ pratyāyyate /\nlakṣyayodajanāyāha-atra niyikāyā iti /\nharṣākhyo vyabhicāribhāvaḥ sambhogaśṛṅgāraṃprati guṇātvāt preyo 'laṅkāra iti śeṣaḥ /\nvyabhicāribhāvaḥ sambhogaśṛṅgāraṃprati guṇātvāt preyo 'laṅkāra iti śeṣaḥ /\nvyabhicāryantarāyodāharati-tadvaktreti /\natra cintālakṣaṇovyabhicārī vipralaṃbhaśṛṅgārāṅgatayā preyān /\ntadetadāha-atra cintākhyā iti /\nalaṅkārāntarabhramau mā bhūdeti paryāyamasyāha-eṣa eva ceti /\npreyān bhāvālaṅkāraśceti paryāyau /\nbhāvaśāntyudayādibhyo 'sya bhedamāha-bhāvasya cātreti /\nsthitirūpatāyāṃ bhāvālaṅkāraḥ /\nśāntyudayādyavasthā tu pṛthagalaṅkārā iti bhāvaḥ /\nkau tau śāntyudayāviti ata āha-śāntyudayeti /\nśāntyavasthā ūrjasvī samanantaraṃ samāhitatvena vakṣyate /\nudayāvasthā tu sandhiśabalatābhyāṃ saha pṛthagalaṅkāratvenetyarthaḥ /\ndūrākarṣaṇeti /\nkālakalāmapi nāvasthitiṃ prakurute /\natra vipralambhaśṛṅgāro 'naucityena pravṛttaḥ devyāḥsītāyā aviṣayatvād /\nato rasaṃ guṇīkṛtya nibandhanameva balāditi ūrjasvī /\nautsukyavyabhicāriṇo 'pyanaucityāt preyo 'laṅkārasaṅkaraḥ /\ntadetadabhipretyāha-atra rāvaṇasyetyādi /\nśāntyavasthā lakṣyata iti pratijñātamudājihīrṣurāha-samāhitaṃ yatheti /\nakṣṇoriti /\nutkṣubhitenāśruṇā paryāvilo 'ruṇimā cakṣuṣorapagata ityādinā roṣāpagamaḥ /\nkaṭākṣavilāsatārakātāralyādyanāvirbhāvāt prasarāpradānam /\n<lg>\n<l>ataḥ praśāmyadavasthā kopasyetyāha-atra kopasyeti /</l>\n<l>itthaṃ vyabhicāryantere 'pi praśamo jñeya ityāha-evamanyatrāpīti /</l>\n<l>rasabhāvaguṇībhāvādanaucityapravṛttitaḥ /</l>\n<l>rasavatpreyaūrjasvisamāhitacatuṣṭayam //</l>\n</lg></p>\n\n<lg>\n<l>rasavattvapriyatvābhyām ūrjaḥpraśamayogataḥ /</l>\n<l>nibandhanaṃ rasavadādyākhyāṃ sampratipadyate //</l>\n</lg>\n\n<p>bhāvodayādyarthaṃ sūtram-</p>\n\n<l rend='bold'>bhāvodayasandhiśabalatāśca pṛthagalaṅkārāḥ // RuAss_83 //</l>\n\n<p>uktasarvālaṅkārānyatvāt sarvālaṅkāraśeṣatayautat trayoktiḥ /\npṛthagrasavadādiviviktaviṣayatayetyarthaḥ /\nvyācaṣṭe-bhāvasyāṅkurarūpetyādi /\naṅkurarūpasyodgamadaśodayaḥ /\nviruddhayoḥ tulyakakṣyatayā viniveśanaṃ sandhiḥ /\npūrvapūrvopamardena bahūnāmuttarottaranibandhaḥśabalatā /\npṛthakpratipādane hetumāha-etatpratipādanaṃ ceti /\nkevalālaṅkāratvātsaṃsṛṣṭisaṃkaravailakṣaṇyam /\ntayoḥ sampṛktatvaṃ svarūpamityāha-saṃsṛṣṭisaṃkarayorhīti /\nekasminniti-vipakṣanāmagrahaṇaṃ glapitatve, glapitatvamāvege, āvego 'vadhīraṇe,, avadhīraṇaṃ priyatamatūṣṇīṃbhāve, tūṣṇīṃbhāvastu punarvīkṣaṇe hetuḥ /\natrautsukyaṃ bhāvasyodayaḥ tasya ca guṇabhāva iha vivakṣaṇīyaḥ /\nvāmena nārīti /\nvāmena kareṇa priyatamāyā nayanāśrudhārāṃ dakṣiṇīna kṛpāṇādhārāṃ pramārjayan kartavyamūḍho 'bhūdityatthaḥ /\natra ratibhāvaraṇautsukyayoḥ sandhiḥ /\ntadetadāha-atra snehākhya iti /\nsnehagrahaṇādṛte śṛṅgārasthāyitāmāha bhāvisthāyitve (bhāvaḥ, asyayitve?) tu ratiḥ prītimātram /\nkkākāryamiti /\natra kkākāryaṃ kva ca śaśalakṣmaṇaḥ kulamiti vitarkaḥ /\nbhūyo 'pi dṛśyeta sā iti autsukyam /\nśrutaṃ doṣapraśamāyeti matiḥ /\naho kope 'pi mukhaṃ kāntamiti smṛtiḥ /\nkiṃ vakṣyantyapakalmaṣā iti śaṅkā /\nsvapne 'pi durlabheti dainyam /\ncetaḥ svāsthyaṃ upehīti dhṛtiḥ /\nko dhanyo 'dharaṃ pāsyatīti cintā /\natrottarottareṣāṃ pūrvapūrvopamardena avasthānāt śabalatā /\n<lg>\n<l>tadetadāha-atra vitarketyādi /</l>\n<l>tānimānnigamayati-tade[ta]ityādi /</l>\n<l>sthitipraśamavadbhāvasyodayaḥsandhireva ca /</l>\n<l>śābalyaṃ ca guṇībhāve pṛthakpṛthagalaṅkriyā //</l>\n</lg></p>\n\n<p>saṅkarasaṃsṛṣṭī prastuṣṭūṣurāha-adhunā eṣāmiti /\nsaṃśleṣaḥsambandhaḥ /\ntasyadvaividhyamāha-tatra saṃśleṣa ityādi /\nbhedakoṭerudbhaṭatāyāṃ saṃyoganyāyaḥ anutkaṭatve tu samavāyanyāyaḥ /\ndṛṣṭāntena nyāyabhedamavasthāpayati-tilataṇḍulanyāyaḥ kṣīranīrasādṛśyamiti ca /\nubhayamapi paripāṭyā sūtrayitumāha-krameṇeti /</p>\n\n<l rend='bold'>eṣāṃ tilataṇḍulanyāyena miśratdhe saṃsṛṣṭiḥ // RuAss_84 //</l>\n\n<p>vyācaṣṭe-uktālaṅkārāṇāmityādi /\nya ete anuprāsādayo bhāvaśabalatāntāḥ pṛthaguktāḥ teṣāṃ saṃbhavānusāreṇa yadi kutracit viṣaye sahabhāvaḥ tadaite kiṃ pṛthakpṛthagevālaṅkārāḥ utta sahabhāvavaicitryamalaṅkārāntarameveti cintāyāṃ siddhāntayitumāha-tatra yathetyādi /\nsauvarṇa maṇimayānāṃ pṛthak cārutvahetutve 'pi saṃśleṣato yathā cārutvāntaraṃ tathānuprāsādīnāṃ apyalaṅkārāntarameva /\nsaṃśleṣe 'pi bhedāṃśasphuṭatvāsphuṭatvābhyāṃ vicchrittidvayamāha-alaṅkārāntaratve ceti /\ntatra saṅkarasaṃsṛṣṭī vyavasthāpayati-pūrvatretyādi /\nyatobheda utkaṭo 'nutkaṭaśca ato dṛṣṭāntau samañjasāvityāha-ata evetyādi /\nutkaṭāmutkaṭatve bhedasya yathārthatā /\nsaṃsṛṣṭistridhetyāha-tatra tilataṇḍuletyādi /\nsaṅkaraḥ saprabhedaṃ jijñāsito 'pi saṃsṛṣṭyanantaraṃ vakṣyata ityāha-saṅkarastviti /\nkusumasaurabheti /\nalakairvyākulaiḥ loladṛśā /\natra pūrvārdhe bhakārāpekṣayā uttarārdhe ca lakārāpekṣayā vṛttyanuprāsaḥ /\nlakalolakalo ityādau yamakamiti vijātīyayoḥsaṃsṛṣṭiḥ /\ntathā lakalolakalo iti kalolakalola iti ca sajātīyayamakayorapi /\ntadetadāha-atrānuprāsetyādi /\ndevi kṣapeti /\natra nalinīva ruceveti upamādvayaṃ saṃsṛṣṭam /\ntadetadāha-atra sajādīyayoriti /\nlimpatīvetyatra tu vijātīyasaṃsṛṣṭhiḥ sphuṭā /\nānandamanthareti /\nmantharo mandakriyaḥ /\nhaṭhena balena /\natropamāvṛttyanuprāsayoḥ ubhayā laṅkārayoḥ saṃsṛṣṭiḥ /\nnanvatropamāvyavasthā kuta ityata āha-pādāmbujamiti /\npādāmbujamivetyupamāyā mañjīraśiñjitayogo vyavasthāpakaḥ /\npāda evāmbujamiti rūpakapakṣesa pratikūlaḥ ambakūlaḥ ambuje tadayogāt /\n<lg>\n<l>ataḥśiñjitayogo 'yaṃ pāriśeṣyādupamāṃ prasādayati /</l>\n<l>nigamayati-tadevamiti /</l>\n<l>tilataṇḍulanītyā saṃśleṣaḥ saṃsṛṣṭiriṣyate /</l>\n<l>sā śabdārthobhayagatairalaṅkāraistridhā matā //</l>\n</lg></p>\n\n<p>saṃkaram upakṣipati-adhunetyādi /</p>\n\n<l rend='bold'>kṣīranīranyāyena saṅkaraḥ // RuAss_85 //</l>\n\n<p>adhikāramanusmārayati-miśratvameveti /\ncarcitaṃ saṅkarasvarūpamanuvadati-anutkaṭeti /\ntatra traividhyāyāha-tacceti /\naṅgāṅgībhāvāt saṃśayādekavācakānupraveśācca tridhā tu saṅkarotthānam /\naṅgulībhiriveti /\natra aṅgulībhirivetyupamā sarojaṃ locanamivetyupamāṃ sādhayati /\nrūpakāpohanaṃ sādhane prakarṣaḥ /\nmukhaśabdena prārambhavadanayorabhidhānāt śleṣaḥ /\nmukhayorabhedādhyavasāyāt śleṣamūlātiśayoktaḥ /\nato 'nayoraṅgibhāvaḥ /\nevaṃ ca sati aṅgulībhiriveti yā vākyenoktā yā ca sarojalocanam iti samāsena tābhyāmupamābhyāṃ śleṣeṇa cānugṛhītā mukham iti atiśayo(ktiḥ)cumbatīvetyutprekṣāyā anugrāhikā /\nteṣāṃ balena samutthānādutthitā cotthāpakānāṃ camatkānāṃ camatkārakatvahetuḥ ityaṅgāṅgitā /\nato 'ṅgāṅgibhāve mitho 'pyupakāraprathanāyodāharaṇāntaram-trayīmayo 'pīti /\nvāruṇī paścimā dik surā ca /\npatanamavataraṇamupahatiśca /\nvyācaṣṭe-atra prathama ityādinā /\natra vāruṇīti śleṣaḥ trayīmayo 'pyagamaditi virodhapratibhotthāpakaḥ tadvādhakaśca /\nśleṣasya niravakāśatvānaṅgīkāriṇāṃ mate dvāvapi /\ntadanugrāhaśca 'manye patita'iti śuddhiṃ prati hetūtprekṣā /\nśuddhyai viveśeti phalotprekṣā ca /\netadviśiṣyopapādayati-tathāhītyādi /\nvāruṇīgamanaṃ pātādikāraṇamutprekṣitam /\ntatra virodhaśleṣā vanupraviṣṭau yacca kāraṇotprekṣānimittaṃ pātādikāryaṃ tatra vāstavau pātāgripraveśāvupahatihetukapātāgripraveśābhyāmabhedena adhyavasitau /\ntena śleṣeṇa saha hetuphalotprekṣayoraṅgāṅgitā /\nnanu virodhaśleṣayoratiśayoktyutprekṣayośca kuto nāṅgāṅgibhāva ittyāha-na ca virodhetyādi /\nyadyapi śleṣo viridhapratibhotpattihetuḥ yadyapi cātiśayoktiḥ utprekṣānimittaṃ tathāpi nānayoḥ śleṣābhyāṃ sahāṅgāṅgibhāvaḥ /\ntatra hetuḥ-tābhyāṃ vineti /\nvirodhātiśayoktibhyāṃ vinā śleṣotprekṣayoḥ anutthānāt /\nato niravakāśayoḥ śleṣotprekṣayorbādhakatvameva /\nnanvabhedādhyavasāyamantareṇānutthānāt utprekṣā vā mābhūt /\natiśayoktirviviktau viṣayaḥ /\nśleṣasya tu viviktau'styevetyata āha-na ca mantavyamityādi /\nalaṅkārāntaraviviktaśleṣayo nāstīti śleṣavivecane vitatyauktam /\nataḥ śleṣeṇa anyabādha iti tamnadhyānupraviṣṭo virodho 'pi bādhya eva /\narthālaṅkārasaṅkaraṃ nigamayati-evamartheti /\nśabdālaṅkāreti /\nkaiścidityavadhīraṇā /\nrājatīti /\ndānavānāṃ rāsaḥ ākrośastadatipātinaḥ /\nsārāvā tadā yatra seyamadrestaṭī rājati /\ngajatā gajasamūhaḥ /\nsa ca yūthamatipāti atitarāṃ rakṣati /\nkīdṛśī? aviratena dānena madena /\nvarā uktṛṣṭā sā prasiddhā /\nsārā balavatī /\nvanadā vanasya khaṇḍayitrī /\nyojanāyāha-atra yamaketyādi /\npādāvṛttilakṣaṇaṃ yamakam /\nādito anyataśca pāṭhe sandarbhaikyādanulobhapratilomatā ca /\ntadetadubhayaṃ sāpekṣamiti śabdālaṅkārasaṅkaraḥ /\ntadetaddūṣayati-etattviti /\nanāvarjakatve hetumāha-śabdālaṅkārayoriti /\nyathā hi śabdayormitho nopakāraḥ tathā śabdālaṅkārayorapi /\nkastarhir idṛśi viṣaye prakāra ityata āha-śabdālaṅkāreti /\nmitho 'nupakārāt nairapekṣyam /\nataḥ saṃsṛṣṭiḥ śreyasī /\nsaṅkaratayā caikavācakānupraveśaḥ syādityāha-yadveti /\nataḥ śabdālaṅkāraparihāreṇa aṅgāṅgibhāva iti nirṇāyati-evameṣa iti /\nsandehasaṅkaraṃ vivecayati-dvitīya iti /\nsandehaṃ darśayati-yatrobhayorityādi /\nyaḥ kaumāreti /\nvyākhyātaṃ prāk /\nyojayati-atra vibhāvanetyādi /\nanyatra kāvyaprakāśādau /\nitthamupamarūpakayoḥ sandehaṃ darśayitumāha-yathā ceti /\nyadvāktracandreti /\nśmaśrucchlena navayauvanenollikhito mantraścakāstīva /\nyojayati-atra vaktretyādi /\nsaṃśayasya hetumāha-samāsasyobhayathāpīti /\nvyāghrādīnāmākṛtigaṇātvādviśiṣṭaguṇānāṃ candrādīnām upasaṅgraha iti /\nmukhaṃ candra ivetyupamāsamāsaḥ /\n'avihitalakṣaṇastatpuruṣo mayūravyaṃsakādiṣu draṣṭavya'iti nītyā /\nmayūravyaṃsakādīnāmākṛtigaṇatvāt /\nmukhameva candra iti rūpakasamāsaśca sādhakabādhaka pramāṇavirahādanayoḥsandehaḥ /\nsādhakabādhakāntatarasadbhāve tu niyataparigraha ityāha-yatra tviti /\nsādhakabādhakasvarūpaṃ vivecayati-tatrānukūlamiti /\nprasaradvindviti /\nbinduḥ śuddhādhvopādānamahāmāyā nādo 'nāhataḥ tau prasaratoyasmāt sisṛkṣostasmai /\nśuddham amṛtam, niṣkṛṣṭaṃ caitanyaṃ tanmayātmane /\nananto deśakālādyanavacchinnaḥ prakāśo yaśca tasmai /\nanyadā tu bindavaḥ śīkarāḥ /\nnādo laharīghoṣaḥ /\namṛtaṃ sudhā /\nanantaḥ śeṣo mathanādau śeṣībhūtaḥ , tena prakāśaḥ prathitaḥ /\niha śaṅkara eva kṣīrasindhuriti rūpake sādhakam /\ndarśayati-atra śaṅkara evetyādi /\namṛtaśabdo hi sudhāyāṃ pracuraprasiddhikaḥ kṣīrasindhāvanukūlatarara iti rūpakasamāsa evāyam /\namṛtamayatvaṃ ca nopamāṃ prati bādhakamityāha-upamāyāstviti /\nna bāghakaṃ kintu taṭasthamiti bhāvaḥ /\ntatra hetuḥ-śaṅkare 'pyupacaritasyeti /\nśaṅkaratvenopacaritasya hi siddho rūpakatvasiddhiḥ /\nata upamotthāpite rūpake viśrāntiriti yāvat /\nudāharaṇāntareṇāpi nyāyamimaṃ draḍhayitum āha-yathā veti /\netānyavantīti /\navantīścararūpāt pārijātāt jātāni yaśorūpāṇi prasūnāni digrūpāṇāṃ vadhūnāmavataṃsayāmi, paśyata /\natrāpyupamābādhavaimukhyena rūpakasādhakaṃ darśayati-atrāvataṃsanamiti /\nbādhakārthamudāharati-śaradīveti /\nhariḥ siṃho viṣṇuśca /\nupamābādhakaṃ darśayati-atra vindhya ityādi /\nvinidrajṛmbhitaharitvaṃ hi sādhāraṇamupamāsamāsaṃ bādhate /\nupamitaṃ vyāghrādibhiḥ sāmānyāprayege iti vācanāt /\nnanu rūpakasiddhisādhakābhāve kathamittayata āha-ataśca pāriśeṣyāditi /\nnanu śaradīveti samabhivyāhṛteyam upamā kathaṃ nopamāsādhiketyata āha- natu śaradīveti /\nnyāyato vākyārthībhūtaṃ rūpakamābhāsata ekadeśavirtinyupamā na hi bādhiturm iṣṭe /\nyāvatā svayamapyābhāsībhavatīti bhāvaḥ /\natropahāsāyāha-na hi cāṣeṇeti /\ncāṣathāṇāṃ samūhaḥ cāṣamiti sthitau pañcāśabdhrabdaḥ(de?)śaṣayorabhedāśrayaṇā(ṇo?)pyavyutpannapratīteyaṃ cāṣaśrutiḥ /\nna khalu tannibandhanā pañcāśadrūpasamūhasiddhiḥ /\nnanvatarathā alaṅkāraprakramabhedaḥ syādityata āha-na hyekeneti /\nprakāntenaikenaiva nirvahaṇīyamiti naiṣā rājājñā yena dṛṣṭabādha āśaṅkyate /\nyallaṅghanenadṛṣṭabādṛṣṭayordvayorapi bādhaḥsyāt yato nyāyo 'yamityatata āha-nāpyeṣa iti /\nprakrāntena nirvahaṇīyamiti na sārvatriko nyāyaḥ /\nkintu viśeṣā vivakṣāyāmeva /\niha tu uttarottaraṃ prakarṣavivakṣeti upamāpekṣayā rūpake sāmyaprakarṣaḥ /\nato 'vayavagatopamāparityāgena vākyārthī bhūtarūpaka parigraha evocitaḥ /\nviparyayastu sāmyanikarṣādduṣṭa eva /\ntadetatpratyudāharaṇena draḍhayati-yenenduriti /\natrendumalayajayoḥ dahanaviṣayatvarūpaṇāt sāmyaprakarṣaḥ prakrāntaḥ /\nhāraḥ kuṭhārāyata iti tūpamayā prakarṣa nītaḥ /\ncarcāṃ nigamayati-tasmātprakṛta iti /\nsāmānyaprayoge upamābādhaka iti nyāyopanno rūpakaprakrama eva nirvahīṇīya iti yāvat /\nnyāyo 'yamatrāpi jñeya ityāha-bhāṣyābdhairiti /\ngāmbhīryasādhāraṇyādupamābādhe rūpakameva draṣṭavyam /\nsādhakabādhakābhāve tu sandeha ityuktamanusmārayati-sādhakabādhaketi /\nitthamaṅgāṅgibhāvasandeha rūpaṃ prakāradvayaṃ vivicya tṛtīyaṃ prakāraṃ vivecayati-tṛtīyastviti /\ntaṃ viśadayati-yatraikasminniti /\nmurāri nirgateti /\nnarako 'suro nirayaśca /\n(gaṅgeveti)sadgatiprātpihetutvam /\nyojayati-atra murārīti /\ngaṅgevetyupamā murārinirgatetyarthabhedābhāvāt sādhāraṇaviśeṣaṇena samutthāpitā /\nnaraketi śliṣṭaviśeṣaṇotthor'thaḥ śleṣaścāpamāpratipattihetuḥ /\nekatraiva narakaśabde 'nupraviṣṭau śliṣṭaśabdenobhayopakārāt śabdaśleṣeṇāpyupamā saṅkarārthamāha-atra ca yathetyādi /\nsatpuṣkareti /\npuṣkāraṃ vādyabhāṇḍamukhaṃ padmaṃ ca /\ndyotinastaraṅgā dyotito raṅgaśca /\nrajyante 'smin sāmājikamanāṃsi iti raṅgo nāṭyārambhakriyā /\nmṛdaṅgasadṛśaṃ jalāsphālanavādyaṃ mṛdaṅgavādyaṃ ca /\nyojayati-atra payasīvetyādinā /\nramanta iti sādhāraṇe dharmaḥ /\nataḥ sāmagrīyogāt sampannā dyotitaraṅgaśobhinītyekasminneva śabde sabhaṅgapadatvāt śabdaśleṣeṇa saṃkīrṇam /\nśabdālaṅkārayorekavācakānupraveśamudāhṛtacaramanusmārayati-śabdālaṅkārayoḥ punarityādi /\nvijātīyayorevaikavācakakānupreśaṃ(śa?)vyavastheti yadanyairuktaṃ tadaprayojakamityāha ekavācaketyādi /\natra 'rājati taṭīyami'tyādau /\nevakāreṇāṅgāṅgibhāvasandehasaṅkarāvapohati /\n<lg>\n<l>śabdālaṅkāratvaṃ tulyajātīyatā /</l>\n<l>udbhāṭaprakāśitastu prakārāntaragocaraśabdārthālaṅkārasaṃkaraḥ saṃsṛṣṭau antarbhāvita iti tasya saṃkaratvamaṅgāṅgibhāva evoktamityāha-śabdārthālaṅkāretyādi /</l>\n<l>aṅgāṅgibhāvātsandehāt praveśādekavācake /</l>\n<l>tridhā tu saṃkaraḥ śabdālaṅkṛtyorekavācake //</l>\n</lg></p>\n\n<p>prakaraṇāmupasañjihīrṣurāha-idānīmiti /\ntatra sūtram-</p>\n\n<p><hi rend='bold'>\nevamete śabdārthobhayālaṅkārāḥ saṃkṣepataḥsūtritāḥ // RuAss_86 //</hi></p>\n\n<p>vyācaṣṭe - evamitīti /\ntatra punaruktavadābhāsor'thasya paunaruktye /\nchekavṛttyanuprāsau vyañjanamātrasya /\nyamakaṃ svaravyañjanasamudāyasya /\nlāṭānuprāsaḥ śabdārthayoriti paunaruktye pañcakam /\nsthānaviśeṣaśliṣṭavarṇāpaunaruktye citram /\natha sādṛśyavicchittau bhedābhedatulyātāyāṃ upamānānvayopameyopamā smaraṇāni /\nabhedaprādhānya āropāśrayatayā rūpakapariṇāmasandehabhrāntimadullekhāpahnutayaḥ /\nadhyavasāyāśrayeṇātprekṣātiśayoktī /\ngamyamānaupamyāśrayeṇa tulyayogitādīpakaprativastūpamādṛṣṭāntanidarśanāvyatirekasahoktivinoktayaḥ /\nviśeṣaṇa vicchittyā samāsoktiparikarau /\nviśeṣaṇa viśeṣyavicchittyā śleṣaḥ /\naprastutātprastutāvagatāvaprastutapraśaṃsā /\nsāmānyaviśeṣa bhāvādinā nirdiṣṭaprakṛtasamarthaner'thāntaranyāsaḥ /\ngamyasya bhaṅgyantareṇoktau paryāyoktam /\nstutyā nindāyāḥ nindāyā vā stutergamyatve vyājastutiḥ /\nprākaraṇikayoḥ viśeṣārthaniṣedhābhāse aniṣṭavidhyābhāse ca ākṣepaḥ /\nvirodhagarbhatayā virodhavibhāvanāviśeṣārthaniṣedhābhāse aniṣṭavidhyābhāse ca ākṣepaḥ /\nvirodhagarbhatayā virodhavibhāvanāviśeṣārthaniṣedhābhāse aniṣṭavidhyābhāse ca ākṣepaḥ /\nvirodhagarbhatayā virodhavibhāvanāviśeṣoktyatiśayoktī antarā saṅgativiṣamasamavicitrādhikānyonyaviśeṣavyāghātadvayāni /\nśṛṅkhalāvaicitryeṇa kāraṇāmālaikāvalīmālādīpakasārāḥ /\ntarkanyāyena kāvyaliṅgānumāne /\nvākyanyāyena yathāsaṅkhyaparyāyaparivṛttiparisaṅkhyārthāpattivikalpasamuccayaduyasamādhayaḥ /\nlokanyāyena pratyanīka pratīpanimīlitasāmānyataddguṇātadguṇottarāṇi /\ngūḍhārthaparatve sūkṣmavyājoktivakroktisvabhāvoktayaḥ /\nsphuṭārthatve bhāvikam /\naudāttyena udāttadvayam /\ncittavṛttyālambena rasavatpreyaūrjasvitsamāhitabhāvodayasandhiśabalatvānīti śuddhāḥ /\nmiśratayā tu saṅkurasaṃsṛṣṭī /\ntadidamabhisandhāyāha-evamiti /\npūrvoktaprakāraparāmarśaḥ-eta iti /\nprakrāntasvarūpanirdeśa iti /\nśabdārthobhayālaṅkārān vargaśo vivinakti-tatra śabdālaṅkārā ityādi /\nlāṭānuprāsādaya ityādi /\nśeṣānudghāṭayati-saṃsṛṣṭisaṅkareti /\nnanu cānvayavyatirekābhyāmukti(kta)vyavasthābhāṅga ityata āha-lokavadāśrayā śrayīti /\ntadalaṅkāryeti /\ntacchabdena śabdārthobhayaparāmarśaḥ /\ncarcitaṃ caitat śleṣaprastāve /\ntarhi anvayavyatirekau kutra nibandhanamityata āha-anvayavyatirekakautvati /\nalaṅkārāṇāṃ śabdādikāryatve śabdāśabdādyanvayavyatirekau tatra nibandhanam /\nnanu śabdādyalaṅkāratve ko doṣa ityata āha-tadalaṅkāratvaprayojakatva iti /\nśrautopamādau śabdānvayavyatirekānuvidhānāt śabdālaṅkāratvaṃ prasajet /\n<lg>\n<l>nigamayati-tasmādāśrayāśrayīti /</l>\n<l>cirantaramatetyuktārthe saṃvādasamudghāṭanam /</l>\n<l>śabdanyāso viṣayamiṣayo durghaṭārthavyavasthā vyātpavyātpiprakaṭanaparanyāsa(ya?)carco gabhīraḥ /</l>\n<l>itthaṃ bhūmrā rucakavacasāṃ vistaraḥ karkaśo 'yaṃ ṭīkāsmābhiḥ samuparacitānena sañjīvanīyam //</l>\n</lg></p>\n\n<lg>\n<l>sūkṣmāmavyākulāmatra śāstrayuktyupaṃbṛhitām /</l>\n<l>mīmāṃsāmupajīvantu kṛtinaḥ kāvyatāntrikāḥ //</l>\n</lg>\n\n<lg>\n<l>kāvyaprakāśe 'laṅkārasarvasve ca vipaścitām /</l>\n<l>atyādaro jagatyasmin vyākhyātamubhayaṃ tataḥ //</l>\n</lg>\n\n<p>ityālaṅkārikacakravartidhvaniprasthānaparamācāryakāvyamīmāṃsāprabhākarasahajasarvajñamahākaviśrīvidyācakravartiviracitāyāṃ sañjīvanyāmalaṅkārasarvasvaṭīkāyāmarthālaṅkāraprakaraṇaṃ samātpam //</p>\n\n  </body>\n\n"
}