{
  "file_title": "sukhāvatīvyūha",
  "file_title_normal": "sukhavativyuha",
  "metadata": {
    "original_title": "Sukhāvatīvyūha",
    "contributors": [
      {
        "role": "data entry",
        "name": "Yoshimichi Fujita",
        "when": "Aug|14|2000|"
      },
      {
        "role": "contribution to GRETIL",
        "name": "Yoshimichi Fujita",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31"
  },
  "body": [
    {
      "tag": "p",
      "attributes": {},
      "text": "P1"
    },
    {
      "tag": "p",
      "attributes": {},
      "text": "oṃ namo daśadiganantāparyantalokadhātupratiṣṭhitebhyaḥ\nsarvabuddhabodhisattvāryaśrāvakapratyekabuddhebhyo 'tītānāgata-\npratyutpannebhyaḥ.\nnamo 'mitābhāya. namo 'mitāyuṣe. namo 'cintyaguṇāka-\nrātmane.\n  namo 'mitābhāya jināya, te mune.\n  sukhāvatīṃ yāmi te cānukampayā.\n  sukhāvatīṃ kanakavicitrakānanāṃ\n  manoramāṃ sugatasutair alaṃkṛtāṃ.\n  tathāśrayāṃ prathitayaśasya dhīmataḥ,\n  prayāmi tāṃ bahuguṇaratnasaṃcayām.\n  evaṃ mayā śrutam : ekasmin samaye bhagavān rājagṛhe\nviharati sma, gṛdhrakūṭe parvate mahatā bhikṣusaṃghena\nsārdhaṃ dvātriṃśatā bhikṣusahasraiḥ, sarvair arhadbhiḥ\nkṣīṇāsravair niḥkleśair uṣitavadbhiḥ samyagājñāsuvimuktacittaiḥ\nparikṣīṇabhavasaṃyojanasahasrair anuprāptasvakārthair\nvijitavadbhir, uttamadamane śamathaprāptaiḥ,\nsuvimuktacittaiḥ suvimuktaprajñair mahānāgaiḥ, ṣaḍabhijñair\nvaśībhūtair aṣṭavimokṣadhyāyibhir balaprāptair abhijñānābhijñātaiḥ,\nsthavirair, mahāśrāvakaiḥ. tad yathā : ājñātakauṇḍinyena\nca, aśvajitā ca, bāṣpeṇa ca, mahānāmnā ca, bhadrajitā\nP2\nca, yaśodevena ca, vimalena ca, subāhunā ca, pūrṇena\nca maitrāyaṇīputreṇa, gavāṃpatinā ca, uruvilvākāśyapena\nca, nadīkāśyapena ca, bhadrakāśyapena ca, kumārakāśyapena\nca, mahākāśyapena ca, śāriputreṇa ca, mahāmaudgalyāyanena\nca, mahākapphinena ca, mahācundena ca,\naniruddhena ca, rādhena ca, nandikena ca, kimpilena ca,\nsubhūtinā ca, revatena ca, khadiravanikena ca, vakkulena\nca, svāgatena ca, amogharājena ca, pārāyaṇikena ca, panthena\nca, cūlapanthena ca, nandena ca, rāhulena ca, āyuṣmatā\ncānandena. ebhiś cānyaiś cābhijñānābhijñātaiḥ sthavirair\nmahāśrāvakair, ekapudgalaṃ sthāpayitvā śaikṣapratipady uttarikaraṇīyaṃ,\nyad idam : āyuṣmantam ānandaṃ, maitreyapūrvaṃgamaiś\nca saṃbahulaiś ca bodhisattvair mahāsattvaiḥ.\n  atha khalv āyuṣmān ānanda utthāyāsanād ekāṃśam\nuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya\nyena bhagavāṃs tenāñjaliṃ praṇamya bhagavantam\netad avocat : viprasannāni ca tava bhagavata indriyāṇi,\npariśuddhaś chavivarṇaḥ, paryavadāto mukhavarṇaḥ pītanirbhāsaḥ,\ntad yathā śāradaṃ vanadaṃ pāṇḍu pariśuddhaṃ\nparyavadātaṃ pītanirbhāsaṃ. evam eva bhagavato\nviprasannānīndriyāṇi, pariśuddho mukhavarṇaḥ, paryavadātaś\nchavivarṇaḥ pītanirbhāsaḥ. tad yathāpi nāma bhagavañ\njāṃbūnadasuvarṇaniṣko, dakṣeṇa karmāreṇa karmāraputreṇa\nvolkāmukhe saṃpraveśya supariniṣṭhitaḥ pāṇḍukambalair\nP3\nupari kṣipto, 'tīvapariśuddho bhavati ; paryavadātaḥ\npītanirbhāsaḥ. evam eva bhagavato viprasannānīndriyāṇi,\npariśuddho mukhavarṇaḥ, paryavadātaś chavivarṇaḥ pītanirbhāsaḥ.\nna khalu punar ahaṃ bhagavann abhijānāmi : iti\npūrvaṃ purvataram, evaṃ viprasannāni tathāgatasyendriyāṇy,\nevaṃ pariśuddhaṃ mukhavarṇaṃ, paryavadātaṃ chavivarṇaṃ\npītanirbhāsam. tasya me bhagavann evaṃ bhavati : buddhavihāreṇa\nvatādya tathāgato viharati ; jinavihāreṇa, sarvajñatāvihāreṇa,\nmahānāgavihāreṇa vatādya tathāgato viharati.\natītānāgatapratyutpannān tathāgatān arhataḥ samyaksaṃbuddhān\nsamanupaśyatīti.\n  evam ukte, bhagavān āyuṣmantam ānandam etad avocat :\nsādhu sādhv ānanda, kiṃ punas te devatā etam artham ārocayanty,\nutāho buddhā bhagavantaḥ. atha svena pratyutpanna-\nmīmāṃsājñānenaivaṃ prajānāsīti. evam ukte, āyuṣmān\nānando bhagavantam etad avocat : na me bhagavan devatā\netam artham ārocayanti, nāpi buddhā bhagavantaḥ. atha\ntarhi me bhagavan svenaiva pratyātmamīmāṃsājñānenaivaṃ\nbhavati : buddhavihāreṇādya tathāgato viharati ; jinavihāreṇa,\nsarvajñatāvihāreṇa, mahānāgavihāreṇa vatādya tathāgato viharati ;\natītānāgatapratyutpannān sarvān buddhān bhagavataḥ\nP4\nsamanupaśyatīti.\n  evam ukte, bhagavān āyuṣmantam ānandam etad avocat :\nsādhu sādhv ānanda ; udāraḥ khalu ta unmiñjiḥ, bhadrikā\nmīmāṃsā, kalyānaṃ pratibhānaṃ, bahujanahitāya yas\ntvam ānanda pratipanno, bahujanasukhāya, lokānukampāyai,\nmahato janakāyasyārthāya, hitāya sukhāya devānāṃ ca manuṣyānāṃ\nca, yas tvaṃ tathāgatam etam arthaṃ paripraṣṭavyaṃ\nmanyase. evam etad bhavaty ānanda, tathāgateṣv arhatsu\nsamyaksaṃbuddheṣv aprameyeṣv asaṃkhyeyeṣu jñānadarśanam\nupasaṃharataḥ, na ca tathāgatasya jñānam upahanyate.\ntat kasya hetoḥ. apratihatahetujñānadarśano hy ānanda tathāgataḥ.\nākāṅkṣan ānanda tathāgata ekapiṇḍapātena\nkalpaṃ vā tiṣṭhet, kalpaśataṃ vā, kalpasahasraṃ vā, kalpaśatasahasraṃ\nvā, yāvat kalpakoṭīnayutaśatasahasraṃ vā, tato\nvottari, na ca tathāgatasyendriyāṇy upanaśyeyuḥ ; na mukha-\nvarṇasyānyathātvaṃ bhavet ; nāpi chavivarṇa upahanyate. tat\nkasya hetoḥ. tathā hy ānanda tathāgataḥ samādhimukha-\npāramitāprāptaḥ. samyaksaṃbuddhānām ānanda loke sudurlabhaḥ\nprādurbhāvaḥ ; tad yathodumbarapuṣpāṇāṃ loke prādurbhāvaḥ\nsudurlabho bhavati, evam eva tathāgatānām arthakāmānāṃ\nhitaiṣiṇām anukampakānāṃ mahākaruṇāpratipannānāṃ\nsudurlabhaḥ prādurbhāvaḥ. api tu khalv āryānanda\nP5\ntathāgatasyaivaiṣo 'nubhāvo, yas tvaṃ sarvalokācāryāṇām\nsattvānāṃ loke prādurbhāvāya bodhisattvānāṃ mahāsattvānām\narthāya tathāgatam etam arthaṃ paripraṣṭavyaṃ manyase.\n  tena hy ānanda śṛṇu sādhu ca suṣṭḥu ca, manasi kuru,\nbhāṣiṣye 'haṃ te. evaṃ bhagavann ity āyuṣmān ānando\nbhagavataḥ pratyaśrauṣīt.\n  bhagavāṃs tasyaitad avocat : bhūtapūrvam ānandātīte\n'dhvanīto 'saṃkhyeye kalpe 'saṃkhyeyatare vipule 'prameye\n'cintye, yadāsīt tena kālena tena samayena dīpaṃkaro nāma\ntathāgato 'rhan samyaksaṃbuddho loka udapādi. dīpaṃkarasyānanda\npareṇa parataraṃ pratāpavān nāma tathāgato\n'bhūt. tasya pareṇa parataraṃ prabhākaro nāma tathāgato\n'bhūt. tasya pareṇa parataraṃ candanagandho nāma tathāgato\n'bhūt. tasya pareṇa parataraṃ sumerukalpo nāma tathāgato\n'bhūt. evaṃ candrānano nāma, vimalānano nāma,\nanupalipto nāma, vimalaprabho nāma, nāgābhibhūr nāma,\nsūryānano nāma, girirājaghoṣo nāma, sumerukūṭo nāma, suvarṇaprabhāso\nnāma, jyotiṣprabho nāma, vaiḍūryanirbhāso nāma,\nbrahmaghoṣo nāma, candrābhibhūr nāma, sūryaghoṣo\nnāma, muktakusumapratimaṇḍitaprabho nāma, śrīkūto nāma,\nsāgaravarabuddhivikrīḍitābhijño nāma, varaprabho nāma,\nmahāgandharājanirbhāso nāma, vyapagatakhilamalapratigho\nnāma, śūrakūṭo nāma, ratnajaho nāma, mahāguṇadharabuddhiprāptābhijño\nnāma, candrasūryajihmīkaraṇo nāma, uttaptavaiḍūryanirbhāso\nnāma, cittadhārābuddhisaṃkusumitābhyudgato\nP6\nnāma puṣpāvatīvanarājasaṃkusumitābhijño nāma, puṣpākaro\nnāma, udakacandropamo nāma, avidyāndhakāravidhvaṃsanakaro\nnāma, lokendro nāma, muktacchatrāpravāḍasadṛśo\nnāma, tiṣyo nāma, dharmamativinanditarājo nāma, siṃha-\nsāgarakūṭavinanditarājo nāma, sāgaramerucandro nāma, brahma-\nsvaranādābhinandino nāma, kusumasaṃbhavo nāma, prāptaseno\nnāma, candrabhānur nāma, merukūṭo nāma, candraprabho\nnāma, vimalanetro nāma, girirājaghoṣeśvaro nāma,\nkusumaprabho nāma, kusumavṛṣṭyābhiprakīrṇo nāma, ratnacchatro\nnāma, padmavīthyupaśobhito nāma, tagaragandho\nnāma, ratnanirbhāso nāma, nirmito nāma, mahāvyūho nāma,\nvyapagatakhiladoṣo nāma, brahmaghoṣo nāma, saptaratnābhivṛṣṭo\nnāma, mahāguṇadharo nāma, tamālapatracandanakardamo\nnāma, kusumābhijño nāma, ajñānavidhvaṃsano\nnāma, keśarī nāma, muktacchatro nāma, suvarṇagarbho\nnāma, vaiḍūryagarbho nāma, mahāketur nāma, dharmaketur\nnāma, ratnaśrīr nāma, narendro nāma, lokendro nāma,\nkāruṇiko nāma, lokasundaro nāma, brahmaketur nāma,\ndharmamatir nāma, siṃho nāma, siṃhamatir nāma, siṃhamater\nānanda pareṇa parataraṃ lokeśvararājo nāma tathāgato\n'rhan samyaksaṃbuddho loka udapādi, vidyācaraṇa-\nsaṃpannaḥ, sugato, lokavidanuttaraḥ, puruṣadamyasārathiḥ,\nśāstā devānāṃ ca manuṣyāṇāṃ ca, buddho, bhagavān.\n  tasya khalu punar ānanda lokeśvararājasya tathāgatasyārhataḥ\nsamyaksaṃbuddhasya pravacane dharmākaro nāma\nbhikṣur abhūd, adhimātraṃ smṛtimān, gativān, prajñāvān,\nadhimātraṃ vīryavān, udārādhimuktiḥ.\n  atha khalu ānanda sa dharmākaro bhikṣur utthāyāsanād\nP7\nekāṃsam uttarāsaṅgaṃ kṛtvā, dakṣiṇaṃ jānumaṇḍalaṃ pṛthivyāṃ\npratiṣṭhāpya, yenāsau bhagavān lokeśvararājas tathāgatas\ntenāñjaliṃ praṇamya, bhagavantaṃ namaskṛtya,\ntasmin samaye saṃmukham ābhir gāthābhir abhyaṣṭāvīt :\n  amitaprabha, anantatulyabuddhe,\n  na ca iha anyaprabhā vibhāti kācit.\n  sūryamaṇisirīṇa candra-ābhā,\n  na tapi na bhāsiṣu ebhi sarvaloke. (1)\n  rūpam api anantu sattvasāre,\n  tatha api buddhasvaro anantaghoṣaḥ.\n  śīlam api samādhiprajñavīryaiḥ\n  sadṛśu na te 'stiha loki kaścid anyaḥ. (2)\n  gabhiru vipulu sūkṣma prāptu dharmo,\n  acintatu buddhavaro yathā samudraḥ.\n  tenonnamanā na cāsti śāstuḥ,\n  khiladoṣaṃ jahiyā atārṣi pāram. (3)\n  yatha buddhavaro anantatejā\n  pratapati sarvadiśā narendrarājā,\n  tatha ahu buddha bhavitva dharmasvāmī,\n  jaramaraṇān prajāṃ pramocayeyam. (4)\n  dānadamathaśīlakṣāntivīrya-\n  dhyānasamādhi tathaiva agraśreṣṭhāṃ,\n  ebhi ahu vratāṃ samādadāmi,\n  buddha bhaviṣyāmi sarvasattvatrātā. (5)\n  buddhaśatasahasrakoṭy anekā\nP8\n  yathariva vālika gaṅgayā anantā,\n  sarva ta ahu pūjayiṣya nāthān\n  śivavarabodhigaveṣako atulyāṃ. (6)\n  gaṅgarajasamāna lokadhātūṃ\n  tatra bhūyottari ye ananta kṣetrā,\n  sarvata prabha muñcayiṣye tatrā\n  iti etādṛśi vīryam ārabhiṣye. (7)\n  kṣetra mama udāru agraśreṣṭho,\n  varam iha maṇḍa pi saṃskṛtesmin.\n  asadṛśa nirvāṇalokadhātusaukhyaṃ,\n  tac ca asattvatayā viśodhayiṣye. (8)\n  daśadiśata samāgatāni sattvā\n  tatra gatāḥ sukham edhiṣyanti kṣipram.\n  buddha mama pramāṇa atra sākṣī,\n  avitathavīryabalaṃ janemi cchandaṃ. (9)\n  daśadiśe lokavidū asaṅgajñānī\n  sada mama cittu prajānayantu te pi.\n  avicigatu ahaṃ sadā vaseyaṃ,\n  praṇidhibalaṃ na punar nivartayiṣye. (10)\n  atha khalu ānanda sa dharmākaro bhikṣus taṃ bhagavantaṃ\nlokeśvararājaṃ tathāgatam saṃmukham ābhir gātābhir\nabhiṣṭutyaitad avocat : aham asmi bhagavann anuttarāṃ\nsamyaksaṃbodhim abhisaṃbodhukāmaḥ, punaḥ punar\nanuttarāyāṃ samyaksaṃbodhau cittam utpādayāmi, pariṇāmayāmi.\ntasya me bhagavān sādhu tathā dharmaṃ deśayatu,\nyathāhaṃ kṣipram anuttarāṃ samyaksaṃbodhim abhisaṃbudheyaṃ ;\nP9\nasamasamas tathāgato loke bhaveyaṃ ; tāṃś ca me\nbhagavān ākārān parikīrtayatu, yair ahaṃ buddhakṣetrasya\nguṇavyūhasaṃpadaṃ parigṛhnīyām. evam uktaś cānanda sa\nbhagavāṃl lokeṣvararājas tathāgatas taṃ bhikṣum etad\navocat : tena hi tvaṃ bhikṣo svayam eva buddhakṣetra-\nguṇālaṃkāravyūhasaṃpadaṃ parigṛhṇīṣe. so 'vocat : nāhaṃ\nbhagavann utsahe. api tu bhagavān eva bhāṣatv anyeṣāṃ\ntathāgatānāṃ buddhakṣetraguṇavyūhālaṃkārasaṃpadaṃ, yāṃ\nśrutvā vayaṃ sarvākārāṃ paripūrayiṣyāma iti.\n  athānanda sa lokeśvararājas tathāgato 'rhan samyaksaṃbuddhas\ntasya bhikṣor āśayaṃ jñātvā, paripūrṇāṃ varṣakoṭīm\nekāśītibuddhakoṭīnayutaśatasahasrāṇāṃ buddhakṣetraguṇālaṃkāra-\nvyūhasaṃpadaṃ sākārāṃ soddeśāṃ sanirdeśāṃ saṃprakāśitavān ;\narthakāmo, hitaiṣy, anukampako, 'nukampām\nupādāya, buddhanetryānupacchedāya, sattveṣu mahākaruṇāṃ\nsaṃjanayitvā. paripūrṇāṃś ca dvācatvārimśatkalpāṃs tasya\nbhagavata āyuṣpramāṇam abhūt.\n  atha khalv ānanda sa dharmākaro bhikṣur yās teṣām ekāśīti-\nbuddhakoṭīnayutaśatasahasrāṇāṃ buddhakṣetraguṇālaṃkāra-\nvyūhasaṃpadas tāś ca sarvā ekabuddhakṣetre parigṛhya,\nbhagavato lokeśvarasya tathāgatasya pādau śirasā vanditvā,\npradakṣiṇīkṛtya, tasya bhagavato 'ntikāt prākrāmat. uttari\nca pañcakalpān buddhakṣetraguṇālaṃkāravyūhasaṃpadam,\nP10\nudāratarāṃś ca praṇītatarāṃś ca, sarvaloke daśasu dikṣv\napracaritapūrvāṃ parigṛhītavān ; udāraṃ ca praṇidhānam\nakārṣīt. iti hy ānanda yā tena bhagavatā lokeśvararājena\ntathāgatena teṣām ekāśītibuddhakṣetrakoṭīnayutaśatasahasrāṇāṃ\nsaṃpattiḥ kathitā, tato 'tirekāny udārapraṇītāprameyatarāṃ\nbuddhakṣetrasaṃpattiṃ parigṛhya, yena sa tathāgatas\ntenopasaṃkramya, tasya bhagavataḥ pādau śirasā vanditvaitad\navocat : parigṛhītā me bhagavan buddhakṣetraguṇālaṃkāra-\nvyūhasaṃpad iti. evam ukte, ānanda, sa lokeśvararājas\ntathāgatas taṃ bhikṣum etad avocat : tena hi bhikṣo bhāṣasva.\nanumodate tathāgataḥ. ayaṃ kālo bhikṣo, pramodaya\nparṣadaṃ, harṣaṃ janaya, siṃhanādaṃ nada, yaṃ śrutvā\nbodhisattvā mahāsattvā etarhy anāgate cādhvany evaṃrūpāṇi\nbuddhakṣetrasaṃpattipraṇidhānāni parigṛhīṣyanti.\n  athānanda sa dharmākaro bhikṣus tasyāṃ velāyāṃ taṃ\nbhagavantam etad avocat : tena hi śṛṇotu me bhagavān, ye\nmama praṇidhānaviśeṣāḥ, yathā me 'nuttarāṃ samyaksaṃbodhim\nabhisaṃbuddhasye. acintyaguṇālaṃkāravyūhasamanvāgataṃ\ntad buddhakṣetraṃ bhaviṣyati :\n  1. sacen me bhagavaṃs tasmin buddhakṣetre nirayo vā,\ntiryagyonir vā, pretaviṣayo vāsuro vā kāyo bhavet, mā tāvad\naham anuttarāṃ samyaksaṃbodhim abhisaṃbudhyeyam.\n  2. sacen me bhagavaṃs tatra buddhakṣetre ye sattvāḥ\nP11\npratyājātā bhaveyus, te punas tataś cyutvā, nirayaṃ vā,\ntiryagyoniṃ vā, pretaviṣayaṃ vāsuraṃ vā kāyaṃ prapateyur,\nmā tāvad aham anuttarāṃ samyaksaṃbodhim abhisaṃbudhye-\nyam.\n  3. sacen me bhagavaṃs tatra buddhakṣetre ye sattvāḥ\npratyājātās, te ca sarve naikavarṇāḥ syur, yad idaṃ : suvarṇavarṇāḥ,\nmā tāvad aham anuttarāṃ samyaksaṃbodhim\nabhisambudhyeyam.\n  4. sacen me bhagavaṃs tasmin buddhakṣetre devānāṃ\nca manuṣyānāṃ ca nānātvaṃ prajñayetānyatra nāmasaṃketa-\nsaṃvṛtivyavahāramātrā devā manuṣyā iti saṃkhyāgaṇanāto,\nmā tāvad aham anuttarāṃ samyaksaṃbodhim abhisaṃbudhye-\nyam.\n  5. sacen me bhagavaṃs tasmin buddhakṣetre ye sattvāḥ\npratyājātās te cet sarve na rddhivaśitā paramapāramitāprāptā\nbhaveyur, antaśa ekacittakṣaṇalavena buddhakṣetrakoṭīniyuta-\nśatasahasrātikramaṇatayāpi, mā tāvad aham anuttarāṃ\nsamyaksaṃbodhim abhisaṃbudhyeyam.\n  6. sacen me bhagavaṃs tasmin buddhakṣetre ye sattvāḥ\npratyājātā bhaveyus, te cet sarve na jātismarā syur, antaśaḥ\nkalpakoṭīniyutaśatasahasrānusmaraṇatayāpi, mā tāvad aham\nanuttarāṃ samyaksaṃbodhim abhisaṃbudhyeyam.\n  7. sacen me bhagavaṃs tasmin buddhakṣetre ye sattvāḥ\npratyājāyeraṃs, te sarve na divyasya cakṣuṣo lābhino bhaveyur,\nantaśo lokadhātukoṭīnayutaśatasahasrādarśanatayāpi, mā\nP12\ntāvad aham anuttarāṃ samyaksaṃbodhim abhisaṃbudhyeyam.\n  8. sacen me bhagavaṃs tasmin buddhakṣetre ye\nsattvāḥ pratyājāyeraṃs, te sarve na divyasya śrotrasya lābhino\nbhaveyur, antaśo buddhakṣetrakoṭīnayutaśatasahasrād api yugapat\nsaddharmaśravaṇatayā, mā tāvad aham anuttarāṃ\nsamyaksaṃbodhim abhisaṃbudhyeyam.\n  9. sacen me bhagavaṃs tasmin buddhakṣetre ye sattvāḥ\npratyājāyeraṃs, te sarve na paracittajñānakovidā bhaveyur,\nantaśo buddhakṣetrakoṭīnayutaśatasahasraparyāpannānāṃ\nsattvānāṃ cittacaritraparijñānatayā, mā tāvad aham anuttarāṃ\nsamyaksaṃbodhim abhisaṃbudhyeyam.\n  10. sacen me bhagavaṃs tasmin buddhakṣetre ye\nsattvāḥ pratyājāyeraṃs, teṣāṃ kācit parigrahasaṃjñotpadyetāntaśaḥ\nsvaśarīre 'pi, mā tāvad aham anuttarāṃ samyaksaṃbodhim\nabhisaṃbudhyeyam.\n  11. sacen me bhagavaṃs tasmin buddhakṣetre ye sattvāḥ\npratyājāyeraṃs, te sarve na niyatāḥ syur, yad idaṃ : samyaktve\nyāvan mahāparinirvāṇād, mā tāvad anuttarāṃ samyaksaṃbodhim\nabhisaṃbudhyeyam.\n  12. sacen me bhagavaṃs tasmin buddhakṣetre 'nuttarāṃ\nsamyaksaṃbodhim abhisaṃbuddhasya, kaścid eva sattvaḥ\nśrāvakānāṃ gaṇānām adhigacched, antaśas trisāhasra-\nmahāsāhasraparyāpannā api sarvasattvāḥ pratyekabuddhabhūtāḥ\nkalpakoṭīniyutaśatasahasram api gaṇayanto, mā tāvad\naham anuttarāṃ samyaksaṃbodhim abhisaṃbudhyeyam.\n  13. sacen me bhagavann anuttarāṃ samyaksaṃbodhim\nP13\nabhisaṃbuddhasya, tasmin buddhakṣetre prāmāṇikī me prabhā\nbhaved, antaśo buddhakṣetrakoṭīnayutaśatasahasrapramāṇenāpi,\nmā tāvad aham anuttarāṃ samyaksaṃbodhim abhi-\nsaṃbudhyeyam.\n  14. sacen me bhagavaṃs tasmin buddhakṣetre 'nuttarāṃ\nsamyaksambodhim abhisaṃbuddhasya bodhiprāptasya,\nsattvānāṃ pramāṇīkṛtyam āyuṣpramānaṃ bhaved, anyatra\npraṇidhānavaśena, mā tāvad aham anuttarāṃ samyaksaṃbodhim\nabhisaṃbudhyeyam.\n  15. sacen me bhagavan bodhiprāptasyāyuṣpramāṇaṃ paryantīkṛtyaṃ\nbhaved, antaśaḥ kalpakoṭīnayutaśatasahasragaṇanayāpi,\nmā tāvad aham anuttarāṃ samyaksaṃbodhim abhi-\nsaṃbudhyeyam.\n  16. sacen me bhagavan bodhiprāptasya tasmin buddhakṣetre\nsattvānām akuśalasya nāmadheyam api bhaven, mā\ntāvad aham anuttarāṃ samyaksaṃbodhim abhisaṃbudhyeyam.\n  17. sacen me bhagavan bodhiprāptasya, nāprameyeṣu\nbuddhakṣetreṣv aprameyāsaṃkhyeyā buddhā bhagavato nāmadheyaṃ\nparikīrtayeyur, na varṇaṃ bhāṣeran, na praśaṃsām\nabhyudīrayeyur, na samudīrayeyur, mā tāvad aham anuttarāṃ\nsamyaksaṃbodhim abhisaṃbudhyeyam.\n  18. sacen me bhagavan bodhiprāptasya, ye sattvā anyeṣu\nlokadhātuṣv anuttarāyāḥ samyaksaṃbodheś cittam utpādya,\nmama nāmadheyaṃ śrutvā, prasannacittā mām anusmareyus,\nteṣāṃ ced ahaṃ maraṇakālasamaye pratyupasthite bhikṣusaṃgha-\nparivṛtaḥ puraskṛto na puratas tiṣṭheyam, yad\nidaṃ : cittāvikṣepatāyai, mā tāvad aham anuttarāṃ samyaksaṃbodhim\nP14\nabhisaṃbudhyeyam.\n  19. sacen me bhagavan bodhiprāptasyāprameyāsaṃkhyeyeṣu\nbuddhakṣetreṣu ye sattvāḥ mama nāmadheyaṃ śrutvā,\ntatra buddhakṣetre cittaṃ preṣayeyur, upapattaye kuśalamūlāni\nca pariṇāmayeyus, te ca tatra buddhakṣetre nopapadyeran,\nantaśo daśabhiś cittotpādaparivartaiḥ, sthāpayitvānantaryakāriṇaḥ\nsaddharmapratikṣepāvaraṇāvṛtāṃś ca sattvān, mā\ntāvad aham anuttarāṃ samyaksaṃbodhim abhisaṃbudhyeyam.\n  20. sacen me bhagavan bodhiprāptasya, tatra buddhakṣetre\nbodhisattvāḥ pratyājāyeran, te sarve na dvātriṃśatā\nmahāpuruṣalakṣaṇaiḥ samanvāgatā bhaveyur, mā tāvad\naham anuttarāṃ samyaksaṃbodhim abhisaṃbudhyeyam.\n  21. sacen me bhagavan bodhiprāptasya, tatra buddhakṣetre\nye sattvāḥ pratyājātā bhaveyus, te sarve naikajātibaddhāḥ\nsyur anuttarāyāṃ samyaksaṃbodhau, sthāpayitvā praṇidhānaviśeṣāṃs\nteṣām eva bodhisattvānāṃ mahāsattvānāṃ, mahā-\nsaṃnāhasaṃnaddhānāṃ, sarvalokārthasaṃnaddhānāṃ, sarva-\nlokārthābhiyuktānāṃ, sarvalokaparinirvāpitābhiyuktānāṃ,\nsarvalokadhātuṣu bodhisattvacaryāṃ caritukāmānāṃ, sarva-\nbuddhān satkartukāmānāṃ, gaṅgānadīvālukasamān sattvān\nanuttarāyāṃ samyaksaṃbodhau pratiṣṭhāpakānāṃ, bhūyaś cottari-\ncaryābhimukhānāṃ samantabhadracaryāniyatānāṃ, mā\ntāvad aham anuttarāṃ samyaksaṃbodhim abhisaṃbudhyeyam.\n  22. sacen me bhagavan bodhiprāptasya, tad-buddhakṣetre\nP15\nye bodhisattvāḥ pratyājātā bhaveyus, te sarva ekapurobhaktenānyāni\nbuddhakṣetrāṇi gatvā, bahūni buddhaśatāni, bahūni\nbuddhasahasrāṇi, bahūni buddhaśatasahasrāṇi, bahvīr\nbuddhakoṭīr, yāvad bahūni buddhakoṭīniyutaśatasahasrāṇi, nopatiṣṭheran\nsarvasukhopadhānair, yad idaṃ : buddhānubhāvena,\nmā tāvad aham anuttarāṃ samyaksaṃbodhim abhisaṃ-\nbudhyeyam.\n  23. sacen me bhagavan bodhiprāptasya, tatra buddhakṣetre\nye bodhisattvā yathārūpair ākārair ākāṃkṣeyuḥ kuṣalamūlāny\navalopituṃ, yad idaṃ : suvarṇena vā, rajatena vā,\nmaṇimuktāvaiḍūryaśaṅkhaśilāpravāḍasphaṭikamusālagalvālohita-\nmuktāśmagarbhādibhir vānyatamānyatamaiḥ sarvaratnair\nvā, sarvapuṣpagandhamālyavilepanacūrṇacīvaracchatra-\ndhvajapatākāpradīpair vā, sarvanṛtyagītavādyair vā, teṣāṃ\ncet tathārūpā ākārāḥ sahacittotpādān na prādur bhaveyur,\nmā tāvad aham anuttarāṃ samyaksaṃbodhim abhisaṃbudhye-\nyam.\n  24. sacen me bhagavan bodhiprāptasya, tatra buddhakṣetre\nye sattvāḥ pratyājātā bhaveyus, te sarve na sarvajñatāsahagatāṃ\ndharmāṃ kathām kathayeyur, mā tāvad aham anuttarāṃ\nsamyaksaṃbodhim abhisaṃbudhyeyam.\n  25. sacen me bhagavan bodhiprāptasya, tatra buddhakṣetre\nbodhisattvānām evaṃ cittam utpādyeta, yan nv ihaiva\nvayaṃ lokadhātau sthitvāprameyāsaṃkhyeyeṣu buddhakṣetreṣu\nbuddhān bhagavataḥ satkuryāmo gurukuryāmo mānayemaḥ\nP16\npūjayemaḥ, yad idaṃ : cīvarapiṇḍapātaśayanāsanaglāna-\npratyayabhaiṣajyapariṣkāraiḥ puṣpadhūpagandhamālyavilepana-\ncūrṇacīvaracchatradhvajapatākābhir nānāvidhanṛttagītavādita-\nratnavarṣair iti, teṣāṃ cet te buddhā bhagavantaḥ sahacittotpādān\ntan na pratigṛhṇīyur, yad idam : anukampām upādāya,\nmā tāvad aham anuttarāṃ samyaksaṃbodhim abhisaṃ-\nbudhyeyam.\n  26. sacen me bhagavan bodhiprāptasya, tad-buddhakṣetre\nye bodhisattvāḥ pratyājātā bhaveyus, te sarve na nārāyaṇa-\nvajrasaṃhananātmabhāvasthāmapratilabdhā bhaveyur,\nmā tāvad aham anuttarāṃ samyaksaṃbodhim abhisaṃbudhye-\nyam.\n  27. sacen me bhagavan bodhiprāptasya, tatra buddhakṣetre\nkaścit sattvo 'laṃkārasya varṇaparyantam anugṛhṇīyād,\nantaśo na divyenāpi cakṣuṣaivaṃvarṇam evaṃvibhūtir iti\nbuddhakṣetram iti nānāvarṇatāṃ saṃjānīyān, mā tāvad aham\nanuttarāṃ samyaksaṃbodhim abhisaṃbudhyeyam.\n  28. sacen me bhagavan bodhiprāptasya, tatra buddhakṣetre\nyaḥ sarvaparīttakuśalamūlo bodhisattvaḥ sa ṣoḍaśayojana-\nśatocchritam udāravarṇabodhivṛkṣaṃ na saṃjānīyān, mā\ntāvad aham anuttarāṃ samyaksaṃbodhim abhisaṃbudhye-\nyam.\n  29. sacen me bhagavan bodhiprāptasya, tatra buddhakṣetre\nP17\nkasyacit sattvasyoddeśo vā svādhyāyo vā kartavyaḥ syān,\nna te sarve pratisaṃvitprāptā bhaveyur, mā tāvad aham\nanuttarāṃ samyaksaṃbodhim abhisaṃbudhyeyam.\n  30. sacen me bhagavan bodhiprāptasya, naivaṃprabhāsvaraṃ\ntad buddhakṣetraṃ bhaved, yatra samantād aprame-\nyāsaṃkhyeyācintyātulyāparimāṇāni buddhakṣetrāṇi saṃdṛśyeran,\ntad yathāpi nāma suparimṛṣṭa ādarśamaṇḍale mukhamaṇḍalaṃ,\nmā tāvad aham anuttarāṃ samyaksaṃbodhim\nabhisaṃbudhyeyam.\n  31. sacen me bhagavan bodhiprāptasya, tatra buddhakṣetre\ndharaṇitalam upādāya, yāvad antarīkṣād, devamanṣyavi-\nṣayātikrāntasyābhijātasya dhūpasya tathāgatasya bodhisattvasya\npūjā pratyahaṃ sarvaratnamayāni nānāsurabhigandhaghaṭikāśata-\nsahasrāṇi sadā nirdhūpitāny eva na syur, mā tāvad\naham anuttarāṃ samyaksaṃbodhim abhisaṃbudhyeyam.\n  32. sacen me bhagavan bodhiprāptasya, tatra buddhakṣetre\nna sadābhipraviṣṭāny eva sugandhinānāratnapuṣpavarṣāṇi,\nsadā pravāditāś ca manojñasvarā vādyameghā na syur,\nmā tāvad aham anuttarāṃ samyaksaṃbodhim abhisaṃbudhye-\nyam.\n  33. sacen me bhagavan bodhiprāptasya, ye sattvā apra-\nmeyāsaṃkhyeyācintyātulyeṣu lokadhātuṣv ābhayā sphuṭā bhaveyus,\nte sarve na devamanuṣyasamatikrāntena sukhena samanvāgatā\nP18\nbhaveyur, mā tāvad aham anuttarāṃ samyaksaṃbodhim\nabhisaṃbudhyeyam.\n  34. sacen me bhagavan bodhiprāptasya, samantāc cāpra-\nmeyāsaṃkhyeyācintyātulyāparimāṇeṣu buddhakṣetreṣu bodhisattvā\nmama nāmādheyaṃ śrutvā, tac-chravaṇasahagatena"
    },
    {
      "tag": "p",
      "attributes": {},
      "text": "kuśalamūlena jātivyavṛttāḥ santo, na dhāraṇīpratilabdhā\nbhaveyur, yāvad bodhimaṇḍaparyantam iti, mā tāvad aham\nanuttarāṃ samyaksaṃbodhim abhisaṃbudhyeyam.\n  35. sacen me bhagavan bodhiprāptasya, samantād aprame-\nyāsaṃkhyeyācintyātulyāparimāneṣu buddhakṣetreṣu yāḥ striyo\nmama nāmadheyaṃ śrutvā, prasādaṃ saṃjanayeyur, bodhicittaṃ\ncotpādayeyuḥ, strībhāvaṃ ca vijugupsyeran, jātivyativṛttāḥ\nsamānāḥ saced dvitīyaṃ strībhāvaṃ pratilabheran,\nmā tāvad aham anuttarāṃ samyaksaṃbodhim abhisaṃ-\nbudhyeyam.\n  36. sacen me bhagavan bodhiprāptasya, samantād daśasu\ndikṣv aprameyāsaṃkhyeyācintyātulyāparimāṇeṣu buddhakṣetreṣu\nye bodhisattvā mama nāmadheyaṃ śrutvā, praṇipatya\npañcamaṇḍalanamaskāreṇa vandiṣyante, te bodhisattvacaryāṃ\ncaranto, na sadevakena lokena namasā satkṛtyeran, mā tāvad\naham anuttarāṃ samyaksaṃbodhim abhisaṃbudhyeyam.\n  37. sacen me bhagavan bodhiprāptasya, kasyacid bodhisattvasya\ncīvaradhāvanaśoṣaṇasīvanarajanakarma kartavyaṃ bhaven,\nP19\nna navanavābhijātacīvararatnaiḥ prāvṛtam evātmānaṃ\nsaṃjānīyuḥ, sahacittotpādāt tathāgatasyājñānujñātair, mā\ntāvad aham anuttarāṃ samyaksaṃbodhim abhisaṃbudhyeyam.\n  38. sacen me bhagavan bodhiprāptasya, tatra buddhakṣetre\nsahotpannāḥ sattvā naivaṃvidhaṃ sukhaṃ pratilabheraṃs,\ntad yathāpi nāma niṣparidāhasyārhato bhikṣos tṛtīyadhyāna-\nsamāpannasya, mā tāvad aham anuttarāṃ samyaksaṃbodhim\nabhisaṃbudhyeyam.\n  39. sacen me bhagavan bodhiprāptasya, tatra buddhakṣetre\nye bodhisattvāḥ pratyajātās, te yathārūpaṃ buddhakṣetra-\nguṇālaṃkāravyūham ākāṃkṣeyus, tathārūpaṃ nānā-\nratnavṛkṣebhyo na saṃjānīyur, mā tāvad aham anuttarāṃ\nsamyaksaṃbodhim abhisaṃbudhyeyam.\n  40. sacen me bhagavan bodhiprāptasya, taṃ mama nāmadheyaṃ\nśrutvānyabuddhakṣetropapannā bodhisattvā indriyabalavaikalpaṃ\nnirgaccheyur, mā tāvad aham anuttarāṃ\nsamyaksaṃbodhim abhisaṃbudhyeyam.\n  41. sacen me bhagavan bodhiprāptasya, tad-anyabuddhakṣetra-\nsthā bodhisattvā mama nāmadheyaṃ śrutvā, sahaśravaṇān\nna suvibhaktavatīṃ nāma samādhiṃ pratilabheran, yatra\nsamādhau sthitvā bodhisattvā ekakṣaṇavyatihāreṇāprameyā-\nsaṃkhyeyācintyātulyāparimāṇān buddhān bhagavataḥ\npaśyanti, sa caiṣāṃ samādhir antarā vipranaśyen, mā tāvad\naham anuttarāṃ samyaksaṃbodhim abhisaṃbudhyeyam.\nP20\n42. sacen me bhagavan bodhiprāptasya, mama nāmadheyaṃ\nśrutvā, tac-chravaṇasahagatena kuśalamūlena sattvā\nnābhijātakulopapattiṃ pratilabheran, yāvad bodhimaṇḍa-\nparyantaṃ, mā tāvad aham anuttarāṃ samyaksaṃbodhim\nabhisaṃbudhyeyam.\n  43. sacen me bhagavan bodhiprāptasya, tad-anyeṣu buddhakṣetreṣu\nye sattvā mama nāmadheyaṃ śrutvā, tac-chravaṇa-\nsahagatena kuśalamūlena yāvad bodhiparyantaṃ na\nsarve bodhisattvacaryāyāṃ prītiprāmodyakuśalamūlasamavadhāna-\ngatā bhaveyur, mā tāvad aham anuttarāṃ samyaksaṃbodhim\nabhisaṃbudhyeyam.\n  44. sacen me bhagavan bodhiprāptasya, sahanāmadheya-\nśravaṇāt tad-anyeṣu lokadhātuṣu bodhisattvā na samantānugataṃ\nnāma samādhiṃ pratilabheran, yatra sthitvā bodhisattvā\nekakṣaṇavyatihāreṇāprameyāsaṃkhyeyācintyāparimāṇān\nbuddhān bhagavataḥ satkurvanti, sa caiṣāṃ samādhir antarād\nvipranaśyed, yāvad bodhimaṇḍaparyantaṃ, mā tāvad aham\nanuttarāṃ samyaksaṃbodhim abhisaṃbudhyeyam.\n  45. sacen me bhagavan bodhiprāptasya, tatra buddhakṣetre\nye bodhisattvāḥ pratyājātā bhaveyus, te yathārūpāṃ dharmadeśanām\nākāṃkṣeyuḥ, śrotum tathārupāṃ sahacittotpādān\nP21\nna śṛṇuyur, mā tāvad aham anuttarāṃ samyaksaṃbodhim\nabhisaṃbudhyeyam\n  46. sacen me bhagavan bodhiprāptasya, tatra buddhakṣetre\ntad-anyeṣu buddhakṣetreṣu ye bodhisattvā mama nāmadheyaṃ\nśṛṇuyur, yas te sahanāmadheyaśravaṇān nāvaivarttikā\nbhaveyur anuttarāyāḥ samyaksaṃbodher, mā tāvad aham\nanuttarāṃ samyaksaṃbodhim abhisaṃbudhyeyam.\n  47. sacen me bhagavan bodhiprāptasya, tatra buddhakṣetre\nye bodhisattvā mama nāmadheyaṃ śṛṇuyus, te sahanāmadheya-\nśravaṇān na prathamadvitīyatṛtīyāḥ kṣāntīḥ pratilabheran,\nnāvaivarttiko bhaved buddhadharmebhyo, mā tāvad\naham anuttarāṃ samyaksaṃbodhim abhisaṃbudhyeyam.\n  atha khalv ānanda sa dharmākaro bhikṣur imān evaṃrūpān\npraṇidhānaviśeṣān nirdiśya, tasyāṃ velāyāṃ buddhānubhāvenemā\ngāthā abhāṣata :\n  saci mi imi viśiṣṭa naikarūpā\n  varapraṇidhāna siyā khu bodhiprāpte,\n  ma ahu siya narendra sattvasāro,\n  daśabaladhāri atulyadakṣiṇīyaḥ (1)\n  saci mi siya na kṣetra evarūpaṃ\n  bahu adhanāna prabhūta divyacitraṃ,\n  sukhi na narakamaya duḥkhaprāpto,\n  ma ahu siyā ratano narāṇa rājā. (2)\n  saci mi upagatasya bodhimaṇḍaṃ,\n  daśadiśi pravraji nāmadheyu kṣipraṃ\nP22\n  pṛthu bahava anantabuddhakṣetrāṃ,\n  ma ahu siyā balaprāptu lokanātha. (3)\n  saci khu ahu rameya kāmabhogāṃ,\n  smṛtimatigatiyā vihīnu santaḥ,\n  atulaśiva sameyamāṇa bodhi,\n  ma ahu siyā balaprāptu śāstu loke. (4)\n  vipulaprabha atulyananta nāthā\n  diśi vidiśi sphuri sarvabuddhakṣetrāṃ,\n  rāga praśami praśamiya sarvadoṣamohāṃ,\n  narakagatismi praśāmi dhūmaketuṃ. (5)\n  jāniya suruciraṃ viśālanetraṃ,\n  vidhuniya sarvanarāṇa andhakāram,\n  apaniya suna akṣaṇān aśeṣān,\n  upaniya svargapathān anantatejā. (6)\n  na tapati nabha candrasūrya-ābhā\n  maṇigaṇa agniprabhā va devatānāṃ,\n  abhibhavati narendra-ābha sarvān\n  purimacariṃ pariśuddha ācaritvā. (7)\n  puruṣavaru nidhāna duḥkhitānāṃ,\n  diśi vidiśāsu na asti evarūpā.\n  kuśalaśatasahasra sarva pūrṇā,\n  parṣagato nadi buddhasiṃhanadaṃ. (8)\n  purimajina svayaṃbhu satkaritvā,\n  vratatapakoṭi caritva aprameyāṃ,\n  pravara vara samesti jñānaskandhaṃ,\n  praṇidhibalaṃ paripūrṇa sattvasāro. (9)\nP23\n  yathā bhagavan asaṅgajñānadarśī,\n  trividha prajānati saṃskṛtaṃ narendraḥ.\n  aham api siya tulyadakṣiṇīyo,\n  viduḥ pravaro naranāyako narāṇāṃ. (10)\n  saci mi ayu narendra evarūpā\n  praṇidhi samṛdhyati bodhi prāpuṇitvā,\n  calatu ayu sahasralokadhātūṃ\n  kusumu pravarṣa nabhātu devasaṃghān. (11)\n  pracalita vasudhā pravarṣi puṣpāḥ,\n  tūryaśatā gagane tha saṃpraṇeduḥ.\n  divyaruciracandanasya cūrṇā,\n  abhikiri caiva bhaviṣyi loki buddha, iti. (12)\n  evaṃrūpayānanda praṇidhisaṃpadā sa dharmākaro bhikṣur\nbodhisattvo mahāsattvaḥ samanvāgato 'bhūt. evaṃrūpayā\ncānanda praṇidhisaṃpadā alpakā bodhisattvāḥ samanvāgatāḥ.\nalpakānāṃ caivaṃrūpāṇāṃ praṇidhīnāṃ loke prādurbhāvo\nbhavati, parīttānāṃ na punaḥ sarvaśo nāsti.\n  sa khalu punar ānanda dharmākaro bhikṣus tasya bhagavato\nlokeśvararājasya tathāgatasya purataḥ, sadevakasya lokasya\nsamārakasya sabrahmakasya saśramaṇabrāhmaṇikāyāḥ\nprajāyāḥ sadevamānuṣāsurāyāḥ purata, imān evaṃrūpān praṇidhiviśeṣān\nnirdiśya, yathābhūtaṃ pratijñāpratipattisthito\n'bhūt. sa imām evaṃrūpāṃ buddhakṣetrapariśuddhiṃ buddhakṣetra-\nmāhātmyaṃ buddhakṣetrodāratāṃ samudānayan, bodhisattvacaryāṃ\ncaran, aprameyāsaṃkhyeyācintyātulyāmāpyāparimāṇānabhilāpyāni\nP24\nvarṣakoṭīnayutāśatasahasrāṇi na jātu\nkāmavyāpādavihiṃsāvitarkā vitarkitavān, na jātu kāmavyāpāda-\nvihiṃsāsaṃjñā utpāditavān, na jātu rūpaśabdagandharasa-\nspraṣṭavyasaṃjñā utpāditavān. sa daharo manohara eva\nsurato 'bhūt ; sukhasaṃvāso, 'dhivāsanajātīyaḥ, subharaḥ, supoṣo,\n'lpecchasaṃtuṣṭaḥ, pravivikto, 'duṣṭo, 'mūḍho, 'vaṅko,\n'jihmo, 'śatho, 'māyāvī, sukhilo, madhuraḥ, priyālāpo, nityābhiyuktaḥ\nśukladharmaparyeṣṭau ; anikṣiptadhuraḥ, sarvasattvānām\narthāya mahāpraṇidhānaṃ samudānītavān ; buddhadharma-\nsaṃghācāryopādhyāyakalyāṇamitrasagauravo ; nityasaṃnaddho\nbodhisattvacaryāyām ; ārjavo, mārdavo, 'kuhako,\nnilapako, guṇavān, pūrvaṃgamaḥ sarvasattvakuśaladharmasamādāpanatāyai ;\nśūnyatānimittāpraṇihitānabhisaṃskārānutpādavihāravihārī ;\nnirmāṇaḥ svārakṣitavākyaś cābhūt. bodhisattvacaryāṃ\ncaran, sa yad vākkarmotsṛṣṭam, ātmaparobhayaṃ\nvyāvādhāya saṃvartate ; tathāvidhaṃ tyaktvā yad vākkarma\nsvaparobhaye hitasukhasaṃvartakaṃ, tad evābhiprayuktavān.\nevaṃ ca saṃprajāno 'bhūt. yad grāmanagara-\nnigamajanapadarāṣṭrarājadhānīṣv avataran, na jātu rūpaśabda-\ngandharasaspraṣṭavyadharmeṇa nīto 'bhūt. apratihataḥ sa\nbodhisattvacaryāṃ caran, svayaṃ ca dānapāramitāyām acarat ;\nparāṃś ca tatraiva samādāpitavān. svayaṃ ca śīlakṣāntivīrya-\ndhyānaprajñāpāramitāsv acarat ; parāṃś ca tatraiva samādāpitavān.\ntathārūpāṇi ca kuśalamūlāni samudānītavān. yaiḥ\nsamanvāgato yatra yatropapadyate, tatra tatrāsyānekāni nidhana-"
    },
    {
      "tag": "p",
      "attributes": {},
      "text": "P25\nkoṭīnayutaśatasahasrāṇi dharaṇyāḥ prādurbhavanti.\n  tena bodhisattvacaryāṃ caratā, tāvad aprameyāsaṃkhyeyāni\nsattvakoṭīniyutaśatasahasrāṇy anuttarāyāṃ samyaksaṃbodhau\npratiṣṭhāpitāni, yeṣāṃ na sukaro vākkarmaṇā\nparyanto 'dhigantum ; tāvad aprameyāsaṃkhyeyā buddhā\nbhagavantaḥ satkṛtā gurukṛtā mānitāḥ pūjitāś, cīvarapiṇḍapāta-\nśayanāsanaglānapratyayabhaiṣajyapariṣkāraiḥ sarvasukhopadhānaiḥ\nsparśavihāraiś ca pratipāditāḥ ; yāvantaḥ sattvāḥ\nśreṣṭhigṛhapatyāmātyakṣatriyabrāhmaṇamahāśālakuleṣu pratiṣṭhāpitās,\nteṣāṃ na sukaro vākkarmanirdeśena paryanto\n'dhigantum ; evaṃ jāmbūdvīpeśvaratve pratiṣṭhāpitāś, cakravartitve\nlokapālatve śakratve suyāmatve saṃtuṣitatve sunirmitatve\nvaśavartitve devarājatve mahābrāhmatve ca pratiṣṭhāpitāḥ ;\ntāvad aprameyāsaṃkhyeyā buddhā bhagavantaḥ satkṛtā\ngurukṛtā mānitāḥ pūjitā, dharmacakrapravartanārthaṃ cādhiṣṭhās,\nteṣāṃ na sukaro vākkarmanirdeśena paryanto 'dhi-\ngantum.\n  sa evaṃrūpaṃ kuśalaṃ samudānīyaṃ, yad asya bodhisattvacaryāś\ncarato, 'prameyāsaṃkhyeyācintyātulyāmāpyāparimāṇānabhilāpyāni\nkalpakoṭīnayutaśatasahasrāṇi surabhidivyātikrānta-\ncandanagandho mukhāt pravāti sma ; sarvaromakūpebhya\nutpalagandho vāti sma ; sarvalokābhirūpaś cābhūt,\nprāsādiko, darśanīyaḥ, paramaśubhavarṇapuṣkalatayā samanvāgataḥ.\nlakṣaṇānuvyañjanasamalaṃkṛtenātmabhāvena tasya\nsarvaratnālaṃkārāḥ, sarvavastracīvarābhinirhārāḥ, sarvapuṣpa-\ndhūpagandhamālyavilepanacchatradhvajapatākābhinirhārāḥ,\nP26\nsarvavādyasaṃgītyabhinirhārāś ca sarvaromakūpebhyaḥ pāṇitalābhyāṃ\nca niścaranti sma. sarvānnapānakhādyabhojyalehya-\nrasābhinirhārāḥ sarvopabhogaparibhogābhinirhārāś ca pāṇitalābhyāṃ\nprasyandantaḥ prādurbhavanti. iti hi sarva-\npariṣkāravaśitāpāramiprāptaḥ sa ānanda dharmākaro bhikṣur\nabhūt, pūrvaṃ bodhicaryāś caran.\n  evam ukte, āyuṣmān ānando bhagavantam etad avocat :\nkiṃ punar bhagavan sa dharmākaro bodhisattvo mahāsattvo\n'nuttarāṃ samyaksaṃbodhim abhisaṃbudhyātītaḥ parinirvṛta,\nutāho 'nabhisaṃbuddho, 'tha pratyutpanno 'bhisaṃbuddha,\netarhi tiṣṭhati dhriyate yāpayati, dharmaṃ ca deśayati. bhagavān\nāha : na khalu punar ānanda sa tathāgato 'tīto, nānāgataḥ.\napi tv eṣa sa tathāgato 'nuttarāṃ samyaksaṃbodhim\nabhisaṃbuddha, etarhi tiṣṭhati dhriyate yāpayati, dharmaṃ\nca deśayati. paścimāyāṃ diśītaḥ koṭīnayutaśatasahasratame\nbuddhakṣetre sukhāvatyāṃ lokadhātāv amitābho\nnāma tathāgato 'rhan samyaksaṃbuddho, 'parimāṇair bodhisattvaiḥ\nparivṛtaḥ puraskṛto, 'nantaiḥ śrāvakair anantyā buddhakṣetra-\nsaṃpadā samanvāgataḥ. amitā cāsya prabhā, yasyā\nna sukaraṃ prāmāṇaṃ paryanto vādhigantum ; iyanti buddhakṣetrāṇi,\niyanti buddhakṣetraśatāni, iyanti buddhakṣetrasahasrāṇi,\niyanti buddhakṣetraśatasahasrāṇi, iyanti buddhakṣetrakoṭī,\niyanti buddhakṣetrakoṭīśatāni, iyanti buddhakṣetra-\nkoṭīsahasrāṇi, iyanti buddhakṣetrakoṭīśatasahasrāṇi, iyanti buddhakṣetra-\nkoṭīnayutaśatasahasrāni sphuritvā tiṣṭhantīti. api tv\nP27\nkhalv ānanda saṃkṣiptena pūrvasyāṃ diśi gaṅgānadīvālikāsamāni\nbuddhakṣetrakoṭīnayutaśatasahasrāṇi tayā tasya\nbhagavato 'mitābhasya tathāgatasya prabhayā sadā sphuṭāni.\nevaṃ dakṣiṇapaścimottarāsu dikṣv adha ūrdhvam anuvidikṣv\nekaikasyāṃ diśi samantād gaṅgānadīvālikāsamāni buddhakṣetra-\nkoṭīnayutaśatasahasrāṇi tasya bhagavato 'mitābhasya\ntathāgatasya tayā prabhayā sadā sphuṭāni, sthāpayitvā\nbuddhān bhagavataḥ pūrvapraṇidhānādhiṣṭhānena ye vyoma-\nprabhayaikadvitricatuḥpañcadaśaviṃśatitriṃśaccatvāriṃśadyojana-\nprabhayā, yojanaśataprabhayā, yojanasahasraprabhayā, yojana-\nśatasahasraprabhayā, yāvad anekayojanakoṭīnayutaśatasahasra-\nprabhayā, yāval lokaṃ spharitvā tiṣṭhanti.\n  nāsty ānandopamopanyāso, yena śakyaṃ tasyāmitābhasya\ntathāgatasya prabhayāḥ pramāṇam udgṛhitum. tad anenānanda\nparyāyeṇa sa tathāgato 'mitābha ity ucyate ; amitaprabho,\n'mitaprabhāso, 'samāptaprabho, 'saṇgaprabho, 'pratihataprabho,\nnityotsṛṣṭaprabho, divyamaṇiprabho, 'pratihata-\nraśmirājaprabho, rañjanīyaprabhaḥ, premaṇīyaprabhaḥ, prāmodanīya-\nprabhaḥ, prahlādanīyaprabha, ullokanīyaprabho, nibandhanīya-\nprabho, 'cintyaprabho, 'tulyaprabho, 'bhibhūyanarendrāsurendra-\nprabho, 'bhibhūyacandrasūryajihmīkaraṇaprabho,\n'bhibhūyalokapālaśakrabrahmaśuddhāvāsamaheśvarasarvadeva-\njihmīkaraṇaprabhaḥ, sarvaprabhāpāragata ity ucyate.\n  sā cāsya prabhā vimalā, vipulā, kāyasukhasaṃjananī,\ncittaudbilyakaraṇī, devāsuranāgayakṣagandharvagaruḍamahoraga-\nkinnaramanuṣyāmanuṣyāṇāṃ prītiprāmodyasukhakaraṇī,\nkuśalāśayānāṃ kalyalaghugativicakṣaṇabuddhiprāmodyakaraṇy\nP28\nanyeṣv api anantāparyanteṣu buddhakṣetreṣu.\n  anena cānanda paryāyeṇa tathāgataḥ paripūrṇaṃ kalpaṃ\nbhāṣeta, tasyāmitābhasya tathāgatasya nāmakarmopādāya prabhām\nārabhya, na ca śakto guṇaparyanto 'dhigantuṃ tasyāḥ\nprabhāyāḥ.\n  na ca tathāgatasya vaiśāradyopacchedo bhavet. tat\nkasya hetoḥ. ubhayam apy etad ānandāprameyam asaṃkhyeyam\nacintyāparyantam, yad idaṃ tasya bhagavato prabhāguṇavibhūtis\ntathāgatasya cānuttaraṃ prajñāpratibhānam.\n  tasya khalu punar ānandāmitābhasya tathāgatasyāprameyaḥ\nśrāvakasaṃgho, yasya na sukaraṃ pramāṇam udgṛhītum ;\niyatyaḥ śrāvakakoṭya, iyanti śrāvakakoṭīśatāni, iyanti śrāvaka-\nkoṭīsahasrāṇi, iyanti śrāvakakoṭīśatasahasrāṇi, iyanti kaṅkarāṇi,\niyanti biṃbarāṇi, iyanti nayutāni, iyanty ayutāni,\niyanti akṣobhyāṇi, iyantyo vivāhā, iyanti śrotāṃsi, iyantyo\njāyā, iyanty aprameṇeyāṇi, iyanty asaṃkhyeyāni, iyanty\nagaṇyāni, iyanty atulyāṇi, iyanty acintyānīti.\n  tad yathānanda maudgalyāyano bhikṣur ṛddhivaśitāprāptaḥ\nsa ākāṃkṣan trisāhasramahāsāhasralokadhātau yāvanti tārārūpāṇi\ntāni sarvāṇy ekarātriṃ divena gaṇayed, evaṃrūpānāṃ\nca rddhimatāṃ koṭīnayutaśatasahasraṃ bhavet, te varṣakoṭī-\nnayutaśatasahasram ananyakarmaṇo 'mitābhasya tathāgatasya\nprathamaṃ śrāvakasannipātaṃ gaṇayeyus, tair gaṇayadbhiḥ\nśatatamo 'pi bhāgo na gaṇito bhavet ; sahasratamo\n'pi, śatasahasratamo 'pi, yāvat kalām apy, upamām apy, upaniśām\napi, na gaṇito bhavet.\n  tad yathānanda mahāsamudrāc caturaśītiyojanasahasrāṇy\nāvedhena tiryag aprameyāt, kaścid eva puruṣaḥ śatadhābhinnayā\nP29\nvālāgrakoṭyaikam udakabindum abhyutkṣipet, tat kiṃ\nmanyase, ānanda, katamo bahutaro, yo vā śatadhābhinnayā\nvālāgrakoṭyābhyutkṣipta eka udakabindur, yo vā mahāsamudre\n'pskandho 'vaśiṣṭa iti. āha : yojanasahasram api tāvad\nbhagavan mahāsamudrasya parīttaṃ bhavet. kim aṅga\npunar, yaḥ śatadhābhinnayā vālāgrakoṭyābhyutkṣipta eka udakabinduḥ.\nbhagavān āha : tad yathā sa eka udakabindur ;\niyantaḥ sa prathamasannipāto 'bhūt, tair maudgalyāyanasadṛśair\nbhikṣubhir gaṇayadbhis tena varṣakoṭīnayutaśatasahasreṇa\ngaṇitaṃ bhaved, yathā mahāsamudre 'pskandho 'vaśiṣṭa,\nevam agaṇitaṃ draṣṭavyam. kaḥ punar vādo dvitīyatṛtīyādīnāṃ\nśrāvakasannipātādīnām. evam anantāparyantas\ntasya bhagavataḥ śrāvakasaṃgho, yo 'prameyāsaṃkhyeya ity\neva saṃkhyāṃ gacchanti.\n  aparimitaṃ cānanda tasya bhagavato 'mitābhasya tathāgatasyāyuṣpramāṇaṃ,\nyasya na sukaraṃ pramāṇam adhigantum ;\niyanti vā kalpā, iyanti vā kalpaśatāni, iyanti vā kalpasahasrāṇi,\niyanti vā kalpaśatasahasrāṇi, iyatyo vā kalpakoṭya, iyanti vā\nkalpakoṭīśatāni, iyanti vā kalpakoṭīsahasrāṇi, iyanti vā kalpakoṭī-\nśatasahasrāṇi, iyanti vā kalpakoṭīnayutaśatasahasrāṇīti.\natha tarhy ānandāparimitam eva tasya bhagavata āyuṣpramāṇam\naparyantam. tena sa tathāgato 'mitāyur ity ucyate.\nyathā cānandeha lokadhātau kalpasaṃkhyā kalpagaṇanā prajñaptikasaṃketas,\ntathā sāṃprataṃ daśakalpās tasya bhagavato\n'mitāyuṣas tathāgatasyotpannasyānuttarāṃ samyaksaṃbodhim\nP30\nabhisaṃbuddhasya.\n  tasya khalu punar ānanda bhagavato 'mitābhasya sukhāvatī\nnāma lokadhātur, ṛddhā ca, sphītā ca, kṣemā ca, subhikṣā\nca, ramaṇīyā ca, bahudevamanuṣyākīrṇā ca. tatra khalv\napy ānanda lokadhātau na nirayāḥ santi, na tiryagyonir,\nna pretaviṣayo, nāsurāḥ kāyā, nākṣaṇopapattayaḥ ; na ca\ntāni ratnāni loke pracaranti, yāni sukhāvatyāṃ lokadhātau\nsaṃvidyante.\n  sā khalv ānanda sukhāvatī lokadhātuḥ surabhinānāgandhasamīritā,\nnānāpuṣpaphalasamṛddhā, ratnavṛkṣasamalaṃkṛtā,\ntathāgatābhinirmitamanojñasvaranānādvijasaṃghaniṣevitā.\n  te cānanda ratnavṛkṣā nānāvarṇā, anekavarṇā, anekaśata-\nsahasravarṇāḥ : santi tatra ratnavṛkṣāḥ suvarṇavarṇāḥ suvarṇa-\nmayāḥ ; santi rūpyavarṇā rūpyamayāḥ ; santi vaiḍūryavarṇā\nvaiḍūryamayāḥ ; santi sphaṭikavarṇāḥ sphaṭikamayāḥ ;\nsanti musāragalvavarṇā musāragalvamayāḥ ; santi lohitamuktāvarṇā\nlohitamuktāmayāḥ ; santy aśmagarbhavarṇā aśmagarbhamayāḥ.\nsanti kecid dvayo ratnavṛkṣayoḥ suvarṇasya\nrūpyasya ca. santi trayāṇāṃ ratnānāṃ suvarṇasya rūpyasya\nvaiḍūryasya ca. santi caturṇāṃ suvarṇasya rūpyasya vaiḍūryasya\nsphaṭikasya ca. santi pañcānāṃ suvarṇasya rūpyasya\nvaiḍūryasya sphaṭikasya musāragalvasya ca. santi ṣaṇṇāṃ\nsuvarṇasya rūpyasya vaiḍūryasya sphaṭikasya musāragalvasya\nlohitamuktāyāś ca. santi saptānāṃ ratnānāṃ suvarṇasya\nrūpyasya vaiḍūryasya sphaṭikasya musālagalvasya lohitamuktāyā,\naśmagarbhasya ca saptamasya.\nP31\n  tatrānanda sauvarṇāṇāṃ vṛkṣāṇāṃ suvarṇamayāni mūla-\nskandhaviṭapaśākhāpattrapuṣpāni phalāni raupyamayāni ; raupyamayānāṃ\nvṛkṣāṇāṃ rūpyamayāny eva mūlaskandhaviṭapa-\nśākhāpattrapuṣpāni phalāni vaiḍūryamayāni ; vaiḍūryamayānāṃ\nvṛkṣānāṃ vaiḍūryamayāni mūlaskandhaviṭapaśākhāpattra-\npuṣpāṇi phalāni sphaṭikamayāni ; sphaṭikamayānāṃ\nvṛkṣāṇāṃ sphaṭikamayāny eva mūlaskandhaviṭapaśākhāpattra-\npuṣpāṇi phalāni musāragalvamayāni ; musāragalvamayānāṃ\nvṛkṣāṇāṃ musāragalvamayāny eva mūlaskandhaviṭapaśākhā-\npattrapuṣpāṇi phalāni lohitamuktāmayāni ; lohitamuktāmayānāṃ\nvṛkṣāṇāṃ lohitamuktāmayāny eva mūlaskandhaviṭapaśākhā-\npattrapuṣpāṇi phalāny aśmagarbhamayāṇi ; aśmagarbha-\nmayāṇāṃ vṛkṣānām aśmagarbhamayāṇy eva mūlaskandhaviṭapa-\nśākhāpattrapuṣpāṇi phalāni suvarṇamayāni.\n  keṣāṃcid ānanda vṛkṣāṇāṃ suvarṇamayāni mūlāni, raupyamayāḥ\nskandhā, vaiḍūryamayā viṭapāḥ, sphaṭikamayāḥ śākhā,\nmusāragalvamayāni pattrāṇi, lohitamuktāmayāni puṣpāṇy,\naśmagarbhamayāṇi phalāni ; keṣāṃcid ānanda vṛkṣāṇāṃ rūpyamayāni\nmūlāni, vaiḍūryamayāḥ skandhāḥ, sphaṭikamayā\nviṭapā, musāragalvamayāḥ śākhā, lohitamuktāmayāni pattrāṇy,\naśmagarbhamayāṇi puṣpāṇi, suvarṇamayāni phalāni ; keṣāṃcid\nānanda vṛkṣāṇāṃ vaiḍūryamayāni mūlāni, sphaṭikamayāḥ\nskandhā, musāragalvamayā viṭapā, lohitamuktāmayāḥ\nśākhā, aśmagarbhamayāṇi pattrāṇi, suvarṇamayāni puṣpāṇi,\nraupyamayāni phalāni ; keṣāṃcid ānanda vṛkṣāṇāṃ\nP32\nsphaṭikamayāni mūlāni, musāragalvamayāḥ skandhā, lohitamuktāmayā\nviṭapā, aśmagarbhamayāḥ śākhāḥ, suvarṇamayāni\npattrāṇi, raupyamayāni puṣpāṇi, vaiḍūryamayāni phalāni ; keṣāṃcid\nānanda vṛkṣānāṃ musāragalvamayāni mūlāni, lohita-\nmuktāmayāḥ skandhā, aśmagarbhamayā viṭapāḥ, suvarṇa-\nmayāḥ śākhā, raupyamayāni pattrāṇi, vaiḍūryamayāni puṣpāṇi,\nsphaṭikamayāni phalāni ; keṣāṃcid ānanda vṛkṣāṇāṃ\nlohitamuktāmayāni mūlāny, aśmagarbhamayāḥ skandhāḥ, suvarṇamayā\nviṭapā, raupyamayā śākhā, vaiḍūryamayāṇi pattrāṇi,\nsphaṭikamayāni puṣpāṇi, musāragalvamayāni phalāni ; keṣāṃcid\nānanda vṛkṣāṇām aśmagarbhamayāni mūlāni, suvarṇamayāḥ\nskandhā, raupyamayā viṭapā, vaiḍūryamayāḥ śākhāḥ,\nsphaṭikamayāni pattrāni, musāragalvamayāni puṣpāṇi,\nlohitamuktāmayāni phalāni ; keṣāṃcid ānanda vṛkṣāṇāṃ\nsaptaratnamayāni mūlāni, saptaratnamayāḥ skandhāḥ, saptaratnamayā\nviṭapāḥ, saptaratnamayāḥ śākhāḥ, saptaratnamayāni\npattrāṇi, saptaratnamayāni puṣpāni, saptaratnamayāni phalāni.\n  sarveṣāṃ cānanda teṣāṃ vṛkṣāṇāṃ mūlaskandhaviṭapaśākhā-\npattrapuṣpaphalāni mṛdūni sukhasaṃsparśāni sugandhīni ; vātena\npreritānāṃ ca teṣāṃ valgumanojñanirghoṣo niścaraty,\nasecanako 'pratikūlaḥ śravaṇāya.\n  evaṃrūpair ānanda saptaratnamayair vṛkṣaiḥ saṃtataṃ tad\nbuddhakṣetraṃ samantāc ca kadalīstambhaiḥ saptaratnamayai\nratnatālapaṇktibhiś cānuparikṣiptaṃ, sarvataś ca hemajālapraticchannaṃ,\nP33\nsamantataś ca saptaratnamayaiḥ padmaiḥ saṃcchannaṃ.\nsanti tatra padmāny ardhayojanapramāṇāni, santi\nyojanapramāṇāni, santi dvitricatuḥpañcayojanapramāṇāni,\nsanti yāvad daśayojanapramāṇāni. sarvataś ca ratnapadmāt\nṣaṭtriṃśadraśmikoṭīsahasrāṇi niścaranti. sarvataś ca\nraśmimukhāt ṣaṭtriṃśadbuddhakoṭīsahasrāṇi niścaranti ; suvarṇa-\nvarṇaiḥ kāyair dvātriṃśan mahāpuruṣalakṣaṇadharair,\nyāni pūrvasyāṃ diśy aprameyāsaṃkhyeyāsu lokadhātuṣu\ngatvā, sattvebhyo dharmaṃ deśayanti. evaṃ dakṣiṇapaścimottarāsu\ndikṣv adha ūrdhvam anuvidikṣu cānāvaraṇe loke\n'prameyāsaṃkhyeyāṃl lokadhātūn gatvā, sattvebhyo dharmaṃ\ndeśayanti.\n  tasmin khalu punar ānanda buddhakṣetre sarvaśaḥ kālaparvatā\nna santi, sarvato ratnaparvatāḥ. sarvaśaḥ sumeravaḥ\nparvatarājānaḥ, sarvaśaś cakravāḍamahācakravāḍāḥ parvata-\nrājāno, mahāsamudrāś ca na santi. samantāc ca tad\nbuddhakṣetraṃ samaṃ ramaṇīyaṃ pāṇitalajātaṃ nānāvidha-\nratnasaṃnicitabhūmibhāgam.\n  evam ukta āyuṣmān ānando bhagavantam etad avocat : ye\npunas te bhagavaṃś cāturmahārājakāyikā devāḥ sumerupārśva-\nnivāsinas trāyastriṃśā vā sumerumūrdhni nivāsinas, te\nkutra pratiṣṭhitāḥ. bhagavān āha : tat kiṃ manyase, ānanda,\nye ta iha sumeroḥ parvatarājasyopari yāmā devās, tuṣitā\ndevā, nirmāṇaratayo devāḥ, paranirmitavaśavartino devā,\nbrahmakāyikā devā, brahmapurohitā devā, mahābrahmaṇo\nP34\ndevā, yāvad akaniṣṭhā devāḥ, kutra te pratiṣṭhitā iti. āha :\nacintyo bhagavan karmāṇāṃ vipākaḥ, karmābhisaṃskāraḥ.\nbhagavān āha : labdhas tvayānandehācintyaḥ karmāṇāṃ\nvipākaḥ, karmābhisaṃskāro ; na punar buddhānāṃ bhagavatām\nacintyaṃ buddhādhiṣṭhānam. kṛtapuṇyānāṃ ca sattvānām\navaropitakuśalamūlānāṃ tatrācintyā puṇyā vibhūtiḥ. āha :\nna me 'tra bhagavan kācit kāṃkṣā vā, vimatir vā,\nvicikitsā vā. api tu khalv aham anāgatānāṃ sattvānāṃ\nkāṃkṣāvimativicikitsāṃ nirghātāya tathāgatam etam arthaṃ\nparipṛcchāmi. bhagavān āha : sādhu sādhv ānandaivaṃ te\nkaraṇīyam.\n  tasyāṃ khalv ānanda sukhāvatyāṃ lokadhātau nānāprakārā\nnadyaḥ pravahanti. santi tatra mahānadyo yojanavistārāḥ.\nsanti yāvad viṃśatitriṃśaticatvāriṃśatpañcāśad, yāvad yojana-\nśatasahasravistārāḥ, dvādaśayojanāvedhāḥ ; sarvāś ca nadyaḥ\nsukhavāhinyo, nānāsurabhigandhavārivāhinyo,\nnānāratnaluḍitapuṣpasaṃghātavāhinyo, nānāmadhurasvaranirghoṣāḥ.\ntāsāṃ cānanda koṭīśatasahasrāṅgasaṃprayuktasya\ndivyasaṅgītisaṃmūrcchitasya tūryasya kuśalaiḥ saṃpravāditasya,\ntāvan manojñanirghoṣo niścarati. yathārūpas tāsāṃ mahā-\nnadīnāṃ nirghoṣo niścarati, gambhīra, ājñeyo, vijñeyo, 'nelaḥ\nkarṇasukho hṛdayaṃgamaḥ, premaṇīyo, valgumanojño,\n'secanako 'pratikūlaḥ, śravaṇīyo, 'cintyaśāntam anātmeti sukhaśravaṇīyo,\nP35\nyas teṣāṃ sattvānāṃ śrotrendriyānāṃ bhāsam\nāgacchanti.\n  tāsāṃ khalu punar ānanda mahānadīnām ubhayatas\ntīrāṇi nānāgandhavṛkṣaiḥ saṃtatāni, yebhyo nānāśākhāpattra-\npuṣpamañjaryo 'valaṃbante. tatra ye sattvās tesu nadītīreṣv\nākāṃkṣanti, divyāṃ nirāmiṣāṃ ratikrīḍāṃ cānubhavituṃ,\nteṣāṃ tatra nadīṣv avatīrṇānāṃ ākāṃkṣatāṃ gulphamātraṃ\nvāri saṃtiṣṭhante ; ākāṃkṣatāṃ jānumātraṃ kaṭīmātraṃ\nkakṣamātram, ākāṃkṣatāṃ kaṇṭhamātraṃ vāri saṃtiṣṭhante ;\ndivyāś ca ratayaḥ prādurbhavanti. tatra ye sattvā ākāṃkṣanti :\nśītaṃ vāri bhavatv iti, teṣāṃ śītaṃ bhavati ; ye ākāṃkṣanty :\nuṣṇaṃ bhavatv iti, teṣām uṣṇaṃ bhavati ; ye ākāṃkṣanti :\nśītoṣṇaṃ bhavatv iti, teṣāṃ śītoṣṇam eva tad vāri\nbhavaty anusukham.\n  tāś ca mahānadyo divyatamālapattrāgarukālānusāritagaroraga-\nsāracandanavaragandhavāsitavāriparipūrṇāḥ pravahanti ;\ndivyotpalapadmakumudapuṇḍarīkasaugandhikādipuṣpasaṃcchannā,\nhaṃsasārasacakravākakāraṇḍavaśukasārikākokilakuṇāla-\nkalaviṅkamayūrādimanojñasvaratathāgatābhinirmitapakṣi-\nsaṃghaniṣevitapulinā, dhāturāṣṭropaśobhitāḥ, sūpatīrthā,\nvikardamāḥ, suvarṇavālikāsaṃstīrṇāḥ. tatra yadā te sattvā\nākāṃkṣanti : īdṛśā asmākam abhiprāyāḥ paripūryantām iti,\ntadā teṣāṃ tādṛśā evābhiprāyā dharmyāḥ paripūryante. yaś\nP36\ncāsāv ānanda tasya vāriṇo nirghoṣas tāvad manojño niścarati,\nyena sarvāvat tad buddhakṣetram abhijñāpyate. tatra ye\nsattvā nadītīreṣu sthitā ākāṃkṣanti : māsmākam ayaṃ śabdaḥ\nśrotrendriyābhāsam āgacchann iti, teṣāṃ sa divyasyāpi śrotrendriyasyābhāsaṃ\nnāgacchati. yaś ca yaś ca yathārūpaṃ\nśabdam ākāṃkṣanti śrotuṃ, sa tathārūpam evaṃ manojñaṃ\nśabdaṃ śṛṇoti ; tad yathā ; buddhaśabdaṃ, dharmaśabdam,\nsaṃghaśabdaṃ, pāramitāśabdaṃ, bhūmiśabdaṃ, balaśabdaṃ,\nvaiśāradyaśabdam, āveṇikabuddhadharmaśabdam, abhijñāśabdam,\npratisaṃvicchabdaṃ śūnyatānimittāpraṇihitānabhisaṃskāra-\najātānutpādābhāvanirodhaśabdaṃ, śāntapraśāntopaśānta-\nśabdaṃ, mahāmaitrīmahākaruṇāmahāmuditāmahopekṣāśabdam,\nanutpattikadharmakṣāntyabhiṣekabhūmipratilambhaśabdaṃ ca\nśṛṇoti. ta evaṃrūpāṃś chabdāṃś chrutvodāraprītiprāmodyaṃ\npratilabhante, vivekasahagataṃ, virāgasahagataṃ,\nśāntasahagataṃ, nirodhasahagataṃ, dharmasahagataṃ, bodhi-\npariniṣpattikuśalamūlasahagataṃ ca.\n  sarvaśaś cānanda sukhāvatyāṃ lokadhātāv akuśalaśabdo\nnāsti ; sarvaśo nīvaraṇaśabdo nāsti ; sarvaśo 'pāyadurgativinipāta-\nśabdo nāsti ; sarvaśo duḥkhaśabdo nāsti ; aduḥkhāsukha-\nvedanāśabdo 'pi tāvad ānanda tatra nāsti ; kutaḥ punar\nduḥkhaṃ duḥkhaśabdo vā bhaviṣyati.\nP37\n  tad anenānanda paryāyeṇa sā lokadhātuḥ sukhāvaty\nucyate saṃkṣiptena, na punar vistareṇa. kalpo 'pi parikṣayaṃ\ngacchet, sukhāvatyāṃ lokadhātau sukhakāraṇeṣu parikīrtayamāneṣu ;\nna tv eva śakyaṃ teṣāṃ sukhakāraṇānāṃ\nparyanto 'dhigantum.\n  tasyāṃ khalu punar ānanda sukhāvatyāṃ lokadhātau ye\nsattvāḥ pratyājātāḥ pratyājaniṣyante vā, sarve ta evaṃrūpeṇa\nvarṇena, balena, sthāmnārohapariṇāhenādhipatyena, puṇya-\nsaṃcayenābhijñābhir vastrābharaṇodyānavimānakūṭāgāra-\nparibhogair, evaṃrūpaśabdagandharasasparśāparibhogair,\nevaṃrūpaiś ca sarvopabhogaparibhogaiḥ samanvāgatāḥ ; tad\nyathāpi nāma devāḥ paranirmitavaśavartinaḥ.\n  na khalu punar ānanda sukhāvatyāṃ lokadhātau sattvā\naudārikaṃ kavaḍīkārāhāram āharanti. api tu khalu punar\nyathārūpam evāhāram ākāṃkṣanti, tathārūpam āhṛtam eva\nsaṃjānanti. prīṇitakāyāś ca bhavanti, prīṇitagātrāḥ. na\nteṣāṃ bhūyaḥ kāye prakṣepaḥ karaṇīyaḥ. te prīṇitakāyās\ntathārūpāni gandhajātāny ākāṃkṣanti, tādṛśair eva\ngandhajātair divyais tad-buddhakṣetraṃ sarvam eva nirdhūpitaṃ\nbhavati. tatra yas taṃ gandhaṃ nāghrātukāmo bhavati,\ntasya sarvaśo gandhasaṃjñāvāsanāpi na samudācarati. evaṃ\nye yathārūpāṇi gandhamālyavilepanacūrṇacīvaracchatradhvaja-\npatākātūryāṇy ākāṃkṣanti, teṣāṃ tathārūpair evaṃ taiḥ\nsarvaṃ tad-buddhakṣetraṃ parisphuṭaṃ bhavati.\n  te yādṛśāni cīvarāṇy ākāṃkṣanti nānāvarṇāny anekaśata-\nP38\nsahasravarṇāni, teṣāṃ tādṛśair eva cīvararatnaiḥ samaṃ tad-\nbuddhakṣetraṃ parisphuṭaṃ bhavati ; prāvṛtam eva cātmānaṃ\nsaṃjānanti.\n  te yathārūpāṇy ābharaṇāny ākāṃkṣanti, tad yathā : śīrṣābharaṇāni\nvā, karṇābharaṇāni vā, grīvahastapādābharaṇāni\nvā, yad idaṃ : makuṭāni, kuṇḍalāni, kaṭakāṃ, keyūrāṃ,\nvatsahārāṃ, rūcakahārāṃ, karṇikā, mudrikāḥ, suvarṇasūtrāṇi\nmekhalāḥ, suvarṇajālāni, sarvaratnakaṃkaṇījālāni, te tathārūpair\nābharaṇair anekaratnaśatasahasrapratyuptaiḥ sphuṭaṃ\ntad-buddhakṣetraṃ paśyanti sma. yad idam : ābharaṇavṛkṣa-\nvastrais taiś cābharaṇair alaṃkṛtam ātmānaṃ saṃjānanti.\n  te yādṛśaṃ vimānam ākāṃkṣanti, yad varṇaliṅgasaṃsthānaṃ,\nyāvad ārohapariṇāho, nānāratnamayaniryūhaśata-\nsahasrasamalaṃkṛtaṃ, nānādivyadūṣyasaṃstīrṇaṃ, vicitropadhāna-\nvinyastaratnaparyaṅkaṃ, tādṛśam eva vimānaṃ teṣāṃ\npurataḥ prādurbhavati. te teṣu manobhinirvṛteṣu vimāneṣu\nsaptāpsaraḥsahasraparivṛtāḥ puraskṛtā viharanti, krīḍanti\nramante paricārayanti.\n  na ca tatra lokadhātau devānāṃ manuṣyāṇāṃ vā nānātvam\nasti, anyatra saṃvṛtivyavahāreṇa devā manuṣyā veti saṃkhyāṃ\ngacchati. tad yathānanda, rājñaś cakravartinaḥ purato\nmanuṣyahīno manuṣyaṣaṇḍako na bhāsate, na tapati, na virocate,\nna bhavati viśārado, na prabhāsvara, evam eva devānāṃ\nparanirmitavaśavartināṃ purataḥ śakro devendro na bhāsate,\nP39\nna tapati, na virocate, yad idam : udyānavimānavastrābharaṇair,\nādhipatyena vā, rddhyā vā, prātihāryeṇa vaiśvaryeṇa\nvā ; na tu khalu punar dharmābhisamayena dharmaparibhogena\nvā. tatrānanda yathā devāḥ paranirmitavaśavartina\nevaṃ sukhāvatyāṃ lokadhātau manuṣyā draṣṭavyāḥ.\n  tasyāṃ khalu punar ānanda sukhāvatyāṃ lokadhātau pūrvāhna-\nkālasamaye pratyupasthite, samantāc caturdiśam ākula-\nsamākulā vāyavo vānti, yenātra ratnavṛkṣāṃś citrān, darśanīyān,\nnānāvarṇān, anekavarṇān, nānāsurabhidivyagandhaparivāsitān\nkṣobhayanti, saṃkṣobhayanti, īrayanti, samīrayanti ;"
    },
    {
      "tag": "p",
      "attributes": {},
      "text": "yato bahūni puṣpaśatāni tasyāṃ ratnamayyāṃ pṛthivyāṃ\nprapatanti manojñagandhāni darśanīyāni. taiś ca puṣpais\ntadbuddhakṣetraṃ samantāt saptapauruṣaṃ saṃskṛtaṃ rūpaṃ\nbhavati. tad yathāpi nāma kaścid eva puruṣaḥ kuśalaḥ\npṛthivyāṃ puṣpasaṃstaraṃ saṃstṛṇuyād, ubhābhyāṃ\npāṇibhāṃ samaṃ racayet sucitraṃ darśanīyam, evam etad\nbuddhakṣetraṃ taiḥ puṣpair nānāgandhavarṇaiḥ samantāt\nsaptapauruṣaṃ sphuṭaṃ bhavati. tāni ca puṣpajātāni mṛdūni\nkācalindikasukhasaṃsparśāny ; aupamyamātreṇa yāni nikṣipte\npāde caturaṅgulam eva namanty, utkṣipte pāde caturaṅgulam\nevānamanti. nirgate punaḥ pūrvāhnakālasamaye, tāni puṣpāni\nniravaseṣam antardhīyante.\n  atha tad-buddhakṣetraṃ viviktaṃ, ramyaṃ, śubhaṃ\nbhavaty, aparikliṣṭais taiḥ pūrvapuṣpaiḥ. tataḥ punar"
    },
    {
      "tag": "p",
      "attributes": {},
      "text": "api samantāc caturdiśaṃ vāyavo vānti, ye pūrvavad abhinavāni\npuṣpāṇy abhiprakiranti. yathā pūrvāhna eva madhyāhne,\nP40\n'parāhne kālasamaye, saṃdhyāyāṃ, rātryāḥ prathame\nyāme, madhyame paścime ca yāme. taiś ca vātair vāyadbhir\nnānāgandhaparivāsitais te sattvāḥ spṛṣṭāḥ santa, evaṃ\nsukhasamarpitā bhavanti sma, tad yathāpi nāma nirodhasamāpanno\nbhikṣuḥ.\n  tasmiṃś cānanda buddhakṣetre sarvaśo 'gnicandrasūrya-\ngrahanakṣatratārārūpānāṃ tamo'ndhakārasya ca nāmadheya-\nprajñaptir api nāsti. sarvaśo rātridivaprajñaptir api\nnāsty, anyatra tathāgatavyavahārāt. sarvaśaś cāgāraparigraha-\nsaṃjñā nāsti.\n  tasyāṃ khalu punar ānanda sukhāvatyāṃ lokadhātau\nkāle divyagandhodakameghā abhipravarṣanti. divyāni sarva-\nvarṇikāni kusumāni, divyāni saptaratnāni, divyaṃ candana-\ncūrṇaṃ, divyāś cchatradhvajapatākā abhipravarṣanti. divyāni\nvimānāni, divyāni vitānāni dhriyante, divyāni ratnacchatrāṇi\nsacāmarāṇy ākāśe dhriyante. divyāni vādyāni pravādyante.\ndivyāś cāpsaraso nṛtyanti sma.\n  tasmin khalu punar ānanda buddhakṣetre ye sattvā\nupapannā utpadyanta upapatsyante, sarve te niyatāḥ samyaktve\nyāvan nirvāṇāt. tat kasya hetoḥ. nāsti tatra dvayo\nrāśyor vyavasthānaṃ prajñaptir vā, yad idam : aniyatyasya\nvā mithyātvaniyatasya vā. tad anenāpy ānanda paryāyeṇa\nsā lokadhātuḥ sukhāvatīty ucyate saṃkṣiptena, na vistareṇa.\nkalpo 'py ānanda parikṣayet, sukhāvatyāṃ lokadhātau\nsukhakāraṇeṣu parikīrtayamāneṣu ; na ca teṣāṃ sukhakāraṇānāṃ\nP41\nśakyaṃ paryanto 'dhigantum.\n  atha khalu bhagavāṃs tasyāṃ velāyām imā gāthā\nabhāṣata :\n  sarve pi sattvāḥ sugatā bhaveyuḥ,\n  viśuddhajñānāḥ paramārthakovidā.\n  te kalpakoṭīm atha vāpi uttarim,\n  sukhāvatīvarṇa prakāśayeyuḥ.(1)\n  kṣaye kalpakoṭīya vrajeyu tāś ca,\n  sukhāvatīye na ca varṇa antaḥ.\n  kṣayaṃ na gacchet pratibhā teṣāṃ\n  prakāśayantāna tha varṇamālā.(2)\n  ye lokadhātūṃ paramāṇusadṛśāṃ\n  cchindeya bhindeya rajāṃś ca kuryāt,\n  ato bahū uttari lokadhātū\n  pūretva dānaṃ ratanehi dadyāt.(3)\n  na tā kalāṃ pi upamā pi tasya\n  puṇyasya bhontī pṛthulokadhātavaḥ,\n  yal lokadhātūya sukhāvatīye\n  śrutvaiva nāma bhavatīha puṇyaṃ (4)\n  tato bahū puṇya bhaveta teṣāṃ,\n  ye śraddhaṇeya jinavacanasaṃjñā.\n  śraddhā hi mūlaṃ jagatasya prāptaye,\n  tasmād dhi śrutvā vimatiṃ vinodayed, iti.(5)\n  evam aprameyaguṇavarṇā ānanda sukhāvatī lokadhātuḥ.\n  tasya khalu punar ānanda bhagavato 'mitābhasya tathāgatasya\nP42\ndaśasu dikṣv ekaikasyāṃ diśi gaṅgānadīvālukāsameṣu\nbuddhakṣetreṣu gaṅgānadīvālukāsamā buddhā bhagavanto\nnāmadheyaṃ parikīrtayante, varṇaṃ bhāṣante, yaśaḥ\nprakāśayanti, guṇam udīrayanti. tat kasya hetoḥ. ye\nkecit sattvās tasya 'mitābhasya tathāgatasya nāmadheyaṃ\nśṛṇvanti, śrutvā cāntaśa ekacittotpādam apy adhyāśayena\nprasādasahagatam utpādayanti, sarve te 'vaivarttikatāyāṃ\nsaṃtiṣṭhante 'nuttarāyāḥ samyaksaṃbodheḥ.\n  ye cānanda kecit sattvās taṃ tathāgataṃ punaḥ punar\nākārato manasīkariṣyanti, bahuparimitaṃ ca kuśalamūlam\navaropayiṣyanti, bodhāya cittaṃ pariṇāmya tatra ca lokadhātāv\nupapattaye praṇidhāsyanti, teṣāṃ so 'mitābhas\ntathāgato 'rhan samyaksaṃbuddho maraṇakālasamaye pratyupasthite\n'nekabhikṣugaṇaparivṛtaḥ puraskṛtaḥ sthāsyati. tatas\nte taṃ bhagavantaṃ dṛṣṭvā prasannacittāḥ santi, tatraiva\nsukhāvatyāṃ lokadhātāv upapadyate. ya ānandākāṃkṣata,\nkulaputro vā kuladuhitā vā, kim ity ahaṃ dṛṣṭa eva dharme\ntam amitābhaṃ tathāgataṃ paśyeyam iti, tenānuttarāyāṃ\nsamyaksaṃbodhau cittam utpādyādhyāśayapatitayā saṃtatyā\ntasmin buddhakṣetre cittaṃ saṃpreṣyopapattaye kuśalamūlāni\nca pariṇāmayitavyāni.\n  ye punas taṃ tathāgataṃ na bhūyo manasīkariṣyanti, na\nca bahuparimitaṃ kuśalamūlam abhīkṣṇam avaropayiṣyanti,\ntatra ca buddhakṣetre cittaṃ saṃpreṣayiṣyanti, teṣāṃ\ntādṛśenaiva so 'mitābhas tathāgato 'rhan samyaksaṃbuddho\nP43\nvarṇasaṃsthānārohapariṇāhena bhikṣusaṃghaparivāreṇa, tādṛśa\neva buddhanirmito maraṇakāle purataḥ sthāsyati, te tenaiva\ntathagatadarśanaprasādālambanena samādhināpramuṣitayā\nsmṛtyā cyutās, tatraiva buddhakṣetre pratyājaniṣyanti.\n  ye punar ānanda sattvās taṃ tathāgataṃ daśacittotpādāṃ\nsamanusmariṣyanti ; spṛhāṃś ca tasmin buddhakṣetre utpādayiṣyanti ;\ngambhīreṣu ca dharmeṣu bhāṣyamāṇeṣu tuṣṭiṃ\npratilapsyante, na vipatsyante, na viṣādam āpatsyante, na\nsaṃsīdam āpatsyante ; 'ntaśa ekacittotpādenāpi taṃ tathāgataṃ\nmanasikariṣyanti, spṛhāṃ cotpādayiṣyanti tasmin buddhakṣetre,\nte 'pi svapnāntaragatās tam amitābhaṃ tathāgataṃ drakṣyanti ;\nsukhāvatyāṃ lokadhātāv upapatsyante ; 'vaivarttikāś\nca bhaviṣyanty anuttarāyāḥ samyaksaṃbodheḥ.\n  imaṃ khalv ānandārthavasaṃ saṃpaśyantas, te tathāgatā\ndaśasu dikṣv aprameyāsaṃkhyeyāsu lokadhātusu tasyāmitābhasya\ntathāgatasya nāmadheyaṃ parikīrtayanto, varṇān\nghoṣayantaḥ, praśaṃsām abhyudīrayanti. tasmin khalu\npunar ānanda buddhakṣetre daśabhyo digbhya ekaikasyāṃ\ndiśi gaṅgānadīvālukopamā bodhisattvās tam amitābhaṃ\ntathāgatam upasaṃkrāmanti darśanāya, vandanāya, paryupāsanāya,\nparipraśnīkaraṇāya ; taṃ ca bodhisattvagaṇaṃ tāṃś\nca buddhakṣetraguṇālaṃkāravyūhasaṃpadaviśeṣān draṣṭum.\n  atha khalu bhagavāṃs tasyāṃ velāyām imam evārthaṃ\nbhūyasyā mātrayā paridīpayann imā gāthā abhāṣata :\nP44\n  yathaiva gaṅgāya nadīya vālikā,\n  buddhāna kṣetrā purimena tāttakāḥ.\n  yato hi te āgami buddha vanditum\n  saṃbodhisattvā amitāyu nāyakaṃ.(1)\n  bahupuṣpapuṭān gṛhītvā\n  nānāvarṇa surabhī manoramān,\n  okiranti naranāyakottamam\n  amita-āyu naradevapūjitam.(2)\n  tatha dakṣiṇapaścimottarāsu\n  buddhāna kṣetrā diśatāsu tattakāḥ,\n  yato yato āgami buddha vanditum\n  saṃbodhisattvā amitāyu nāyakaṃ.(3)\n  bahugandhapuṭān gṛhītvā\n  nānāvarṇa surabhī manoramān,\n  okiranti naranāyakottamaṃ\n  amita-āyu naradevapūjitam.(4)\n  pūjitva ca te bahubodhisattvān,\n  vanditva pādām amitaprabhasya,\n  pradakṣiṇīkṛtya vadanti caivaṃ :\n  aho 'dbhutaṃ śobhati buddhakṣetraṃ.(5)\n  te puṣpapuṭāhi samokiranti\n  udagracittā atulāya prītaye,\n  vācaṃ prabhāṣanti punas tu : nāyake,\n  asmāpi kṣetraṃ siya evarūpaṃ.(6)\nP45\n  taiḥ puṣpapuṭā iti kṣipta tatra\n  cchatraṃ tadā saṃsthihi yojanāśatāṃ,\n  svalaṃkṛtaṃ śobhati citradaṇḍaṃ,\n  cchādeti buddhasya samantakāyaṃ.(7)\n  te bodhisattvās tatha satkaritvā,\n  kathā kathentī iti tatra tuṣṭaḥ :\n  sulabdha lābhāḥ khalu tehi sattvaiḥ,\n  yehī śrutaṃ nāma narottamasya.(8)\n  asmehi pī lābha sulabdha pūrvā\n  yad āgatasya ima buddhakṣetraṃ.\n  paśyātha svapnopama kṣetra kīdṛśaṃ,\n  yat kalpitaṃ kalpasahasra śāstunā.(9)\n  paśyatha, buddho varapuṇyarāśiḥ,\n  parīvṛtu śobhati bodhisattvaiḥ.\n  amitābhasya ābhā amitaṃ ca tejaḥ,\n  amitā ca āyur, amitaś ca saṃghaḥ.(10)\n  smitaṃ karontī amitāyu nāthaḥ\n  ṣaṭtriṃśatkoṭīnayutāni arciṣāṃ,\n  ye niścaritvā mukhamaṇḍalābhaḥ\n  sphuranti kṣetrāṇi sahasrakoṭīḥ.(11)\n  tāḥ sarva arcīḥ punaretya tatra,\n  mūrdhne ca astaṃgami nāyakasya.\n  devamanuṣyā janayanti prītim,\nP46\n  arcis tadā astam itā viditvā.(12)\n  uttiṣṭhate buddhasuto mahāyaśā\n  nāmnātha so hi avalokiteśvaraḥ :\n  ko hetur atra bhagavan, ko pratyayaḥ,\n  yena smitaṃ kurvasi lokanātha.(13)\n  taṃ vyākarohī paramārthakovidā\n  hitānukampī bahusattvamocakaḥ.\n  śrutvā ti vācaṃ paramāṃ manoramāṃ,\n  udagracittā bhaviṣyanti sattvāḥ.(14)\n  ye bodhisattvā bahulokadhātuṣu\n  sukhāvatīṃ prasthita buddhapaśyanā,\n  te śrutva prītiṃ vipulāṃ janetvā,\n  kṣipraṃ imaṃ kṣetra vilokayeyuḥ.(15)\n  āgatya ca kṣetram idaṃ udāraṃ,\n  ṛddhībalaṃ prāpuṇi kṣipram eva,\n  divyaṃ ca cakṣus, tatha śrotra divyaṃ,\n  jātismaraḥ paramatakovidāś ca.(16)\n  amitāyu buddhas tada vyākaroti :\n  mama hy ayaṃ praṇidhir abhūṣi pūrva.\n  kathaṃ pi sattvāḥ śruṇiyāna nāmaṃ,\n  vrajeyu kṣetraṃ mama nityam eva.(17)\n  sa me aya praṇidhi prapūrṇa śobhanā,\n  sattvāś ca enti bahulokadhātutaḥ.\n  āgatya kṣipraṃ mama te 'ntikasmin\n  avivarttikā bhontiha ekajātiyā.(18)\n  tasmād ya icchatiha bodhisattvaḥ :\n  mamāpi kṣetraṃ siya evarūpaṃ.\n  ahaṃ pi sattvā bahu mocayeyaṃ,\nP47\n  nāmena ghoṣena tha darśanena.(19)\n  sa śīghraśīghraṃ tvaramāṇarūpaḥ,\n  sukhāvatīṃ gacchatu lokadhātuṃ.\n  gatvā ca pūrvam amitaprabhasya,\n  pūjetu buddhāna sahasrakoṭī.(20)\n  buddhāna koṭīṃ bahu pūjayitvā,\n  ṛddhībalena bahu kṣetra gatvā,\n  kṛtvāna pūjāṃ sugatāna santike,\n  bhaktāgram eṣyanti sukhāvatī ta, iti.(21)\n  tasya khalu punar ānanda bhagavato 'mitāyuṣas tathāgatasyārhataḥ\nsamyaksaṃbuddhasya bodhivṛkṣaḥ ṣoḍasayojanaśatāny\nuccaitvenāṣṭau yojanaśatāny abhipralambitaśākhāpattrapalāśaḥ\npañcayojanaśatamūlārohapariṇāhaḥ, sadāpattraḥ\nsadāpuṣpaḥ sadāphalo, nānāvarṇo 'nekaśatasahasravarṇo,\nnānāpattro nānāpuṣpo nānāphalo, nānāvicitrarūpena samalaṃkṛtaś,\ncandrabhāsamaṇiratnaparisphuṭaḥ, śakrābhilagnamaṇiratnavicitritaś,\ncintāmaṇiratnakīrṇaḥ, sāgaravaramaṇiratnasuvicitrito,\ndivyasamatikrāntaḥ, suvarṇasūtrābhipralambito, rūcakahāro\nratnahāro vajrāhāraḥ kaṭakahāro lohitamuktāhāro\nnīlamuktāhāraḥ, siṃhalatāmekhalākalāparatnasūtrasarva-\nratnakañcukaśatābhivicitritaḥ, suvarṇajālamuktājālasarvaratna-\njālakaṅkaṇījālāvanato, makarasvastikanandyāvartyardhacandra-\nsamalaṃkṛtaḥ, kiṅkiṇīmaṇisauvarṇasarvaratnālaṃkāravibhūṣito,\nyathāśayasattvavijñaptisamalaṃkṛtaś ca.\n  tasya khalu punar ānanda bodhivṛkṣasya vātasamīritasya\nyaḥ śabdaghoṣo niścarati, so 'parimāṇān lokadhātūn abhivijñāpayati.\ntatrānanda yeṣāṃ sattvānāṃ bodhivṛkṣaśabdaḥ\nP48\nśrotrāvabhāsam āgacchati, teṣāṃ śrotrarogo na pratikāṃkṣitavyo,\nyāvad bodhiparyantam. yeṣāṃ cāprameyāsaṃkhyeyā-\ncintyāmāpyāparimāṇānabhilāpyānāṃ sattvānāṃ bodhivṛkṣaś\ncakṣuṣābhāsam āgacchati, teṣāṃ cakṣūrogo na pratikāṃkṣitavyo,\nyāvad bodhiparyantam. ye khalu punar ānanda\nsattvās tato bodhivṛkṣād gandhaṃ jighranti, teṣāṃ yāvad\nbodhiparyantaṃ na jātu ghrāṇarogaḥ pratikāṃkṣitavyaḥ. ye\nsattvās tato bodhivṛkṣāt phalāny āsvādayanti, teṣāṃ yāvad\nbodhiparyantaṃ na jātu jihvārogaḥ pratikāṃkṣitavyaḥ.\nye sattvās tasya bodhivṛkṣasyābhayā sphuṭā bhavanti,\nteṣāṃ yāvad bodhimaṇḍaparyantaṃ na jātu kāyarogaḥ\npratikāṃkṣitavyaḥ. ye khalu punar ānanda sattvās taṃ\nbodhivṛkṣaṃ dharmato nidhyāyanti, teṣāṃ tatropādāya yāvad\nbodhiparyantaṃ na jātu cittavikṣepaḥ pratikāṃkṣitavyaḥ. sarve\nca te sattvāḥ sahadarśanāt tasya bodhivṛkṣasyāvaivarttikāḥ\nsaṃtiṣṭhante ; yad utānuttarāyāḥ samyaksaṃbodhes tisraś ca\nkṣāntīḥ pratilabhante, yad idaṃ : ghoṣānugām anulomikāṃ\nanutpattikadharmakṣāntiṃ ca ; tasyaivāmitāyuṣas tathāgatasya\npūrvapraṇidhānādhiṣṭhānena, pūrvajinakṛtādhikāratayā,\npūrvapraṇidhānaparicaryayoś ca susamāptayā, subhāvitayānū-\nnāvikalatayā.\n  tatra khalu punar ānanda ye bodhisattvāḥ pratyājātāḥ\npratyājāyante pratyājaniṣyante vā, sarve ta ekajātipratibaddhās\ntata evānuttarāṃ samyaksaṃbodhim abhisaṃbhotsyante ;\nsthāpayitvā praṇidhānavaśena ye te bodhisattvā mahāsiṃhanādanāditā,\nP49\nudārasaṃnāhasamnaddhāḥ, sarvasattvaparinirvāṇābhiyuktāś\nca.\n  tasmin khalu punar ānanda buddhakṣetre ye śrāvakās\nte vyomaprabhā, ye bodhisattvās te yojanakoṭīśatasahasraprabhāḥ ;\nsthāpayitvā dvau bodhisattvau, yayoḥ prabhayā\nsā lokadhātuḥ satatasamitaṃ nityāvabhāsasphuṭā.\n  atha khalv āyuṣmān ānando bhagavantam etad avocat :\nkiṃ nāmadheyau bhagavan tau satpuruṣau bodhisattvau\nmahāsattvau. bhagavān āha : ekas tayor ānandāvalokiteśvara\nbodhisattvo mahāsattvo, dvitīyaḥ sthāmaprāpto nāma. ita\nevānanda buddhakṣetrāc cyutvā tatropapannau.\n  tatra cānanda buddhakṣetre ye bodhisattvāḥ pratyājātāḥ,\nsarve te dvātriṃśatā mahāpuruṣalakṣaṇaiḥ samanvāgatāḥ,\nparipūrṇagātrā, dhyānābhijñākovidāḥ, prajñāprabhedakovidāḥ,\nkuśalās, tīkṣṇendriyāḥ, susaṃvṛtendriyā, ājñātendriyā, adīnācalendriyāḥ,\npratilabdhakṣāntikā anantāparyantaguṇāḥ.\n  tasmin khalu punar ānanda buddhakṣetre ye bodhisattvāḥ\npratyājātāḥ, sarve te 'virahitā buddhadarśanena dharmaśravaṇenāvinipāta-\ndharmāṇo, yāvad bodhiparyantaṃ. sarve ca\nte tatropādāya na jātv ajātismarā bhaviṣyanti, sthāpayitvā\ntathārūpeṣu kalpasaṃkṣobheṣu ye pūrvasthānapraṇihitāḥ\npañcasu kaṣāyeṣu vartamāneṣu, yadā buddhānāṃ bhagavatāṃ\nP50\nloke prādurbhāvo bhavati, tad yathāpi nāma mamaitarhi.\n  tasmin khalu punar ānanda buddhakṣetre ye bodhisattvāḥ\npratyājātāḥ, sarve ta ekapurobhaktenānyalokadhātūṃ gatvānekani\nbuddhakoṭīnayutaśatasahasrāṇy upatiṣṭhanti, yāvac\ncākāṃkṣanti buddhānubhāvena te yathā cittam utpādayanty :\nevaṃrūpaiḥ puṣpadīpadhūpagandhamālyavilepanacūrṇa-\ncīvaracchatradhvajapatākāvaijayantītūryasaṃgītivādyaiḥ pūjāṃ\nkuryāma iti, teṣāṃ sahacittotpādāt tathārūpāṇy eva sarvapūjāvidhānāni\npāṇau prādurbhavanti. te taiḥ puṣpair yāvad\nvādyais teṣu buddheṣu bhagavatsu pūjāṃ kurvanto bahvapa-\nrimāṇāsaṃkhyeyaṃ kuśalamūlam upacinvanti. sacet punar\nākāṃkṣanty : evaṃrūpāḥ puṣpapuṭāḥ pāṇau prādurbhavanti,\nteṣāṃ sahacittotpādān nānāvarṇā anekavarṇā nānāgandhā divyāḥ\npuṣpapuṭāḥ pāṇau prādurbhavanti. te tais tathārūpaiḥ\npuṣpapuṭaiḥ tān buddhān bhagavato 'vakiranti sma, abhyavakiranty,\nabhiprakiranti. teṣāṃ ca yaḥ sarvaparīttaḥ puṣpapuṭa\nutsṛṣṭo, daśayojanavistāram puṣpacchatraṃ prādurbhavanti.\nupary antarīkṣe dvitīye cānutsṛṣṭe, na prathamo\ndharaṇyāṃ prapatati. santi tatra puṣpapuṭā ya utsṛṣṭāḥ santo\nviṃśatiyojanavistārāṇi puṣpacchatrāṇy upary antarīkṣe\nprādurbhavanti. santi triṃśatcatvāriṃśatpañcāśat, santi yojana-\nśatasahasravistārāṇi puṣpacchatrāṇy upary antarīkṣe prādurbhavanti.\ntatra ya udāraṃ prītiprāmodyaṃ saṃjanayanty ;\nudāraṃ ca cittaudbilyaṃ pratilabhyante ; te bahv aparimitam\nasaṃkhyeyaṃ ca kuśalamūlam avaropya, bahūni\nbuddhakoṭīnayutaśatasahasrāṇy upasthāyaikapūrvāhnena punar\napi sukhāvatyāṃ lokadhātau pratiṣṭhante, tasyaivāmitāyuṣas\nP51\ntathāgatasya pūrvapraṇidhānādhiṣṭhānaparigraheṇa, pūrvapraṇidhāna-\nsamṛddhiparipūryānūnayā suvibhaktābhāvitayā.\n  tasmin khalu punar ānanda buddhakṣetre ye bodhisattvāḥ\npratyājātāḥ, sarve te sarvajñatāsahagatām eva dharmakathāṃ\nkathyanti. na ca tatra buddhakṣetre sattvānāṃ kācit\nparigrahasaṃjñāsti, sarvaṃ tad-buddhakṣetraṃ samanucaṃkramamāṇā,\nanuvicaranto na ratiṃ nāratim utpādayanti.\nprakrāmantas tāś cānupekṣā evaṃ prakrāmanti, na sāpekṣāḥ\nsarvaśas caiṣām evaṃ cittam nāsti.\n  tatra khalu punar ānanda sukhāvatyāṃ lokadhātau ye\nsattvāḥ pratyājātā, nāsti teṣām anyātakasaṃjñā, nāsti svakasaṃjñā,\nnāsti mamasaṃjñā, nāsti vigraho, nāsti vivādo, nāsti\nvirodho, nāsti asamacittaḥ ; samacittās te, hitacittā, maitracittā,\nmṛducittāḥ, snigdhacittāḥ, karmaṇyacittāḥ, prasannacittāḥ,\nsthiracittā, vinīvaraṇacittā, akṣubhitacittā, aluḍitacittāḥ,\nprajñāpāramitācaryācaraṇacittāś, cittādhārabuddhipraviṣṭāḥ,\nsāgarasamāḥ prajñayā, merusamā buddhyānekaguṇasaṃnicayā,\nbodhyaṅgasaṃgītyā vikrīḍitā, buddhasaṃgītyābhiyuktā ;\nmāṃsacakṣuḥ praticinvanti. divyaṃ cakṣur abhinirharanti.\nprajñācakṣurgatiṃgatāḥ, dharmacakṣuḥpāraṃgatāḥ ;\nbuddhacakṣur niṣpādayanto, deśayanto, dyotayanto, vistāreṇa\nprakāśayanto ; 'saṅgajñānam abhinirharantas, traidhātukasamatayābhiyuktā,\ndāntacittāḥ, śāntacittāḥ, sarvadharmānupalabdhi-\nP52\nsamanvāgatāḥ, samudayaniruktikuśalā, dharmaniruktisamanvāgatā,\nhārāhārakuśalā, nayānayasthānakuśalā ; lokikīṣu\nkathāsv anapekṣā viharanti. lokottarābhiḥ kathābhiḥ sāraṃ\npratyayanti. sarvadharmaparyeṣṭikusalāḥ, sarvadharmaprakṛtivyupasamajñāna-\nvihārino, 'nupalambhagocarā, niṣkiñcanā,\nnirupādānā, niścintā, nirupāyāsā, anupādāya suvimuktā,\nanaṅgaṇā, aparyantasthāyino, 'bhijñāsv amūlasthāyino,\n'saṅgacittā, anavalīnā, gambhīreṣu dharmeṣv abhiyuktā na\nsaṃsīdanti. duranubodhabuddhajñānapraveśodgatā, ekāyatanamārgānuprāptā,\nnirvicikitsās, tīrṇakathaṃkathā, aparapratyayajñānā,\nanadhimāninaḥ ; sumerusamā jñāne 'bhyudgatāḥ ; sāgarasamā\nbuddhyākṣobhyā ; candrasūryaprabhātikrāntāḥ prajñayā,\npāṇḍarasuśuklaśubhacittayā ca ; uttaptahemavrṇasadṛaśāvabhāsa-\nnirbhāsaguṇapradhānatayā ca ; vasuṃdharāsadṛśāḥ sarvasattva-\nśubhāśubhakṣapanatayā ; apsadṛśāḥ sarvakleśamalanidhāvana-\npravāhanatayā ; agnirājasadṛśāḥ sarvadharmamanyanākleśanirdahanatayā ;\nvāyusadṛśāḥ sarvalokāsaṃjanatayā ; ākāśasadṛśāḥ\nsarvadharmanairvedhikatayā, sarvaśo niṣkiṃcanatayā ca.\npadmasadṛśāḥ sarvalokānupaliptayā ; kālānusārimahāmeghasadṛśā\ndharmābhigarjanatayā ; mahāvṛṣṭisadṛśā dharmasalilābhivarṣaṇatayā ;\nṛṣabhasadṛśā mahāgaṇābhibhavanatayā ;\nmahānāgasadṛśāḥ paramasudāntacittatayā ; bhadrāśvājāneyasadṛśāḥ\nsuvinītatayā ; siṃhamṛgarājasadṛśā vikramavaiśāradyāsaṃtrastatayā ;\nP53\nnyagrodhadrumarājasadṛśāḥ sarvasattvaparitrāṇatayā ;\nsumeruparvatarājasadṛśāḥ sarvaparavādyakampanatayā ;\ngaganasadṛśā aparimāṇamaitrībhāvanatayā ; mahābrahmasamāḥ\nsarvakuśalamūladharmādhipatyapūrvaṃgamanatayā ;\npakṣisadṛśāḥ saṃnicayasthānatayā ; garuḍadvijarājasadṛśāḥ\nparapravādividhvaṃsanatayā ; udumbarapuṣpasadṛśā\ndurlabhotpattyarthitayā ; nāgavat susamāhitā, avikṣiptā, ajihmendriyā ;\nviniścayakuśalāḥ, kṣāntisaurabhyabahulā ; anīrṣyakāḥ\nparasaṃpattyaprārthatayā. viśāradā dharmakathāsv ;\natṛptā dharmaparyeṣṭau ; vaiḍūryasadṛśāḥ śīlena ; ratnākarāḥ\nśrutena ; mañjusvarā mahādharmadundubhighoṣena ; mahādharmabherīṃ\nparāghnanto ; mahādharmaśaṅkham āpūrayanto ;\nmahādharmadhvajām ucchrāpayanato ; mahādharmolkāṃ\nprajvālayantaḥ ; prajñāvilokino, 'saṃmūḍhā, nirdoṣāḥ,\nśāntākhilāḥ, śuddhā, nirāmagandhā, alubdhāḥ, saṃvibhāgaratā,\nmuktatyāgāḥ, prasṛtapāṇayo, dānasaṃvibhāgaratā dharmāmiṣābhyām,\ndāne 'matsariṇo, 'saṃsṛṣṭā, anuttrastamānasā,\nviraktā, dhīrā, vīrā, dhaureyā, dhṛtimanto, hrīmanto, 'sādṛśyā,\nnirargaḍā, prāptābhijñāḥ, suratāḥ sukhasaṃvāsā, arthakarā,\nP54\nlokapradyotā, nāyakā, nandīrāgānunayapratighāḥ, prahīṇāḥ,\nśuddhāḥ, śokāpagatā, nirmalās, trimalaprahīṇā, vikrīḍitābhijñā,\nhetubalikāḥ, praṇidhānabalikā, ajihmā, akuṭilāḥ.\n  ye te bahubuddhakoṭīnayutaśatasahasrāvaropitakuśalamūlā,\nutpāṭitamānaśalyā, apagatarāgadveṣamohāḥ, śuddhāḥ, śuddhādhimuktā,\njinavarapraśastā, lokapaṇḍitā, uttaptajñānasamudgatā,\njinastutās, cittaudbilyasamanvāgatāḥ, śūrā, dṛḍhā, asamā,\nakhilā, atulā, arajasaḥ, sahitā, udārā, ṛṣabhā, hrīmanto,\ndhṛtimantaḥ, smṛtimanto, matimanto, gatimantaḥ, prajñāśastrapraharaṇāḥ,\npuṇyavanto, dyutimanto, vyapagatakhilamalaprahīṇā,\nabhiyuktāḥ sātatyeṣu dharmeṣu.\n  īdṛśā ānanda tasmin buddhakṣetre bodhisattvā mahāsattvāḥ\nsaṃkṣiptena. vistareṇa punaḥ sacet kalpakoṭīnayutaśatasahasrasthitikenāpy\nāyuṣpramāṇena tathāgato nirdiśed, na tv eva\nśakyaṃ teṣāṃ satpuruṣāṇāṃ guṇaparyanto 'dhigantum. na ca\ntathāgatasya vaiśāradyopacchedo bhavet. tat kasya hetoḥ. ubhayam\napy etad ānandācintyam atulyam, yad idam : teṣāṃ\nca bodhisattvānāṃ guṇās tathāgatasya cānuttaraṃ prajñāpratibhānam."
    },
    {
      "tag": "p",
      "attributes": {},
      "text": "api cānanda uttiṣṭha paścānmukho bhūtvā, puṣpāṇy avakīryāñjaliṃ\npragṛhya, praṇipata. eṣāsau dig, yatra sa bhagavān\namitābhas tathāgato 'rhan samyaksaṃbuddhas tiṣṭhati dhriyate\nP55\nyāpayati, dharmaṃ ca deśayati ; virajo viśuddho, yasya\ntaṃ nāmadheyam anāvaraṇaṃ daśadiśi loke vighuṣṭam ekaikasyāṃ\ndiśi gaṅgānadīvālikāsamā buddhā bhagavanto varṇayanti,\nstuvanti, praśaṃsanty, asakṛd asakṛd asaṅgavācāprativākyāḥ.\nevam ukta, āyusmān ānando bhagavantam\netad avocat : icchāmy ahaṃ bhagavantaṃ tam amitābham\namitaprabham amitāyuṣaṃ tathāgatam arhantaṃ samyaksaṃbuddhaṃ\ndraṣṭum, tāṃś ca bodhisattvān mahāsattvān\nbahubuddhakoṭīnayutaśatasahasrāvaropitakuśalamūlān. samanantarābhāṣitā\ncāyuṣmatānandeneyaṃ vāk, atha tāvad eva\nso 'mitābhas tathāgato 'rhan samyaksaṃbuddhaḥ svapāṇitalāt\ntathārūpāṃ prabhāṃ prāmuñcat, yayedaṃ koṭīśatasahasratamaṃ\nbuddhakṣetraṃ mahatāvabhāsena sphuṭam abhūt.\n  tena khalv api samayena sarvatra koṭīśatasahasrabuddhakṣetrāṇāṃ,\nye kecit kālaparvatā vā, ratnaparvatā vā,\nmerumahāmerumucilindamahāmucilindacakravāḍamahācakravāḍā\nvā, bhittayo vā, stambhā vā, vṛkṣagahanodyānavimānāni\nvā divyamānuṣyakāni, tāni sarvāṇi tasya tathāgatasya tayā\nprabhayābhinirbhinnāny abhūvan, samabhibhūtāni.\n  tad yathāpi nāma puruṣo vyāmamātrake sthito dvitīyaṃ\npuruṣaṃ pratyavekṣata āditye 'bhyudgata ; evam evāsmin\nbuddhakṣetre bhikṣubhikṣuṇyupāsakopāsikā devanāgayakṣa-\ngandharvāsuragaruḍakinnaramahoragāś ca tasyāṃ velāyām\nadrākṣus tam amitābhaṃ tathāgatam arhantaṃ samyaksaṃbuddhaṃ,\nsumerum iva parvatarājānaṃ sarvakṣetrābhyudgatam,\nsarvadiso 'bhibhūya, bhāsamānaṃ tapantaṃ virocamānaṃ\nP56\nbibhrājamānaṃ, taṃ ca mahāntaṃ bodhisattvagaṇaṃ, taṃ ca\nbhikṣusaṃghaṃ, yad idaṃ buddhānubhāvena tasyāḥ prabhayāḥ\npariśuddhatvāt.\n  tad yatheyaṃ mahāpṛthivy ekodakajātā bhavet, tatra na\nvṛkṣā, na parvatā, na dvīpā, na tṛṇagulmauṣadhivanaspatayo,\nna nadīśvabhraprapātāḥ prajñāyeran, anyatraikārṇavībhūtamahāpṛthivy\naikā syāt ; evam eva tasmin buddhakṣetre nāsty\nanyat kiṃcil liṅgaṃ vā, nimittaṃ vānyatraiva vyāmaprabhāḥ\nśrāvakās, te ca yojanakoṭīśatasahasraprabhā bodhisattvāḥ, sa\nca bhagavān amitābhas tathāgato 'rhan samyaksaṃbuddhas,\ntaṃ ca śrāvakagaṇaṃ taṃ ca bodhisattvagaṇam abhibhūya,\nsarvā diśaḥ prabhāsayan saṃdṛśyate.\n  tena khalv api samayena tasyāṃ sukhāvatyāṃ lokadhātau\nbodhisattvāḥ śrāvākadevamanuṣyāś ca sarve ta imāṃ lokadhātuṃ,\nśākyamuniṃ ca tathāgataṃ mahatā bhikṣusaṃghena\nparivṛtaṃ paśyanti sma, dharmaṃ ca deśayantam.\n  tatra khalu bhagavān ajitaṃ bodhisattvaṃ mahāsattvam\nāmantrayate sma : paśyasi tvam ajitāmuṣmin buddhakṣetre\nguṇālaṃkāravyūhasaṃpadam ; upariṣṭāś cāntarīkṣa ārāmaramaṇīyāni,\nvanaramaṇīyāny, udyānaramaṇīyāni, nadīpuṣkiriṇīramaṇīyāni,\nnānāratnamayotpalapadmakumudapuṇḍaṛīkākīrṇāni ;\nadhastāc ca dharaṇitalam upādāya, yāvad akaniṣṭhabhavanād,\ngaganatalaṃ puṣpābhikīrṇaṃ, puṣpāvalisamupaśobhitaṃ,\nnānāstambhapaṅktiparisphuṭaṃ tathāgatābhinirmita-\nnānādvijasaṃghaniṣevitam. āha : paśyāmi bhagavan, bhagavān\nāha : paśyasi punas tvam ajitaitān aparān dvijasaṃghān\nP57\nsarvabuddhakṣetrān buddasvareṇābhijijñāpayanti, yenaite\nbodhisattvā nityam avirahitā buddhānusmṛtyā. āha : paśyāmi\nbhagavan. bhagavān āha : paśyasi tvam ajitātra buddhakṣetre\namūn sattvān yojanaśatasahasrakeṣu vimāneṣv abhirūḍhān,\nantarīkṣe 'saktān krāmataḥ. āha : paśyāmi bhagavan.\nbhagavān āha : tat kiṃ manyase 'jita ; asti kiṃcin\nnānātvaṃ devānāṃ vā paranirmitavaśavartināṃ sukhāvatyām\nlokadhātau manuṣyaṇāṃ vā. āha : ekam apy ahaṃ bhagavan\nnānātvaṃ na samanupaśyāmi. yāvad maharddhikā atra\nsukhāvatyāṃ lokadhātau manuṣyāḥ. bhagavān āha : paśyasi\npunas tvam ajita tatra sukhāvatyāṃ lokadhātāv ekeṣāṃ\nmanuṣyāṇām udāreṣu padmeṣu garbhāvāsam. āha ; tad yathāpi\nnāma bhagavan trayaśtriṃśā devā yāmā devā vā, pañcāśadyojanakeṣu\nvā, yojanaśatikeṣu vā, pañcayojanaśatikeṣu\nvimāneṣu praviṣṭāḥ krīḍanti, ramanti, paricārayanti ; evam\nevāhaṃ bhagavan atra sukhāvatyāṃ lokadhātāv ekeṣāṃ\nmanuṣyāṇām udārapadmeṣu garbhāvāsaṃ paśyāmi.\n  santi khalu punar atra bhagavan sattvā ya upapādukāḥ\npadmeṣu paryaṅkaiḥ prādurbhavanti. tat ko 'tra bhagavan\nhetuḥ, kaḥ pratyayo, yad anye punar garbhāvāse prativasanti ;\nanye punar upapādukāḥ paryaṅkaiḥ padmeṣu prādurbhavanti.\nbhagavān āha : ye te 'jita bodhisattvā anyeṣu buddhakṣetreṣu\nsthitāḥ sukhāvatyāṃ lokadhātāv upapattaye vicikitsām\nP58\nutpādayanti, tena cittena kuśalamūlāny avaropayanti,\nteṣām atra garbhāvāso bhavati. ye punar nirvicikitsāś cchinnakāṃkṣāḥ\nsukhāvatyāṃ lokadhātāv upapattaye kuśalamūlāny\navaropayanti, buddhānāṃ bhagavatām asaṅgajñānam avakalpayanty\nabhiśraddhadhaty adhimucyante ; tatropapādukāḥ\npadmeṣu paryaṅkaiḥ prādurbhavanti. ye te 'jita bodhisattvā\nmahāsattvā anyatrabuddhakṣetrasthāś cittam utpādayanty\namitābhasya tathāgatasyārhataḥ samyaksaṃbuddhasya darśanāya,\nna vicikitsām utpādayanti, na kāṃkṣanty asaṅgabuddhajñānaṃ,\nsvakucalamūlaṃ cābhiśraddhadhati, teṣām\naupapādukānāṃ paryaṅkaiḥ padmeṣu prādurbhūtānāṃ\nmuhūrtamātreṇaivaivaṃrūpaḥ kāyo bhavati, tad yathānyeṣāṃ\nciropapannānāṃ sattvānām.\n  paśyājita prajñādaurbalyaṃ prajñāvaimātraṃ prajñāparihāṇiṃ\nprajñāparīttatāṃ, yatra hi nāma pañcavarṣaśatāni parihīṇā\nbhavanti buddhadarśanād, bodhisattvadarśanāt, saddharmadarśanād,\ndhārmasaṃkathyāt ; kuśalamūlacaryāyāḥ parihīṇā\nbhavanti sarvakuśalamūlasaṃpatter, yad idaṃ vicikitsāpatitaiḥ\nsaṃjñāmanasikāraiḥ.\n  tad yathājita rājñaḥ kṣatriyasya mūrdhānābhiṣiktasya\nbandhanāgāraṃ bhavet, sarvasauvarṇavaiḍūryapratyuptam,\navasaktapaṭṭamālyadāmakalāpaṃ, nānāraṅgavitatavitānaṃ,\ndūṣyapaṭṭasaṃcchannaṃ, nānāmuktakusumābhikīrṇam, udāraṃ,\ndhūpanirdhūpitaṃ, prāsādaharmyagavākṣavedikātoraṇavicitra-\nsarvaratnapratimaṇḍitaṃ, hemaratnakaṃkaṇījālasaṃcchannaṃ,\ncaturasraṃ, catuḥsthūṇaṃ caturdvāraṃ, catuḥsopānakam.\ntatra tasya rājñaḥ putraḥ kenacid eva kṛtyena prakṣipto\nP59\njāmbūnadasuvarṇamayair nigaḍair baddho bhavati. tasya\nca tatra paryaṅkaḥ prajñaptaḥ syād, anekagoṇikāstīrṇas,\ntūlikāpalālikāstīrṇaḥ, kācilindikasukhasaṃsparśaḥ, kāliṅga-\nprāvaraṇasottarapaṭacchadana, ubhayāntalohitopadhānaś, citro,\ndarśanīyaḥ. sa tatrābhiniṣaṇṇo vābhinipanno vā bhavet. bahu\ncāsyānekavidhaṃ śucipraṇītaṃ pānabhojanaṃ tatropanāmyet.\ntat kiṃ manyase 'jita ; udāras tasya rājaputrasya sa paribhogo\nbhavet. āha : udāro bhagavan. bhagavān āha : tat kiṃ\nmanyase 'jita ; api tv āsvādayet, sa tan nigamayed vā,\ntena vā tuṣṭiṃ vidyāt. āha : no hīdaṃ bhagavan. api tu\nkhalu punar yena vyapanītena rājñā tatra bandhanāgāre\nprakṣipto bhavet, sa tato mokṣam evākāṃkṣayet. abhijātān\nkumārān amātyān stryāgārān śreṣṭhino gṛhapatīn koṭṭarājño\nvā paryeṣed, ya enaṃ tato bandhanāgārāt parimocayeyuḥ.\nkiṃ cāpi bhagavaṃs tasya kumārasya tatra bandhanāgāre\nnābhiratiḥ. nātra parimucyate, yāvan na rājā prasādam upadarśayati.\nbhagavān āha : evam evājita, ye te bodhisattvāḥ\nvicikitsāpatitāḥ kuśalamūlāny avaropayanti, kāṃkṣanti\nbuddhajñānam asamasamajñānaṃ, kiṃ cāpi te buddhanāmaśravaṇena,\ntena ca cittaprasādamātreṇātra sukhāvatyāṃ\nlokadhātāv upapadyante. na tu khalv aupapādukāḥ padmeṣu\nparyaṅkaiḥ prādurbhavanti. api tu padmeṣu garbhāvāse\nP60\nprativasanti. kiṃ cāpi teṣāṃ tatrodyānavimānasaṃjñāḥ\nsaṃtiṣṭhante. nāsty uccāraprasrāvaṃ, nāsti kheṭasiṃhānakaṃ,\nna pratikūlaṃ manasaḥ pravartate. api tu khalu punaḥ\npañca varṣaśatāni virahitā bhavanti buddhadarśanena,\ndharmaśravaṇena, bodhisattvadarśanena, dharmasāṃkathyaviniścayena,\nsarvakuśaladharmacaryābhiś ca. kiṃ cāpi te\ntatra nābhiramante, na tuṣṭiṃ vidanti. api tu khalu punaḥ\npūrvāparādhaṃ kṣapayitvā, te bhūyas tataḥ paścān niṣkrāmanti.\nna caiṣāṃ tato niṣkrāmatāṃ niṣkramaḥ prajñāyata, ūrdhvam\nadhas tiryag vā.\n  paśyājita ; yatra hi nāma pañcabhir varṣaśatair bahūni\nbuddhakoṭīnayutaśatasahasrāṇy upasthātavyāni, bahvasaṃkhyeyāprameyāni\nca kuśalamūlāny avaropayitavyāni ca syuḥ.\nbuddhadharmāś ca parigṛhītavyāḥ. tat sarvaṃ vicikitsādoṣeṇa\nvirāgayanti. paśyājita kiyan mahate 'narthāya\nbodhisattvānāṃ vicikitsā saṃvartata iti.\n  tasmāt tarhy ajita ; bodhisattvair nirvicikitsair bodhāya\ncittam utpādya, kṣipraṃ sarvasattvahitasukhādhānāya\nsāmarthāpratilambhārthaṃ, sukhāvatyāṃ lokadhātāv\nupapattaye kuśalamūlāni pariṇāmayitavyāni, yatra bhagavān\namitāyus tathāgato 'rhan samyaksaṃbuddhaḥ.\n  evam ukte, 'jito bodhisattvo bhagavantam etad avocat :\nkiyantaḥ punar bhagavan bodhisattvā ito buddhakṣetrāt\npariniṣpannā, anyeṣāṃ vā buddhānāṃ bhagavatām antikād\nye sukhāvatyāṃ lokadhātāv upapatsyante. bhagavān āha :\nP61\nito hy ajita buddhakṣetrād dvāsaptatikoṭīnayutāni bodhisattvānāṃ\npariniṣpannāni, yāni sukhāvatyāṃ lokadhātāv upapatsyante,\npariniṣpannānām avaivarttikānāṃ bahubuddhakoṭī-\nśatasahasrāvaropitaiḥ kuśalamūlaiḥ. kaḥ punar vādas, tataḥ\nparīttataraiḥ kuśalamūlaiḥ.\n  duṣprasahasya tathāgatasyāntikād aṣṭādaśakoṭīnayutāni\nbodhisattvānāṃ sukhāvatyāṃ lokadhātāv upapatsyante ;\n  pūrvāntare digbhāge ratnākaro nāma tathāgato viharati.\ntasyāntikān navatibodhisattvakoṭyaḥ sukhāvatyām lokadhātāv\nupapatsyante ;\n  jyotiṣprabhasya tathāgatasyāntikād dvāviṃśatibodhisattvakoṭyaḥ\nsukhāvatyāṃ lokadhātāv upapatsyante ;\n  amitaprabhasya tathāgatasyāntikāt pañcaviṃśatibodhisattvakoṭyaḥ\nsukhāvatyāṃ lokadhātāv upapatsyante ;\n  lokapradīpasya tathāgatasyāntikāt ṣaṣṭibodhisattvakoṭyaḥ\nsukhāvatyāṃ lokadhātāv upapatsyante ;\n  nāgābhibhuvas tathāgatasyāntikāt catuḥṣaṣtibodhisattvakoṭyaḥ\nsukhāvatyām lokadhātāv upapatsyante ;\n  virajaprabhasya tathāgatasyāntikāt pañcaviṃśatibodhisattvakoṭyaḥ\nsukhāvatyāṃ lokadhātāv upapatsyante ;\n  siṃhasya tathāgatasyāntikād aṣṭādaśabodhisattvasahasrāṇi\nsukhāvatyāṃ lokadhātāv upapatsyante ;\n  śrīkūṭasya tathāgatasyāntikād ekāśītibodhisattvakoṭīnayutāni\nsukhāvatyāṃ lokadhātāv upapatsyante ;\n  narendrarājasya tathāgatasyāntikād daśabodhisattvakoṭīnayutāni\nsukhāvatyāṃ lokadhātāv upapatsyante ;\nP62\n  balābhijñasya tathāgatasyāntikād dvādaśabodhisattvasahasrāṇi\nsukhāvatyāṃ lokadhātāv upapatsyante ;\n  puṣpadhvajasya tathāgatasyāntikāt pañcaviṃśatir vīryaprāptā\nbodhisattvakoṭya ekaprasthānasaṃsthitā ekenāṣṭāhena\nnavanavatikalpakoṭīnayutaśatasahasrāṇi paścānmukhīkṛtya\nyāḥ sukhāvatyāṃ lokadhātāv upapatsyante ;\n  jvalanādhipates tathāgatasyāntikād dvādaśabodhisattvakoṭyaḥ\nsukhāvatyāṃ lokadhātāv upapatsyante ;\n  vaiśāradyaprāptasya tathāgatasyāntikād ekonasaptatir\nbodhisattvakoṭyo yāḥ sukhāvatyāṃ lokadhātāv upapatsyante ;\n  amitābhasya tathāgatasya darśanāya, vandanāya,\nparyupāsanāya paripṛcchanāyai paripraśnīkaraṇāya.\n  etenājita paryāyeṇa paripūṛṇakalpakoṭīnayutaṃ nāmadheyāni\nparikīrtayeyaṃ teṣāṃ tathāgatānām, yebhyas te bodhisattvā\nupasaṃkrāmanti sukhāvatīṃ lokadhātuṃ tam amitābhaṃ\ntathāgataṃ draṣṭuṃ vandituṃ paryupāsituṃ, na ca śakyaḥ\nparyanto 'dhigantum.\n  paśyājita kiyat sulabdhalābhās te sattvā ye 'mitābhasya\ntathāgatasyārhataḥ samyaksaṃbuddhasya nāmadheyaṃ\nśroṣyanti, napi te sattvā hīnādhimuktikā bhaviṣyanti,\nye 'ntaśa ekacittaprasādam api tasmin tathāgate pratilapsyante,\n'smiṃś ca dharmaparyāye.\n  tasmāt tarhy ajita ; ārocayāmi vaḥ, prativedayāmi vaḥ,\nsadevakasya lokasya purato 'sya dharmaparyāyasya sravaṇāya,\nP63\ntrisāhasramahāsāhasram api lokadhātum agniparipūṛṇām\navagāhyātikramyaikacittotpādam api vipratisāro na kartavyaḥ.\ntat kasya hetoḥ. bodhisattvakoṭyo hy ajitāśravaṇād eṣām\nevaṃrūpāṇāṃ dharmaparyāyāṇāṃ vivartante 'nuttarāyāḥ\nsamyaksaṃbodheḥ. tasmād asya dharmaparyāyasyādhyāśayena\nśravaṇodgrahaṇadhāraṇārthāṃ, paryavāptaye,\nvistareṇa saṃprakāśanārthāya, bhāvanārthaṃ ca, sumahadvīryam\nārabdhavyam. antaśa ekarātrim divasam apy, eka-\ngodohamātram apy antaśaḥ, pustakagatāvaropitam api kṛtvā\nsulikhito dhārayitavyaḥ, śastṛsaṃjñā ca tatrotpādāya kartavyā,\nicchadbhiḥ kṣipram aparimitān sattvān avaivarttikāṃś\ncānuttarāyāṃ samyaksaṃbodhau pratiṣṭhāpayituṃ, taṃ ca\ntasya bhagavato 'mitābhasya tathāgatasya buddhakṣetraṃ\ndraṣṭum. ātmanaś ca visiṣṭāṃ buddhakṣetraguṇālaṃkāravyūhasaṃpadaṃ\nparigṛhītum iti.\n  api tu khalv ajita ; atyarthaṃ sulabdhalābhās te sattvā\navaropitakuśalamūlāḥ, pūrvajinakṛtādhikārā, buddhādhiṣṭhānādhiṣṭhitāś\nca bhaviṣyanti, yeṣām anāgate 'dhvani, yāvat\nsaddharmapralope vartamāna ima evaṃrūpā udārā dharmaparyāyāḥ\nsarvabuddhasaṃvarṇitāḥ, sarvabuddhapraśastāḥ\nsarvabuddhānujñātā, mahataḥ, sarvajñajñānasya kṣipram āhārakāḥ\nśrotāvabhāsam āgacchanti. śrutvā codāraṃ prītiprāmodyaṃ\nP64\npratilapsyanta, udgrahīṣyanti, dhārayiṣyanti,\nvācayiṣyanti, paryavāpsyanti, parebhyaś ca vistareṇa saṃprakāśayiṣyanti,\nbhāvanābhiratāś ca bhaviṣyanty, antaśo likhitvā\npūjayiṣyanti, bahu ca te puṇyaṃ prasaviṣyanti, yasya na\nsukarā saṃkhyā kartum.\n  iti hy ajita yat tathāgatena kṛtyaṃ kṛtaṃ tan mayā.\nyūṣmābhir idānīṃ nirvicikitsair yogaḥ karaṇīyaḥ. mā saṃśaya\ntam asaṅgam anāvaraṇaṃ buddhajñānam. mā bhūt sarvākārāvaropeta-\nratnamayapadmabandhanāgārapraveśaḥ. durlabho\nhy ajita buddhotpādaḥ, durlabhā dharmadeśanā, durlabhā\nkṣaṇasaṃpat. ākhyātājita mayā pūrvakuśalamūlapāramiprāptiḥ.\nyūyam idānīm abhiyujyata pratipadya vai.\n  asya khalu punar ajita dharmaparyāyasya mahatīṃ\nparīndanāṃ karomy avipranāśāya. mā buddhadharmāṇām\nantardhānāya parākramiṣyatha. mā tathāgatājñāṃ ksobha-\nyiṣyatha.\n  atha khalu bhagavāṃs tasyāṃ velāyām imā gāthā abhā-\nṣata :\n  neme akṛtapuṇyānāṃ śravā bheṣyanti īdṛśāḥ,\n  ye tu te śūra siddhārthāḥ te śroṣyanti imāṃ girāṃ.(1)\n  dṛṣṭo yaiś ca hi saṃbuddho\n  lokanātha prabhaṃkaraḥ,\n  sa gauravaiḥ śruto dharmaḥ\n  prītiṃ prāpsyanti te parāṃ.(2)\n  na śakta hīnebhi kuśīdadṛṣtibhiḥ\n  buddhāna dharmeṣu prasāda vinditum.\n  ye pūrvabuddheṣu akārṣu pūjāṃ,\nP65\n  te lokanāthān caryāsu śikṣiṣu.(3)\n  yathāndhakāre puruṣo hy acakṣuḥ\n  mārgaṃ na jāne kutu saṃprakāśayet.\n  sarve tathā śrāvaka buddhajñāne\n  ajānakāḥ kiṃ punar anyasattvāḥ.(4)\n  buddho hi buddhasya guṇā prajānate.\n  na devanāgāsurayakṣaśrāvakāḥ.\n  pratyekabuddhāna pi ko gatī yatho,\n  buddhasya jñāne hi prakāśyamāne.(5)\n  yadi sarvasattvāḥ sugatā bhaveyuḥ\n  viśuddhajñānā paramakovidā,\n  te kalpakoṭīr atha vāpi uttare\n  ekasya buddhasya guṇān katheyuḥ.(6)\n  atrāntare nirvṛta te bhaveyuḥ\n  prakāśyamānā bahukalpakoṭīḥ,\n  na ca buddhajñānasya pramāṇu labhyate,\n  tathā hi jñānāś cariyaṃ jinānāṃ.(7)\n  tasmān naraḥ paṇḍita vijñajātiyaḥ,\n  yo mahya vākyam abhiśraddhadheyuḥ,\n  kṛtsnāṃ sa sākṣī jinajñānarāśiṃ.\n  buddha prajānāti girām udīrayet.(8)\n  kadāci labhyāti manuṣyalābhaḥ,\n  kadāci buddhāna pi prādurbhāvaḥ.\n  śraddhā tha prajñā sucireṇa lapsyate,\n  tasyārthaprajñair janayātha vīryaṃ.(9)\n  ya īdṛśāṃ dharma śruṇitvā śreṣṭhāṃ\n  labhyanti prītiṃ sugataṃ smarantaḥ,\n  te mitram asmākam atītam adhvani,\n  ye buddhā bodhāya janenti cchandam, iti.(10)\nP66\n  asmin khalu punar dharmaparyāye bhagavatā bhāṣyamāne\ndvādaśānāṃ sattvanayutakoṭīnāṃ virajo vigatamalaṃ dharmeṣu\ndharmacakṣur viśuddhaṃ, caturviṃśatyā koṭībhir anāgāmiphalaṃ\nprāptam. aṣṭānāṃ bhikṣuśatānām anutpādāyāsravebhyaś\ncittāni vimuktāni. pañcaviṃśatyā bodhisattvakoṭībhir\nanutpattikadharmakṣāntipratilabdhāḥ. devamānuṣikāyāś\nca prajāyāś catvāriṃśatkoṭīnayutaśatasahasrāṇām anutpattipūrvāṇy\nanuttarāyāṃ samyaksaṃbodhau cittāny utpannāni\nsukhāvatyupapattaye ca kuśalamūlāny avaropitāni, bhagavato\n'mitābhasya darśanakāmatayā.\n  sarve te tatrotpādyānupūrveṇa mañjusvarā nāma tathāgatā\nanyeṣu lokadhātuṣūpapatsyante. aśītiś ca nayutakoṭyo dīpaṅkareṇa\ntathāgatena labdhakṣāntikā avaivartyā anuttarāyāḥ\nsamyaksaṃbodher, amitāyuṣaiva tathāgatena paripācitāḥ\npūrvabodhisattvacaryāś carantās, tāś ca sukhāvatyāṃ\nlokadhātāv upapadya pūrvapraṇidhānacaryāḥ paripūrayiṣyanti.\n  tasyāṃ ca velāyām ayaṃ trisāhasramahāsāhasro lokadhātuḥ\nṣaḍvikāraṃ prakampitaḥ. vividhāni ca prātihāryāṇi\nsaṃdṛśyanti, jānumātraṃ ca mandaravapuṣpaiḥ pṛthivyāṃ\nsaṃstṛtam abhūt. divyamānuṣikāni ca tūryāṇi saṃvāditāny\nabhūvan. anumodakāśabdena ca yāvad akaniṣṭhabhavanaṃ\nvijñaptam abhūt.\n  idam avocad bhagavān āttamanā, ajito bodhisattvo mahāsattva\nāyuṣmāṃś cānandaḥ, sā ca sarvāvatī parṣat\nsadevamānuṣyāsuragandharvaś ca loko bhagavato bhāṣitam\nP67\nabhyanandann iti.\n  bhagavato 'mitābhasya guṇaparikīrtanaṃ bodhisattvānām\navaivarttikabhūmipraveśaḥ. amitābhasya sukhāvatī-vyūha-\nparivartaḥ samāptaḥ."
    }
  ]
}