{
  "title": "sa_asaṅga-mahāyānasūtrālaṃkāra",
  "body": "<body xmlns='http://www.tei-c.org/ns/1.0'>\n\n<p>mahāyānasūtrālaṃkāraḥ</p>\n\n<p>|| oṃ ||</p>\n\n<p>namaḥ sarvabuddhabodhisattvebhyaḥ</p>\n\n<p>prathamo 'dhikāraḥ</p>\n\n<lg>\n<l>arthajño 'rthavibhāvanāṃ prakurute vācā padaiścāmalai-</l>\n<l>rduḥkhasyottaraṇāya duḥkhitajane kāruṇyatastanmayaḥ |</l>\n<l>dharmasyottamayānadeśitavidheḥ sattveṣu tadgāmiṣu</l>\n<l>śliṣṭāmarthagatiṃ niruttaragatāṃ pañcātmikāṃ darśayan || Msa_1.1 ||</l>\n</lg>\n\n<p>arthajño 'rthavibhāvanāṃ prakurute.........[ityādi] koṣadeśamārabhya ko 'laṃkaroti | arthajñaḥ | kamalaṃkāramalaṃkaroti arthavibhāvanāṃ kurute | kena vācā padaiścāmalaiḥ | amalayā vācetiṣa........[pauryādinā] amalaiḥ padairiti yuktaiḥ sahitairiti vistaraḥ | na hi vinā vācā padavyañjanairartho vibhāvayituṃ śakyata iti | kasmai duḥkhasyottaraṇāya duḥkhitajane kāruṇyatastanmayaḥ | duḥkhitajane yatkāruṇyaṃ tasmātkāruṇyatastanmaya iti kāruṇyamayaḥ | kasyālaṃkāraṃ karoti | dharmasyottamayānadeśitavidheḥ | uttamayānasya deśito vidhiryasmindharme tasya dharmasya | kasminnalaṃkaroti | sattveṣu tadgāmiṣu | nimittasaptamyeṣā.........[mahāyāna]gāmisattvanimittamityarthaḥ | katividhamalaṃkāraṃ karoti | pañcavidham | śliṣṭāmarthagatiṃ niruttaragatāṃ pañcātmikāṃ darśayan | śliṣṭāmiti yuktām | niruttaragatāmityanuttarajñāna[yāna]gatām |</p>\n\n<p>tāmidānīṃ pañcātmikāmarthagatiṃ dvitīyena ślokena darśayati |</p>\n\n<p>ghaṭitamiva suvarṇaṃ vārijaṃ vā vibuddhaṃ\nsukṛtamiva subhojyaṃ bhujyamānaṃ kṣudhārtaiḥ |\n<note><hi rend='bold'>MSA_Bagchi 2</hi></note>\nvidita iva sulekho ratnapeṭeva muktā\n<l>vivṛta iha sa dharmaḥ prītimagryāṃ dadhāti || Msa_1.2 ||</l></p>\n\n<p>anena ślokena pañcabhirdṛṣṭāntaiḥ sa hi dharmaḥ pañcavidhamarthamadhikṛtya deśitaḥ sādhyaṃ vyutpādyaṃ cintyamacintyaṃ pariniṣpannaṃ cādhigamārthaṃ pratyātmavedanīyaṃ bodhipakṣasvabhāvam | so 'nena sūtrālaṃkāreṇa vivṛtaḥ prītimagryāṃ dadhāti | yathākramaṃ ghaṭitasuvarṇādivat |</p>\n\n<p>yadā sa dharmaḥ prakṛtyaiva guṇayuktaḥ kathaṃ so 'laṃkriyata ityasya codyasya parihārārthaṃ tṛtīyaḥ ślokaḥ |</p>\n\n<lg>\n<l>yathā bimbaṃ bhūṣāprakṛtiguṇavaddarpaṇagataṃ</l>\n<l>viśiṣṭaṃ prāmodyaṃ janayati nṛṇāṃ darśanavaśāt |</l>\n<l>tathā dharmaḥ sūktaprakṛtiguṇayukto 'pi satataṃ</l>\n<l>vibhaktārthastuṣṭiṃ janayati viśiṣṭāmiha satām || Msa_1.3 ||</l>\n</lg>\n\n<p>anena kiṃ darśayati | yathā bimbaṃ bhūṣayā prakṛtyaiva guṇavat ādarśagataṃ darśanavaśādviśiṣṭaṃ prāmodyaṃ janayatyevaṃ sa dharmaḥ subhāṣitaiḥ prakṛtyaiva guṇayukto 'pi satataṃ vibhaktārthastuṣṭiṃ viśiṣṭāṃ janayati | buddhimatāmatastuṣṭiviśeṣotpādanādalaṃkṛta iva bhavatīti |</p>\n\n<p>ataḥ paraṃ tribhiḥ ślokaistasmindharme trividhamanuśaṃsaṃ darśayatyādarotpādanārtham |</p>\n\n<lg>\n<l>āghrāyamāṇakaṭukaṃ svādurasaṃ yathauṣadhaṃ tadvat |</l>\n<l>dharma[rmo] dvayavyavasthā[stho] vyañjanato 'rtho na ca[rthataśca]jñeyaḥ || Msa_1.4 ||</l>\n</lg>\n\n<lg>\n<l>rājeva durārādho dharmo 'yaṃ vipulagāḍhagambhīraḥ |</l>\n<l>ārādhitaśca tadvadvaraguṇadhanadāyako bhavati || Msa_1.5 ||</l>\n</lg>\n\n<lg>\n<l>ratnaṃ jātyamanarthaṃ[rghaṃ]yathāparīkṣakajanaṃ na toṣayati |</l>\n<l>dharmastathāyamabughaṃ viparyayāttoṣayati tadvat || Msa_1.6 ||</l>\n</lg>\n\n<note><hi rend='bold'>MSA_Bagchi 3</hi></note>\n<p>trividho 'nuśaṃsaḥ | āvaraṇaprahāṇahetutvamauṣadhopamatvena | dvayavyavastha iti vyañjanārthavyavasthaḥ | vibhutvahetutvamabhijñādivaiśeṣikaguṇairśvaryadānādrājopamatvena | āryadha[ja]nopabhogahetutvaṃ ca anartha[rgha]jātyaratnopamatvena | parīkṣakajana āryajano veditavyaḥ |</p>\n\n<p>naivedaṃ mahāyānaṃ buddhavacanaṃ kutastasyāyamanuśaṃso bhaviṣyatītyatra vipratipannāstasya buddhavacanatvaprasādhanārthaṃ kāraṇavibhājyamārabhya ślokaḥ |</p>\n\n<lg>\n<l>ādāvavyākaraṇātsamapravṛtteragocarātsiddheḥ |</l>\n<l>bhāvābhāve 'bhāvātpratipakṣatvādrutānyatvāt || Msa_1.7 ||</l>\n</lg>\n\n<p>ādāvavyākaraṇāt yadyetatsaddharmāntarāyipaścātkenāpyutpāditam | kasmādādau bhagavatā na vyākṛtamanāgatabhaya[bhaṃga]vat | samapravṛtteḥ samakālaṃ ca śrāvakayānena mahāyānasya pravṛttirupalabhyate na paścāditi kathamasyābuddhavacanatvaṃ vijñāyate | agocarānnāyamevamudāro gambhīraśca dharmastārkikāṇāṃ gocaraḥ | tīrthikaśāstreṣu tatprakārānupalambhāditi | nāyamanyairbhāṣito yujyate | ucyamāne 'pi tadanadhimukteḥ | siddherathānyenābhisaṃbudhya bhāṣitaḥ | siddhamasya buddhavacanatvam | sa eva buddho yo 'bhisaṃbudhya evaṃ bhāṣate | bhāvābhāve 'bhāvādyadi mahāyānaṃ kiṃcidasti tasya bhāva[ve] siddhamidaṃ buddhavacanamato 'nyasya mahāyānasyābhāvāt | atha nāsti tasyābhāve śrāvakayānasyāpyabhāvāt | śrāvakayānaṃ buddhavacanaṃ na mahāyānamiti na yujyate vinā buddhayānena buddhānāmanutpādāt | pratipakṣatvāt | bhāvyamānaṃ ca mahāyānaṃ sarvanirvikalpajñānāśrayatvena kleśānāṃ pratipakṣo bhavati tasmād buddhavacanam | rutānyatvāt | na cāsya yathārutamarthastasmānna yathārutārthānusāreṇedamabuddhavacanaṃ veditabyam |</p>\n\n<p>yaduktamādāvavyākaraṇādityanābhogādetadanāgatāṃ bhagavatā na vyākṛtamiti kasyacit syādata upekṣāyā ayoge ślokaḥ |</p>\n\n<lg>\n<l>pratyakṣacakṣuṣo buddhāḥ śāsanasya ca rakṣakāḥ |</l>\n<l>adhmanyanāvṛtajñānā upekṣāto na yujyate || Msa_1.8 ||</l>\n</lg>\n\n<p>anena kiṃ darśayati | tribhiḥ kāraṇairanāgatasya mahataḥ śāsanopadravasyopekṣā na yujyate | buddhānāmayatnato jñānapravṛtteḥ pratyakṣacakṣuṣkatayā śāsanarakṣāyāśca[yāṃ ca] yatnavatvāt | anāgatajñānasamarthyācca sarvakālāvyāhatajñānatayeti |</p>\n\n<p>yaduktaṃ bhāvābhāve 'bhāvāditi | etadeva śrāvakayānaṃ mahāyānametenaiva mahābodhiprāptiriti kasyacitsyādataḥ śrāvakayānasya mahāyānatvāyoge ślokaḥ |</p>\n\n<note><hi rend='bold'>MSA_Bagchi 4</hi></note>\n<lg>\n<l>vaikalyato virodhādanupāyatvāttathāpyanupadeśāt |</l>\n<l>na śrāvakayānamidaṃ bhavati mahāyānadharmākhyam || Msa_1.9 ||</l>\n</lg>\n\n<p>vaikalyātparārthopadeśasya | na hi śrāvakayāne kaścitparārtha upadiṣṭaḥ śrāvakāṇāmātmano nirvidvirāgavimuktimātropāyopadeśāt | na ca svārtha eva pareṣūpadiśyamānaḥ parārtho bhavitumarhati | virodhāt | svārthe hi paro niyujyamānaḥ svārtha eva prayujyate sa ātmana eva parinirvāṇārthaprayukto 'nuttarāṃ samyaksaṃbodhimabhisaṃbhotsyata iti viruddhametat | na ca śrāvakayānenaiva cirakālaṃ bodhau ghaṭamāno buddho bhavitumarhati | anupāyatvāt | anupāyo hi śrāvakayānaṃ buddhatvasya na cānupāyena ciramapi prayujyamānaḥ prārthitamarthaṃ prāpnoti | śrṛṅgādiva dugdhaṃ na bhasrayā[bhasrāyāḥ] | athānyathāpyatropadiṣṭaṃ yathā bodhisattvena prayoktavyam | tathāpyanupadeśānna śrāvakayānameva mahāyānaṃ bhaviturmahati | na hi sa tādṛśa upadeśa etasminnupalabhyate |</p>\n\n<p>viruddhameva cānyonyaṃ śrāvakayānaṃ mahāyānaṃ cetyanyonyavirodhe ślokaḥ |</p>\n\n<lg>\n<l>āśayasyopadeśasya prayogasya virodhataḥ |</l>\n<l>upastambhasya kālasya yat hīnaṃ hīnameva tat || Msa_1.10 ||</l>\n</lg>\n\n<p>kathaṃ viruddham | pañcabhirvirodhaiḥ | āśayopadeśaprayogopastambhakālavirodhaiḥ | śrāvakayāne hyātmaparinirvāṇāyaivāśayastadarthamevopadeśastadarthameva prayogaḥ parīttaśca puṇyajñānasaṃbhārasaṃgṛhīta upastambhaḥ, kālena cālpena tadarthaprāptiryāvattribhirapi janmabhiḥ | mahāyāne tu sarvaṃ viparyayeṇa | tasmādanyonyavirodhād yad yānaṃ hīnaṃ hīnameva tat | na tanmahāyānaṃ bhavitumarhati |</p>\n\n<p>buddhavacanasyedaṃ lakṣaṇaṃ yatsūtre 'vatarati vinaye saṃdṛśyate dharmatāṃ ca na vilomayati | na caivaṃ mahāyānam, sarvadharmaniḥsvabhāvatvopadeśāt | tasmānna buddhavacanamiti kasyacitsyādato lakṣaṇāvirodhe ślokaḥ |</p>\n\n<lg>\n<l>svake 'vatārātsvasyaiva vinaye darśanādapi |</l>\n<l>audāryādapi gāmbhīryādaviruddhaiva dharmatā || Msa_1.11 ||</l>\n</lg>\n\n<p>anena ślokena kiṃ darśayati | avataratyevedaṃ svasmin mahāyānasūtre svasya ca kleśasya[kleśaḥ?] vinayaḥ[vinaye]saṃdṛśyate | yo mahāyāne bodhisattvānāṃ kleśaḥ uktaḥ | vikalpakleśā hi bodhisattvāḥ | audāryagāmbhīryalakṣaṇatvācca | na dharmatāṃ vilomayatyathaiva hi dharmatā mahābodhiprāptaye tasmānnāsti lakṣaṇavirodhaḥ |</p>\n\n<note><hi rend='bold'>MSA_Bagchi 5</hi></note>\n<p>agocarādityuktamatarstakagocaratvāyoge ślokaḥ |</p>\n\n<lg>\n<l>niśrito 'niyato 'vyāpī sāṃvṛtaḥ khedavānapi |</l>\n<l>bālāśrayo matastarkastasyāto viṣayo na tat || Msa_1.12 ||</l>\n</lg>\n\n<p>adṛṣṭasatyāśrayo hi tarkaḥ kaścidāgamaniśrito bhavati | aniyataśca bhavati kālāntareṇānyathāpratyavagamāt | avyāpī ca na sarvajñeyaviṣayaḥ | saṃvṛtisatyaviṣayaśca na paramārthaviṣayaḥ | khedavāṃśca pratibhānaparyādānāt | mahāyānaṃ tu na niśritaṃ yāvadakhedavat | śatasāhasrikādyanekasūtropadeśāt | ato na tarkasya tadviṣayaḥ |</p>\n\n<p>anupāyatvāt śrāvakayāne na buddhatvaṃ prāptamityuktam, atha mahāyānaṃ kathamupāyo yukta ityupāyatvayoge ślokaḥ |</p>\n\n<lg>\n<l>audāryādapi gāmbhīryātparipāko 'vikalpanā |</l>\n<l>deśanāto dvayasyāsmin sa copāyo niruttare || Msa_1.13 ||</l>\n</lg>\n\n<p>anena ślokena kiṃ darśayati | prabhāvaudāryadeśanayā sattvānāṃ paripākaḥ prabhāvādhimuktito ghaṭanāt | gāmbhīryadeśanayā avikalpanā, ata etasya dvayasyāsmin mahāyāne deśanā | sa copāyo niruttare jñāne, tābhyāṃ yathākramaṃ sattvānāṃ paripācanādātmanaśca buddhadharmaparipākāditi |</p>\n\n<p>ye punarasmāt trasanti tadarthamasthānatrāsādīnave kāraṇatvena ślokaḥ |</p>\n\n<lg>\n<l>tadasthānatrāso bhavati jagatāṃ dāhakaraṇo</l>\n<l>mahāpuṇyaskandhaprasavakaraṇāddīrghasamayam |</l>\n<l>agotro 'sanmitro 'kṛtamatirapūrvācittaśubha-</l>\n<l>strasatyasmin dharme patati mahato 'rthādgat iha || Msa_1.14 ||</l>\n</lg>\n\n<p>trāsāsthāne trāsastadasthānatrāsaḥ | dāhakaraṇo bhavatyapāyeṣu | kiṃ kāraṇam | mahataḥ apuṇyaskandhaprasavasya karaṇāt | kiyantaṃ kālamiti dīrghasamayam | evaṃ paścādādīnavaḥ | yena ca kāraṇena yāvantaṃ ca kālaṃ tat saṃdarśayati | kiṃ punaḥ kāraṇe tu satīti caturvidhaṃ trāsakāraṇaṃ darśayati | gotraṃ cāsya na bhavati sanmitraṃ vā avyutpannamatirvā bhavati mahāyānadharmatāyāṃ pūrvaṃ vānupacitaśubho bhavati | patati mahato 'rthāditi mahābodhisaṃbhārārthāt | aprāptaparihāṇito 'paramādīnavaṃ darśayati |</p>\n\n<note><hi rend='bold'>MSA_Bagchi 6</hi></note>\n<p>trāsakāraṇamuktamatrāsakāraṇaṃ vaktavyamityatrāsakāraṇatve ślokaḥ |</p>\n\n<lg>\n<l>tadanyānyā[nyasyā?]bhāvātparamagahanatvādanugamāt</l>\n<l>vicitrasyākhyānād dhruvakathanayogādvahumukhāt |</l>\n<l>yathākhyānaṃ nārthādbhagavati ca bhāvātigahanāt</l>\n<l>na dharme 'smiṃstrāso bhavati viduṣāṃ yonivicayāt || Msa_1.15 ||</l>\n</lg>\n\n<p>tadanyānyā[nyasyā?]bhāvāditi tato 'nyasya mahāyānasyābhāvāt | atha śrāvakayānameva mahāyānaṃ syādanyasya śrāvakasya pratyekabuddhasya vābhāvaḥ syāt | sarva eva hi buddhā bhaveyuḥ | paramagahanatvācca | sarvajñajñānamārgasyānugamācca tulyakālapravṛttyā | vicitrasyākhyānāt | vicitraścātra saṃbhā[sā?]ramārga ākhyāyate na kevalaṃ śūnyataiva | tasmāda[ā]bhiprāyikenānena bhavitavyamiti | dhruvakathanayogād, bahumukhādabhīkṣṇaṃ cātra śūnyatā kathyate bahumiśca paryāyaisteṣu teṣu sūtrānteṣu tasmādbhavitavyamatra mahatā prayojanena | anyathā hi satkṛtpratiṣedhamātrakṛtamabhabiṣyaditi | yathākhyānaṃ nārthāt na cāsya yathārutamartho 'smādapi trāso na yuktaḥ | bhagavati ca bhāvātigahanādatigahanaśca buddhānāṃ bhāvo durājñeyastasmānnāsmābhistadajñānāttrasitavyamiti | evaṃ yoniśaḥ pravicayādviduṣāṃ trāso na bhavati |</p>\n\n<p>dūrānupraviṣṭajñānagocaratve ślokaḥ |</p>\n\n<lg>\n<l>śrutaṃ niśrityādau prabhavati manaskāra iha yo</l>\n<l>manaskārājjñānaṃ prabhavati ca tattvārthaviṣayam |</l>\n<l>tato dharmaprāptiḥ prabhavati ca tasminmatirato</l>\n<l>yadā pratyātmaṃ sā kathamasati tasminvyavasitiḥ || Msa_1.16 ||</l>\n</lg>\n\n<p>śrutaṃ niśrityādau manaskāraḥ prabhavati yo yoniśa ityarthaḥ | yoniśo manaskārāttattvārthaviṣayaṃ jñānaṃ prabhavati lokottarā samyagdṛṣṭiḥ, tatastatphalasya dharmasya prāptiḥ, tatastasmin prāpte matirvimuktijñānaṃ prādurbhavati | evaṃ yadā pratyātmaṃ sā matirbhavati, kathamasati tasminneṣā vyavasitirniścayo bhavati naivedaṃ buddhavacanamitie |</p>\n\n<p>atrāsapadasthānatve ślokaḥ |</p>\n\n<lg>\n<l>ahaṃ na boddhā na gabhīraboddhā buddhau gabhīraṃ kimatarkagamyam |</l>\n<l>kasmād gabhīrārthavidāṃ ca mokṣa ityetaduttrāsapadaṃ na yuktam || Msa_1.17 ||</l>\n</lg>\n\n<note><hi rend='bold'>MSA_Bagchi 7</hi></note>\n<p>yadi tāvadahamasya na boddhetyuttrāsapadam, tanna yuktam | atha buddho 'pi gambhī[bhī?] rasya padārthasya na boddhā sa kiṃ gabhīraṃ deśayiṣyatītyuttrāsapadam, tadayuktam | atha gambhī[bhī]raṃ kasmādatarkagamyamityuttrāsapadam, tanna yuktam | atha kasmād gabhīrārthavidāmeva mokṣo na tārkikāṇāmityuttrāsapadam, tanna yuktam |</p>\n\n<p>anadhimuktita eva tatsidvau ślokaḥ |</p>\n\n<lg>\n<l>hīnādhimukteḥ sunihīnadhātorhī naiḥ sahāyaiḥ parivāritasya |</l>\n<l>audāryagāmbhīryasudeśite 'smin dharme 'dhimuktiryadi nāsti siddham || Msa_1.18 ||</l>\n</lg>\n\n<p>yasya hīnā cādhika[cādhi]muktiḥ, tataśca hīna eva dhātuḥ samudāgata ālayavijñānabhāvanā | hīnaireva sahāyaiḥ samānādhimuktidhātukairyaḥ parivāritastasyāsminnaudāryagāmbhīryasudeśite mahāyānadharme yadyadhimuktirnāsti, ata eva siddhamutkṛṣṭamidaṃ mahāyānamiti |</p>\n\n<p>aśrutasūtrāntapratikṣepāyoge ślokaḥ |</p>\n\n<lg>\n<l>śrutānusāreṇa hi buddhimattāṃ labdhvāśrute yaḥ prakarotyavajñām |</l>\n<l>śrute vicitre sati cāprameye śiṣṭe kuto niścayameti mūḍhaḥ || Msa_1.19 ||</l>\n</lg>\n\n<p>kāmaṃ tāvadadhimuktirna syādaśrutānāṃ tu sūtrāntānāmaviśeṣeṇa pratikṣepo na yuktaḥ | śrutānusāreṇaiva hi buddhimattvaṃ labdhvā yaḥ śruta evāvajñāṃ karoti mūḍhaḥ sa satyevāvaśiṣṭe śrute vicitre cāprameye ca kutaḥ kāraṇānniścayameti na tadbuddhavacanamiti | na hi tasya śrutādanyabdalamasti tasmādaśrutvā pratikṣepo na yuktaḥ |</p>\n\n<p>yadapi ca śrutaṃ tadyoniśo manasi kartavyaṃ nāyoniśa ityayoniśomanasikārādīnave ślokaḥ |</p>\n\n<lg>\n<l>yathārute 'rthe parikalpyamāne svapratyayo hānimupaiti buddheḥ |</l>\n<l>svākhyātatāṃ ca kṣipati kṣatiṃ ca prāpnoti dharme pratighāvatīva[pratīghātameva] || Msa_1.20 ||</l>\n</lg>\n\n<note><hi rend='bold'>MSA_Bagchi 8</hi></note>\n<p>svapratyaya iti svayaṃdṛṣṭiparāmarśako, na vijñānāmantikādarthaparyeṣī | hānimupaiti buddheriti yathābhū[ru]tajñānādaprāptiparihānitaḥ | dharmasya ca svākhyātatāṃ pratikṣipati tannidānaṃ cāpuṇyaprabhāvāt kṣatiṃ prāpnoti | dharme ca pratighātamāvaraṇaṃ ca dharmavyasanasaṃvartanīyaṃ karmetyayamatrādīnavaḥ |</p>\n\n<p>ayathāvataścā[ayathārutañcā]rthamavijānato 'pi pratighāto na yukta iti pratighātāyoge ślokaḥ |</p>\n\n<lg>\n<l>manaḥ pradoṣaḥ prakṛtipraduṣṭo ['yathārute cāpi]hyayuktarūpaḥ |</l>\n<l>prāgeva saṃdehagatasya dharme tasmādupekṣaiva varaṃ hyadoṣā || Msa_1.21 ||</l>\n</lg>\n\n<p>prakṛtipraduṣṭa iti prakṛtisāvadyaḥ | tasmādupekṣaiva varam | kasmāt | sā hyadoṣā | pratighātastu sadoṣaḥ |</p>\n\n<p>| mahāyānasūtrālaṃkāre mahāyānasiddhyadhikāraḥ prathamaḥ ||</p>\n\n<note><hi rend='bold'>MSA_Bagchi 9</hi></note>\n<p>dvitīyo 'dhikāraḥ</p>\n\n<p>śaraṇagamanaviśeṣasaṃgrahaślokaḥ |</p>\n\n<lg>\n<l>ratnāni yo hi śaraṇapragato 'tra yāne jñeyaḥ sa eva paramaḥ śaraṇa[ṇaṃ] gatānām |</l>\n<l>sarvatragābhyupagamādhigamābhibhūtibhedaiścaturvidhamayārthaviśeṣaṇena || Msa_2.1 ||</l>\n</lg>\n\n<p>sa eva paramaḥ śaraṇaṃ gatānāmiti | kena kāraṇena | caturvidhasvabhāvārthaviśeṣaṇena | caturvidho 'rthaḥ sarvatragābhyupagamādhigamābhibhūtibhedato veditavyaḥ | sarvatragārthaḥ | abhyupagamārthaḥ | adhigamārthaḥ | abhibhavārthaḥ | te punaruttaratra nirdekṣyante |</p>\n\n<p>tathāpyatra śaraṇapragatānāṃ bahuduṣkarakāryatvāt kecinnotsahante | ślokaḥ |</p>\n\n<lg>\n<l>yasmādādau duṣkara eṣa vyavasāyo duḥsādho 'sau naikasahasrairapi kalpaiḥ |</l>\n<l>siddho yasmātsattvahitādhānamahārthastasmādagre yāna ihāgraśaraṇārthaḥ || Msa_2.2 ||</l>\n</lg>\n\n<p>etena tasya śaraṇagamanavyavasāyasya praṇidhānapratipattiviśeṣābhyāṃ yaśohetutvaṃ darśayati | phalaprāptiviśeṣeṇa mahārthatvam |</p>\n\n<p>pūrvādhikṛte sarvatragārthe ślokaḥ |</p>\n\n<lg>\n<l>sarvān sattvāṃstārayituṃ yaḥ pratipanno</l>\n<l>yāne jñāne sarvagate kauśalyayuktaḥ |</l>\n<l>yo nirvāṇe saṃsaraṇe 'pyekaraso 'sau [saṃsṛtiśāntyekaraso 'sau]</l>\n<l>jñeyo dhīmāneṣa hi sarvatraga evam || Msa_2.3 ||</l>\n</lg>\n\n<p>etena caturvidhaṃ sarvatragārthaṃ...........................</p>\n\n<p>asāṃketikaṃ dharmatāaprātilambhikaṃ ceti prabhedalakṣaṇā pravṛttiraudārikasūkṣmaprabhedena |</p>\n\n<note><hi rend='bold'>MSA_Bagchi 10</hi></note>\n<p>śaraṇapratipattiviśeṣaṇe ślokaḥ |</p>\n\n<lg>\n<l>śaraṇagatimimāṃ gato mahārthāṃ guṇagaṇavṛddhimupaiti so 'prameyām |</l>\n<l>sphurati jagadidaṃ kṛpāśayena prathayati cāpratimaṃ mahā[rya]dharmam || Msa_2.4 ||</l>\n</lg>\n\n<p>atra śaraṇagamanasthāṃ mahārthatāṃ svaparārthapratipattibhyāṃ darśayati | svārthapratipattiḥ punarbahuprakārāprameyaguṇavṛddhyā | aprameyatvaṃ tarkasaṃkhyākālāprameyatayā veditavyam | na hi sā guṇavṛddhistarkeṇa prameyā na saṃkhyayā na kālenātyantikatvāt | parārthapratipattirāśayataśca karuṇāsphuraṇena prayogataśca mahāyānadharmaprathanena | mahāyānaṃ hi mahāryadṛśāṃ dharmaḥ |</p>\n\n<p>|| mahāyānasūtrālaṃkāre śaraṇagamanādhikāro dvitīyaḥ ||</p>\n\n<note><hi rend='bold'>MSA_Bagchi 11</hi></note>\n<p>tṛtīyo 'dhikāraḥ</p>\n\n<p>gotraprabhedasaṃgrahaślokaḥ</p>\n\n<lg>\n<l>sattvāgratvaṃ svabhāvaśca liṅgaṃ gotraprabhedatā |</l>\n<l>ādīnavo 'nuśaṃsaśca dvidhaupamyaṃ caturvidhā || Msa_3.1 ||</l>\n</lg>\n\n<p>anena gotrasyāstitvamagratvaṃ svabhāvo liṅgaṃ bheda ādīnapravo 'nuśaṃso dvidhaupamyaṃ cetyeṣa prabhedaḥ saṃgṛhītaḥ | ete ca prabhedāḥ pratyekaṃ caturvidhāḥ |</p>\n\n<p>anena gotrāstitvavibhāge ślokaḥ |</p>\n\n<lg>\n<l>dhātūnāmadhimukteśca pratipatteśca bhedataḥ |</l>\n<l>phalabhedopalabdheśca gotrāstitvaṃ nirūpyate || Msa_3.2 ||</l>\n</lg>\n\n<p>nānādhātukatvātsattvānāmaparimāṇo dhātuprabhedo yathoktamakṣarāśisūtre | tasmādevaṃjātīyako 'pi dhātubhedaḥ pratyetavyaḥ iti | asti yānatraye gotrabhedaḥ | adhimuktibhedo 'pi sattvānāmupalabhyate | prathamata eva kasyacit kvacideva yāne 'dhimuktirbhavati | so 'ntareṇa gotrabhedaṃ na syāt | utpāditāyāmapi ca pratyayavaśenādhimuktau pratipattibheda upalabhyate kaścinnirboḍhā bhavati kaścinneti so 'ntareṇa gotraprabhedaṃ na syāt | phalabhedaścopalabhyate hīnamadhyaviśiṣṭā bodhayaḥ | so 'ntareṇa gotrabhedaṃ na syāt bījānurūpatvāt phalasya |</p>\n\n<p>agratvavibhāge ślokaḥ |</p>\n\n<lg>\n<l>udagratve 'tha sarvatve mahārthatve 'kṣayāya ca |</l>\n<l>śubhasya tannimittatvāt gotragratvaṃ vidhīyate || Msa_3.3 ||</l>\n</lg>\n\n<p>atra gotrasya caturvidhena nimittatvenāgratvaṃ darśayati | taddhi gotraṃ kuśalamūlānāmudagratve nimittaṃ, sarvatve, mahārthatve, akṣayatve ca | na hi śrāvakāṇāṃ tathodagrāṇi kuśalamūlāni, na ca sarvāṇi santi, balavaiśāradyādyabhāvāt | na ca mahārthānyaparārthatvāt | na cākṣayāṇyanupadhiśeṣanirvāṇāvasānatvāt |</p>\n\n<p>lakṣaṇavibhāge ślokaḥ |</p>\n\n<lg>\n<l>prakṛtyā paripuṣṭaṃ ca āśrayaścāśritaṃ ca tat |</l>\n<l>sadasaccaiva vijñeyaṃ guṇottāraṇatārthataḥ || Msa_3.4 ||</l>\n</lg>\n\n<note><hi rend='bold'>MSA_Bagchi 12</hi></note>\n<p>etena caturvidhaṃ gotraṃ darśayati | prakṛtisthaṃ samudānītamāśrayasvabhāvamāśritasvabhāvaṃ ca tadeva yathākramam | tatpunarhetubhāvena sat phalabhāvenāsat guṇottāraṇārthena gotraṃ veditavyaṃ guṇā uttarantyasmādudbhavantīti kṛtvā |</p>\n\n<p>liṅgavibhāge ślokaḥ |</p>\n\n<lg>\n<l>kāruṇyamadhimuktiśca kṣāntiścādiprayogataḥ |</l>\n<l>samācāraḥ śubhasyāpi gotraliṅgaṃ nirūpyate || Msa_3.5 ||</l>\n</lg>\n\n<p>caturvidhaṃ liṅgaṃ bodhisattvagotre | ādiprayogata eva kāruṇyaṃ sattveṣu | adhimuktirmahāyānadharme | kṣāntirduṣkaracaryāyāṃ sahiṣṇutārthena | samācāraśca pāramitāmayasya kuśalasyeti |</p>\n\n<p>prabhedavibhāge ślokaḥ |</p>\n\n<lg>\n<l>niyatāniyataṃ gotramahāryaṃ hāryameva ca |</l>\n<l>pratyayairgotrabhedo 'yaṃ samāsena caturvidhaḥ || Msa_3.6 ||</l>\n</lg>\n\n<p>samāsena caturvidhaṃ gotraṃ niyatāniyataṃ tadeva yathākramaṃ pratyayairahāryaṃ hāryaṃ ceti |</p>\n\n<p>ādīnavavibhāge ślokaḥ |</p>\n\n<lg>\n<l>kleśābhyāsaḥ kumitratvaṃ vighātaḥ paratantratā |</l>\n<l>gotrasyādīnavo jñeyaḥ samāsena caturvidhaḥ || Msa_3.7 ||</l>\n</lg>\n\n<p>bodhisattvagotre samāsena caturvidha ādīnavo yena gotrastho 'guṇeṣu pravartate | kleśabāhulyam, akalyāṇamitratā, upakaraṇavighātaḥ, pāratantryaṃ ca |</p>\n\n<p>anuśaṃsavibhāge ślokaḥ |</p>\n\n<lg>\n<l>cirādapāyagamanamāśumokṣaśca tatra ca |</l>\n<l>tanuduḥkhopasaṃvittiḥ sodvegā sattvapācanā || Msa_3.8 ||</l>\n</lg>\n\n<p>caturvidho bodhisattvasya gotre 'nuśaṃsaḥ | cireṇāpāyān gacchati | kṣipraṃ ca tebhyo mucyate | mṛdukaṃ ca duḥkhaṃ teṣūpapannaḥ pratisaṃvedayate | saṃvignacetāstadupapannāṃśca sattvānkaruṇāyamānaḥ paripācayati |</p>\n\n<p>mahāsuvarṇagotraupamye ślokaḥ |</p>\n\n<lg>\n<l>suvarṇagotravat jñeyamameyaśubhatāśrayaḥ |</l>\n<l>jñānanirmalatāyogaprabhāvāṇāṃ ca niśrayaḥ || Msa_3.9 ||</l>\n</lg>\n\n<note><hi rend='bold'>MSA_Bagchi 13</hi></note>\n<p>mahāsuvarṇagotraṃ hi caturvidhasya suvarṇasyāśrayo bhavati | prabhūtasya, prabhāsvarasya, nirmalasya, karmaṇyasya ca | tatsādharmyeṇa bodhisattvagotramaprameyakuśalamūlāśrayaḥ | jñānāśrayaḥ | kleśanairmalyāprāptyāśrayaḥ | abhijñādiprabhāvāśrayaśca | tasmānmahāsuvarṇagotropamaṃ veditavyam |</p>\n\n<p>mahāratnagotraupamye ślokaḥ |</p>\n\n<lg>\n<l>suratnagotravajjñeyaṃ mahābodhinimittataḥ |</l>\n<l>mahājñānasamādhyāryamahāsattvārthaniśrayāt || Msa_3.10 ||</l>\n</lg>\n\n<p>mahāratnagotraṃ hi caturvidharatnāśrayo bhavati | jātyasya varṇasaṃpannasya saṃsthānasaṃpannasya pramāṇasaṃpannasya ca | tadupamaṃ bodhisattvagotraṃ veditavyam, mahābodhinimittatvāt, mahājñānanimittatvāt, āryasamādhinimittatvāt, cittasya hi saṃsthitiḥ samādhiḥ, mahāsattvaparipākanimittatvācca bahusattvaparipācanāt |</p>\n\n<p>agotrasthavibhāge ślokaḥ |</p>\n\n<lg>\n<l>aikāntiko duścarite 'sti kaścit kaścit samudghātitaśukladharmā |</l>\n<l>amokṣabhāgīyaśubho 'sti kaścin nihīnaśuklo 'styapi hetuhīnaḥ || Msa_3.11 ||</l>\n</lg>\n\n<p>aparinirvāṇadharmaka etasminnagotrastho 'bhipretaḥ | sa ca samāsato dvividhaḥ | tatkālāparinirvāṇadharmā atyantaṃ ca | tatkālāparinirvāṇadharmā caturvidhaḥ | duścaritaikāntikaḥ, samucchinnakuśalamūlaḥ, amokṣabhāgīyakuśalamūlaḥ, hīnakuśalamūlaścāparipūrṇasaṃbhāraḥ | atyantāparinirvāṇadharmā tu hetuhino yasya parinirvāṇagotrameva nāsti |</p>\n\n<p>prakṛtiparipuṣṭagotramāhātmye ślokaḥ |</p>\n\n<lg>\n<l>gāmbhīryaudāryavāde parahitakaraṇāyodite dīrghadharme</l>\n<l>ajñātvaivādhimuktirbhavati suvipulā saṃprapattikṣamā ca |</l>\n<l>saṃpattiścāvasāne dvayagataparamā yadbhavatyeva teṣāṃ</l>\n<l>tajjñeyaṃ bodhisattvaprakṛtiguṇavatastatprapuṣṭācca gotrāt || Msa_3.12 ||</l>\n</lg>\n\n<p>yadgābhī[mbhī]ryodāryavādini parahitakriyārthamukte vistīrṇe mahāyānadharme gāmbhīryaudāryārthamajñātvaivādhimuktirvipulā bhavati, pratipattau cotsāhaḥ [cākhedaḥ] saṃpattiścāvasāne mahābodhirdvayagatāyāḥ (<hi rend='bold'>MSA_Bagchi 14</hi>) saṃpatteḥ paramā, tatprakṛtyā guṇavataḥ paripuṣṭasya ca bodhisattvagotrasya māhātmyaṃ veditavyam | dvayagatā iti dvaye laukikāḥ śrāvakāśca | parameti viśiṣṭā |</p>\n\n<p>phalato gotraviśeṣaṇe ślokaḥ |</p>\n\n<lg>\n<l>suvipulaguṇabodhivṛkṣavṛddhyai ghanasukhaduḥkhaśamopalabdhaye ca |</l>\n<l>svaparahitasukhakriyā phalatvād bhavati samudagra[samūlamudagra]gotrametat || Msa_3.13 ||</l>\n</lg>\n\n<p>svaparahitaphalasya bodhivṛkṣasya praśastamūlatvamanena bodhisattvagotraṃ saṃdarśitam |</p>\n\n<p>|| mahāyānasūtrālaṃkāre gotrādhikārastṛtīyaḥ ||</p>\n\n<note><hi rend='bold'>MSA_Bagchi 15</hi></note>\n<p>caturtho 'dhikāraḥ</p>\n\n<p>cittotpādalakṣaṇe ślokaḥ |</p>\n\n<lg>\n<l>mahotsāhā mahārambhā mahārthātha mahodayā |</l>\n<l>cetanā bodhisattvānāṃ dvayārthā cittasaṃbhavaḥ || Msa_4.1 ||</l>\n</lg>\n\n<p>mahotsāhā saṃnāhavīryeṇa gambhīraduṣkaradīrghakālapratipakṣotsa[ttyu]tsahanāt | mahārambhā yathāsaṃnāhaprayogavīryeṇa | mahārthā ātmaparahitādhikārāt | mahodayā mahābodhisamudāgamatvāt | so 'yaṃ trividho guṇaḥ paridīpitaḥ, puruṣakāraguṇo dvābhyāṃ padābhyāmarthakriyāguṇaḥ phalaparigrahaguṇaśca dvābhyām | dvayārthā mahābodhisattvārthakriyālambanatvāt | iti triguṇā dvayālambanā ca catenā cittotpāda ityucyate |</p>\n\n<p>cittotpādaprabhede ślokaḥ |</p>\n\n<lg>\n<l>cittotpādo 'dhimokṣo 'sau śuddhādhyāśayiko 'paraḥ |</l>\n<l>vaipākyo bhūmiṣu matastathāvaraṇavarjitaḥ || Msa_4.2 ||</l>\n</lg>\n\n<p>caturvidho bodhisattvānāṃ cittotpādaḥ | ādhimokṣiko 'dhimukticaryābhūmau | śuddhādhyāśayikaḥ saptasu bhūmiṣu | vaipākiko 'ṣṭamyādiṣu | anāvaraṇiko buddhabhūmau |</p>\n\n<p>cittotpādaviniścaye cattvāraḥ ślokāḥ |</p>\n\n<lg>\n<l>karuṇāmūla iṣṭo 'sau sadāsattvahitāśayaḥ |</l>\n<l>dharmādhimokṣastajjñānaparyeṣṭyālambanastathā || Msa_4.3 ||</l>\n</lg>\n\n<lg>\n<l>uttaracchandayāno 'sau pratiṣṭhāśīlasaṃvṛtiḥ |</l>\n<l>utthāpanā vipakṣasya paripantho 'dhivāsanā || Msa_4.4 ||</l>\n</lg>\n\n<lg>\n<l>śubhavṛddhyanusaṃso 'sau puṇyajñānamayaḥ sa hi |</l>\n<l>sadāpāramitāyoganiryāṇaśca sa kathyate || Msa_4.5 ||</l>\n</lg>\n\n<lg>\n<l>bhūmiparyavasāno 'sau pratisvaṃ tatprayogataḥ |</l>\n<l>vijñeyo bodhisattvānāṃ cittotpādaviniścayaḥ || Msa_4.6 ||</l>\n</lg>\n\n<p>tathāyaṃ viniścayaḥ | kiṃmūla eṣa catuvirdho bodhisattvānāṃ cittotpādaḥ kimāśayaḥ kimadhimokṣaḥ kimālambanaḥ kiṃyānaḥ kiṃpratiṣṭhaḥ kimādīnavaḥ kimanuśaṃsaḥ kiṃniryāṇaḥ (<hi rend='bold'>MSA_Bagchi 16</hi>) kiṃparyavasāna iti | āha | karuṇāmūlaḥ | sadāsattvahitāśayaḥ | mahāyānadharmādhimokṣaḥ | tajjñānaparyeṣṭyākāreṇa tajjñānālambanāt [naḥ] | uttarottaracchandayānaḥ | bodhisattvaśīlasaṃvarapratiṣṭhaḥ | paripantha ādīnavaḥ | kaḥ punastatparipantho vipakṣasyānyayānacittasyotthāpanādhivāsanā vā | puṇyajñānamayakuśaladharmavṛddhyanuśaṃsaḥ | sadāpāramitābhyāsaniryāṇaḥ | bhūmiparyavasānaśca pratisvaṃ bhūmiprayogāt | yasyāṃ bhūmau yaḥ prayuktastasya tadbhūmiparyavasānaḥ |</p>\n\n<p>samādānasāṃketikacittotpāde ślokaḥ |</p>\n\n<lg>\n<l>mitrabalād hetubalānmūlabalācchrū tabalācchubhābhyāsāt |</l>\n<l>adṛḍhadṛḍhodaya uktaścittotpādaḥ parākhyānāt || Msa_4.7 ||</l>\n</lg>\n\n<p>yo hi parākhyānāccittotpādaḥ paravijñāpanātsa ucyate samādānasāṃketikaḥ | sa punarmitrabalādvā bhavati kalyāṇamitrānurodhāt | hetubalādvā gotrasāmarthyāt | kuśalamūladvātīta[tadgotra]puṣṭitaḥ | śrutabalādvā tatra tatra dharmaparyāye bhāṣyamāṇe bahūnāṃ bodhicittotpādāt | śubhābhyāsādvā dṛṣṭa iva dharme satataśravaṇodgrahaṇadhāraṇādibhiḥ | sa punarmitrabalādadṛḍhodayo veditavyaḥ | hetvādibalād dṛḍhodayaḥ |</p>\n\n<p>pāramārthikacittotpāde sapta ślokāḥ |</p>\n\n<lg>\n<l>sūpāsitasaṃbuddhe susaṃbhūtajñānapuṇyasaṃbhāre |</l>\n<l>dharmeṣu nirvikalpajñānaprasavātparamatāsya || Msa_4.8 ||</l>\n</lg>\n\n<lg>\n<l>dharmeṣu ca sattveṣu ca tatkṛtyeṣūttame ca buddhatve |</l>\n<l>samacittopā[ttopa]lambhātprāmodyaviśiṣṭatā tasya || Msa_4.9 ||</l>\n</lg>\n\n<lg>\n<l>janmaudāryaṃ tasminnutsāhaḥ śuddhirāśayasyāpi |</l>\n<l>kauśalyaṃ pariśiṣṭe niryāṇaṃ caiva vijñeyam || Msa_4.10 ||</l>\n</lg>\n\n<lg>\n<l>dharmādhimuktibījātpāramitāśreṣṭhamātṛto jātaḥ |</l>\n<l>dhyānamaye sukhagarbhe karuṇā saṃvardhikā dhātrī || Msa_4.11 ||</l>\n</lg>\n\n<lg>\n<l>audāryaṃ vijñeyaṃ praṇidhānamahādaśābhinirhārāt |</l>\n<l>utsāho boddhavyo duṣkaradīrghādhikākhedāt || Msa_4.12 ||</l>\n</lg>\n\n<lg>\n<l>āsannabodhibodhāttadupāyajñānalābhataścāpi |</l>\n<l>āśayaśuddhirjñeyā kauśalyaṃ tvanyabhūmigatam || Msa_4.13 ||</l>\n</lg>\n\n<note><hi rend='bold'>MSA_Bagchi 17</hi></note>\n<lg>\n<l>niryāṇaṃ vijñeyaṃ yathāvyavasthānamanasikāreṇa |</l>\n<l>tatkalpanatājñānādavikalpanayā ca tasyaiva || Msa_4.14 ||</l>\n</lg>\n\n<p>prathamena ślokenopadeśapratipattyadhigamaviśeṣaiḥ pāramārthikatvaṃ cittotpādasya darśayati | sa ca pāramārthikaścittotpādaḥ pramuditāyāṃ bhūmāviti [pramuditābhūmiḥ] | prāmodyaviśiṣṭatāyāstatra kāraṇaṃ darśayati | tatra dharmeṣu samacittatā dharmanairātmyapratibodhāt | sattveṣu samacittatā ātmaparasamatopagamāt | sattvakṛtyeṣu samacittatā ātmana iva teṣāṃ duḥkhakṣayākāṅkṣaṇāt | buddhatve samacittatā taddharmadhātorātmanyabhedapratibodhāt | tasminneva ca pāramārthikacittotpāde ṣaḍarthā veditavyāḥ | janma audāryamutsāha āśayaśuddhiḥ pariśiṣṭakauśalyaṃ niryāṇaṃ ca | tatra janma bījamātṛgarbhadhātrīviśeṣādveditavyam | audāryaṃ daśamahāpraṇidhānābhinirhārāt | utsāho dīrghakālikaduṣkarākhedāt | āśayaśuddhirāsannabodhijñānāttadupāyajñānalābhācca | pariśiṣṭakauśalyamanyāsu bhūmiṣu kauśalyam | niryāṇaṃ yathāvyavasthānabhūmimanasikāreṇa | kathaṃ manasikāreṇa, tasya bhūmivyavasthānasya kalpanājñānātkalpanāmātrametaditi | tasyaiva ca kalpanājñānasyāvikalpanāt |</p>\n\n<p>aupamyamāhātmye ṣaṭ ślokāḥ |</p>\n\n<lg>\n<l>pṛthivīsama utpādaḥ kalyāṇasuvarṇasaṃnibhaścānyaḥ |</l>\n<l>śuklanavacandrasadṛśo bahniprakhyo 'parocchrāyaḥ [jñeyaḥ] || Msa_4.15 ||</l>\n</lg>\n\n<lg>\n<l>bhūyo mahānidhānavadanyo ratnākaro yathaivānyaḥ |</l>\n<l>sāgarasadṛśo jñeyo vajraprakhyo 'calendranibhaḥ || Msa_4.16 ||</l>\n</lg>\n\n<lg>\n<l>bhaiṣajyarājasadṛśo mahāsuhṛtsaṃnibho 'paro jñeyaḥ |</l>\n<l>cintāmaṇiprakāśo dinakarasadṛśo 'paro jñeyaḥ || Msa_4.17 ||</l>\n</lg>\n\n<lg>\n<l>gandharvamadhuraghoṣavadanyo rājopamo 'paro jñeyaḥ |</l>\n<l>koṣṭhāgāraprakhyo mahāpathasamastathaivānyaḥ || Msa_4.18 ||</l>\n</lg>\n\n<lg>\n<l>yānasamo vijñeyo gandharvasamaśca vetasaga[cetasaḥ]prabhavaḥ |</l>\n<l>ānandaśabdasadṛśo mahānadīśrota[strotaḥ]sadṛśaśca || Msa_4.19 ||</l>\n</lg>\n\n<lg>\n<l>meghasadṛśaśca kathitaścittotpādo jinātmajānāṃ hi |</l>\n<l>tasmāttathā guṇāḍhyaṃ cittaṃ muditaiḥ samutpādyam || Msa_4.20 ||</l>\n</lg>\n\n<note><hi rend='bold'>MSA_Bagchi 18</hi></note>\n<p>prathamacittotpādo bodhisattvānāṃ pṛthivīsamaḥ sarvabuddhadharmatatsaṃbhāraprasavarasya pratiṣṭhābhūtatvāt | āśayasahagataścittotpādaḥ kalyāṇasuvarṇasadṛśo hitasukhādhyāśayasya vikārābhajanāt | prayogasahagataḥ śuklapakṣanavacandropamaḥ kuśaladharmavṛddhigamanāt | adhyāśayasahagato bahnisadṛśa indhanākaraviśeṣeṇevāgnistasyottarottaraviśeṣādhigamanāt | viśeṣādhigamāśayo hyadhyāśayaḥ | dānapāramitāsahagato mahānidhanopama āmiṣasaṃbhogenāprameyasattvasaṃtarpaṇādakṣayatvācca | śīlapāramitāsahagato ratnākaropamaḥ sarvaguṇaratnānāṃ tataḥ prasavāt | kṣāntipāramitāsahagataḥ sāgaropamaḥ sarvāniṣṭoparipātairakṣobhyatvāt | vīryapāramitāsahagato vajropamo dṛḍhatvādabhedyatayā | dhyānapāramitāsahagataḥ parvatarājopamo niṣkampatvādavikṣepataḥ | prajñāpāramitāsahagato bhaiṣajyarājopamaḥ sarvakleśajñeyāvaraṇavyādhipraśamanāt | apramāṇasahagato mahāsuhṛtsaṃnibhaḥ sarvāvasthaṃ satvānupekṣakatvāt | abhijñāsahagataścintāmaṇisadṛśo yathādhimokṣaṃ tatphalasamṛddheḥ | saṃgrahavastusahagato dinakarasadṛśo vineyasasyaparipācanāt | pratisaṃvitsahagato gandharvamadhuraghoṣopamo vineyāvarjakadharmadeśakatvāt | pratiśaraṇasahagato mahārājopamo 'vipraṇāśahetutvāt | puṇyajñānasaṃbhārasahagataḥ koṣṭhāgāropamo bahupuṇyajñānasaṃbhārakoṣasthānatvāt | bodhipakṣasahagato mahārājapathopamaḥ sarvāryapudgalayātānuyatatvāt | śamathavipaśyanāsahagato yānopamaḥ sukhavahanāt | dhāraṇā-pratibhānasahagato gandharvopamaḥ udakadhāraṇākṣayodbhedasādharmyeṇa śrutāśrutadharmārthadhāraṇākṣayodbhedataḥ | dharmoddānasahagata ānandaśabdasadṛśo mokṣakāmānāṃ vineyānāṃ priyaśrāvaṇāt | ekāyanamārgasahagato nadīśro[sro]taḥ samaḥ svarasavāhitvāt | anutpattikadharmakṣāntilābhe ekāyanatvaṃ tadbhūmigatānāṃ bodhisattvānāmabhinnakāryakriyātvāt | upāyakauśalyasahagato meghopamaḥ sarvasattvārthakriyātadadhīnatvāttuṣitabhavanavāsādisaṃdarśanataḥ | yathā meghātsarvabhājanalokasaṃpattyaḥ | eṣa ca dvāviṃśatyupamaścittotpāda āryākṣayamatisūtre 'kṣagatānusāreṇānugantavyaḥ |</p>\n\n<p>cittānutpādaparibhāṣāyāṃ ślokaḥ |</p>\n\n<lg>\n<l>parārthacittāttadupāyalābhato mahābhisaṃdhyarthasutatvadarśanāt |</l>\n<l>mahārhacittodayavarjitā janāḥ śamaṃ gamiṣyanti vihāya tatsukham || Msa_4.21 ||</l>\n</lg>\n\n<p>tena cittotpādena varjitāḥ sattvāścaturvidhaṃ sukhaṃ na labhante yadbodhisattvānāṃ parārthacintanātsukham | (<hi rend='bold'>MSA_Bagchi 19</hi>) yacca parārthopāyalābhāt | yacca mahābhisaṃdhyarthasaṃdarśanāt gambhīramahāyānasvato[sūtrā]bhiprāyikārthavibodhataḥ | yacca paramatattvasya dharmanairātmyasya saṃdarśanātsukham |</p>\n\n<p>cittotpādapraśaṃsāyāṃ durgatiparikhedanirbhayatāmupādāya ślokaḥ |</p>\n\n<lg>\n<l>sahodayāccittavarasya dhīmataḥ susaṃvṛtaṃ cittamanantaduṣkṛtāt |</l>\n<l>sukhena duḥkhena ca modate sadā śubhī kṛpāluśca vivardhana[yan] dvayam || Msa_4.22 ||</l>\n</lg>\n\n<p>tasya cittavarasya sahodayābdodhisattvasya susaṃvṛtaṃ cittaṃ bhavatyanantasattvādhiṣṭhānād duṣkṛtādato 'sya durgatito bhayaṃ na bhavati | sa ca dvayaṃ vardhayan śubhaṃ ca karma-kṛpāṃ ca nityaṃ ca śubhī bhavati kṛpāluśca tena sadā modate | sukhenāpi śubhitvāt | duḥkhenāpi parārthakriyānimittena kṛpālutvāt | ato 'sya bahukarttavyatāparikhedādapi bhayaṃ na bhavati |</p>\n\n<p>akaraṇasaṃvaralābhe ślokaḥ |</p>\n\n<lg>\n<l>yadānapekṣaḥ svaśarīrajīvite parārthamabhyeti paraṃ pariśramam |</l>\n<l>paropaghātena tathāvidhaḥ kathaṃ sa duṣkṛte karmaṇi saṃpravartsyati || Msa_4.23 ||</l>\n</lg>\n\n<p>asya piṇḍārtho yasya para eva priyataro nātmā parārthaṃ svaśarīrajīvite nirapekṣatvāt | sa kathamātmārthaṃ paropaghātena duṣkṛte karmaṇi pravartsyatīti |</p>\n\n<p>cittāvyāvṛttau ślokau |</p>\n\n<lg>\n<l>māyopamānvīkṣya sa sarvadharmānudyānayātrāmiva copapattīḥ |</l>\n<l>kleśācca duḥkhācca bibheti nāsau saṃpattikāle 'tha vipattikāle || Msa_4.24 ||</l>\n</lg>\n\n<lg>\n<l>svakā guṇāḥ sattvahitācca modaḥ saṃcintyajanmarddhivikurvitaṃ ca |</l>\n<l>vibhūṣaṇaṃ bhojanamagrabhūmiḥ krīḍāratirnityakṛpātmakānām || Msa_4.25 ||</l>\n</lg>\n\n<p>māyopamasarvadharmekṣaṇātsa bodhisattvaḥ saṃpattikāle kleśebhyo na vibheti | udyānayātropamopapattīkṣaṇāt vipattikāle duḥkhānna bibheti | tasya kuto bhayābdodhicittaṃ vyāvartiṣyate | api ca svaguṇā maṇḍanaṃ bodhisattvānām | parahitātprītirbhojanam | saṃcintyopapattirudyānabhūmiḥ | ṛddhivikurvitaṃ krīḍāratirbodhisattvānāmevāsti | nābodhisattvānām | teṣāṃ kathaṃ cittaṃ vyāvartiṣyate |</p>\n\n<p>duḥkhatrāsapratiṣedhe ślokaḥ |</p>\n\n<lg>\n<l>parārthamudyogavataḥ kṛpātmano hyavīcirapyeti yato 'sya ramyatām |</l>\n<l>kutaḥ punastrasyati tādṛśo bhavan parāśrayairduḥkhasamudbhavairbhave || Msa_4.26 ||</l>\n</lg>\n\n<note><hi rend='bold'>MSA_Bagchi 20</hi></note>\n<p>api ca yasya parārthamudyogavataḥ karuṇātmakatvādavīcirapi ramyaḥ sa kathaṃ parārthanimittairduḥkhotpādairbhave punastrāsamāpatsyate | yato 'sya duḥkhāttrāsaḥ syāccittasya vyāvṛttirbhavati |</p>\n\n<p>sattvopekṣāpratiṣedhe ślokaḥ |</p>\n\n<lg>\n<l>mahākṛpācāryasadoṣitātmanaḥ parasya duḥkhairupataptacetasaḥ |</l>\n<l>parasya kṛtye samupasthite punaḥ paraiḥ samādāpanato 'tilajjanā || Msa_4.27 ||</l>\n</lg>\n\n<p>yasya mahākaruṇācāryeṇa nityoṣitaḥ ātmā paraduḥkhaiśca duḥkhitaṃ cetastasyotpanne parārthaṃ karaṇīye yadi paraiḥ kalyāṇamitraiḥ samādāpanā kartavyā bhavati atilajjanā |</p>\n\n<p>kauśīdyaparibhāṣāyāṃ ślokaḥ |</p>\n\n<lg>\n<l>śirasi vinihitoccasattvabhāraḥ śithilagatirnahi śobhate 'grasattvaḥ |</l>\n<l>svaparavividhabandhanātibaddhaḥ śataguṇamutsahamarhati prakarttum || Msa_4.28 ||</l>\n</lg>\n\n<p>śirasi mahāntaṃ sattvabhāraṃ vinidhāya bodhisattvaḥ śithilaṃ parākramamāṇo na śobhate | śataguṇaṃ hi sa vīryaṃ kartumarhati śrāvakavīryāt tathā hi svaparabandhanairvividhairatyarthaṃ baddhaḥ kleśakarmajanmasvabhāvaiḥ |</p>\n\n<p>|| mahāyānasūtrālaṃkāre cittotpādādhikāraścaturthaḥ ||</p>\n\n<note><hi rend='bold'>MSA_Bagchi 21</hi></note>\n<p>pañcamo 'dhikāraḥ</p>\n\n<p>pratipattilakṣaṇe ślokaḥ |</p>\n\n<lg>\n<l>mahāśrayārambhaphalodayātmikā jinātmajānāṃ pratipattiriṣyate |</l>\n<l>sadā mahādānamahādhivāsanā mahārthasaṃpādanakṛtyakārikā || Msa_5.1 ||</l>\n</lg>\n\n<p>tatra mahāśrayā cittotpādāśrayatvāt | mahārambhā svaparārthārambhāt | mahāphalodayā mahābodhiphalatvāt | ata eva yathākramaṃ mahādānā sarvasattvopādānāt | mahādhivāsanā sarvaduḥkhādhivāsanāt | mahārthasaṃpādanakṛtyakārikā vipulasattvārthasaṃpādanāt |</p>\n\n<p>svaparārthanirviśeṣatve ślokaḥ |</p>\n\n<lg>\n<l>paratralabdhvātmasamānacittatāṃ svato 'dhi vā śreṣṭhatareṣṭatāṃ pare |</l>\n<l>tathātmano 'nyārthaviśiṣṭasaṃjñinaḥ svakārthatā kā katamā parārthatā || Msa_5.2 ||</l>\n</lg>\n\n<p>paratrātmasamānacittatāṃ labdhvādhimuktito vā sāṃketikacittotpādalābhe jñānato vā pāramārthikacittotpādalābhe | ātmato vā punaḥ paratra viśiṣṭatarāmiṣṭatāṃ labdhvā tenaiva ca kāraṇenātmanaḥ parārthe viśiṣṭasaṃjñino bodhisattvasya kaḥ svārthaḥ parārtho vā | nirviśeṣaṃ hi tasyobhayamityarthaḥ |</p>\n\n<p>parārthaviśeṣaṇe ślokaḥ |</p>\n\n<lg>\n<l>paratra loko na tathātinirdayaḥ pravartate tāpanakarmaṇāripau |</l>\n<l>yathā parārthaṃ bhṛśaduḥkhatāpane kṛpātmakaḥ svātmani saṃpravartate || Msa_5.3 ||</l>\n</lg>\n\n<p>yathā svātmanaḥ parārtho viśiṣyate tatsādhayati parārthamātmano 'tyarthaṃ saṃtāpanāt |</p>\n\n<p>parārthapratipattivibhāge dvau ślokau |</p>\n\n<lg>\n<l>nikṛṣṭamadhyottamadharmatāsthite sudeśanāvarjanatāvatāraṇā |</l>\n<l>vinītirarthe paripācanā śubhe tathāvavādasthitibuddhimuktayaḥ || Msa_5.4 ||</l>\n</lg>\n\n<lg>\n<l>guṇairviśiṣṭaiḥ samudāgamastathā kulodayo vyākaraṇābhiṣiktatā |</l>\n<l>tathāgatajñānamanuttaraṃ padaṃ parārtha eṣa tryadhiko daśātmakaḥ || Msa_5.5 ||</l>\n</lg>\n\n<note><hi rend='bold'>MSA_Bagchi 22</hi></note>\n<p>trividhe sattvanikāye hīnamadhyaviśiṣṭagotrastheḥ trayodaśavidho bodhisattvasya parārthaḥ | sudeśanānuśāsanyādeśanāpratihāryābhyām | āvarjanā ṛddhiprātihāyerṇa | avatāraṇā śāsanābhyupagamanāt | vinītirarthe 'vatīrṇānāṃ saṃśayacchedanam | paripācanā kuśale | avavādaścittasthitiḥ prajñāvimuktiḥ, abhijñādibhirviśeṣakairguṇaiḥ samudāgamaḥ | tathāgatakule janma, aṣṭabhyāṃ bhūmau vyākaraṇaṃ daśamyāmabhiṣekaśca | saha tathāgatajñānenetyeṣa triṣu gotrastheṣu yathāyogaṃ trayodaśavidhaḥ parārtho bodhisattvasya |</p>\n\n<p>parārthapratipattisaṃpattau ślokaḥ |</p>\n\n<lg>\n<l>janānurūpāviparītadeśanā nirunnatā cāpyamamā vicakṣaṇā |</l>\n<l>kṣamā ca dāntā ca sudūragākṣayā jinātmajānāṃ pratipattiruttamā || Msa_5.6 ||</l>\n</lg>\n\n<p>yathāsau parārthapatipattiḥ saṃpannā bhavati tathā saṃdarśayati | kathaṃ cāsau saṃpannā bhavati | yadi gotrasthajanānurūpāviparītā ca deśanā bhavati | anunnatā cāvarjanā | amamā cāvatāraṇā | na ṛddhayā manyate na cāvatāritānsattvānmamāyati | vicakṣaṇā cārthe vinītipratipattirbhavati | kṣamā ca śubhe paripācanāpratipattiḥ | dāntā cāvavādādipratipattiḥ | na hyadānto 'vavādādiṣu pareṣāṃ samarthaḥ | sudūragā ca kulodayādipratipattiḥ | na hyadūragatayā pratipattyā kulodayādayaḥ pareṣāṃ kartuṃ śakyāḥ | sarvā caiṣā, parārthapratipattirbodhisattvānāmakṣayā bhavatyabhyupagatasattvākṣayatvādato 'pi saṃpannā veditavyā |</p>\n\n<p>pratipattiviśeṣaṇe dvau ślokau |</p>\n\n<lg>\n<l>mahābhaye kāmijanaḥ pravartate cale viparyāsasukhe bhavapriyaḥ |</l>\n<l>pratisvamādhipraśame śamapriyaḥ sadā tu sarvādhiga[śa]me kṛpātmakaḥ || Msa_5.7 ||</l>\n</lg>\n\n<lg>\n<l>jano vimūḍhaḥ svasukhārthamudyataḥ sadā tadaprāpya paraiti duḥkhatām |</l>\n<l>sadā tu dhīro hi parārthamudyato dvayārthamādhāya paraiti nirvṛtim || Msa_5.8 ||</l>\n</lg>\n\n<p>tatra kāmānāṃ mahābhayatvaṃ bahukāyikacaitasikaduḥkhadurgatigamanahetutvāt | calaṃ viparyāsasukhaṃ rūpārūpyabhavapriyāṇāmanityatvātparamārthaduḥkhatvācca saṃskāraduḥkhatayā | ādhayaḥ kleśā veditavyā duḥkhādhānāt | vimūḍho janaḥ sadā svasukhārthaṃ pratipannaḥ sukhaṃ nāpnoti duḥkhamevāpnoti | bodhisattvastu parārthaṃ pratipannaḥ svaparārthaṃ saṃpādya nirvṛtisukhaṃ prāpnotyayamasyāparaḥ pratipattiviśeṣaḥ |</p>\n\n<note><hi rend='bold'>MSA_Bagchi 23</hi></note>\n<p>gocarapariṇāmane ślokaḥ |</p>\n\n<lg>\n<l>yathā yathā hyakṣavicitragocare pravartate cāragato jinātmajaḥ |</l>\n<l>tathā tathā yuktasamānatāpadairhitāyā sattveṣvabhisaṃskaroti tat || Msa_5.9 ||</l>\n</lg>\n\n<p>yena yena prakāreṇa cakṣurādīndriyagocare vicitre bodhisattvaḥ pravartate | īryāpathavyāpāracāre vartamānastena tena prakāreṇa saṃbaddhasādṛśyavacanairhitārthaṃ sattveṣu tatsarvamabhisaṃskaroti | yathā gocarapariśuddhisūtre vistareṇa nirdiṣṭam |</p>\n\n<p>sattveṣvakṣāntipratiṣedhe ślokaḥ |</p>\n\n<lg>\n<l>sadāsvatantrīkṛtadoṣacetane jane na saṃdoṣamupaiti buddhimān |</l>\n<l>akāmakāreṇa hi viprapattayo jane bhavantīti kṛpāvivṛddhitaḥ || Msa_5.10 ||</l>\n</lg>\n\n<p>sadā kleśairasvatantrīkṛtacetane jane na saṃdoṣamupaiti bodhisattvaḥ | kiṃ kāraṇam | akāmakāreṇaiṣāṃ vipratipattayo bhavantīti viditvā karuṇāvṛddhigamanāt |</p>\n\n<p>pratipattimāhātmye ślokaḥ |</p>\n\n<lg>\n<l>bhavagatisakalābhibhūyagantrī paramaśamānugatā prapattireva |</l>\n<l>vividhaguṇagaṇairvivardhamānā jagadupagu[gṛ?]hya sadā kṛpāśayena || Msa_5.11 ||</l>\n</lg>\n\n<p>caturvidhaṃ māhātmyaṃ saṃdarśayati | abhibhavamāhātmyaṃ sakalaṃ bhavatrayaṃ gatiṃ ca pañcavidhāmabhibhūyagamanāt | yathoktaṃ prajñāpāramitāyāṃ, rūpaṃ cetsubhūta[te] bhāvo 'bhaviṣyannābhāvo nedaṃ mahāyānaṃ sadevamānuṣāsuralokamabhibhūya niryāsyatīti vistaraḥ | nirvṛtimāhātmyamapratiṣṭhanirvāṇānugatatvāt | guṇavṛddhimāhātmyaṃ sattvāparityāgamāhātmyaṃ ceti |</p>\n\n<p>|| mahāyānasūtrālaṃkāre pratipattyadhikāraḥ pañcamaḥ ||</p>\n\n<note><hi rend='bold'>MSA_Bagchi 24</hi></note>\n<p>ṣaṣṭho 'dhikāraḥ</p>\n\n<p>paramārthalakṣaṇavibhāge ślokaḥ |</p>\n\n<lg>\n<l>na sanna cāsanna tathā na cānyathā na jāyate vyeti na cā[nā]vahīyate |</l>\n<l>na vardhate nāpi viśudhyate punarviśudhyate tatparamārthalakṣaṇam || Msa_6.1 ||</l>\n</lg>\n\n<p>advayārtho hi paramārthaḥ | tamadvayārthaṃ pañcabhirākāraiḥ saṃdarśayati | na satparikalpitaparatantralakṣaṇābhyāṃ, na cāsatpariniṣpannalakṣaṇena | na tathā parikalpitaparatantrābhyāṃ pariniṣpannasyaikatvābhāvāt | na cānyathā tābhyamevānyatvābhāvāt | na jāyate na ca vyetyanabhisaṃskṛtatvāddharmadhātoḥ | na hīyate na ca vardhate saṃkleśavyavadānapakṣayornirodhotpāde tad[thā]vasthatvāt | na viśudhyati prakṛtyasaṃkliṣṭatvāt na ca na viśudhyati āgantukopakleśavigamāt | ityetatpañcavibhamadvayalakṣaṇaṃ paramārthalakṣaṇaṃ veditavyam |</p>\n\n<p>ātmadṛṣṭiviparyāsapratiṣedhe ślokaḥ |</p>\n\n<lg>\n<l>na cātmadṛṣṭiḥ svayamātmalakṣaṇā na cāpi duḥsaṃsthitatā vilakṣaṇā |</l>\n<l>dvayānna cānyad bhrama eṣata[tū]ditastataśca mokṣo bhramamātrasaṃkṣayaḥ || Msa_6.2 ||</l>\n</lg>\n\n<p>na tāvadātmadṛṣṭirevātmalakṣaṇā | nāpi duḥsaṃsthitatā | tathā hi sā vilakṣaṇā ātmalakṣaṇātparikalpitāt | sā punaḥ pañcopādānaskandhāḥ kleśadauṣṭhulyaprabhāvitatvāt | nāpyato dvayādanyadātmalakṣaṇamupapadyate | tasmānnāstyātmā | bhrama eṣa tūtpanno yeyamātmadṛṣṭistasmādeva cātmābhāvonmokṣo 'pi bhramamātrasaṃkṣayo veditavyaḥ, na tu kaścinmuktaḥ |</p>\n\n<p>viparyāsaparibhāṣāyāṃ dvau ślaukau |</p>\n\n<lg>\n<l>kathaṃ jano vibhramamātrāmāśritaḥ paraiti duḥkhaprakṛtiṃ na saṃtatām |</l>\n<l>avedako vedaka eva duḥkhito na duḥkhito dharmamayo na tanmayaḥ || Msa_6.3 ||</l>\n</lg>\n\n<lg>\n<l>pratītyabhāvaprabhave kathaṃ janaḥ samakṣavṛttiḥ śrayate 'nyakāritam |</l>\n<l>tamaḥ prakāraḥ katamo 'yamīdṛśo yato 'vipaśyansadasannirīkṣate || Msa_6.4 ||</l>\n</lg>\n\n<p>kathaṃ nāmāyaṃ loko bhrāntimātramātmadarśanaṃ niḥśritya satatānubaddhaṃ duḥkhasvabhāvaṃ saṃskārāṇāṃ na paśyati | avedako jñānena tasyā duḥkhaprakṛteḥ | vedako 'nubhavena (<hi rend='bold'>MSA_Bagchi 25</hi>) duḥkhasyā[sya] duḥkhito duḥkhasyāprahīṇatvāt | na duḥkhiuto duḥkhayuktasyātmano 'satvāt | dharmamayo dharmamātratvāt pudgalanairātmyena | na ca dharmamayo dharmanairātmyena | yadā ca loko bhāvānāṃ pratītyasamutpādaṃ pratyakṣaṃ paśyati taṃ taṃ pratyayaṃ pratītya te te bhāvā bhavantīti | tatkathametāṃ dṛṣṭiṃ śrayate 'nyakāritaṃ darśanādikaṃ na pratītyasamutpannamiti | katamo 'yamīdṛśastamaḥ prakāro lokasya yadvidyamānaṃ pratītyasamutpādamavipaśyannavidyamānamātmānaṃ nirīkṣate | śakyaṃ hi nāma tamasā vidyamānamadraṣṭuṃ syānna tvavidyamānaṃ draṣṭhumiti |</p>\n\n<p>asatyātmani śamajanmayoge ślokaḥ |</p>\n\n<lg>\n<l>ta cāntaraṃ kiṃcana vidyate 'nayoḥ sadarthavṛttyā śamajanmanoriha |</l>\n<l>tathāpi janmakṣayato vidhīyate śamasya lābhaḥ śubhakarmakāriṇām || Msa_6.5 ||</l>\n</lg>\n\n<p>na cāsti saṃsāranirvāṇayoḥ kiṃcinnānākaraṇaṃ paramārthavṛttyā nairātmyasya samatayā | tathāpi janmakṣayānmokṣaprāptirbhavatyeva śubhakarmakāriṇāṃ ye mokṣamārgaṃ bhāvayanti | viparyāsaparibhāṣāṃ kṛtvā-</p>\n\n<p>tatpratipakṣapāramārthikajñānapraveśe catvāraḥ ślokāḥ |</p>\n\n<lg>\n<l>saṃbhṛtya saṃbhāramanantapāraṃ jñānasya puṇyasya ca bodhisattvaḥ |</l>\n<l>dharmeṣu cintāsuviniśri[ści]tatvājjalpānvayāmarthagatiṃ paraiti || Msa_6.6 ||</l>\n</lg>\n\n<lg>\n<l>arthānsa vijñāya ca jalpamātrān saṃtiṣṭhate tannibhacittamātre |</l>\n<l>pratyakṣatāmeti ca dharmadhātustasmādviyuktodvayalakṣaṇena || Msa_6.7 ||</l>\n</lg>\n\n<lg>\n<l>nāstīti cittātparametya buddhyā cittasya nāstitvamupaiti tasmāt |</l>\n<l>dvayasya nāstitvamupetya dhīmān saṃtiṣṭhate 'tadgatidharmadhātau || Msa_6.8 ||</l>\n</lg>\n\n<lg>\n<l>akalpanājñānabalena dhīmataḥ samānuyātena samantataḥ sadā |</l>\n<l>tadāśrayo gahvaradoṣasaṃcayo mahāgadeneva viṣaṃ nirasyate || Msa_6.9 ||</l>\n</lg>\n\n<p>ekena saṃbhṛtasaṃbhāratvaṃ dharmacintāsuviniśri[ści]tatvaṃ samādhi[dhiṃ]niśrityabhāvanānmanojalpācca teṣāṃ dharmāṇāmarthaprakhyānāvagamāttatpraveśaṃ darśayati | asaṃkhyeyaprabhedakālaṃ pāramasya (<hi rend='bold'>MSA_Bagchi 26</hi>) paripūraṇamityanantapāram | dvitīyena manojalpamātrānarthānviditvā tadābhāse cittamātre 'vasthānamiyaṃ bodhisattvasya nirvedhabhāgīyāvasthā | tataḥ pareṇa dharmadhātoḥ pratyakṣato['va?] gamane dvayalakṣaṇena viyukto grāhyagrāhakalakṣaṇena | iyaṃ darśanamārgāvasthā | tṛtīyena yathāsau dharmadhātuḥ pratyakṣatāmeti tad darśayati | kathaṃ cāsau dharmadhātuḥ pratyakṣatāmeti | cittādanyadālambanaṃ grāhyaṃ nāstītyavagamya buddhyā tasyāpi cittamātrasya nāstitvāvagamanaṃ grāhya[ā]bhāve grāhakābhāvāt | dvaye cāsya [dvayasyāsya?] nāstitvaṃ viditvā dharmadhātāvavasthānamatadgatirgrāhyagrāhakalakṣaṇābhyāṃ rahitaṃ evaṃ dharmadhātuḥ pratyakṣatāmeti | caturthena bhāvanāmārgāvasthāyāmāśrayaparivartanāt pāramārthikajñānapraveśaṃ darśayati | sadā sarvatra samatānugatenāvikalpajñānabalena yatra tatsamatānugataṃ paratantre svabhāve tadāśrayasya dūrānupraviṣṭasya doṣasaṃcasya dauṣṭhulyalakṣaṇasya mahāgadeneva viṣasya nirasanāt |</p>\n\n<p>paramārthajñānamāhātmye ślokaḥ |</p>\n\n<lg>\n<l>munivihitasudharmasuvyavastho matimupadhāya samūladharmadhātau |</l>\n<l>smṛtima[ga]timavagamya kalpamātrāṃ vrajati guṇārṇavapāramāśudhīraḥ || Msa_6.10 ||</l>\n</lg>\n\n<p>buddhavihite sudharme suvyavasthāpite sa paramārthajñānapraviṣṭo bodhisattvaḥ saṃpiṇḍitadharmālambanasya mūlacittasya dharmadhātau matimupanividhāya yā smṛtirūpalabhyate tāṃ sarvāṃ smṛtipravṛttiṃ kalpanāmātrāmavagacchatyevaṃ guṇārṇavasya pāraṃbuddhatvamāśu vrajatītyetatparamārthajñānasya māhātmyam |</p>\n\n<p>|| mahāyānasūtrālaṃkāre tattvādhikāraḥ ṣaṣṭhaḥ ||</p>\n\n<note><hi rend='bold'>MSA_Bagchi 27</hi></note>\n<p>saptamo 'dhikāraḥ</p>\n\n<p>prabhāvalakṣaṇavibhāge ślokaḥ |</p>\n\n<lg>\n<l>utpattivākcittaśubhāśubhādhi tatsthānaniḥsārapadā parokṣam |</l>\n<l>jñānaṃ hi sarvatragasaprabhedeṣvavyāhataṃ dhīragataḥ prabhāvaḥ || Msa_7.1 ||</l>\n</lg>\n\n<p>pareṣāmupapattau jñānaṃ cyutopapādābhijñā | vāci jñānaṃ divyaśrotrābhijñāyāṃ[yayā] vācaṃ tatra gatvopapannā bhāṣante | citte jñānaṃ cetaḥ paryāyābhijñā | pūrvaśubhāśubhādhāne jñānaṃ pūrvanivāsābhijñā | yatra vineyāstiṣṭhanti tatsthānagamanajñānaṃ ṛddhiviṣayābhijñā | niḥsaraṇe jñānamāsravakṣayābhijñā, yathā sattvā upapattito niḥsarantīti | eṣu ṣaṭsvartheṣu sarvatra laukadhātau saprabhedeṣu padāparokṣamavyāhataṃ jñānaṃ sa prabhāvo bodhisattvānāṃ ṣaḍabhijñāsaṃgṛhītaḥ | prabhāvalakṣaṇavibhāge svabhāvārthaṃ uktaḥ |</p>\n\n<p>hetvarthamārabhya ślokaḥ |</p>\n\n<lg>\n<l>dhyānaṃ caturthaṃ suviśuddhametya niṣkalpanājñānaparigraheṇa |</l>\n<l>yathāvyavasthānamanaskriyātaḥ prabhāvasiddhiṃ paramāṃ paraiti || Msa_7.2 ||</l>\n</lg>\n\n<p>yena niśrayeṇa yena jñānena yena manasikāreṇa tasya prabhāvasya samudāgamastatsaṃdarśayati |</p>\n\n<p>phalārthamārabhya ślokaḥ |</p>\n\n<lg>\n<l>yenāryadivyāpratimairvihārairbrāhmaiśca nityaṃ viharatyudāraiḥ |</l>\n<l>buddhāṃśca satvāṃśca sa dikṣu gatvā saṃmānayatyānayate viśuddhim || Msa_7.3 ||</l>\n</lg>\n\n<p>trividhaṃ phalamasya prabhāvasya saṃdarśayati | ātmana āryādisukhavihāramatulyaṃ cotkṛṣṭaṃ ca lokadhātvantareṣu gatvā buddhānāṃ pūjanaṃ sattvānāṃ viśodhanaṃ ca |</p>\n\n<p>karmārthaṃ ṣaḍvidhamārabhya catvāraḥ ślokāḥ |</p>\n\n<p>darśanakarma saṃdarśanakarma cārabhya ślokaḥ |</p>\n\n<lg>\n<l>māyopamānpaśyati lokadhātūnsarvānsasattvānsavivartanāśān |</l>\n<l>saṃdarśayatyeva ca tānyatheṣṭaṃ vaśī vicitrairapi sa prakāraiḥ || Msa_7.4 ||</l>\n</lg>\n\n<note><hi rend='bold'>MSA_Bagchi 28</hi></note>\n<p>svayaṃ ca sarvalokadhātūnāṃ sasattvānāṃ savivartasaṃvartānāṃ māyopamatvadarśanāt | pareṣāṃ yatheṣṭaṃ tatsaṃdarśanāt | anyaiśca vicitraiḥ kampanajvalanādiprakāraiḥ | daśavaśitālābhāt | yathā daśabhūmike 'ṣṭamyāṃ bhūmau nirdiṣṭāḥ |</p>\n\n<p>raśmikarmārabhya ślokaḥ |</p>\n\n<lg>\n<l>raśmipramokṣairbhṛśaduḥkhitāṃśca āpāyikānsvargagatānkaroti |</l>\n<l>mārānvayān kṣubdhavimānaśobhān saṃkampayaṃstrāsayate samārān || Msa_7.5 ||</l>\n</lg>\n\n<p>dvividhaṃ raśmikarma saṃdarśayati | apāyopapannānāṃ ca prasādaṃ janayitvā svargopapādanam | mārabhavanānāṃ ca samārakāṇāṃ kampanodvejanam |</p>\n\n<p>vikrīḍanakarma cārabhya ślokaḥ |</p>\n\n<lg>\n<l>samādhivikrīḍitamaprameyaṃ saṃdarśayatyagragaṇasyamadhye |</l>\n<l>sakarmajanmottamanirmitaiśca sattvārthamātiṣṭhati sarvakālam || Msa_7.6 ||</l>\n</lg>\n\n<p>aprameyasamādhivikrīḍitasaṃdarśanāt buddhaparṣanmaṇḍalamadhye trividhena nirmāṇena sadā sattvārthakaraṇācca | trividhaṃ nirmāṇaṃ śilpakarmasthānanirmāṇam | vineyavaśenayatheṣṭopapattinirmāṇam | uttamanirmāṇaṃ ca tuṣitabhavanavāsādikam |</p>\n\n<p>kṣetrapariśuddhikarma ārabhya ślokaḥ |</p>\n\n<lg>\n<l>jñānavasitvātsamupaiti śuddhiṃ kṣetraṃ yathākāmanidarśanāya |</l>\n<l>abuddhanāmeṣu[?] ca buddhanāma saṃśrāvaṇāttankṣipate 'nyadhātau || Msa_7.7 ||</l>\n</lg>\n\n<p>dvividhapāpaviśodhanayā | bhājanapariśodhanayā jñānavaśitvādyatheṣṭaṃ sphaṭikavaidūryādimayabuddhakṣetrasaṃdarśanataḥ | sattvapariśodhanayā ca buddhanāmavirahiteṣu lokadhātuṣūpapannānāṃ sattvānāṃ buddhanāmasaṃśrāvaṇayā prasādaṃ grāhayitvā tadavirahiteṣu lokadhātuṣūpapādanāt |</p>\n\n<note><hi rend='bold'>MSA_Bagchi 29</hi></note>\n<p>yogārthamārabhya ślokaḥ |</p>\n\n<lg>\n<l>śakto bhavatyeva ca sattvapāke saṃjātapakṣaḥ śakuniryathaiva |</l>\n<l>buddhātpraśaṃsāṃ labhate 'timātrāmādeyavākyo bhavati prajānām || Msa_7.8 ||</l>\n</lg>\n\n<p>trividhaṃ yogaṃ pradarśayati | sattvaparipācanaśaktiyogaṃ praśaṃsāyogamādeyavākyatāyogaṃ ca |</p>\n\n<p>vṛttyarthamārabhya ślokaḥ |</p>\n\n<lg>\n<l>ṣaḍdhāpyabhijñā trividhā ca vidyā aṣṭau vimokṣābhibhuvastathāṣṭau |</l>\n<l>daśāpi kṛtsnāyatanānyameyāḥ samādhayo dhīragataḥ prabhāvaḥ || Msa_7.9 ||</l>\n</lg>\n\n<p>ṣaḍbhiḥ prabhedairbodhisattvasya prabhāvo vartate | abhijñāvidyāvimokṣābhibhvāyatanakṛtsnāyatanāpramāṇasamādhiprabhedaiḥ |</p>\n\n<p>evaṃ ṣaḍarthena vibhāgalakṣaṇena prabhāvaṃ darśayitvā tanmāhātmyodbhāvanārthaṃ ślokaḥ |</p>\n\n<lg>\n<l>sa hi paramavaśitvalabdhabuddhirjagadavaśaṃ svavaśe vidhāya nityam |</l>\n<l>parahitakaraṇaikatābhirāmaścarati bhaveṣu hi siṃhavatsudhīraḥ || Msa_7.10 ||</l>\n</lg>\n\n<p>trividhaṃ māhātmyaṃ darśayati | vaśitāmāhātmyaṃ svayaṃ paramajñānavaśitvaprāptyā kleśāsvavaśasya jagataḥ svavaśe sthāpanāt | abhiratimāhātmyaṃ sadā parahitakriyaikārāmatvāt | bhavanirbhayatāmāhātmyaṃ ca |</p>\n\n<p>|| prabhāvādhikāraḥ mahāyānasūtrālaṃkāre saptamaḥ ||</p>\n\n<note><hi rend='bold'>MSA_Bagchi 30</hi></note>\n<p>aṣṭamo 'dhikāraḥ</p>\n\n<p>bodhisattvaparipāke saṃgrahaḥ ślokaḥ |</p>\n\n<lg>\n<l>rūciḥ prasādaḥ praśamo 'nukampanā kṣamātha medhā prabalatvameva ca |</l>\n<l>ahāryatāṅgaiḥ samupetatā bhṛśaṃ jinātmaje tatparipākalakṣaṇam || Msa_8.1 ||</l>\n</lg>\n\n<p>rūcirmahāyānadeśanādharme, prasādastaddeśike, praśamaḥ kleśānām, anukampā sattveṣu, kṣamā duṣkaracaryāyāṃ, medhā grahaṇadhāraṇaprativedheṣu, prabalatvamadhigame, ahāryatā māraparapravādibhiḥ, prāhāṇikāṅgaiḥ samanvāgatatvam | bhṛśamiti rūcyādīnāmadhimātratvaṃ darśayati | eṣa samāsena bodhisattvānāṃ navaprakāra ātmaparipāko veditavyaḥ |</p>\n\n<p>rūciparipākamārabhya ślokaḥ |</p>\n\n<lg>\n<l>sumitratāditrayamugravīryatā parārdhaniṣṭhottamadharmasaṃgrahaḥ |</l>\n<l>kṛpālusaddharmamahāparigrahe mataṃ hi samyakparipākalakṣaṇam || Msa_8.2 ||</l>\n</lg>\n\n<p>sumitratāditrayaṃ satpuruṣasaṃsevā saddharmaśravaṇaṃ yoniśomanasikāraśca | ugravīryatā adhimātro vīryārambhaḥ | parārdhaniṣṭhā sarvācintyasthānanirvicikitsatā | uttamadharmasaṃgraho mahāyānadharmarakṣā, tatpratipannānāmupadravebhyo rakṣaṇāt |</p>\n\n<p>bodhisattvasya mahāyānadharmaparigrahamadhikṛtyedaṃ rūciparipākalakṣaṇaṃ veditavyam | yena kāraṇena paripacyate sumitratāditrayeṇa | yaśca tasyāḥ paripāka ugravīryaparārdhaniṣṭhāyuktaḥ svabhāvaḥ | yatkarma cottamadharmasaṃgrahakaraṇāttadetena paridīṣitam |</p>\n\n<p>prasādaparipākamārabhya ślokaḥ |</p>\n\n<lg>\n<l>guṇajñatāthāśusamādhilābhitā phalānubhūtirmanaso 'dhyabheda[dya?]tā |</l>\n<l>jīnātmaje śāstari saṃprapattaye mataṃ hi samyakparipākalakṣaṇam || Msa_8.3 ||</l>\n</lg>\n\n<note><hi rend='bold'>MSA_Bagchi 31</hi></note>\n<p>tatparipāko 'pi kāraṇataḥ svabhāvataḥ karmataśca paridīpitaḥ | guṇajñatā ityapi sa bhagavāṃstathāgata iti vistareṇa kāraṇam | avetyaprabhāva[sāda]lābhādabhedyacittatā svabhāvaḥ |</p>\n\n<p>āśusamādhilābhastatphalasya cābhijñādikasya pratyanubhavanaṃ karma |</p>\n\n<p>praśamaparipākamārabhya ślokaḥ |</p>\n\n<lg>\n<l>susaṃvṛtiḥ kliṣṭavitarkavarjanā nirantarāyo 'tha śubhābhirāmatā |</l>\n<l>jinātmaje kleśavinodanāyatanmataṃ hi samyakparipākalakṣaṇam || Msa_8.4 ||</l>\n</lg>\n\n<p>kleśavinodanā bodhisattvasya praśamaḥ | tatparipāko 'pi kāraṇataḥ svabhāvataḥ karmataśca paridīpitaḥ | indriyāṇāṃ smṛtisaṃprajanyābhyāṃ susaṃvṛtiḥ kāraṇam | kliṣṭavitarkavarjanā svabhāvaḥ | pratipakṣabhāvanāyāṃ nirantarāyatvaṃ kuśalābhirāmatā ca karma |</p>\n\n<p>kṛpāparipākalakṣaṇamadhikṛtya ślokaḥ |</p>\n\n<lg>\n<l>kṛpā prakṛtyā paraduḥkhadarśanaṃ nihīnacittasya ca saṃpravarjanam |</l>\n<l>viśeṣagatvaṃ jagadagrajanmatā parānukampāparipākalakṣaṇam || Msa_8.5 ||</l>\n</lg>\n\n<p>svaprakṛtyā ca gotreṇa paraduḥkhadarśanena nihīnayānaparivarjanatayā ca paripacyata itikāraṇam | viśeṣagāmitvaṃ paripākavṛddhigamanāt svabhāvaḥ | sarvalokaśreṣṭhātmabhāvatā karma avinivartanīyabhūmau |</p>\n\n<p>kṣāntiparipākalakṣaṇamārabhya ślokaḥ |</p>\n\n<lg>\n<l>ghṛtiḥ prakṛtyā pratisaṃkhyabhāvanā suduḥkhaśītādyadhivāsanā sadā |</l>\n<l>viśeṣagāmitvaśubhābhirāmatā mataṃ kṣamāyāḥ paripākalakṣaṇam || Msa_8.6 ||</l>\n</lg>\n\n<p>dhṛtiḥ sahanaṃ kṣāntiriti paryāyāḥ tatatparipāke gotraṃ pratisaṃkhyānaṃ bhāvanā ca kāraṇam | tīvrāṇāṃ śītādiduḥkhānāmadhivāsanāsvabhāvaḥ | kṣamasya viśeṣagāmitvaṃ kuśalābhirāmatā ca karma |</p>\n\n<note><hi rend='bold'>MSA_Bagchi 32</hi></note>\n<p>medhāparipākamārabhya ślokaḥ |</p>\n\n<lg>\n<l>vipākaśuddhiḥ śravaṇādyamoṣatā praviṣṭatā sūktadurūktayostathā |</l>\n<l>smṛtermahābuddhyudaye ca yogyatā sumedhatāyāḥ paripākalakṣaṇam || Msa_8.7 ||</l>\n</lg>\n\n<p>tatra medhānukūlā vipākaviśuddhiḥ kāraṇam | śrutacintitabhāvitacirakṛtacirabhāṣitānāmasaṃmoṣatā subhāṣitadurbhāṣitārthasupraviṣṭatā ca smṛtermedhāparipākasvabhāvaḥ | lokottaraprajñotpādanayogyatā karma |</p>\n\n<p>balavatvapratilambhaparipākamārabhya ślokaḥ |</p>\n\n<lg>\n<l>śubhadvayena dvayadhātupuṣṭatā phalodaye cāśrayayogyatā parā |</l>\n<l>manorathāptirjagadagrabhūtatā balopalambhe paripākalakṣaṇam || Msa_8.8 ||</l>\n</lg>\n\n<p>tatra puṇyajñānadvayena tasya puṇyajñānadvayasya bījapuṣṭatā tatparipāke kāraṇam | adhigamaṃ pratyāśrayayogyatā tatparipākasvabhāvaḥ | manorathasaṃpattirjagadagrabhūtatā ca karma |</p>\n\n<p>ahāryatāparipākamārabhya ślokaḥ |</p>\n\n<lg>\n<l>sudharmatāyuktivicāraṇāśayo viśeṣalābhaḥ parapakṣadūṣaṇam |</l>\n<l>punaḥ sadā māranirantarāyatā ahāryatāyāḥ paripākalakṣaṇam || Msa_8.9 ||</l>\n</lg>\n\n<p>tatparipākasya saddharme yuktivicāraṇākṛta āśayaḥ kāraṇam | māranirantarāyatā svabhāvo yadā māro na punaḥ śankotyantarāyaṃ kartum | viśeṣādhigamaḥ parapakṣadūṣaṇaṃ ca karma |</p>\n\n<p>prāhāṇikāṅgasamanvāgamaparipākamadhikṛtya ślokaḥ |</p>\n\n<lg>\n<l>śubhācayo 'thāśrayayatnayogyatā vivekatodagraśubhābhirāmatā |</l>\n<l>jinātmaje hyaṅgasamanvaye punarmataṃ hi samyakparipākalakṣaṇam || Msa_8.10 ||</l>\n</lg>\n\n<note><hi rend='bold'>MSA_Bagchi 33</hi></note>\n<p>tatparipākasya kāraṇaṃ kuśalamūlopacayaḥ | āśrayasya vīryārambhakṣamatvaṃ svabhāvaḥ | vivekotkṛṣṭatā kuśalābhirāmatā ca karma |</p>\n\n<p>navavidhātmaparipākamāhātmyamārabhya ślokaḥ |</p>\n\n<lg>\n<l>iti navavidhavastupacitātmā paraparipācanayogyatāmupetaḥ |</l>\n<l>śubha[dharma]mayasatatapravardhitātmā bhavati sadā jagato 'grabandhubhūtaḥ || Msa_8.11 ||</l>\n</lg>\n\n<p>dvividhaṃ tanmāhātmyam | paraparipāke pratiśaraṇatvam | satataṃ dharmakāyavṛddhiśca | tata eva jagato 'grabandhubhūtaḥ |</p>\n\n<p>sattvaparipākavibhāge ekādaśa ślokāḥ |</p>\n\n<lg>\n<l>vraṇe 'pi bhojye paripāka iṣyate yathaiva tatsrāvaṇabhogayogyatā |</l>\n<l>tathāśraye 'smindvayapakṣaśāntatā[tāṃ]tathopabhogatvasuśāntapakṣatā[muśantipavkatām] || Msa_8.12 ||</l>\n</lg>\n\n<p>anena paripākasvabhāvaṃ darśayati | yathā vraṇasya srāvaṇayogyatā paripākaḥ | bhojanasya ca bhogayogyatā | evaṃ sattvānāmāśraye vraṇabhojanasthānīye srāvaṇasthānīyaṃ vipakṣaśamanam | bhogasthānīyaśca pratipakṣopabhogaḥ | tadyogyatā āśrayasya paripāka iti | vipakṣapratipakṣāvatra pakṣadvayaṃ veditavyam |</p>\n\n<p>dvitīyaślokaḥ |</p>\n\n<lg>\n<l>vipācanoktā paripācanā tathā paripācanā cāpyanupācanāparā |</l>\n<l>supācanā[cā]pyadhipācanā matā nipācanotpācananā ca dehiṣu || Msa_8.13 ||</l>\n</lg>\n\n<p>anena paripākaprabhedaṃ darśayati | kleśavigamena pācananā [pācanā?] vipācanā | sarvato yānatrayeṇa pācanā paripācanā | bāhyaparipākaviśiṣṭatvāt prakṛṣṭā pācanā prapācanā | yathāvineyadharmadeśanāttadanurūpā pācanā anupācanā | satkṛtya pācanā supācanā | adhigamena pācanā adhipācanā aviparītārthena | nityā pācanā nipācanā aparihāṇīyārthena | krameṇottarottarapācanā utpācanā | ityayamaṣṭaprakāraḥ pariparipākaprabhedaḥ |</p>\n\n<note><hi rend='bold'>MSA_Bagchi 34</hi></note>\n<p>tṛtīyacaturthau ślokau |</p>\n\n<lg>\n<l>hitāśayeneha yathā jinātmajo vyavasthitaḥ sarvajagadvipācayan |</l>\n<l>tathā na mātā na pitā na bandhavaḥ suteṣu bandhuṣvapi suvyavasthitāḥ || Msa_8.14 ||</l>\n</lg>\n\n<lg>\n<l>tathājano nātmani vatsalo mataḥ kuto 'pi susnigdhaparāśraye jane |</l>\n<l>yathā kṛpātmā parasattvavatsalo hite sukhe caiva niyojanānmataḥ || Msa_8.15 ||</l>\n</lg>\n\n<p>ābhyāṃ kiṃ darśayati | yādṛśenāśayena bodhisattvaḥ sattvānparipācayati tamāśayaṃ darśayati | mātāpitṛbāndhavāśayaviśiṣṭaṃ lokātmavātsalyaviśiṣṭaṃ ca hitasukhasaṃyojanāt | ātmavatsalastu loka ātmānaṃ hite ca sukhe ca saṃniyojayati |</p>\n\n<p>avaśiṣṭaiḥ ślokairyena prayogeṇa sattvānparipācayati taṃ pāramitā pratipattyā saṃdarśayati |</p>\n\n<p>yādṛśena dānena yathā sattvānparipācayati tadārabhya ślokaḥ |</p>\n\n<lg>\n<l>na bodhisattvasya śarīrabhogayoḥ pareṣvadeyaṃ punarasti sarvathā |</l>\n<l>anugraheṇa dvividhena pācayan paraṃ samairdānaguṇairna tṛpyate || Msa_8.16 ||</l>\n</lg>\n\n<p>trividhena dānena pācayati | sarvasvaśarīrabhogadānena aviṣamadānena atṛptidānena ca | kathaṃ paripācayati dṛṣṭadharmasaṃparāyānugraheṇa | avighātenecchāparipūrṇāt [pūraṇāt] | anāgatena [tena] ca saṃgṛhya kuśalapratiṣṭhāpanāt |</p>\n\n<p>yādṛśena śīlena yathā satvānparipācayati tadārabhya ślokaḥ |</p>\n\n<lg>\n<l>sadāprakṛtyādhyavihiṃsakaḥ svayaṃ rato 'pramatto 'tra paraṃ niveśayan |</l>\n<l>paraṃparānugrahakṛdūdvidhā pare vipākaniṣyandaguṇena pācakaḥ || Msa_8.17 ||</l>\n</lg>\n\n<p>pañcavidhena śīlena | dhruvaśīlena prakṛtiśīlena paripūrṇaśīlenādhyaviṃhiṃsakatvāt | paripūrṇo hyavihiṃsako 'dhyavihiṃsako daśakuśalakarmapathaparipūritaḥ | yathoktaṃ dvitīyāyāṃ bhūmau | adhigamaśīlena svayaṃratatayā nirantarāskhalitaśīlena cāpramattatayā | kathaṃ ca (<hi rend='bold'>MSA_Bagchi 35</hi>) paripācayati | śīle saṃniveśanāt | dvidhānugrahakriyayā dṛṣṭadharme saṃparāye ca | saṃparāyānugrahaṃ pareṣu vipākaniṣyandaguṇābhyāṃ paraṃparayā karoti | tadvipākaniṣyandayoranyonyānukūlyenāvyavacchedāt |</p>\n\n<p>yādṛśyā kṣāntyā yathā sattvānparipācayati tadārabhya ślokaḥ |</p>\n\n<lg>\n<l>pare 'pakāriṇyupakāribuddhimān pramarṣayannugramapi vyatikramam |</l>\n<l>upāyacittairapakāramarṣaṇaiḥ śubhe samādāpayate 'pakāriṇaḥ || Msa_8.18 ||</l>\n</lg>\n\n<p>apakāriṇi pare upakāribuddhyā pragāḍhāpakāramarṣaṇakṣāntyā paripācayati | upakāribuddhitvaṃ punaḥ kṣāntipāramitāparipūryānukūlyavṛttitā veditavyam | kathaṃ paripācayati | dṛṣṭadharmānugraheṇa cāpakāramarṣaṇāt | saṃparāyānugraheṇa copāyajñastairapakāramarṣaṇairāvarjyāpakāriṇāṃ kuśale samādāpanāt |</p>\n\n<p>yādṛśena vīryeṇa yathā sattvānparipācayati tadārabhya ślokaḥ |</p>\n\n<lg>\n<l>punaḥ sa yatnaṃ paramaṃ samāśrito na khidyate kalpasahasrakoṭibhiḥ |</l>\n<l>jinātmajaḥ sa[ttva]gaṇaṃ prapācayanparaikacittasya śubhasya kāraṇāt || Msa_8.19 ||</l>\n</lg>\n\n<p>adhimātradīrghakālākhede vīryeṇa dīrghakālākheditvamanantasattvaparipācanāt | paraikacittasya kuśalasyārthe kalpasahasrakoṭibhirakhedāt | ata evoktaṃ bhavati yathā paripācayati | kuśalacittasaṃniyojanāt dṛṣṭadharmasaṃparāyānugraheṇeti |</p>\n\n<p>yādṛśena dhyānena yathā sattvānparipācayati tadārabhya ślokaḥ |</p>\n\n<lg>\n<l>vaśitvamāgamya manasyanuttaraṃ paraṃ samāvarjayate 'tra śāsane |</l>\n<l>nihatya sarvāmavamānakāmatāṃ śubhena saṃvardhayate ca taṃ punaḥ || Msa_8.20 ||</l>\n</lg>\n\n<p>prāptānuttaravaśitvena dhyānena nirāmiṣeṇa ca nihatasarvāvamānābhilāṣeṇa paripācayati | buddhaśāsane parasyāvarjanādāvarjitasya ca kuśaladharmasaṃvardhanāt paripācayati |</p>\n\n<note><hi rend='bold'>MSA_Bagchi 36</hi></note>\n<p>yādṛśyā prajñayā yathā sattvānparipācayati tadārabhya ślokaḥ |</p>\n\n<lg>\n<l>sa tattvabhāvārthanaye suniścitaḥ karoti sattvānsuvinīta saṃśayān |</l>\n<l>tataśca te tajjinaśāsanādarād vivardhayante svaparaṃ guṇaiḥ śubhaiḥ || Msa_8.21 ||</l>\n</lg>\n\n<p>sa bodhisattvastattvārthanaye cābhiprāyārthanaye ca suviniścitayā prajñayā paripācayati | kathaṃ paripācayati sattvānāṃ saṃśayavinayanāt | tataśca śāsanabahumānātteṣāmātmaparaguṇasaṃvardhakatvena |</p>\n\n<p>niya[ga]mena ślokaḥ |</p>\n\n<lg>\n<l>iti sugatigatau śubhatraye vā jagadakhilaṃ kṛpayā sa bodhisattvaḥ |</l>\n<l>tanuparamavimadhyamaprakārairvinayati lokasamānabhāvagatyā || Msa_8.22 ||</l>\n</lg>\n\n<p>anena yatra ca vinayati, sugatigamane yānatraye vā | yacca vinayati, jagadakhilam | yena ca vinayati, kṛpayā | yaśca vinayati bodhisattvaḥ | yādṛśaiśca paripācanaprakārai tanuparamavimadhyamaprakāraiḥ | yāvantaṃ ca kālaṃ, tatparidīpanāt samāsena paripākamāhātmyaṃ darśayati | tatra tanuḥ prakāro 'dhimukticaryābhūmau bodhisattvasya paramo 'ṣṭāmyādiṣu vimadhyamaḥ saptasu veditavyaḥ | yāvallokasya bhāvastatsamānayā gatyā atyantamityarthaḥ |</p>\n\n<p>|| mahāyānasūtrālaṃkāre paripākādhikāro 'ṣṭamaḥ ||</p>\n\n<note><hi rend='bold'>MSA_Bagchi 37</hi></note>\n<p>navamo 'dhikāraḥ</p>\n\n<p>sarvākārajñatāyāṃ dvau ślokau | tṛtīyastayoreva nirdeśabhūtaḥ |\n<lg>\n<l>ameyairduṣkaraśatairameyaiḥ kuśalācayaiḥ |</l>\n<l>aprameyeṇa kālena ameyāvaraṇakṣayāt || Msa_9.1 ||</l>\n</lg></p>\n\n<lg>\n<l>sarvakārajñatāvāptiḥ sarvāvaraṇanirmalā |</l>\n<l>vivṛtā ratnapeṭeva buddhatvaṃ samudāhṛtam || Msa_9.2 ||</l>\n</lg>\n\n<lg>\n<l>kṛtvā duṣkaramadbhutaṃ śramaśataiḥ saṃcityasarvaṃśubhaṃ</l>\n<l>kālenottamakalpayānamahatā sarvāvṛtīnāṃ kṣayāt |</l>\n<l>sūkṣmasyāvaraṇasya bhūmiṣu gatasyotpāṭanād buddhatā</l>\n<l>ratnānāmiva sā prabhāvamahatāṃ peṭā samuddhāti[ṭi?]tā || Msa_9.3 ||</l>\n</lg>\n\n<p>samudāgamataḥ svabhāvata aupamyataśca buddhatvamudbhāvitam | yāvadbhirduṣkaraśatairyāvadbhiḥ kuśalasaṃbhārairyāvatā kālena yāvataḥ kleśajñeyāvaraṇasya prahāṇātsamudāgacchati, ayaṃ samudāgamaḥ | sarvākārajñatāvāptiḥ sarvāvaraṇanirmalā svabhāvaḥ | vivṛtāratnapeṭā tadaupamyam |</p>\n\n<p>tasyaiva buddhatvasyādvayalakṣaṇe sānubhāve dvau lokau |</p>\n\n<lg>\n<l>sarvadharmāśca buddhatvaṃ dharmo naiva ca kaścana |</l>\n<l>śukladharmamayaṃ tacca na ca taistannirūpyate || Msa_9.4 ||</l>\n</lg>\n\n<lg>\n<l>dharmaratnanimittatvāllabdharatnākaropamam |</l>\n<l>śubhasasyanimittatvāllabdhameghopamaṃ matam || Msa_9.5 ||</l>\n</lg>\n\n<p>sarvadharmāśca buddhatvaṃ, tathatāyā abhinnatvāttadviśuddhiprabhāvitatvācca | buddhatvasya na ca kaściddharmo 'sti | parikalpitena dharmasvabhāvena śukladharmamayaṃ ca buddhatvaṃ, pāramitādināṃ kuśalānāṃ tadbhāvena parivṛtteḥ | na ca taistannirdiśyate pāramitādīnāṃ pāramitādibhāvenāpariniṣpatteridamadvayalakṣaṇam | ratnākarameghopamatvamanubhāvaḥ, deśanādharmaratnānāṃ tatprabhavatvāt, kuśalasasyānāṃ ca vineyasaṃtānakṣetreṣu |</p>\n\n<lg>\n<l>buddhatvaṃ sarvadharmaḥ samuditamatha vā sarvadharmavyapetaṃ</l>\n<l>prodbhūterdharmaratnapratatasumahato dharmatnākarābham |</l>\n<l>bhūtānāṃ śuklasasyaprasavasumahato hetuto meghabhūtaṃ</l>\n<l>dānāddharmāmbuvarṣapratatasuvihitasyākṣayasya prajāsu || Msa_9.6 ||</l>\n</lg>\n\n<note><hi rend='bold'>MSA_Bagchi 38</hi></note>\n<p>anena tṛtīyena ślokena tamevārthaṃ nirdiśati | sumahataḥ pratatasya dharmaratnasya prodbhūtenimittatvādratnākarābham, bhūtānāṃ mahataḥ śuklasasyaprasavahetutvānmeghabhūtam | mahataḥ suvihitasyākṣayasya dharmāmbuvarṣasya dānāt prajāsvityayamatra padavigraho veditavyaḥ |</p>\n\n<p>tasyaiva buddhatvasya śaraṇatvānuttarye pañca ślokāḥ |</p>\n\n<lg>\n<l>paritrāṇaṃ hi buddhatvaṃ sarvakleśagaṇātsadā |</l>\n<l>sarvaduścaritebhyaśca janmamaraṇato 'pi ca || Msa_9.7 ||</l>\n</lg>\n\n<p>anena saṃkṣepataḥ kleśakarmajanmasaṃkleśaparitrāṇārthena śaraṇatvaṃ darśayati |</p>\n\n<lg>\n<l>upadravebhyaḥ sarvebhyo apāyādanupāyataḥ |</l>\n<l>satkāyāddhīnayānācca tasmāccharaṇamuttamam || Msa_9.8 ||</l>\n</lg>\n\n<p>anena dvitiyenopadravādiparitrāṇādvistareṇa | tatra sarvopadravaparitrāṇatvaṃ yad buddhānubhāvena andhāścakṣūṃṣi pratilabhante, badhirāḥ śrotaṃ, vikṣiptacittāḥ svasthacittamītayaḥ śāmyantītyevamādi | apāyaparitrāṇatvaṃ buddhaprabhayā tadgatānāṃ mokṣaṇāt, tadagamane ca pratiṣṭhāpanāt | anupāyaparitrāṇatvaṃ tīrthikadṛṣṭivyutthāpanāt | satkāyaparitrāṇatvaṃ yānadvayena parinirvāpaṇāt |</p>\n\n<p>hīnayānaparitrāṇatvamaniyatagotrāṇāṃ mahāyānaikāyanīkaraṇāt |\n<lg>\n<l>śaraṇamanupamaṃ tacchreṣṭhabuddhatvamiṣṭaṃ</l>\n<l>jananamaraṇasarvakleśapāpeṣu rakṣā |</l>\n<l>vividhabhayagatānāṃ sarvarakṣāpayānaṃ</l>\n<l>pratatavividhaduḥkhāpāyanopāyagānāṃ || Msa_9.9 ||</l>\n</lg></p>\n\n<p>anena tṛtīyena tasyaiva śaraṇatvasyānupamaśreṣṭhasya cānuttaryaṃ tenaivārthena darśayati |</p>\n\n<lg>\n<l>bauddhairdharmairyacca susaṃpūrṇaśarīraṃ yatsaddharme vetti ca sattvānpravinetum |</l>\n<l>yātaṃ pāraṃ yatkṛpayā sarvajagatsu tad buddhatvaṃ śreṣṭhamihatyaṃ[heṣṭaṃ] śaraṇānām || Msa_9.10 ||</l>\n</lg>\n\n<p>anena caturthena yaiḥ kāraṇaistattathānuttaraṃ śaraṇaṃ bhavati tatsaṃdarśayati | bauddhairdharmairbalavaiśāradyādibhiḥ susaṃpūrṇasvabhāvatvāt svārthaniṣṭhāmadhikṛtya saddharmasattvavinayopāyajñānāt karuṇāpāragamanācca parārthaniṣṭhāmadhikṛtya |</p>\n\n<lg>\n<l>ālokāt[kālāt]sarvasattvānāṃ buddhatvaṃ śaraṇaṃ mahat |</l>\n<l>sarvavyasanasaṃpattivyāvṛttyabhyudaye matam || Msa_9.11 ||</l>\n</lg>\n\n<note><hi rend='bold'>MSA_Bagchi 39</hi></note>\n<p>anena pañcamena ślokena yāvantaṃ kālaṃ yāvatāṃ sattvānāṃ yatrārthe śaraṇaṃ bhavati tatsamāsena darśayati | yatrārthe iti sarvavyasanavyāvṛttau saṃpattyabhyudaye ca |</p>\n\n<p>āśrayaparāvṛttau ṣaṭ ślokāḥ |</p>\n\n<lg>\n<l>kleśajñeyavṛttīnāṃ satatamanugataṃ bījamutkṛṣṭakālaṃ</l>\n<l>yasminnastaṃ prayātaṃ bhavati suvipulaiḥ sarvahāniprakāraiḥ |</l>\n<l>buddhatvaṃ śukladharmapravaraguṇayutā ā[cā]śrayasyānyathāpti-</l>\n<l>statprāptirnirvikalpādviṣayasumahato jñānamārgātsuśuddhāt || Msa_9.12 ||</l>\n</lg>\n\n<p>anena vipakṣabījaviyogataḥ pratipakṣasaṃpattiyogataścāśrayaparivṛttiḥ paridīpitā | yathā ca tatprāptirdvividhamārgalābhāt | suviśuddhalokottarajñānamārgalābhāt | tatpṛṣṭhalabdhānantajñeyaviṣayajñānamārgalābhācca | utkṛṣṭakālamityanādikālaṃ |</p>\n\n<p>suvipulaiḥ sarvahāniprakārairiti bhūmiprakāraiḥ |</p>\n\n<lg>\n<l>sthitaśca tasminsa tathāgato jaganmahācalendrastha ivābhyudīkṣate |</l>\n<l>śamābhirāmaṃ karūṇāyate janamaghā[bhavā]bhirāme 'nyajane tu kā kathā || Msa_9.13 ||</l>\n</lg>\n\n<p>anena dvitīyenānyāśrayaparāvṛttibhyastadviśeṣaṃ darśayati | tatstho hi mahācalendrastha iva dūrāntaranikṛṣṭaṃ lokaṃ paśyati |</p>\n\n<p>dṛṣṭvā ca karūṇāyate śrāvakapratyekabuddhānapi prāgeva tadanyān |</p>\n\n<lg>\n<l>pravṛttirūdvittiravṛttirāśrayo nivṛttirāvṛttiratho dvayādvayā |</l>\n<l>samāviśiṣṭā api sarvagātmikā tathāgatānāṃ parivṛttiriṣyate || Msa_9.14 ||</l>\n</lg>\n\n<p>anena tṛtīyena taddaśaprabhedaṃdarśayati | sā hi tathāgatānāṃ parivṛttiḥ parārthavṛttiriti pravṛttiḥ | sarvadharmaviśiṣṭatvāduṣkṛṣṭā vṛttirityudvṛttiḥ | saṃkleśahetāvavṛttiḥ | āśraya iti yo 'sau parivṛttyāśrayastaṃ darśayati | saṃkleśānnivṛttito nivṛttiḥ | ātyantikatvādāyatā vṛttirityāvṛttiḥ | abhisaṃbodhiparinirvāṇadarśanavṛttyā dvayā vṛttiḥ | saṃsāranirvāṇāpratiṣṭhitatvātsaṃskṛtāsaṃskṛtatvenādvayā vṛttiḥ | vimuktisāmānyena śrāvakapratyekabuddhasamā vṛttiḥ | balavaiśāradyādibhiḥ buddhadharmairasamatvādviśiṣṭā vṛttiḥ |</p>\n\n<p>sarvayānopadeśagatatvātsarvagatāvṛttiḥ |</p>\n\n<lg>\n<l>yathāmbaraṃ sarvagataṃ sadāmataṃ tathaiva tatsarvagataṃ sadāmatam |</l>\n<l>yathāmbaraṃ rūpagaṇeṣu sarvagaṃ tathaiva tatsattvagaṇeṣu sarvagam || Msa_9.15 ||</l>\n</lg>\n\n<note><hi rend='bold'>MSA_Bagchi 40</hi></note>\n<p>anena caturthena tatsvabhāvasya buddhatvasya sarvagatatvaṃ darśayati | ākāśasādharmyeṇauddeśanirdeśataḥ pūrvāparārdhābhyām | sattvagaṇeṣu sarvagatatvaṃ buddhatvasyātmatvena sarvasattvopagamane pariniṣpattito veditavyam |</p>\n\n<lg>\n<l>yathodabhājane bhinne candrabimbaṃ na dṛśyate |</l>\n<l>tathā duṣṭeṣu sattveṣu buddhabimbaṃ na dṛśyate || Msa_9.16 ||</l>\n</lg>\n\n<p>anena pañcamena sarvagatatve 'pyabhājanabhūteṣu sattveṣu abuddhabimbadarśanaṃ dṛṣṭāntena sādhayati |</p>\n\n<lg>\n<l>yathāgnirjvalate 'nyatra punaranyatraśāmyati |</l>\n<l>buddheṣvapi tathā jñeyaṃ saṃdarśanamadarśanam || Msa_9.17 ||</l>\n</lg>\n\n<p>anena ṣaṣṭhena buddhavineyeṣu satsubuddhotpādāttaddarśanaṃ | vinīteṣu parinirvāṇāttadadarśanaṃ agnijvalanaśamanasādharmyeṇa sādhayati |</p>\n\n<p>anābhogāpratiprasrabdhabuddhakāryatve catvāraḥ ślokāḥ |</p>\n\n<lg>\n<l>aghaṭitebhyastūryebhyo yathā syācchabdasaṃbhavaḥ |</l>\n<l>tathā jine vinābhogaṃ deśanāyāḥ samudbhavaḥ || Msa_9.18 ||</l>\n</lg>\n\n<lg>\n<l>yathā maṇervinā yatnaṃ svaprabhāva[sa]nidarśanam |</l>\n<l>buddheṣvapi vinābhogaṃ tathā kṛtyanidarśanam || Msa_9.19 ||</l>\n</lg>\n\n<p>ābhyāṃ ślokābhyāmanābhogena buddhakāryaṃ sādhayatyaghaṭitatūryaśabdamaṇiprabhāva[sa]sādharmyeṇa |</p>\n\n<lg>\n<l>yathākāśe avicchinnā dṛśyante lokataḥ kriyāḥ |</l>\n<l>tathaivānāsrave dhātau avicchinnā jinakriyāḥ || Msa_9.20 ||</l>\n</lg>\n\n<lg>\n<l>yathākāśe kriyāṇāṃ hi hānirabhyudayaḥ sadā |</l>\n<l>tathaivānāsrave dhātau buddhakāryodayavyayaḥ || Msa_9.21 ||</l>\n</lg>\n\n<p>ābhyāmapyapratiprasrabdhabuddhakāryatvaṃ buddhakṛtyasyāvicchedāt | ākāśa iva lokakriyāṇāmavicchede 'pi cānyānyakriyodayavyayastathaiva |</p>\n\n<p>anāsravadhātugāmbhīrye ṣoḍaśa ślokāḥ |</p>\n\n<lg>\n<l>paurvāparya[ā]viśiṣṭāpi sarvāvaraṇanirmalā |</l>\n<l>naśuddhā nāpi cāśuddhā tathatā buddhatā matā || Msa_9.22 ||</l>\n</lg>\n\n<note><hi rend='bold'>MSA_Bagchi 41</hi></note>\n<p>paurvāparyeṇa[ā]viśiṣṭatvānna śuddhā | paścātsarvāvaraṇanirmalatvānnāśuddhā malavigamāt |</p>\n\n<lg>\n<l>śūnyatāyāṃ viśuddhāyāṃ nairātmyānmārgalābhataḥ |</l>\n<l>buddhāḥ śuddhātmalābhitvāt gatā ātmamahātmatām || Msa_9.23 ||</l>\n</lg>\n\n<p>tatra cānāsrave dhātau buddhānāṃ paramātmā nirdiśyate | kiṃ kāraṇam | agranairātmyātmakatvāt | agraṃ nairātmyaṃ viśuddhā tathatā sā ca buddhānāmātmā svabhāvārthena tasyāṃ viśuddhāyāmagraṃ nairātmyamātmānaṃ buddhā labhante śuddham | ataḥ śuddhātmalābhitvāt buddhā ātmamāhātmyaṃ prāptā ityanenābhisaṃdhinā buddhānāmanāsrave dhātau paramātmā vyavasthāpyate |</p>\n\n<lg>\n<l>na bhāvo nāpi cābhāvo buddhatvaṃ tena kathyate |</l>\n<l>tasmādbuddhatathāpraśne avyākṛtanayo mataḥ || Msa_9.24 ||</l>\n</lg>\n\n<p>tenaiva kāraṇena buddhatvaṃ na bhāva ucyate | pudgaladharmābhāvalakṣaṇatvāttadātmakatvācca buddhatvasya | nābhāva ucyate tathatālakṣaṇabhāvāt | ato buddhasya bhāvābhāvapraśne, bhavati tathāgataḥ paraṃ maraṇānna bhavatītyevamādiravyākṛtanayomataḥ |</p>\n\n<lg>\n<l>dāhaśāntiryathā lohe darśane timirasya ca |</l>\n<l>cittajñāne tathā bauddhe bhāvābhāvo na śasyate || Msa_9.25 ||</l>\n</lg>\n\n<p>yathā ca lohe dāhaśāntirdarśane ca timirameta[?]sya śāntirna bhāvo dāhatimirayorabhāvalakṣaṇāt | nābhāvaḥ śāntilakṣaṇena bhāvāt | evaṃ buddhānāṃ cittajñāne ca dāhatimirasthānīyayo rāgāvidyayoḥ śāntirna bhāvaḥ śasyate tadabhāvaprabhāvitatvāccetaḥ prajñāvimuktyā nābhāvastena tena vimuktilakṣaṇena bhāvāt |</p>\n\n<lg>\n<l>buddhānāmamale dhātau naikatā bahutā na ca |</l>\n<l>ākāśavadadehatvātpūrvadehānusārataḥ || Msa_9.26 ||</l>\n</lg>\n\n<p>buddhānāmanāsravadhātau naikatvaṃ pūrvadehānusāreṇa | na bahutvaṃ dehābhāvādākāśavat |</p>\n\n<lg>\n<l>balādibuddhadharmeṣu bodhī ratnākaropamā |</l>\n<l>jagatkuśalasasyeṣu mahāmeghopamā matā || Msa_9.27 ||</l>\n</lg>\n\n<lg>\n<l>puṇyajñānasupūrṇatvātpūrṇacandropamā matā |</l>\n<l>jñānālokakaratvācca mahādityopamā matā || Msa_9.28 ||</l>\n</lg>\n\n<note><hi rend='bold'>MSA_Bagchi 42</hi></note>\n<p>etau ratnākarameghopamatve pūrṇacandramahādityopamatve ca ślokau gatārthau |</p>\n\n<lg>\n<l>ameyā raśmayo yadvadvayāmiśrā bhānumaṇḍale |</l>\n<l>sadaikakāryā vartante lokamālokayanti ca || Msa_9.29 ||</l>\n</lg>\n\n<lg>\n<l>tathaivānāsrave dhātau buddhānāmaprameyatā |</l>\n<l>miśraikakāryā kṛtyeṣu jñānālokakarāmatā || Msa_9.30 ||</l>\n</lg>\n\n<p>ekena vyāmiśraraśmyekakāryasyopamatayā sādhāraṇakarmatāṃ darśayati | raśmīnāmekakāryatvaṃ pācanaśoṣaṇasamānakāryatvādveditavyaṃ | dvitīyenānāsrave dhātau miśraikakāryatvaṃ nirmāṇādikṛtyeṣu |</p>\n\n<lg>\n<l>yathaikaraśminiḥsārātsarvaraśmiviniḥsṛtiḥ |</l>\n<l>bhānostathaiva buddhānāṃ jñeyā jñānaviniḥsṛtiḥ || Msa_9.31 ||</l>\n</lg>\n\n<p>ekakāle sarvaraśmiviniḥsṛtyā sa ca [saha?]buddhānāmekakāle jñānapravṛttiṃ darśayati |</p>\n\n<lg>\n<l>yathaivādityaraśmīnāṃ vṛttau nāsti mamāyitam |</l>\n<l>tathaiva buddhajñānānāṃ vṛttau nāsti mamāyitam || Msa_9.32 ||</l>\n</lg>\n\n<lg>\n<l>yathā sūryaikamuktābhai raśmibhirbhāsyate jagat |</l>\n<l>sakṛt jñeyaṃ tathā sarvaṃ buddhajñānaiḥ prabhāsyate || Msa_9.33 ||</l>\n</lg>\n\n<p>mamatvābhāve jagajjñeyaprabhāsena[sane] ca yathākramaṃ ślokau gatārthau |</p>\n\n<lg>\n<l>yathaivādityaraśmīnāṃ meghādyāvaraṇaṃ matam |</l>\n<l>tathaiva buddhajñānānāmāvṛtiḥ sattvaduṣṭatā || Msa_9.34 ||</l>\n</lg>\n\n<p>yathā raśmīnāṃ meghādyāvaraṇamaprabhāsena | tathā buddhajñānānāmāvaraṇaṃ sattvānāmā[ma]bhājanatvena duṣṭatā pañcakaṣāyātyutsadatayā |</p>\n\n<lg>\n<l>yathā pāṃśuvaśādvastre raṅgacitrāvicitratā |</l>\n<l>tathāvedhavaśānmuktau jñānacitrāvicitratā || Msa_9.35 ||</l>\n</lg>\n\n<p>yathā pāṃśuviśeṣeṇa vastre raṅgavicitratā kvacidavicitratā | tathaiva pūrvapraṇidhānacaryābalādhānaviśeṣād buddhānāṃ vimuktau jñānavicitratā bhavati |</p>\n\n<p>śrāvakapratyekabuddhānāṃ vimuktāvavicitratā |</p>\n\n<note><hi rend='bold'>MSA_Bagchi 43</hi></note>\n<lg>\n<l>gāmbhīryamamale dhātau lakṣaṇasthānakarmasu |</l>\n<l>buddhānāmetaduditaṃ raṅgairvākāśacitraṇā || Msa_9.36 ||</l>\n</lg>\n\n<p>etadanāsravadhātau buddhānāṃ trividhaṃ gāmbhīryamevamuttam | lakṣaṇagāmbhīryaṃ caturbhiḥ ślokaiḥ | sthānagāmbhīryaṃpañcamenaikatvapṛthaktvābhyāmasthitatvāt | karmagāmbhīryaṃ daśabhiḥ | tatpunarlakṣaṇagāmbhīryaṃ viśuddhilakṣaṇaṃ paramātmalakṣaṇamavyākṛtalakṣaṇaṃ vimuktilakṣaṇaṃ cārabhyoktam | karmagāmbhīryaṃ bodhipakṣādiratnāśrayatvakarma sattvaparipācanakarma niṣṭhāgamanakarma dharmadeśanākarma nirmāṇādikṛtyakarma jñānapravṛttikarma avikalpanakarma citrākārajñānakarma jñānāpravṛttikarma vimuktisāmānyajñānaviśeṣakarma cārabhyoktam | seyamanāsrave dhātau niṣprapañcatvādākāśopame gāmbhīryaprabhedadeśanā yathā raṅgairākāśacitraṇī veditavyā |</p>\n\n<lg>\n<l>sarveṣāmaviśiṣṭāpi tathatā śuddhimāgatā |</l>\n<l>tathāgatatvaṃ tasmācca tadgarbhāḥ sarvadehinaḥ || Msa_9.37 ||</l>\n</lg>\n\n<p>sarveṣāṃ nirviśiṣṭā tathatā taddhiśuddhisvabhāvaśca tathāgataḥ | ataḥ sarve sattvāstathāgatagarbhā ityucyate |</p>\n\n<lg>\n<l>vibhutvavibhāge ślokā ekādaśa |</l>\n<l>śrāvakāṇāṃ vibhutvena laukikasyābhibhūyate |</l>\n<l>pratyekabuddhebhyo manaḥ[buddhabhaumena] śrāvakasyābhibhūyate || Msa_9.38 ||</l>\n</lg>\n\n<lg>\n<l>bodhisattvavibhutvasya tatkalāṃ nānugacchati |</l>\n<l>tathāgatavibhutvasya tatkalāṃ nānugacchati || Msa_9.39 ||</l>\n</lg>\n\n<p>ābhyāṃ tāvad dvābhyāṃ prabhāvotkarṣaviśeṣeṇa buddhānāṃ vibhutvaṃ darśayati |</p>\n\n<lg>\n<l>aprameyamacintyaṃ ca vibhutvaṃ bauddhamiṣyate |</l>\n<l>yasya yatra yathā yāvatkāle yasminpravartate || Msa_9.40 ||</l>\n</lg>\n\n<p>anena tṛtīyena prakāraprabhedagāmbhīryaviśeṣābhyāṃ kathamaprameyaṃ kathaṃ vā cintyamityāha | yasya pudgalasyārthe tatpravarttate yatra lokadhātau yathā tādṛśaiḥ prakārairyāvadalpaṃ vā bahu vā yasminkāle |</p>\n\n<p>avaśiṣṭaiḥ ślokaiḥ mano[parā]vṛttibhedena vibhutvabhedaṃ darśayati |</p>\n\n<lg>\n<l>pañcendriyaparāvṛttau vibhutvaṃ labhyate param |</l>\n<l>sarvārthavṛttau sarveṣāṃ guṇadvādaśaśatodaye || Msa_9.41 ||</l>\n</lg>\n\n<note><hi rend='bold'>MSA_Bagchi 44</hi></note>\n<p>pañcendriyaparāvṛttau dvividhaṃ vibhutvaṃ paramaṃ labhyate | sarveṣāṃ pañcānāmindriyāṇāṃ sarvapañcārthavṛttau | tatra pratyekaṃ dvādaśaguṇaśatotpattau |</p>\n\n<lg>\n<l>manaso 'pi parāvṛttau vibhutvaṃ labhyate param |</l>\n<l>vibhutvānucare jñāne nirvikalpe sunirmale || Msa_9.42 ||</l>\n</lg>\n\n<p>manasaḥ parāvṛttau vibhutvānucare nirvikalpe suviśuddhe jñāne paramaṃ vibhutvaṃ labhyate | yena sahitaṃ sarvaṃ vibhutvajñānaṃ pravartate |</p>\n\n<lg>\n<l>sārthodgrahaparāvṛttau vibhutvaṃ labhyate param |</l>\n<l>kṣetraśuddhau yathākāmaṃ bhogasaṃdarśanāya hi || Msa_9.43 ||</l>\n</lg>\n\n<p>arthaparāvṛttau udgrahaparāvṛttau ca kṣetraviśuddhivibhutvaṃ paramaṃ labhyate yena yathākāmaṃ bhogasaṃdarśanaṃ karoti |</p>\n\n<lg>\n<l>vikalpasya parāvṛttau vibhutvaṃ labhyate param |</l>\n<l>avyāghāte sadākālaṃ sarveṣāṃ jñānakarmaṇām || Msa_9.44 ||</l>\n</lg>\n\n<p>vikalpaparāvṛttau sarveṣāṃ jñānānāṃ karmaṇāṃ ca sarvakālamavyāghāte paramaṃ vibhutvaṃ labhyate |</p>\n\n<lg>\n<l>pratiṣṭhāyāḥ parāvṛttau vibhutvaṃ labhyate param |</l>\n<l>apratiṣṭhitanirvāṇaṃ buddhānāmacale[male] pade || Msa_9.45 ||</l>\n</lg>\n\n<p>pratiṣṭhāparāvṛttāvapratiṣṭhitanirvāṇaṃ paramaṃ vibhutvaṃ labhyate | buddhānāmanāsravedhātau |</p>\n\n<lg>\n<l>maithunasya parāvṛttau vibhutvaṃ labhyate param |</l>\n<l>buddhasaukhyabihāre 'tha dārāsaṃkleśadarśane || Msa_9.46 ||</l>\n</lg>\n\n<p>maithunasya parāvṛttau dvayorbuddhasukhavihāre ca dārāsaṃkleśadarśane ca |</p>\n\n<lg>\n<l>ākāśasaṃjñāvyāvṛttau vibhutvaṃ labhyate param |</l>\n<l>cintitārthasamṛddhau ca gatirūpavibhāvane || Msa_9.47 ||</l>\n</lg>\n\n<p>ākāśasaṃjñāvyāvṛttau dvayoreva cintitārthasamṛddhau ca yena gaganagarbho bhavati | gatirūpavibhāvena ca yatheṣṭagamanādāśavaśī[kāśī]karaṇācca |</p>\n\n<lg>\n<l>ityameyaparāvṛttāvameyavibhutā matā |</l>\n<l>acintyakṛtyānuṣṭhānābduddhānāmamalāśraye || Msa_9.48 ||</l>\n</lg>\n\n<note><hi rend='bold'>MSA_Bagchi 45</hi></note>\n<p>ityanena mukhenāprameyā parāvṛttiḥ |</p>\n\n<p>tatra cāprameyaṃ vibhutvamacintyakarmānuṣṭhānaṃ buddhānāmanāsrave dhātau veditavyam |</p>\n\n<p>tasyaiva buddhasya sattvaparipākanimittatve sapta ślokāḥ |</p>\n\n<lg>\n<l>śubhe bṛddho loko vrajati suviśuddhau paramatāṃ</l>\n<l>śubhe cānārabdhvā vrajati śubhavṛddhau paramatām |</l>\n<l>vrajatyevaṃ loko diśi diśi jinānāṃ sukathitai-</l>\n<l>rapakvaḥ pakvo vā [na] ca punaraśeṣaṃ dhruvamiha || Msa_9.49 ||</l>\n</lg>\n\n<p>anena yādṛśasya paripākasya nimittaṃ bhavati taddarśayati | upacitakuśalamūlānāṃ ca vimuktau paramatāyāmanupacitakuśalamūlānāṃ ca kuśalamūlopacaye | apakvaḥ śubhavṛddhau paramatāṃ vrajana[n] pākaṃ vrajati pakvaḥ suviśuddhau paramatāṃ vrajati | evaṃ ca nityakālaṃ vrajati na ca niḥśeṣaṃ lokasyānantatvāt |</p>\n\n<lg>\n<l>tathā kṛtvā caryāṃ [kṛcchrāvāpyāṃ] paramaguṇayogādbhutavatīṃ</l>\n<l>mahābodhiṃ nityāṃ dhruvamaśaraṇānāṃ ca śaraṇam |</l>\n<l>labhante yaddhīrā [diśi diśi] gasadā [sadā] sarvasamayaṃ</l>\n<l>tadāścaryaṃ loke suvidhacaraṇānnādbhutamapi || Msa_9.50 ||</l>\n</lg>\n\n<p>anena dvitīyena paripavkānāṃ bodhisattvānāṃ paripākasyāścaryaṃ nāścaryaṃ lakṣaṇam | sadā sarvasamayamiti nityaṃ nirantaraṃ ca tadanubhūya[rūpa]mārgacaraṇaṃ suvidhicaraṇam |</p>\n\n<lg>\n<l>kvaciddharmāñcakaṃ[dharmyaṃ cakraṃ] bahumukhaśatairdarśayatiḥ yaḥ</l>\n<l>kvacijjanmāntardhi kvacidapi vicitrāṃ janacarīm |</l>\n<l>kvacitkṛtsnāṃ bodhiṃ kvacidapi ca nirvāṇamasakṛt</l>\n<l>na ca sthānāttasmādvicalati sa sarvaṃ ca kurute || Msa_9.51 ||</l>\n</lg>\n\n<p>anena tṛtīyena yugapadbahumukhaparipācanopāyaprayoge nimittatvaṃ darśayati | yathā yatrasthaḥ sattvān vinayati | vicitrā janacarī jātakabhedena | na ca sthānāccalatītyanāsravāddhātoḥ |</p>\n\n<lg>\n<l>na buddhānāmevaṃ bhavati mamapakvo 'yamiti cāpra-</l>\n<l>pācyo 'yaṃ dehī api ca adhunāpācyata iti |</l>\n<l>vinā saṃskāraṃ tu prapacamupayātyeva janatā</l>\n<l>śubhairdharmairnityaṃ diśi diśi samantātrayamukham || Msa_9.52 ||</l>\n</lg>\n\n<note><hi rend='bold'>MSA_Bagchi 46</hi></note>\n<p>anena caturthena tatparipākaprayoganimittatvamanabhisaṃskāreṇa darśayati |</p>\n\n<p>trayamukhamiti yānatrayeṇa |</p>\n\n<lg>\n<l>yathāyatnaṃ bhānuḥ pratataviṣadairaṃśavisaraiḥ</l>\n<l>prapāka[kaṃ] sasyānāṃ diśi [diśi] samantātprakurūte |</l>\n<l>tathā dharmārko 'pi praśamavidhidharmāśuvisaraiḥ</l>\n<l>prapākaṃ sasyānāṃ diśi diśi samantātprakurūte || Msa_9.53 ||</l>\n</lg>\n\n<p>anena pañcamenānabhisaṃskāraparipācanadṛṣṭāntaṃ darśayati |</p>\n\n<lg>\n<l>yathaikasmāddīpādbhavati sumahāndīpanicayo</l>\n<l>'prameyo 'saṃkhyeyo na ca sa punareti vyayamataḥ |</l>\n<l>tathaikasmād buddhād [pākā]dbhavati sumahān paripāka[pāka]nicayo</l>\n<l>'prameyo 'saṃkhyeyo na ca sa punareti[punarupaiti] vyayamataḥ || Msa_9.54 ||</l>\n</lg>\n\n<p>anena ṣaṣṭhena paraṃparayā paripācanam |</p>\n\n<lg>\n<l>yathā toyaistṛptiṃ vrajati na mahāsāgara iva</l>\n<l>na vṛddhiṃ vā yāti pratataviṣadāmbu praviśanaiḥ |</l>\n<l>tathā bauddho dhātuḥ satatasamitaiḥ śuddhiviśanai-</l>\n<l>rnatṛptiṃ vṛddhiṃ vā vrajati paramāścaryamiha tat || Msa_9.55 ||</l>\n</lg>\n\n<p>anena saptamena paripavkānāṃ vimuktipraveśe samudrodāharaṇena dharmadhātoratṛptiṃ cāvakāśadānādavṛddhiṃ dhyānā[cāna]dhikatvāt |</p>\n\n<p>dharmadhātuviśuddhau catvāraḥ ślokāḥ |</p>\n\n<lg>\n<l>sarvadharmadvayāvāratathatāśuddhilakṣaṇaḥ |</l>\n<l>vastujñānatadālambavaśitākṣayalakṣaṇaḥ || Msa_9.56 ||</l>\n</lg>\n\n<p>eṣa svabhāvārthamārabhyaikaḥ ślokaḥ |</p>\n\n<lg>\n<l>kleśajñeyāvaraṇadvayātsarvadharmatathatāviśuddhilakṣaṇaśca |</l>\n<l>vastutadālambanajñānayorakṣayavaśitā lakṣaṇaśca |</l>\n<l>sarvatastathatājñānabhāvanā samudāgamaḥ |</l>\n<l>sarvasattvadvayādhānasarvathākṣayatā phalam || Msa_9.57 ||</l>\n</lg>\n\n<p>eṣa hetvarthaṃ phalārthaṃ cārabhya dvitīyaḥ ślokaḥ | sarvatastathatājñānabhāvanā dharmadhātuviśuddhihetuḥ | sarvata iti sarvadharmaparyāyamukhaiḥ | sarvasattvānāṃ sarvathā hitasukhadvayādhānākṣayatā phalam |</p>\n\n<note><hi rend='bold'>MSA_Bagchi 47</hi></note>\n<lg>\n<l>kāyavākcittanirmāṇaprayogopāyakarmakaḥ |</l>\n<l>samādhidhāraṇīdvāradvayāmeyasamanvitaḥ || Msa_9.58 ||</l>\n</lg>\n\n<p>eṣa karmārthaṃ yogārthaṃ cārabhya tṛtīyaḥ ślokaḥ | trividhaṃ kāyādinirmāṇaṃ karma samādhidhāraṇīmukhābhyāṃ dvayena cāprameyeṇa puṇyajñānasaṃbhāreṇa samanvāgamo yogaḥ |</p>\n\n<lg>\n<l>svabhāvadharmasaṃbhoganirmāṇairbhinnavṛttikaḥ |</l>\n<l>dharmadhāturviśuddho 'yaṃ buddhānāṃ samudāhṛtaḥ || Msa_9.59 ||</l>\n</lg>\n\n<p>eṣa vṛttyarthamārabhya caturthaḥ ślokaḥ | svābhāvikasāṃbhogikanairmāṇikakāyavṛttyā bhinnavṛttikaḥ |</p>\n\n<p>buddhakāyavibhāge saptaślokāḥ |</p>\n\n<lg>\n<l>svābhāviko 'tha sāṃbhogyaḥ kāyo nairmāṇiko 'paraḥ |</l>\n<l>kāyabhedā hi buddhānāṃ prathamastu dvayāśrayaḥ || Msa_9.60 ||</l>\n</lg>\n\n<p>trividhaḥ kāyo buddhānām | svābhāviko dharmakāya āśrayaparāvṛttilakṣaṇaḥ | sāṃbhogiko yena parṣanmaṇḍaleṣu dharmasaṃbhogaṃ karoti | nairmāṇiko yena nirmāṇena sattvārthaṃ karoti |</p>\n\n<lg>\n<l>sarvadhātuṣu sāṃbhogyo bhinno gaṇaparigrahaiḥ |</l>\n<l>kṣetraiśca nāmabhiḥ kāyairdharmasaṃbhogaceṣṭitaiḥ || Msa_9.61 ||</l>\n</lg>\n\n<p>tatra sāṃbhogikaḥ sarvalokadhātuṣu parṣanmaṇḍalabuddhakṣetranāmaśarīradharmasaṃbhogakriyābhirbhinnaḥ |</p>\n\n<lg>\n<l>samaḥ sūkṣmaśca tacchiṣṭaḥ[cchilaṣṭaḥ] kāyaḥ svābhāviko mataḥ |</l>\n<l>saṃbhogāvibhutāheturyatheṣṭaṃ bhogadarśane || Msa_9.62 ||</l>\n</lg>\n\n<p>svābhāvikaḥ sarvabuddhānāṃ samo nirviśiṣṭatayā | sūkṣmo durjñānatayā | tena saṃbhogikena kāyena saṃbaddhaḥ saṃbhogavibhutve ca heturyatheṣṭaṃ bhogadarśanāya |</p>\n\n<lg>\n<l>ameyaṃ buddhanirmāṇaṃ kāyo nairmāṇiko mataḥ |</l>\n<l>dvayordvayārthasaṃpattiḥ sarvākārā pratiṣṭhitā || Msa_9.63 ||</l>\n</lg>\n\n<p>nairmāṇikastu kāyo buddhānāmaprameyaprabhedaṃ buddhanirmāṇaṃ sāṃbhogikaḥ svārthasaṃpattilakṣaṇaḥ | nairmāṇikaḥ parārthasaṃpattilakṣaṇaḥ | evaṃ dvayārthasaṃpattiryathākramaṃ dvayoḥ pratiṣṭhitā sāṃbhogike ca kāye nairmāṇike ca |</p>\n\n<note><hi rend='bold'>MSA_Bagchi 48</hi></note>\n<lg>\n<l>śilpajanmamahābodhisadānirvāṇadarśanaiḥ |</l>\n<l>buddhanirmāṇakāyo 'yaṃ mahāmāyo[mahopāyo] vimocane || Msa_9.64 ||</l>\n</lg>\n\n<p>sa punarnirmāṇakāyaḥ sadā vineyārthaṃ śilpasya vīṇāvādanādibhiḥ | janmanaścābhisaṃbodheśca nirvāṇasya ca darśanairvimocane mahopāyatvātparārthasaṃpattilakṣaṇo veditavyaḥ |</p>\n\n<lg>\n<l>tribhiḥ kāyaistu vijñeyo buddhānāṃ kāyasaṃgrahaḥ |</l>\n<l>sāśrayaḥ svaparārtho yastribhiḥ kāyairnidarśitaḥ || Msa_9.65 ||</l>\n</lg>\n\n<p>tribhiśca kāyairbuddhānāṃ sarvakāyasaṃgraho veditavyaḥ | ebhistribhiḥ kāyaiḥ sāśrayaḥ svaparārtho nidarśitaḥ | dvayoḥ svaparārthaprabhāvitatvāt dvayośca tadāśritatvādyathā pūrvamuktam |</p>\n\n<lg>\n<l>āśrayeṇāśayenāpi karmaṇā te samā matāḥ |</l>\n<l>prakṛtyāsraṃsanenāpi prabandhenaiṣu nityatā || Msa_9.66 ||</l>\n</lg>\n\n<p>te ca trayaḥ kāyāḥ sarvabuddhānāṃ yathākramaṃ tribhirnirviśeṣāḥ, āśrayeṇa dharmadhātorabhinnatvāt, āśayena pṛthagbuddhāśayasyābhāvāt | karmaṇā ca sādhāraṇakarmakatvāt | teṣu ca triṣu kāyeṣu yathākramaṃ trividhā nityatā veditavyā yena nityakāyāstathāgatā ucyante | prakṛtyā nityatā svābhāvikasya svabhāvena nityatvāt | asraṃsanena sāṃbhogikasya dharmasaṃbhogāvicchedāt | prabandhena nairmāṇikasyāntarvyaye[rdhāya]punaḥ punarnirmāṇadarśanāt |</p>\n\n<p>buddhajñānavibhāge daśa ślokāḥ |</p>\n\n<lg>\n<l>ādarśajñānamacalaṃ trayajñānaṃ tadāśritam |</l>\n<l>samatāpratyavekṣāyāṃ kṛtyānuṣṭhāna eva ca || Msa_9.67 ||</l>\n</lg>\n\n<p>caturvidhaṃ buddhānāṃ jñānamādarśajñānaṃ samatājñānaṃ pratyavekṣājñānaṃ kṛtyānuṣṭhānajñānaṃ ca | ādarśajñānamacalaṃ trīṇī jñānāni tadāśritāni calāni |</p>\n\n<lg>\n<l>ādarśajñānamamāparicchinnaṃ sadānugam |</l>\n<l>sarvajñeyeṣvasaṃmūḍhaṃ na ca teṣvāmukhaṃ sadā || Msa_9.68 ||</l>\n</lg>\n\n<p>ādarśajñānamamaparicchinnaṃ deśataḥ sadānugaṃ kālataḥ | saervajñeyeṣvasaṃmūḍhaṃ sadāvaraṇavigamāt, na ca teṣvāmukhamanākāratvāt |</p>\n\n<lg>\n<l>sarvajñānanimittatvānmahājñānākaropamam |</l>\n<l>saṃbhogabuddhatā jñānapratibimbodayācca tat || Msa_9.69 ||</l>\n</lg>\n\n<note><hi rend='bold'>MSA_Bagchi 49</hi></note>\n<p>teṣāṃ ca samatādijñānānāṃ sarvaprakārāṇāṃ hetutvātsarvajñānānāmākaropam | saṃbhogabuddhatvatajjñānapratibimbodayācca tadādarśajñānāmityucyate |</p>\n\n<lg>\n<l>sattveṣu samatājñānaṃ bhāvanāśuddhito 'malaṃ [matam] |</l>\n<l>apratiṣṭhasa[śa]māviṣṭaṃ samatājñānamiṣyate || Msa_9.70 ||</l>\n</lg>\n\n<p>yabdodhisattvenābhisamayakāleṣu [sattveṣu] samatājñānaṃ pratilabdhaṃ tadbhāvanāśuddhito bodhiprāptasyāpratiṣṭhitanirvāṇe niviṣṭaṃ samatājñānamiṣyate |</p>\n\n<lg>\n<l>mahāmaitrīkṛpābhyāṃ ca sarvakālānugaṃ matam |</l>\n<l>yathādhimokṣaṃ sattvānāṃ buddhabimbanidarśakam || Msa_9.71 ||</l>\n</lg>\n\n<p>mahāmaitrīkaruṇābhyāṃ sarvakālānugaṃ yathādhimokṣaṃ ca sattvānāṃ buddhabimbanidarśakam | yataḥ kecitsattvāstathāgataṃ nīlavarṇaṃ paśyanti kecitpītavarṇamityevamādi |</p>\n\n<lg>\n<l>pratyavekṣaṇakaṃ jñāne [naṃ] jñeyeṣvavyāhataṃ sadā |</l>\n<l>dhāraṇīnāṃ samādhīnāṃ nidhānopamameva ca || Msa_9.72 ||</l>\n</lg>\n\n<lg>\n<l>pariṣanmaṇḍale sarvavibhūtīnāṃ nidarśakam |</l>\n<l>sarvasaṃśayavicchedi mahādharmapravarṣakam || Msa_9.73 ||</l>\n</lg>\n\n<p>pratyavekṣaṇakaṃ jñānaṃ yathāślokam |</p>\n\n<lg>\n<l>kṛtyānuṣṭhānatājñānaṃ nirmāṇaiḥ sarvadhātuṣu |</l>\n<l>citrāprameyācintyaiśca sarvasattvārthakārakam || Msa_9.74 ||</l>\n</lg>\n\n<p>kṛtyānuṣṭhānajñānaṃ sarvalokadhātuṣu nirmāṇairnānāprakārairaprameyairacintyaiśca sarvasattvārthakam |</p>\n\n<lg>\n<l>kṛtyaniṣpattibhirbhedaiḥ saṃkhyākṣetraiśca sarvadā |</l>\n<l>acintyaṃ buddhanirmāṇaṃ vijñeyaṃ tacca sarvathā || Msa_9.75 ||</l>\n</lg>\n\n<p>tacca buddhanirmāṇaṃ sadā sarvathā cācintyaṃ veditavyaṃ | kṛtyakriyābhedataḥ saṃkhyāta [taḥ] kṣetrataśca |</p>\n\n<lg>\n<l>dhāraṇātsamacittācca samyagdharmaprakāśanāt |</l>\n<l>kṛtyānuṣṭhānataścaiva caturjñānasamudbhavaḥ || Msa_9.76 ||</l>\n</lg>\n\n<p>tatra dhāraṇāt śrutānāṃ dharmāṇām | samacittatā sarvasattveṣvātmaparasamatayā | śeṣaṃ gatārtham |</p>\n\n<note><hi rend='bold'>MSA_Bagchi 50</hi></note>\n<p>buddhānekatvāpṛthaktveślokaḥ |</p>\n\n<lg>\n<l>gotrabhedādavaiyarthyātsākalyādapyanāditaḥ |</l>\n<l>abhedānnaikabuddhatvaṃ bahutvaṃ cāmalāśraye || Msa_9.77 ||</l>\n</lg>\n\n<p>eka eva buddha ityetanneṣyate | kiṃ kāraṇam | gotrabhedāt | anantā hi buddhagotrāḥ sattvāḥ | tatraika evābhisaṃbuddho nānye 'bhisaṃmotsyanta iti kuta etat | puṇyajñānasaṃbhāravaiyarthyaṃ ca syādanyeṣāṃ bodhisattvānāmanabhisaṃbodhānna ca yuktaṃ vaiyarthyam | tasmādavaiyarthyādapi naika eva buddhaḥ sattvārthakriyāsākalyaṃ ca na syāt | buddhasya buddhatve kasyacidapratiṣṭhāpanādetacca na yuktam | na ca kaścidādibuddho 'sti vinā saṃbhāreṇa buddhatvāyogādvinā cānyena buddhena saṃsthānā [saṃbhārā]yogādityanāditvādapyeko buddhau na yuktaḥ | bahutvamapi neṣyate buddhānāṃ dharmakāyasyābhedādanāsrave dhātau |</p>\n\n<p>buddhatvopāyapraveśe catvāraḥ ślokāḥ |</p>\n\n<lg>\n<l>yāvidyamānatā saiva paramā vidyamānatā |</l>\n<l>sarvathānupalambhaśca upalambhaḥ paro mataḥ || Msa_9.78 ||</l>\n</lg>\n\n<p>yā parikalpitena svabhāvenāvidyamānatā saiva paramā vidyamānatā pariniṣpannena svabhāvena | yaśca sarvathānupalambhaḥ parikalpitasya svabhāvasya sa eva parama upalambhaḥ pariniṣpanna svabhāvasya |</p>\n\n<lg>\n<l>bhāvanā paramā ceṣṭā bhāvanāmavipaśyatām |</l>\n<l>pratilambhaḥ paraśceṣṭaḥ pratilambhaṃ na paśyatām || Msa_9.79 ||</l>\n</lg>\n\n<p>saiva paramā bhāvanā yo bhāvanāyā anupalambhaḥ | sa eva paramaḥ pratilambho yaḥ pratilambhānupalambhaḥ |</p>\n\n<lg>\n<l>paśyatāṃ gurutvaṃ [tāṃ] dīrghaṃ nimittaṃ vīryamātmanaḥ |</l>\n<l>mānināṃ bodhisattvānāṃdu [dū]re bodhirnirūpyate || Msa_9.80 ||</l>\n</lg>\n\n<p>ye ca gurutvaṃ buddhatvaṃ paśyanti adbhutadharmayuktam | dīrghaṃ ca kālaṃ paśyanti tatsamudāgamāya | nimittaṃ ca paśyanti cittālambanam | ātmanaśca vīryaṃ vayamārabdhavīryā buddhatvaṃ prāpsyāma iti |</p>\n\n<p>teṣāmevaṃmānināṃ bodhisattvānāmaupalambhikatvāt dūre bodhirnirūpyate |</p>\n\n<lg>\n<l>paśyatām, kalpanāmātraṃ sarvametadyathoditaṃ |</l>\n<l>akalpabodhisattvānāṃ prāptā bodhirnirūpyate || Msa_9.81 ||</l>\n</lg>\n\n<note><hi rend='bold'>MSA_Bagchi 51</hi></note>\n<p>kalyanāmātraṃ tvetatsarvamiti paśyatāṃ tasyāpi kalpanāmātrasyāvikalpanādakalpabodhisattvānāmanutpattikadharmakṣāntilābhāvasthāyāmarthataḥ prāptaiva bodhirityucyate |</p>\n\n<p>buddhānāmanyonyanai[nyai]kakāryatve catvāraḥ ślokāḥ |</p>\n\n<lg>\n<l>bhinnāśrayā bhinnajalāśca nadyaḥ alpodakāḥ kṛtyapṛthaktvakāryāḥ |</l>\n<l>jalāśritaprāṇitanūpabhogyā bhavanti pātālamasaṃpraviṣṭāḥ || Msa_9.82 ||</l>\n</lg>\n\n<lg>\n<l>samudraviṣṭāśca bhavanti sarvā ekāśrayā ekamahājalāśca |</l>\n<l>miśraikakāryāśca mahopabhogyā jalāśritaprāṇigaṇasya nityam || Msa_9.83 ||</l>\n</lg>\n\n<lg>\n<l>bhinnāśrayā bhinnamatāśca dhīrāḥ svalpāvabodhāḥ pṛthagātmakṛtyāḥ |</l>\n<l>parīttasattvārthasadopabhogyā bhavanti buddhatvamasaṃpraviṣṭāḥ || Msa_9.84 ||</l>\n</lg>\n\n<lg>\n<l>buddhatvaviṣṭāśca bhavanti sarve ekāśrayā ekamahāvabodhāḥ |</l>\n<l>miśraikakāryāśca mahopabhogyāḥ sadā mahāsattvagaṇasya te hi || Msa_9.85 ||</l>\n</lg>\n\n<p>tatra bhinnāśrayā nadyaḥ svabhājanabhedāt | kṛtyapṛthaktvakāryāḥ pṛthaktvena kṛtyakaraṇāt | tanūpabhogyā ityalpānāmupabhogyāḥ | śeṣaṃ gatārtham |</p>\n\n<p>buddhatvaprotsāhane ślokaḥ |</p>\n\n<lg>\n<l>itinirūpamaśukladharmayogād hitasukhahetutayā ca buddhabhūmeḥ |</l>\n<l>śubhaparamasukhākṣayakaratvāt śubhamatirarhati bodhicittamāptum || Msa_9.86 ||</l>\n</lg>\n\n<p>nirūpamasukladharmayogāt svārthasaṃpattitaḥ | hitasukhahetutvācca buddhatvasya parārthasaṃpattiḥ | anavadyotkṛṣṭākṣayasukhākaratvācca sukhavihāro viśeṣataḥ | buddhimānahīnabodhicittamādātuṃ tatpraṇidhānaparigrahāt |</p>\n\n<p>|| mahāyānasūtrālaṃkāre bodhyadhikāro navamaḥ ||</p>\n\n<note><hi rend='bold'>MSA_Bagchi 52</hi></note>\n<p>daśamodhikāraḥ\nuddānam |</p>\n\n<lg>\n<l>ādiḥ siddhiḥ śaraṇaṃ gotraṃ citte tathaiva cotpādaḥ |</l>\n<l>svaparārthastatvārthaḥ prabhāvaparipākabodhiśca || Msa_10.1 ||</l>\n</lg>\n\n<p>eṣa ca bodhyadhikāra ādimārabhya yāvat bodhipaṭalānusāreṇānugantavyaḥ |\nadhimuktiprabhedalakṣaṇavibhāge ślokau |</p>\n\n<lg>\n<l>jātā-jātā grāhikā grāhyabhūtā mitrādāttā svātmato bhrāntikā ca |</l>\n<l>abhrāntānyā āmukhā naiva cānyā ghoṣācārā caiṣikā cekṣikā ca || Msa_10.2 ||</l>\n</lg>\n\n<p>jātā atītapratyutpannā | ajātā anāgatā | grāhikā ādhyātmikā[kī] yayālambanamadhimucyate | grāhyabhūtā bāhyā yānā[mā] lambanatvenādhimucyate | mitrādāttā audārikī | svātmataḥ sūkṣmā | bhrāntikā hīnā viparītādhimokṣāt | abhrāntikā praśāntā [praṇītā] | āmukhā antike samavahitapratyayatvāt | anāmukhā dūre viparyayāt | ghoṣācārā śrutamayī | eṣikā cintāmayī | īkṣikā bhāvanāmayī pratyavekṣaṇāt |</p>\n\n<lg>\n<l>hāryā kīrṇāvyāvakīrṇā vipakṣairhīnodārā āvṛtānāvṛtā ca |</l>\n<l>yuktāyuktā saṃbhṛtāsaṃbhṛtā ca gāḍhaṃ viṣṭā dūragā cādhimuktiḥ || Msa_10.3 ||</l>\n</lg>\n\n<p>hāryā mṛdvī | vyavakīrṇā madhyā | avyavakīrṇā vipakṣairadhimātrā | hinānyayāne | udārāmahāyāne | āvṛtā sāvaraṇā viśeṣagamanāya | anāvṛtā nirāvaraṇā | yuktā sātatyasatkṛtyaprayogāt | ayuktā tadvirahitā | saṃbhṛtādhigamayogyā | asaṃbhṛtā viparyayāt | gāḍhaṃ viṣṭā bhūmipraviṣṭā | dūragā pariśiṣṭāsu bhūmiṣu |</p>\n\n<p>adhimuktiparipanthe trayaḥ ślokāḥ |</p>\n\n<lg>\n<l>amanaskārabāhulyaṃ kauśīdyaṃ yogavibhramaḥ |</l>\n<l>kumitraṃ śubhadaurbalyamayoniśomanaskriyā || Msa_10.4 ||</l>\n</lg>\n\n<p>jātāyā amanasikārabāhulyaṃ paripanthaḥ | ajātāyāḥ kauśīdyam, grāhyagrāhakabhūtāyā yogavibhramaḥ, tathaivābhiniveśāt | mitrādāttāyāḥ kumitram, viparītagrāhaṇāt | svātmato 'dhimukteḥ kuśalamūladaurbalyam | abhrāntāyā ayoniśo amanasikāraḥ [manasikāraḥ] paripanthastadvirodhitvāt |</p>\n\n<note><hi rend='bold'>MSA_Bagchi 53</hi></note>\n<lg>\n<l>pramādo 'lpaśrutatvaṃ ca śrutacintālpatuṣṭatā |</l>\n<l>śamamātrābhimānaśca tathāparijayo mataḥ || Msa_10.5 ||</l>\n</lg>\n\n<p>āmukhāyāḥ pramādaḥ, tasyā apramādakṛtatvāt | ghoṣācārāyā alpaśrutatvam, nītārthasūtrāntāśravaṇāt | eṣikāyāḥ śrutamātrasaṃtuṣṭatvamalpacintāsaṃtuṣṭatvaṃ ca | īkṣikāyāścintāmātrasaṃtuṣṭatvaṃ śamathamātrābhimānaśca | hāryāvyavakīrṇayoraparijayaḥ paripanthaḥ |</p>\n\n<lg>\n<l>anudvegastathodvega āvṛttiścāpyayuktatā |</l>\n<l>asaṃbhṛtiśca vijñeyādhimuktiparipanthatā || Msa_10.6 ||</l>\n</lg>\n\n<p>hīnāyā anudvegaḥ saṃsārāt | udārāyā udvegaḥ anāvṛtāyāścāvṛtiḥ | yuktāyā ayuktatā | saṃbhṛtāyā asaṃbhṛtiḥ paripanthaḥ |</p>\n\n<p>adhimuktāvanuśaṃse pañca ślokāḥ |</p>\n\n<lg>\n<l>puṇyaṃ mahadakaukṛtyaṃ saumanasyaṃ sukhaṃ mahat |</l>\n<l>avipraṇāśaḥ sthairyaṃ na viśeṣagamanaṃ tathā || Msa_10.7 ||</l>\n</lg>\n\n<lg>\n<l>dharmābhisamayaścātha svaparārthāptirūttamā |</l>\n<l>kṣiprābhijñatvamete hi anuśaṃsādhimuktitaḥ || Msa_10.8 ||</l>\n</lg>\n\n<p>jātāyāṃ pratyutpannāyāṃ puṇyaṃ mahat | atītāyāmakaukṛtyamavipratisārāt | grāhikāyāṃ grāhyabhūtāyāṃ ca mahatsaumanasyaṃ samādhiyogāt | kalyāṇamitrajanitāyāmavipraṇāśaḥ | svayamadhimuktau sthairyam | bhrā[abhrā]ntikāyāmāmukhāyāṃ śrutamayādikāyāṃ ca yāvat madhyāyāṃ viśeṣagamanam | adhimātrāyāṃ dharmābhisamayaḥ | hīnāyāṃ svārthaprāptiḥ | udārāyāṃ parārthaprāptiḥ paramā | anāvṛtayuktasaṃbhṛtādiṣu śuklapakṣāsu kṣiprābhijñatvamanuśaṃsaḥ |</p>\n\n<lg>\n<l>kāmināṃ sā śvasadṛśī kūrmaprakhyā samādhinām |</l>\n<l>bhṛtyopamā svārthināṃ sā rājaprakhyā parārthinām || Msa_10.9 ||</l>\n</lg>\n\n<p>yatha śvā duḥkhārtaḥ satatamavitṛptaḥ kṣudhitako yathā kūrmaścāsau jalavivarake saṃkucitakaḥ | yathā bhṛtyo nityamupacakitamūrtirvicarati | yathā rājā ājñāviṣaye vaśa[cakra?]vartī viharati |</p>\n\n<lg>\n<l>tathā kāmisthātṛsvaparajanakṛtyārthamudite</l>\n<l>viśeṣo vijñeyaḥ satatamadhimuktyā vividhayā |</l>\n<l>mahāyāne tasya vidhivadiha matvā paramatāṃ</l>\n<l>bhṛśaṃ tasmin dhīraḥ satatamiha tābheva vṛṇuyāt || Msa_10.10 ||</l>\n</lg>\n\n<note><hi rend='bold'>MSA_Bagchi 54</hi></note>\n<p>api khalu kāmināmadhimuktiḥ śvasadṛśī laukikasamādhigatānāṃ kūrmaprakhyāsvārthavatāṃ bhṛtyopamā | rājaprakhyā parārthavatām | etamevārthaṃ pareṇopapādya mahāyānādhimuktau samādāpayati |</p>\n\n<p>adhimuktilayapratiṣedhe ślokāḥ[kaḥ] |</p>\n\n<lg>\n<l>manuṣa[ṣya]bhūtāḥ saṃbodhiṃ prāpnuvanti pratikṣaṇam |</l>\n<l>aprameyā yataḥ sattvā layaṃ nāto 'dhivāsayet || Msa_10.11 ||</l>\n</lg>\n\n<p>tribhiḥ kāraṇairlayo na yuktaḥ | yato manuṣa[ṣya]bhūtā bodhiṃ prāpnuvanti | nityaṃ prāpnuvanti | aprameyāśca prāpnuvanti |</p>\n\n<p>adhimuktipuṇyaviśeṣaṇe dvau ślokau |</p>\n\n<lg>\n<l>yathā puṇyaṃ prasavate pareṣāṃ bhojanaṃ dadat |</l>\n<l>na tu svayaṃ sa bhuñjānastathā puṇyamahodayaḥ || Msa_10.12 ||</l>\n</lg>\n\n<lg>\n<l>sūtrokto labhyate dharmātparārthāśrayadeśitāt |</l>\n<l>na tu svārthāśrayāddharmāddeśitādupalabhyate || Msa_10.13 ||</l>\n</lg>\n\n<p>yathā bhojanaṃ dadataḥ puṇyamutpadyate parārthādhikārāt | na tu svayaṃ bhuñjānasya svārthādhikārāt | evaṃ parārthāśrayadeśitāt mahāyānadharmātteṣu teṣu [mahāyāna] sūtreṣūktaḥ puṇyodayo mahāṃllabhyate | na tu svārthāśrayadeśitāt śrāvakayānadharmāt |</p>\n\n<p>adhimuktiphalaparigrahe ślokaḥ |</p>\n\n<lg>\n<l>iti vipulagatau mahogha[mahārya]dharme janiya [parijanayan?] sadā matimānmahādhimuktim |</l>\n<l>vipulasatatapuṇyatadvivṛddhiṃ vrajati guṇairasamairmahātmatāṃ ca || Msa_10.14 ||</l>\n</lg>\n\n<p>yatra yādṛśyādhimuktyā yo yatphalaṃ parigṛhṇāti | vistīrṇe mahāyānadharme 'pari[hā]ṇī[parijananī?] yayodārādhimuktyā matimān trividhaṃ phalaṃ parigṛhṇāti | vipulapuṇyavṛddhiṃ tasyā evādhimuktervṛddhiṃ taddhetukāṃ cātulyaguṇamahātmatāṃ buddhatvam |</p>\n\n<p>|| mahāyānasūtrālaṃkāre adhimuktyadhikāro daśamaḥ ||</p>\n\n<note><hi rend='bold'>MSA_Bagchi 55</hi></note>\n<p>ekādaśo 'dhikāraḥ</p>\n\n<p>dharmaparyeṣṭyadhikāre ālambanaparyeṣṭau catvāraḥ ślokāḥ |</p>\n\n<lg>\n<l>piṭakatrayaṃ dvayaṃ vā [ca?]saṃgrahataḥ kāraṇairnavabhiriṣṭam |</l>\n<l>vāsanabodhanaśamanaprativedhaistadvimocayati || Msa_11.1 ||</l>\n</lg>\n\n<p>piṭakatrayaṃ sūtravinayābhidharmāḥ | tadeva trayaṃ hīnayānāgra[mahā?]yānabhedena dvayaṃ bhavati | śrāvapiṭakaṃbodhisattvapiṭakaṃ ca | tatpunastrayaṃ dvayaṃ vā [ca?]kenārthena piṭakamityāha | saṃgrahataḥ sarvajñeyārthasaṃgrahādveditavyam | kena kāraṇena trayam | navabhiḥ kāraṇaiḥ, vicikitsāpratipakṣeṇa sūtram, yo yatrārthe saṃśayitastasya tanniścayārthaṃ deśanāt | antadvayānuyogapratipakṣeṇa vinayaḥ sāvadyaparibhogapratiṣedhataḥ kāmasukhallikānuyogāntasya, anavadyaparibhogānujñānata ātmaklamathānuyogāntasya | svayaṃdṛṣṭiparāmarṣapratipakṣeṇābhidharmo 'viparītadharmalakṣaṇābhidyotanāt |</p>\n\n<p>punaḥ śikṣātrayadeśanā sūtreṇa adhiśīlādhicittasaṃpādanatā vinayena śīlavato 'vipratisārādavipratisāreṇa[dikrameṇa] samādhilābhāt | adhiprajñāsaṃpādanābhidharmeṇāviparītārthapravicayāt | punardharmārthadeśanā sūtreṇa | dharmārthamippattirvinayena kleśavinayasaṃyuktasya tayoḥ prativedhāt | dharmārthasāṃkathyaviniścayakauśalyamabhidharmeṇeti |</p>\n\n<p>ebhirnavabhiḥ kāraṇaiḥ piṭakatrayamiṣṭam | tacca saṃsārādvimocanārtham | kathaṃ punastadvimocayati | vāsanabodhanaśamanaprativedhaistadvimocayati | śrūtena cittavāsanataḥ | cintayā bodhanataḥ | bhāvanayā śamathena śamanataḥ | vipaśyanayā prativedhataḥ |</p>\n\n<lg>\n<l>sūtrābhidharmavinayāścaturvidhārthā matāḥ samāsena |</l>\n<l>teṣāṃ jñānāddhīmānsarvākārajñatāmeti || Msa_11.2 ||</l>\n</lg>\n\n<p>te ca sūtravinayabhidharmāḥ pratyekaṃ caturvidhārthāḥ samāsatasteṣāṃ jñānābdodhisattvaḥ sarvajñatāṃ prāpnoti | śrāvakastvekasyā api gāthāyā arthamājñāyāstravakṣayaṃprāpnoti |</p>\n\n<lg>\n<l>āśrayato lakṣaṇato dharmādarthācca sūcanātsūtram |</l>\n<l>abhimukhato 'thāmīkṣṇyādabhibhavagatito 'bhidharmaśca || Msa_11.3 ||</l>\n</lg>\n\n<note><hi rend='bold'>MSA_Bagchi 56</hi></note>\n<p>kathaṃ pratyekaṃ caturvidhārthaḥ | āśrayalakṣaṇadharmārthasūcanātsūtram | tatrāśrayo yatra deśe deśitaṃ yena yasmai ca | lakṣaṇaṃ saṃvṛttisatyalakṣaṇaṃ paramārthasatyalakṣaṇaṃ ca | dharmāḥ skandhāyatanadhātvāhārapratītyasamutpādādayaḥ | artho 'nusaṃdhiḥ |</p>\n\n<p>abhimukhatvādabhīkṣṇatvādabhibhavanādabhigamanāccābhidharmo veditavyaḥ | nirvāṇābhimukho dharmo 'bhidharmaḥ satyabodhipakṣavimokṣamu[su?]khādideśanāt | abhīkṣṇaṃ dharmo 'bhidharma ekaikasya dharmasya rūpyarūpisanidarśanādiprabhedena bahulanirdeśāt | abhibhavatītyabhidharmaḥ parapravādābhibhavanādvivādādhikaraṇādibhiḥ | abhigamyate sūtrārtha etenetyabhidharmaḥ |</p>\n\n<lg>\n<l>āpatterūtthānādvyutthānānniḥsṛteścavinayatvam |</l>\n<l>pudgalataḥ prajñapteḥ pravibhāgaviniścayāccaiva || Msa_11.4 ||</l>\n</lg>\n\n<p>āpattitaḥ samutthānato vyutthānato nisāraṇataśca veditavyaḥ | tatrāpattiḥ pañcāpattinikāyāḥ | samutthānamāpattīnāmajñānātpramādāt kleśaprācuryādanādarācca | vyutthānamāśayato na daṇḍakarmataḥ | niḥsaraṇaṃ saptavidham | pratideśanā, abhyupagamaḥ śikṣādattakādīnām, daṇḍakarmaṇaḥ[ṇām] | samavadyotaḥ [samavadhātaḥ], prajñapte śikṣāpade punaḥ paryāyeṇa a[ṇānu] jñānāt, prasrabdhiḥ samagreṇa saṃghena śikṣāpadasya pratiprasrambhaṇāt | āśrayaparivṛttirbhikṣubhikṣuṇyoḥ strīpuruṣavyañjanaparivartanādasādhāraṇā ve[ce]dāpattiḥ | bhūtapratyavekṣā dharmoddānāka[kā]raiḥ pratyavekṣāvaśeṣaḥ | dharmatāpratilambhaśca satyadarśanena kṣudrānukṣudrāpannā[ttya]bhāve dharma [tā]pratilambhāt | punaścaturvidhenārthena vinayo vaiditavyaḥ | pudgalato yamāgamya śikṣā prajñapyate | prajñaptito yadārocite pudgalāparādhe śāstā saṃnipātya saṃgha[saṃghaṃ?] śikṣāṃ prajñāpayati | pravibhāgato yaḥ prajñapte śikṣāpade taduddeśasya vibhāgaḥ | viniścayataśca tatrāpattiḥ kathaṃ bhavatyanāpattirveti nirdhāraṇāt |</p>\n\n<p>ālambanalābhaparyeṣṭau trayaḥ ślokāḥ |</p>\n\n<lg>\n<l>ālambanaṃ mato dharmaḥ adhyātmaṃ bāhyakaṃ[dvayam?] |</l>\n<l>[lābho dvayordvayārthena dvayoścānupalambhataḥ] || Msa_11.5 ||</l>\n</lg>\n\n<p>[dharmālambanaṃ yo deśitaḥ kāyādikañcādhyātmikaṃ] bāhyamādhyātmikabāhyañca | tatra grāhakabhūtaṃ kāyādikamādhyātmikaṃ grāhyabhūtaṃ bāhyaṃ tayoreva tathatā dvayam | tatra dvayorādhyātmikabāhyayorālambanayordvayārthena lābho yathākramam | yadi grāhyārthadgrāhakārthamabhinnaṃ paśyati grāhakārthācca grāhyārtham, dvayasya punaḥ samastasyādhyātmikabāhyālambanasya tathatāyā lābhastayorevadvayoranupalambhādveditavyaḥ |</p>\n\n<note><hi rend='bold'>MSA_Bagchi 57</hi></note>\n<lg>\n<l>manojalpairyathoktārthaprasannasya pradhāraṇāt |</l>\n<l>arthakhyānasya jalpācca nāmni sthānācca cetasaḥ || Msa_11.6 ||</l>\n</lg>\n\n<lg>\n<l>dharmālambanalābhaḥ syāttribhirjñānaiḥ śrutādibhiḥ |</l>\n<l>trividhālambanalābhaśca pūrvoktastatsamāśritaḥ || Msa_11.7 ||</l>\n</lg>\n\n<p>dharmālambanalābhaḥ punastribhirjñānairbhavati śrutacintābhāvanāmayaiḥ | tatra samāhitena cetasā manojalpairyathoktārthaprasannasya tatpradhāraṇāt | śrutamayena jñānena tallābhaḥ, manojalpairiti saṃkalpaiḥ | prasannasyetyadhimuktasya niścitasya | pradhāraṇāditi pravicayāt | jalpādarthakhyānasya pradhāraṇāccintāmayena tallābhaḥ | yadi manojalpādevāyamarthaḥ khyātīti paśyati nānyanmanojalpādyathoktaṃ dvayālambanalābhe | cittasya nāmni sthānāt bhāvanāmayena jñānena tallābho veditavyo dvayānupalambhādyathoktaṃ dvayālambanalābhe | ata eva ca sa pūrvoktastrividhālambanalābho dharmālambanalābhasaṃniśrito veditavyaḥ |</p>\n\n<p>manasikāraparyeṣṭau pañca ślokāḥ |</p>\n\n<lg>\n<l>tridhātukaḥ kṛtyakaraḥ sasaṃbādhāśrayo 'paraḥ |</l>\n<l>adhimuktiniveśī ca tīvracchandakaro 'paraḥ || Msa_11.8 ||</l>\n</lg>\n\n<lg>\n<l>hīnapūrṇāśrayo dvedhā sajalpo 'jalpa eva ca |</l>\n<l>jñānena saṃprayuktaśca yogopaniṣadātmakaḥ || Msa_11.9 ||</l>\n</lg>\n\n<lg>\n<l>saṃbhinnālambanaścāsau vibhinnālambanaḥ sa ca |</l>\n<l>pañcadhā saptadha caiva parijñā pañcadhāsya ca || Msa_11.10 ||</l>\n</lg>\n\n<lg>\n<l>catvāraḥ saptatriṃśacca ākārā bhāvanāgatāḥ |</l>\n<l>mārgadvayasvabhāvo 'sau dvyunuśaṃsaḥ pratīcchakaḥ || Msa_11.11 ||</l>\n</lg>\n\n<lg>\n<l>prayogī vaśavartī ca parītto vipulātmakaḥ |</l>\n<l>yogināṃ hi manaskāra eṣa sarvātmako mataḥ || Msa_11.12 ||</l>\n</lg>\n\n<p>aṣṭādaśavidho manaskāraḥ | dhātuniyataḥ kṛtyakara āśrayavibhakto 'dhimuktiniveśakaścchandajanakaḥ samādhisaṃniśrito jñānasaṃprayuktaḥ saṃbhinnālambano vibhinnālambanaḥ parijñāniyato bhāvanākārapraviṣṭaḥ śamathavipaśyanāmārgasvabhāvo 'nuśaṃsamanaskāraḥ pratīcchakaḥ prāyogikamanaskāro vaśavartimanaskāraḥ parīttamanaskāro vipulamanaskāraśca | tatra dhātuniyato yaḥ śrāvakādigotraniyataḥ | kṛtyakaro yaḥ saṃbhṛtasaṃbhārasya | āśrayavibhakto yaḥ sasaṃvādhagṛhasthāśrayo 'saṃbādhapravrajitāśrayaśca | adhimuktiniveśako yo buddhānusmṛtisahagataḥ | (<hi rend='bold'>MSA_Bagchi 58</hi>) cchandajanako yastatsaṃpratyayasahagataḥ | samādhisaṃniśrito yaḥ samantakamaulasamādhisahagataḥ savitarkasavicāra [rāvitarkavicāra?] (nirvitarkasavicāra?) mātrāvitarkāvicārasahagataśca | jñānasaṃprayukto yo yogopaniṣadyogasahagataḥ, sa punaryathākramaṃ śrutacintāmayo bhāvanāmayaśca | saṃbhinnālambanaḥ pañcavidhaḥ sūtroddānagāthānipātayāvadudgrahītayāvaddeśitālambanaḥ | vibhinnālambanaḥ saptavidho nāmālambanaḥ padālambano vyañjanālambanaḥ pudgalanairātmyālambano dharma nairātmyālambano rūpidharmālambano 'rūpidharmālambanaśca | tatra rūpidharmālambano yaḥ kāyālambanaḥ | arūpidharmālambano yo vedanācittadharmālambanaḥ | parijñāniyato yaḥ parijñeye vastuni parijñeye 'rthe parijñāyāṃ parijñāphale tatpravedanāyāṃ ca | tatra parijñeyaṃ vastu duḥkhaṃ parijñeyo 'rthastasyaivānityaduḥkhaśūnyānātmatā | parijñā mārgaḥ | parijñāphalaṃ vimuktiḥ | tatpravedanā vimuktijñānadarśanam | bhāvanākārapraviṣṭaścaturākārabhāvanaḥ saptatriṃśadākārabhāvanaśca | tatracaturākārabhāvanaḥ pudgalanairātmyākārabhāvano dharmanairātmyākārabhāvano darśanākārabhāvano jñānākārabhāvanaśca | tatra saptatriṃśadākārabhāvanaḥ | aśubhākārabhāvano duḥkhākārabhāvano 'nityākārabhāvano 'nātmākārabhāvanaḥ smṛtyupasthāneṣu | pratilambhākārabhāvano nisevanākārabhāvano vinirdhāvanā [nirvirghāṭanā] kārabhāvanaḥ pratipakṣākārabhāvanaḥ samyakprahāṇeṣu | saṃtuṣṭiprātipakṣikamanaskārabhāvano yadā cchandaṃ janayati | vikṣepasaṃśayaprātipakṣikamanaskārabhāvano yadā vyāyacchate vīryamārabhate yathākramam | auddhatyaprātipakṣikasamādhyākārabhāvano yadā cittaṃ pradadhāti[pragṛhṇāti] | layaprātipakṣikasamādhyākārabhāvano yadā cittaṃ pragṛhṇāti [pradadhāti] | ete yathākramaṃ caturṣu ṛddhipādeṣu veditavyāḥ | sthitacittasya lokottarasaṃpattisaṃpratyayākārabhāvano yathā saṃpratyayākārabhāvana evaṃ vyavasāyākārabhāvano dharmāsaṃpramoṣākārabhāvanaścittasthityākārabhāvanaḥ pravicayākārabhāvana indriyeṣu | eta eva pañca nirlikhitavipakṣamanaskārā baleṣu | saṃbodhisaṃprakhyānākārabhāvanastatraiva vicayotsāhasaumanasyakarmaṇyatācittasthitisamatākārabhāvanāḥ saptasaṃbodhyaṅgeṣu | prāptiniścayākārabhāvanaḥ parikarmabhūmisaṃrakṣaṇākārabhāvanaḥ parasaṃprāptyākārabhāvana āryakāntaśīlapraviṣṭākārabhāvanaḥ saṃlikhitavṛttisamudācāra[rā]kārabhāvanaḥ pūrvaparibhāvitapratilabdhamārgābhyāsākārabhāvano dharmasthitinimittāsaṃpramoṣākārabhāvano 'nimittasthityāśrayaparivṛttyākārabhāvanaśca mārgāṅgeṣu | śamathavipaśyanābhāvanāmārgasvabhāvayorna kaścinnirdeśaḥ | anuśaṃsamanaskāro dvividho dauṣṭhulyāpakarṣaṇo dṛṣṭinimittāpakarṣaṇaśca | pratīcchako yo dharmastrotasi buddhabodhisattvānāmantikādavavādagrāhakaḥ | prāyogikamanaskāraḥ pañcavidhaḥ samādhigocare | saṃkhyopalakṣaṇaprāyogiko yena sūtrādiṣu nāmapadavyañjanasaṃkhyāmupalakṣayate | (<hi rend='bold'>MSA_Bagchi 59</hi>) vṛttyupalakṣaṇaprāyogiko yena dvividhāṃ vṛttimupalakṣayate parimāṇavṛttiṃ ca vyañjanānāmaparimāṇavṛttiṃ ca nāmapadayoḥ | parikalpopalakṣaṇaprāyogiko yena dvayamupādāya dvayaparikalpamupalakṣayate | nāmaparikalpamupādāyārthaparikalpamarthaparikalpamupādāya nāmaparikalpamaparikalpamakṣaram | kramopalakṣaṇaprāyogiko yena nāmagrahaṇapūrvikāmarthagrahaṇapravṛttimupalakṣayate | prativedhaprāyogikaśca | sa punarekādaśavidho veditavya, āgantukatvaprativedhataḥ, saṃprakhyānanimittaprativedhataḥ, arthānupalambhaprativedhataḥ, upalambhānupalambhaprativedhataḥ, dharmadhātuprativedhataḥ pudgalanairātmyaprativedhataḥ, dharma nairātmyaprativedhataḥ, hīnāśayaprativedhataḥ, udāramāhātmyāśayaprativedhataḥ yathādhigamadharmavyavasthānaprativedhataḥ, vyavasthāpitadharmaprativedhataśca | vaśavartimanaskārastrividhaḥ, kleśāvaraṇasuviśuddhaḥ kleśajñeyāvaraṇasuviśuddhaḥ, guṇābhinirhārasuviśuddhaśca |</p>\n\n<p>dharmatattvaparyeṣṭau dvau ślokau |</p>\n\n<lg>\n<l>tattvaṃ yatsatataṃ dvayena rahitaṃ, bhrānteśca saṃniśrayaḥ,</l>\n<l>śakyaṃ naiva ca sarvathābhilapituṃ yaccāprapañcātmakam |</l>\n<l>jñeyaṃ heyamatho viśodhyamamalaṃ yacca prakṛtyā matam |</l>\n<l>yasyākāśasuvarṇavārisadṛśī kleśādviśuddhirmatā || Msa_11.13 ||</l>\n</lg>\n\n<p>satataṃ dvayena rahitaṃ tattvaṃ, parikalpitaḥ svabhāvo grāhyagrāhakalakṣaṇenātyantamasattvāt | bhrānteḥ saṃniśrayaḥ paratantrastena tatparikalpanāt | anabhilāpyamaprapañcātmakaṃ ca pariniṣpannaḥ svabhāvaḥ | tatra prathamaṃ tattvaṃ parijñeyaṃ dvitīyaṃ praheyaṃ tṛtīyaṃ viśodhyaṃ cāgantukamalādviśuddhaṃ ca prakṛtyā, yasya prakṛtyā viśuddhasyākāśasuvarṇavārisadṛśī kleśādviśuddhiḥ | na hyākāśādīni prakṛtyā aśuddhāni na cāgantukamalāpagamādeṣāṃ viśuddhirneṣyata iti |</p>\n\n<lg>\n<l>na khalu jagati tasmādvidyate kiṃcidanya-</l>\n<l>jjagadapi tadaśeṣaṃ tatra saṃmūḍhabuddhi |</l>\n<l>kathamayamabhirūḍho lokamohaprakāro |</l>\n<l>yadasadabhiniviṣṭaḥ satsamantādvihāya || Msa_11.14 ||</l>\n</lg>\n\n<p>na khalu tasmādevaṃlakṣaṇāddharmadhātoḥ kiṃcidanyalloke vidyate dharmatāyā dharmasyābhinnatvāt | śeṣaṃ gatārtham |</p>\n\n<p>tattve māyopamaparyeṣṭau pañcadaśa ślokāḥ |</p>\n\n<lg>\n<l>yathā māyā tathābhūtaparikalpo nirucyate |</l>\n<l>yathā māyākṛtaṃ tadvat dvayabhrāntirnirucyate || Msa_11.15 ||</l>\n</lg>\n\n<note><hi rend='bold'>MSA_Bagchi 60</hi></note>\n<p>yathā māyā yantra [mantra]parigṛhītaṃ bhrāntinimittaṃ kāṣṭhaloṣṭādikam tathābhūtaparikalpaḥ paratantraḥ svabhāvo [svabhāvākāro] veditavyaḥ | yathā māyākṛtaṃ tasyāṃ māyāyāṃ hastyaśvasuvarṇādyākṛtistadbhāvena pratibhāsitā, tathā tasminnabhūtaparikalpe dvayabhrāntirgrāhyagrāhakatvenapratibhāsitā parikalpitasvabhāvākārā veditavyā |</p>\n\n<lg>\n<l>yathā[']tasminna tadbhāvaḥ paramārthastatheṣyate |</l>\n<l>yathā tasyopalabdhistu tathā saṃvṛtisatyatā || Msa_11.16 ||</l>\n</lg>\n\n<p>yathā[']tasminna tadbhāvo māyākṛte hastitvādyabhāvastathā tasminparatantre paramārtha iṣyate parikalpitasya dvayalakṣaṇasyābhāvaḥ | yathā tasya māyākṛtasya hastyādibhāvenopalabdhiḥ, tathābhūtaparikalpasya saṃvṛtisatyatopalabdhiḥ |</p>\n\n<lg>\n<l>tadabhāve yathā vyaktistannimittasya labhyate |</l>\n<l>tathāśrayaparāvṛttāvasatkalpasya labhyate || Msa_11.17 ||</l>\n</lg>\n\n<p>yathā māyākṛtasyābhāve tasya nimittasya kāṣṭhādikasya vyaktirbhūtārthopalabhyate, tathāśrayaparāvṛttau dvayabhrāntyabhāvādabhūtaparikalpasya bhūto 'rtha upalabhyate |</p>\n\n<lg>\n<l>tannimitte yathā loko hyabhrāntaḥ kāmataścaret |</l>\n<l>parāvṛttāvaparyastaḥ kāmacārī tathā patiḥ[yatiḥ] || Msa_11.18 ||</l>\n</lg>\n\n<p>yathā tannimitte kāṣṭhādāvabhrānto lokaḥ kāmataścarati svatantraḥ tathā'śrayaparāvṛttāvaparyasta āryaḥ kāmacāri bhavati svatantraḥ |</p>\n\n<lg>\n<l>tadākṛtiśca tatrāsti tadbhāvaśca na vidyate |</l>\n<l>tasmādastitvanāstitvaṃ māyādiṣu vidhīyate || Msa_11.19 ||</l>\n</lg>\n\n<p>eṣa śloko gatārthaḥ |</p>\n\n<lg>\n<l>na bhāvastatra cābhāvo nābhāvo bhāva eva ca |</l>\n<l>bhāvābhāvāviśeṣaśca māyādiṣu vidhīyate || Msa_11.20 ||</l>\n</lg>\n\n<p>na bhāvastatra cābhāvo yastadākṛtibhāvo nāsau na bhāvaḥ | nābhāvo bhāva eva ca yo hastitvādyabhāvo nāsau na [?]bhāvaḥ | tayośca bhāvābhāvayoraviśeṣo māyādiṣu vidhīyate | ya eva hi tatra tadākṛtibhāvaḥ, sa eva hastitvādyabhāvaḥ | ya eva hastitvādyabhāvaḥ sa eva tadākṛtibhāvaḥ |</p>\n\n<note><hi rend='bold'>MSA_Bagchi 61</hi></note>\n<lg>\n<l>tathā dvayābha[bhāsa?]tātrāsti tadbhāvaśca na vidyate |</l>\n<l>tasmādastitvanāstitvaṃ rūpādiṣu vidhīyate || Msa_11.21 ||</l>\n</lg>\n\n<p>tathātrābhūtaparikalpe dvayābhāsatāsti dvayabhāvaśca nāsti | tasmādastitvanāstitvaṃ rūpādiṣu vidhīyate 'bhūtaparikalpasvabhāveṣu |</p>\n\n<lg>\n<l>na bhāvastatra cābhāvo nābhāvo bhāva eva ca |</l>\n<l>bhāvābhāvāviśeṣaśca rūpādiṣu vidhīyate || Msa_11.22 ||</l>\n</lg>\n\n<p>na bhāvastatra cābhāvaḥ | yā dvayābhāsatā | nābhāvo bhāva eva ca | yā dvayatānāstitā | bhāvābhāvāviśeṣaśca rūpādiṣu vidhīyate | ya eva hi dvayābhāsatāyā bhāvaḥ sa eva dvayasyābhāva iti |</p>\n\n<lg>\n<l>samāropāpavādābha[nta?]pratiṣedhārthamiṣyate |</l>\n<l>hīnayānena yānasya pratiṣedhārthameva ca || Msa_11.23 ||</l>\n</lg>\n\n<p>kimarthaṃ punarayaṃ bhāvābhāvayoraikāntikatvamaviśeṣaśceṣyate | yathākramam | samāropāpavādābha[ntaḥ?]pratiṣedhārthamiṣyate, hīnayānagamanapratiṣedhārthaṃ ca | abhāvasya hyabhāvatvaṃ viditvā samāropaṃ na karoti | bhāvasya bhāvatvaṃ viditvāpavādaṃ na karoti | tayoścāviśeṣaṃ viditvā na bhāvādudvijate tasmānna hinayānena niryāti |</p>\n\n<lg>\n<l>bhrānternimittaṃ bhrāntiśca rūpavijñaptiriṣyate |</l>\n<l>arūpiṇī ca vijñaptirabhāvātsyānna cetarā || Msa_11.24 ||</l>\n</lg>\n\n<p>rūpabhrānteryā nimittavijñaptiḥ sā rūpavijñaptiriṣyate rūpākhyā | sā tu rūpabhrāntirarūpiṇī vijñaptiḥ | abhāvādrūpavijñapteritarāpi na syādarūpiṇī vijñaptiḥ | kāeraṇābhāvāt |</p>\n\n<lg>\n<l>māyāhastyākṛtigrāhabhrānterdvayamudāhṛtam |</l>\n<l>dvayaṃ tatra yathā nāsti dvayaṃ caivopalabhyate || Msa_11.25 ||</l>\n</lg>\n\n<lg>\n<l>bimbasaṃkalikāgrāhabhrānterdvayamudāhṛtam |</l>\n<l>dvayaṃ tatra yathā nāsti dvayaṃ caivopalabhyate || Msa_11.26 ||</l>\n</lg>\n\n<p>māyāhastyākṛtigrāhya[ha]bhrantito dvayamudāhṛtam | grāhyaṃ grāhakaṃ ca, tatra yathā nāsti dvayaṃ caivopalabhyate | pratibimbaṃ[ba?] saṃkalikāṃ ca manasikurvataḥ tadgrāhabhrānterdvayamudāhṛtaṃ pūrvavat |</p>\n\n<note><hi rend='bold'>MSA_Bagchi 62</hi></note>\n<lg>\n<l>tathā bhāvāttathābhāvād bhāvābhāva[vā?]viśeṣataḥ |</l>\n<l>sadasanto 'tha māyābhā ye dharmā bhrāntilakṣaṇāḥ || Msa_11.27 ||</l>\n</lg>\n\n<p>ye dharmā bhrāntilakṣaṇā vipakṣasvabhāvāste sadasanto māyopamāśca | kiṃ kāraṇam | santastathābhāvādabhūtaparikalpatvena | asantastathābhāvāt grāhyagrāhakatvena | tayośca bhāvābhāvayoraviśiṣṭatvāt santo 'pyasanto 'pi māyāpi caivaṃlakṣaṇā sta[ta?]smānmāyopamāḥ |</p>\n\n<lg>\n<l>tathābhāvāttathābhāvāttathābhāvādalakṣaṇāḥ |</l>\n<l>māyopamāśca nirdiṣṭā ye dharmāḥ prātipakṣikāḥ || Msa_11.28 ||</l>\n</lg>\n\n<p>ye 'pi prātipakṣikā dharmā buddhenopadiṣṭāḥ smṛtyupasthānādayaste 'pyalakṣaṇā māyāśca nirdiṣṭāḥ | kiṃ kāraṇam | tathābhāvādyathā bālairgṛhyante | tathābhāvādyathā deśitāḥ | tathābhāvādyathā saṃdarśitā buddhena garbhāvakramaṇajanmābhiniṣkramaṇābhisaṃbodhyādayaḥ | evamalakṣaṇā avidyamānāśca khyānti tasmānmāyopamāḥ |</p>\n\n<lg>\n<l>māyārājeva cānyena māyārājñā parājitaḥ |</l>\n<l>ye sarvadharmān paśyanti nirmārāste jinātmajāḥ || Msa_11.29 ||</l>\n</lg>\n\n<p>ye prātipakṣikā dharmāste māyārājasthānīyāḥ saṃkleśaprahāṇe vyavadānādhipattyāt | ye 'pi sāṃkleśikā dharmāste 'pi rājasthānīyāḥ saṃkleśanirvṛttāvādhipatyāt | atastaiḥ prātipakṣikaiḥ saṃkleśaparājayo māyā [?] rājñeva rājñaḥ parājayo draṣṭavyaḥ | tajjñānācca bodhisattvā nirmārā bhavanti ubhayapakṣe |</p>\n\n<p>aupamyārthe ślokaḥ |</p>\n\n<lg>\n<l>māyāsvapnamarīcibimbasadṛśāḥ prodbhāsaśrutkopamā</l>\n<l>vijñeyodakacandrabimbasadṛśā nirmāṇatulyāḥ punaḥ |</l>\n<l>ṣaṭ ṣaṭ dvau ca punaśca ṣaṭ dvayamatā ekaikaśaśca trayaḥ</l>\n<l>saṃskārāḥ khalu tatra tatra kathitā buddhairvibuddhottamaiḥ || Msa_11.30 ||</l>\n</lg>\n\n<p>yattūktaṃ bhagavatā māyopamā dharmā yāvannirmāṇopamā iti | tatra māyopamā dharmāḥ ṣaḍādhyātmikānyāyatanāni | asatyātmajīvāditve tathā prakhyānāt | svapnopamāḥ ṣaṭ bāhyānyāyatanāni tadupabhogasyāvastukatvāt | marīcikopamau dvau dharmau cittaṃ caitasikāśca bhrāntikaratvāt | pratibimbopamāḥ punaḥ ṣaḍevādhyātmikānyāyatanāni pūrvakarmapratibimbatvāt | pratibhāsopamāḥ ṣaḍeva bāhyānyāyatanānyādhyātmikānāmāyatanānāṃ chāyābhūtatvāt tadādhipatyotpattitaḥ | (<hi rend='bold'>MSA_Bagchi 63</hi>) ṣaṭ dvayaṃ matāḥ ṣaṭ dvayamatāḥ | pratiśrutkopamā deśanādharmāḥ | udakacandrabimbopamāḥ samādhisaṃniśritā dharmāḥ samādherūdakasthānīyatvādacchatayā | nirmāṇopamāḥ saṃcintyabhavopapattiparigrahe 'saṃkliṣṭasarvakriyāprayogatvāt |</p>\n\n<p>jñeyaparyeṣṭau ślokaḥ |</p>\n\n<lg>\n<l>abhūtakalpo na bhūto nābhūto 'kalpa eva ca |</l>\n<l>na kalpo nāpi cākalpaḥ sarvaṃ jñeyaṃ nirucyate || Msa_11.31 ||</l>\n</lg>\n\n<p>abhūtakalpo yo na lokottarajñānānukūlaḥ kalpaḥ, na bhūto nābhūto yastadanukūlo yāvannirvedhabhāgīyaḥ | akalpastathatā lokottaraṃ ca jñānam | na kalpo nāpi cākalpo lokottarapṛṣṭhalabdhaṃ laukikaṃ jñānam | etāvacca sarvaṃ jñeyam |</p>\n\n<p>saṃkleśavyavadānaparyeṣṭau ślokadvayam |</p>\n\n<lg>\n<l>svadhātuto dvayābhāsāḥ sāvidyākleśavṛttayaḥ |</l>\n<l>vikalpāḥ saṃpravartante dvayadravyavivarjitāḥ || Msa_11.32 ||</l>\n</lg>\n\n<p>svadhātuta iti bhāvāṅgā [svabījā?]dālayavijñānataḥ | dvayābhāsā iti grāhyagrāhakābhāsāḥ | sahāvidyayā kleśaiśca vṛttireṣāṃ ta ime sāvidyākleśavṛttayaḥ | dvayadravyavivarjitā iti grāhyadravyeṇa grāhakadravyeṇa ca | evaṃ kleśaḥ paryeṣitavyaḥ |</p>\n\n<lg>\n<l>ālambanaviśeṣāptiḥ svadhātusthānayogataḥ |</l>\n<l>ta eva hyadvayābhāsā vartante carmakāṇḍavat || Msa_11.33 ||</l>\n</lg>\n\n<p>ālambanaviśeṣāptiriti yo dharmālambanalābhaḥ pūrvamuktaḥ | svadhātusthānayogata iti svadhāturvikalpānāṃ tathatā tatra sthānaṃ nāmni sthānāccetasaḥ | yogata ityabhyāsāt | bhāvanāmārgeṇa ta eva vikalpā advayābhāsā vartante parāvṛttāśrayasya | carmavat kāṇḍavacca | yathā hi svaratvāpagamāttadeva carma mṛdu bhavati | agnisaṃtāpanayā tadeva kāṇḍaṃ ṛju bhavati | evaṃ śamathavipaśyanābhāvanābhyāṃ cetaḥ prajñāvimuktilābhe parāvṛttāśrayasya ta eva vikalpā na punardvayābhāsāḥ pravartante | ityeva [vaṃ?] vyavadānaṃ paryeṣitavyam |</p>\n\n<p>vijñaptimātratāparyeṣṭau dvau ślokau |</p>\n\n<lg>\n<l>cittaṃ dvayaprabhāsaṃ rāgādyābhāsamiṣyate tadvat |</l>\n<l>śraddhādyābhāsaṃ na tadanyo dharmaḥ kliṣṭakuśalo 'sti || Msa_11.34 ||</l>\n</lg>\n\n<note><hi rend='bold'>MSA_Bagchi 64</hi></note>\n<p>cittamātrameva dvayapratibhāsamiṣyate grāhyapratibhāsaṃ grāhakapratibhāsaṃ ca | tathā rāgādikleśābhāsaṃ tadeveṣyate | śraddhādikuśaladharmābhāsaṃ vā | na tu tadābhāsādanyaḥ kliṣṭo dharmo 'sti rāgādilakṣaṇaḥ kuśalo vā śraddhādilakṣaṇaḥ | yathā dvayapratibhāsādanyo na dvayalakṣaṇaḥ |</p>\n\n<lg>\n<l>iti cittaṃ citrābhāsaṃ citrākāraṃ pravartate |</l>\n<l>tathābhāsobhāvābhāvo na tu dharmāṇāṃ mataḥ || Msa_11.35 ||</l>\n</lg>\n\n<p>tatra cittameva vastutacci[ści]trābhāsaṃ pravartate | paryāyeṇa rāgābhāsaṃ vā dveṣābhāsaṃ vā | tadanyadharmābhāsaṃ vā | citrākāraṃ ca yugapat śraddhādyākāram | bhāso bhāvābhāvaḥ kliṣṭakuśalāvasthe cetasi | na tu dharmāṇāṃ [kliṣṭānāṃ?] kuśalānāṃ [vā?] tatpratibhāsavyatirekeṇa tallakṣaṇābhāvāt |</p>\n\n<p>lakṣaṇaparyeṣṭau ślokā aṣṭau | ekanoddeśaḥ śeṣairnirdeśaḥ |</p>\n\n<lg>\n<l>lakṣyaṃ ca lakṣaṇaṃ caiva lakṣaṇā ca prabhedataḥ |</l>\n<l>anugrahārthaṃ sattvānāṃ saṃbuddhaiḥ saṃprakāśitā || Msa_11.36 ||</l>\n</lg>\n\n<p>anenoddeśaḥ |</p>\n\n<lg>\n<l>sadṛṣṭikaṃ ca yaccittaṃ tatrāvasthāvikāritā |</l>\n<l>lakṣyametatsamāsena hyapramāṇaṃ prabhedataḥ || Msa_11.37 ||</l>\n</lg>\n\n<p>tatra cittaṃ vijñānaṃ rūpaṃ ca | dṛṣṭiścaitasikā dharmāḥ | tatrāvasthā cittaviprayuktā varmāḥ | avikāritā asaṃskṛtamākāśādikaṃ tadvijñapternityaṃ tathāpravṛtteḥ | ityetat samāsena pañcavidhaṃ lakṣyaṃ prabhedenāpramāṇam |</p>\n\n<p>yathājalpārthasaṃjñāyā nimittaṃ tasya vāsanā |\ntasmādapyarthavikhyānaṃ parikalpitalakṣaṇaṃ || Msa_11. || 38 ||</p>\n\n<p>lakṣaṇaṃ samāsena trividhaṃ parikalpitādilakṣaṇam | tatra parikalpitalakṣaṇaṃ trividhaṃ yathā jalpārthasaṃjñāyā nimittaṃ tasya jalpasya vāsanā tasmācca vāsanādyo 'rthaḥ khyāti avyavahārakuśalānāṃ vināpi yathājalpārthasaṃjñayā | tatra yathābhilāpamarthasaṃjñā caitasikī yathājalpārthasaṃjñā | tasyā yadālambanaṃ tannimittamevaṃ [va] yacca parikalpyate yataśca kāraṇādvāsana[nā]tastadubhayaṃ parikalpitalakṣaṇamatrābhipretam |</p>\n\n<lg>\n<l>yathā nāmārthamarthasya nāmnaḥ prakhyānatā ca yā |</l>\n<l>asaṃ[sat?] kalpanimittaṃ hi parikalpitalakṣaṇam || Msa_11.39 ||</l>\n</lg>\n\n<note><hi rend='bold'>MSA_Bagchi 65</hi></note>\n<p>aparaparyāyo yathā nāma cārthaśca yathānāmārthamarthasya nāmnaśca prakhyānatā yathā nāmārthaprakhyānatā | yadi yathā nāmārthaḥ khyāti yathārthaṃ vā nāma ityetadabhūtaparikalpālambanaṃ parikalpitalakṣaṇaṃ etāvaddhi parikalpyate yaduta nāma vā artho veti |</p>\n\n<lg>\n<l>trividhatrividhābhāso grāhyagrāhakalakṣaṇaḥ |</l>\n<l>abhūtaparikalpo hi paratantrasya lakṣaṇam || Msa_11.40 ||</l>\n</lg>\n\n<p>trividhastrividhaścābhāso 'syeti trividhatrividhābhāsaḥ | tatra trividhābhāsaḥ padābhāso 'rthābhāso dehābhāsaśca | punastrividhābhāso manaudgrahavikalpābhāsaḥ | mano yat kliṣṭaṃ sarvadā | udgrahaḥ pañca vijñānakāyāḥ | vikalpo manovijñānam | tatra prathamatri[mastri-?] vidhābhāso grāhyalakṣaṇaḥ | dvitīyo grāhakalakṣaṇaḥ | ityayamabhūtaparikalpaḥ paratantrasya lakṣaṇam |</p>\n\n<lg>\n<l>abhāvabhāvatā yā ca bhāvābhāvasamānatā |</l>\n<l>aśāntaśāntākalpā ca pariniṣpannalakṣaṇam || Msa_11.41 ||</l>\n</lg>\n\n<p>pariniṣpannalakṣaṇaṃ punastathatā sā hyabhāvatā ca, sarvadharmāṇāṃ parikalpitānā [nāṃ?] bhāvatā ca tadabhāvatvena bhāvāt | bhāvābhāvasamānatā ca tayorbhāvābhāvayorabhinnatvāt | aśāntā cāgantukairupakleśaiḥ, śāntā ca prakṛtipariśuddhatvāt | avikalpā ca vikalpāgocaratvāt niṣprapañcatayā | etena trividhaṃ lakṣaṇaṃ tathatāyāḥ paridīpitaṃ svalakṣaṇaṃ kle[saṃ]śavyavadānalakṣaṇamavikalpalakṣaṇaṃ ca uktaṃ trividhaṃ lakṣaṇam |</p>\n\n<lg>\n<l>niṣpa[ṣya]ndadharmamālambya yoniśo manasikriyā |</l>\n<l>cittasya dhātau sthānaṃ ca sadasattārthapaśyanā || Msa_11.42 ||</l>\n</lg>\n\n<p>lakṣaṇā punaḥ pañcavidhā yogabhūmiḥ | ādhāra ādhānamādarśa āloka āśrayaśca | tatrādhāro niṣpa[ṣya]ndadharmo yo buddhenādhigamo deśitaḥ sa tasyādhigamasya niṣpa[ṣya]ndaḥ | ādhānaṃ yoniśo manaskāraḥ | ādarśaḥ cittasya dhātau sthānaṃ samādhiryadetatpūrvaṃ nāmni sthānamuktam | ālokaḥ sadasattvenārthadarśanaṃ lokottarā prajñā, tathā[tayā] sacca sato yathābhūtaṃ paśyatyasaccāsataḥ |</p>\n\n<p>āśraya āśrayaparāvṛttiḥ |</p>\n\n<lg>\n<l>samatāgamanaṃ tasminnāryagotraṃ hi nirmalam |</l>\n<l>samaṃ viśiṣṭamanyūnānadhikaṃ lakṣaṇā matā || Msa_11.43 ||</l>\n</lg>\n\n<note><hi rend='bold'>MSA_Bagchi 66</hi></note>\n<p>samatāgamanamanāsravadhātau āryagotre tadanyairāryaiḥ | tacca nirmalamāryagotraṃ buddhānām | samaṃ vimuktisamatā śrāvakapratyekabuddhaiḥ | viśiṣṭaṃ pañcabhirviśeṣaiḥ | viśuddhiviśeṣeṇa savāsanakleśaviśuddhitaḥ | pariśuddhiviśeṣeṇa kṣetrapariśuddhitaḥ | kāyaviśeṣaṇa dharmakāyatayā | saṃbhogaviśeṣeṇa parṣanmaṇḍaleṣvavicchinnadharmasaṃbhogapravartanataḥ | karmaviśeṣeṇa ca tuṣitabhavanavāsādinirmāṇaiḥ sattvārthakriyānuṣṭhānataḥ | na ca tasyonatvaṃ saṃkleśapakṣanirodhe nādhikatvaṃ vyavadānapakṣotpāda ityeṣā pañcavidhā yogabhūmirlakṣaṇā | tayā hi tallakṣyaṃ lakṣaṇaṃ ca lakṣyate |</p>\n\n<p>vimuktiparyeṣṭau ṣaṭślokāḥ |</p>\n\n<lg>\n<l>padārthadehanirbhāsaparāvṛttiranāsravaḥ |</l>\n<l>dhāturbījaparāvṛtteḥ sa ca sarvatragāśrayaḥ || Msa_11.44 ||</l>\n</lg>\n\n<p>bījaparāvṛtterityālayavijñānaparāvṛttitaḥ | padārthadehanirbhāsānāṃ vijñānānāṃ parāvṛttiranāsravo dhāturvimuktiḥ | sa ca sarvatragāśrayaḥ śrāvakapratyekabuddhagataḥ |</p>\n\n<lg>\n<l>caturdhā vaśitāvṛtermanasaścodgrahasya ca |</l>\n<l>vikalpasyāvikalpe hi kṣetre jñāne 'tha karmaṇi || Msa_11.45 ||</l>\n</lg>\n\n<p>manasaścodgrahasya ca vikalpasya cāvṛtteḥ parāvṛtterityarthaḥ | caturdhā vaśitā bhavati yathākramamavikalpe kṣetre jñānakarmaṇośca |</p>\n\n<lg>\n<l>acalāditribhūmau ca vaśitā sā caturvidhā |</l>\n<l>dvidhaikasyāṃ tadanyasyāmekaikā vaśitā matā || Msa_11.46 ||</l>\n</lg>\n\n<p>sā ceyamacalādibhūmitraye caturdhā vaśitā veditavyā | ekasyāmacalāyāṃ bhūmau dvividhā | avikalpe na [?] cānabhisaṃskāranirvikalpatvāt | kṣetre ca buddhakṣetrapariśodhanāt | tadanyasyāṃ bhūmāvekai[vai]kā vaśitā sādhumatyāṃ jñānavaśitā pratisaṃvidviśeṣalābhāt | dharmameghāyāṃ karmaṇyabhijñākarmaṇāmavyāghātāt |</p>\n\n<lg>\n<l>viditvā nairātmyaṃ dvividhamiha dhīmānbhavagataṃ</l>\n<l>samaṃ tacca jñātvā praviśati sa tattvaṃ grahaṇataḥ |</l>\n<l>tatastatra sthānānmanasa iha na khyāti tadapi</l>\n<l>tadakhyānaṃ muktiḥ parama upalambhasya vigamaḥ || Msa_11.47 ||</l>\n</lg>\n\n<p>aparo vimuktiparyāyaḥ |</p>\n\n<note><hi rend='bold'>MSA_Bagchi 67</hi></note>\n<p>dvividhaṃ nairātmyaṃ viditvā bhavatrayagataṃ bodhisattvaḥ samaṃ tacca jñātvā dvividhanairātmyaṃ parikalpitapudgalābhāvāt parikalpitadharmābhāvāt, na tu sarva thaivābhāvataḥ | tattvaṃ praviśati vijñaptimātratāṃ grahaṇato grahaṇamātrametaditi | tatastatra tattvavijñaptimātrasthānānmanasastadapi tattvaṃ na khyāti vijñaptimātram | tadakhyānaṃ muktiḥ parama upalambhasya yo vigamaḥ pudgaladharmayoranupalambhāt |</p>\n\n<lg>\n<l>ādhāre saṃbhārādādhāne sati hi nāmamātraṃpaśyan |</l>\n<l>paśyati hi nāmamātraṃ tatpaśyaṃstacca naiva paśyati bhūyaḥ || Msa_11.48 ||</l>\n</lg>\n\n<p>apara[raḥ]paryāyaḥ ādhāra iti śrutau saṃbhārāditi saṃbhṛtasaṃbhārasya pūrvasaṃbhāralābhāt | ādhāne satīti yoniśomanaskāre nāmamātraṃ paśyannityabhilāpamātramartharahitaṃ | paśyati hi nāmamātramiti vijñaptimātraṃ nāma arūpiṇaścatvāraḥ skandhā iti kṛtvā tatpaśyaṃstadapi bhūyo naiva paśyatyarthābhāve tadvijñaptyadarśanādityayamanupalambho vimuktiḥ |</p>\n\n<lg>\n<l>cittametatsadauṣṭhulyamātmadarśanapāśitam |</l>\n<l>pravarttate nivṛttistu tadadhyātmasthitermatā || Msa_11.49 ||</l>\n</lg>\n\n<p>apara[raḥ] prakāraḥ cittametatsadauṣṭhulyaṃ pravartate janmasu | ātmadarśanapāśitamiti dauṣṭhulyakāraṇaṃ darśayati | dvividhenātmadarśanena pāśitam ataḥ sadauṣṭhulyamiti | nivṛttistu tadadhyātmasthiteriti tasya cittasya citta evāvasthānādālambanānupalambhataḥ |</p>\n\n<p>niḥsvabhāvatāparyeṣṭau ślokadvayam |</p>\n\n<lg>\n<l>svayaṃ svenātmanābhāvātsvabhāve cānavasthiteḥ |</l>\n<l>grāhavattadā[da]bhāvācca niḥsvabhāvatvamiṣyate || Msa_11.50 ||</l>\n</lg>\n\n<p>svayamabhāvānniḥsvabhāvatvaṃ dharmāṇāṃ pratyayādhīnatvāt | svenātmanābhāvānniḥsvabhāvatvaṃ niruddhānāṃ punastenā [svenā?]tmanānutpatteḥ | svabhāva[ve] 'navasthitatvānniḥsvabhāvatvaṃ kṣaṇikatvādityetattrividhaṃ niḥsvabhāvatvam saṃskṛtalakṣaṇatrayānugaṃ veditavyam | grāhavattadabhāvācca niḥsvabhāvatvam | tadabhāvāditi svābhāvāt | yathā bālānāṃ svabhāvagrāho nityasukhaśucyātto[tmā] vānyena vā parikalpitalakṣaṇena tathāsau svabhāvo nāsti tasmādapi niḥsvabhāvatvaṃ dharmāṇāmiṣyate | ..........</p>\n\n<p>[niḥsvabhāvatayā siddhā uttarottaraniśrayāḥ |\nanutpannā niroddhādiśāntaprakṛtinirvṛtāḥ || Msa_11.51 ||]</p>\n\n<note><hi rend='bold'>MSA_Bagchi 68</hi></note>\n<p>[siddhā] niḥsvabhāvatayānutpādādayaḥ | yo hi niḥsvabhāvaḥ so 'nutpannaḥ, yo 'nutpannaḥ so 'nirūddhaḥ, yo 'nirūddhaḥ sa ādiśāntaḥ ya ādiśāntaḥ sa prakṛtiparinirvṛta ityevamuttarottaraniśrayairebhirniḥsvabhāvatā[di]bhirniḥsvabhāvatayānutpādādayaḥ siddhā bhavanti |</p>\n\n<p>anutpattidharmakṣāntiparyeṣṭāvāryā |</p>\n\n<lg>\n<l>ādau tattve 'nyatve svalakṣaṇe svayamathānyathābhāve |</l>\n<l>saṃkleśa 'tha viśeṣe kṣāntiranutpattidharmoktā || Msa_11.52 ||</l>\n</lg>\n\n<p>aṣṭāsvanutpattidharmeṣu kṣāntiranutpattikadharmakṣāntiḥ | ādau saṃsārasya, na hi tasyādyutpattirasti | tattve 'nyatve ca pūrvapaścimānāṃ, na hi saṃsāre teṣāmeva dharmāṇāmutpattiḥ, ye pūrvamutpannāstadbhāvenānutpatteḥ | na cānyeṣām, apūrvaprakārānutpatteḥ | svalakṣaṇe parikalpitasya svabhāvasya, na hi tasya kadācidutpattiḥ | svayamanutpattau paratantrasya | anyathābhāve pariniṣpannasya na hi tadanyathābhāvasyotpattirasti | saṃkleśe prahīṇe, na hi kṣayajñānalābhinaḥ saṃkleśasyotpattiṃ punaḥ paśyanti | viśeṣe buddhadharmakāyānām, na hi teṣāṃ viśeṣotpattirasti | ityeteṣvanutpattidharmeṣu kṣāntiranutpattidharmoktā |</p>\n\n<p>ekayānatāparyeṣṭau sapta ślokāḥ |</p>\n\n<lg>\n<l>dharme nairātmyamuktīnāṃ tulyatvāt gotrabhedataḥ |</l>\n<l>dvyāśayāpteśca nirmāṇātparyantādekayānatā || Msa_11.53 ||</l>\n</lg>\n\n<p>dharmatulyatvādekayānatā, śrāvakādīnāṃ dharmadhātorabhinnatvāt yātavyaṃ yānamiti kṛtvā | nairātmyasya tulyatvādekayānatā, śrāvakādīnāmātmābhāvatāsāmānyādyātā yānamiti kṛtvā | vimuktitulyatvādekayānatā, yāti yānamiti kṛtvā | gotrabhedādekayānatā | aniyataśrāvakagotrāṇāṃ mahāyānena niryāṇāt yānti tena yānamiti kṛtvā | dvyāśayāpte rekayānatā | buddhānāṃ ca sarvasattveṣvātmāśayaprāpteḥ, śrāvakāṇāṃ ca tadgotraniyatānāṃ pūrvaṃ bodhisaṃbhāracaritādanā[nāmā]tmani buddhāśayaprāpterabhinnasaṃtānādhimokṣalābhato buddhānubhāvena tathāgatānugrahaviśeṣapradeśalābhāya ityekatvāśayalābhenaikatvād buddhatacchrāvakāṇāmekayānatā | nirmāṇādekayānatā, yathoktamanekaśatakṛtvo 'haṃ śrāvakayānena parinirvṛta iti vineyānāmarthe tathā nirmāṇasaṃdarśanāt | paryantādapyekayānatā yataḥ pareṇa yātavyaṃ nāsti tadyānamiti kṛtvā | buddhatvamekayānam, evaṃ tatratatra sūtre tena tanābhiprāyeṇaikayānatā veditavyā, na tu yānatrayaṃ nāsti |</p>\n\n<note><hi rend='bold'>MSA_Bagchi 69</hi></note>\n<p>kimarthaṃ punastena tenābhiprāyeṇaikayānatā buddhairdeśitā |</p>\n\n<lg>\n<l>ākarṣaṇārthamekeṣāmanyasaṃghāraṇāya ca |</l>\n<l>deśitāniyatānāṃ hi saṃbuddhairekayānatā || Msa_11.54 ||</l>\n</lg>\n\n<p>ākarṣaṇārthamekeṣāmiti ye śrāvakagotrā aniyatāḥ | anyeṣāṃ ca saṃdhāraṇāya, ye bodhisattvagotrā aniyatāḥ |</p>\n\n<lg>\n<l>śrāvako 'niyato dvedhā dṛṣṭādṛṣṭārthayānataḥ |</l>\n<l>dṛṣṭārtho vītarāgaścāvītarāgo 'pyasau mṛduḥ || Msa_11.55 ||</l>\n</lg>\n\n<p>śrāvakaḥ punaraniyato dvividho veditavyaḥ | dṛṣṭārthayānaśca yo dṛṣṭasatyo mahāyānena niryāti, adṛṣṭārthayānaśca yo na dṛṣṭasatyo mahāyānena niryāti | dṛṣṭārthaḥ punarvītarāgaścāvītarāgaśca kāmebhyaḥ | asau ca mṛdurdhandhagatiko veditavyaḥ |</p>\n\n<p>yo dṛṣṭārtho dvividha uktaḥ |</p>\n\n<lg>\n<l>tau ca labdhāryamārgasya bhaveṣu pariṇāmanāt |</l>\n<l>acintyapariṇāmikyā upapattyā samanvitau || Msa_11.56 ||</l>\n</lg>\n\n<p>tau ca dṛṣṭārthau labdhasyāryamārgasya bhaveṣu pariṇāmanāt acintyapariṇāmikyā upapattyā samanvāgatau veditavyau | acintyo hi tasyāryamārgasya pariṇāma upapattau tasmādacintyapariṇāmikī |</p>\n\n<lg>\n<l>praṇidhānavaśādeka upapattiṃ prapadyate |</l>\n<l>eko 'nāgāmitāyogānnirmāṇaiḥ pratipadyate || Msa_11.57 ||</l>\n</lg>\n\n<p>tayoścaikaḥ praṇidhānavaśādupapattiṃ gṛhṇāti yatheṣṭaṃ yo na vītarāgaḥ | eko 'nāgāmitāyogabalena nirmāṇaiḥ |</p>\n\n<lg>\n<l>nirvāṇābhiratatvācca tau dhandhagatikau matau |</l>\n<l>punaḥ punaḥ svacittasya samudācārayogataḥ || Msa_11.58 ||</l>\n</lg>\n\n<p>tau ca nirvāṇābhiratatvādubhāvapi dhandhagatikau matau ciratareṇābhisaṃbodhataḥ | svasya śrāvakacittasya nirvitsahagatasyābhīkṣṇaṃ samudācārāt |</p>\n\n<lg>\n<l>so 'kṛtārtho hyabuddhe ca jāto dhyānārthamudyataḥ |</l>\n<l>nirmāṇārthī tadāśritya parāṃ bodhimavāpnute || Msa_11.59 ||</l>\n</lg>\n\n<note><hi rend='bold'>MSA_Bagchi 70</hi></note>\n<p>yaḥ punarasāvavītarāgo dṛṣṭasatyaḥ so 'kṛtārthaḥ śaikṣo bhavan buddharahite kāle jāto dhyānārthamudyato bhavati nirmāṇārthī | tacca nirmāṇamāśritya krameṇa parāṃ bodhiṃ prāpnoti | tamavasthātrayasthaṃ saṃdhāyoktaṃ bhagavatā śrīmālāsūtre | śrāvako bhūtvā pratyekabuddho bhavati punaśca buddha iti | agnidṛṣṭānte[na] ca yadā ca pūrvaṃ dṛṣṭasatyāvasthā[stho] yadā buddharahite kāle svayaṃ dhyānamutpādya janmakāyaṃ tyaktvā nirmāṇakāyaṃ gṛhṇāti yadā ca parāṃ bodhiṃ prāpnotīti |</p>\n\n<p>vidyāsthānaparyeṣṭau ślokaḥ |</p>\n\n<lg>\n<l>vidyāsthāne pañcavidhe yogamakṛtvā sarvajñatvaṃ naiti kathaṃcitparamāryaḥ |</l>\n<l>ityanyeṣāṃ nigrahaṇānugrahaṇāya svājñārthaṃ vā tatra karotyeva sa yogam || Msa_11.60 ||</l>\n</lg>\n\n<p>pañcavidhaṃ vidyāsthānam | adhyātmavidyā hetuvidyā śabdavidyā cikitsāvidyā śilpakarmasthānavidyā ca | tadyadarthaṃ bodhisattvena paryeṣitavyaṃ taddarśayati | sarvajñatvaprāptyarthamabhedena sarvam | bhedena punarhetuvidyāṃ śabdavidyāṃ ca paryeṣate nigrahārthamanyeṣāṃ tadanadhimuktānām | cikitsāvidyāṃ śilpakarmasthānavidyāṃ cānyeṣāmanugrahārthaṃ tadarthikānām | adhyātmavidyāṃ svayamājñārtham |</p>\n\n<p>dhātupuṣṭiparyeṣṭau trayodaśa ślokāḥ | pāramitāparipūraṇārthaṃ ye pāramitāpratisaṃyuktā evaṃ manasikārā dhātupuṣṭaye bhavanti ta etābhirgāthābhirdeśitāḥ |</p>\n\n<lg>\n<l>hetūpalabdhituṣṭiśca niśrayatadanusmṛtiḥ |</l>\n<l>sādhāraṇaphalecchā ca yathābodhādhimucyanā || Msa_11.61 ||</l>\n</lg>\n\n<p>te punarhetūpalabdhituṣṭiumanasikārāt yāvadagratvātmāvadhāraṇamanasikāraḥ | tatra hetūpalabdhituṣṭimanasikāra ādita eva tāvat | gotrastho bodhisattvaḥ svātmani pāramitānāṃ gotraṃ paśyan hetūpalabdhituṣṭyā pāramitādhātupuṣṭiṃ karoti | gotrastho 'nuttarāyāṃ samyaksaṃbodhau cittamutpādayatītyato 'nantaraṃ niśrayatadanusmṛtimanasikāraḥ | sa hi bodhisattvaḥ svātmani pāramitānāṃ saṃniśrayabhūtaṃ bodhicittaṃ samanupaśyannevaṃ manasikaroti niyatametāḥ pāramitāḥ paripūriṃ gamiṣyanti | tathā hyasmākaṃ bodhicittaṃ saṃvidyate iti | utpāditabodhicittasya pāramitābhiḥ svaparārthaprayoge sādharaṇaphalecchāmanasikāra, āsāṃ pāramitānāṃ parasādhāraṇaṃ vā phalaṃ bhavatvanyathā vā mā bhūdityabhisaṃskaraṇāt | svaparārthaṃ prayujyamāno 'saṃkleśopāyaṃ tattvārthaṃ pratividhyatītyato 'nantaraṃ yathābodhādhimucyanāmanasikāraḥ | evaṃ sarvatrānukamo veditavyaḥ | yathā buddhairbhagavadbhiḥ pāramitā abhisaṃbuddhā abhisaṃbhotsyante 'bhisaṃbudhyante ca tathāhamadhimucye ityabhisaṃskaraṇāt |</p>\n\n<note><hi rend='bold'>MSA_Bagchi 71</hi></note>\n<lg>\n<l>caturvidhānubhāvena prīyaṇākhedaniścayaḥ |</l>\n<l>vipakṣe pratipakṣe ca pratipattiścaturvidhā || Msa_11.62 ||</l>\n</lg>\n\n<p>anubhāvaprīyaṇāmanasikāraścaturvidhānubhāvadarśanaprīyaṇā, caturvidhānubhāvo vipakṣaprahāṇaṃ, saṃbhāraparipākaḥ, svaparānugraha, āyatyāṃ vipākaphalaniḥṣyandaphaladānatā ca | sattvasvabuddhadharmaparipākamārabhyākhedaniścayamanasikāraḥ, sarvasattvavipratipattibhiḥ sarvaduḥkhāpattipātaiścākhedaniścayābhisaṃskaraṇāt paramabodhiprāptaye | vipakṣe pattipakṣe ca caturvidhapratipattimanasikāraḥ | dānādivipakṣāṇāṃ ca mātsaryādīnāṃ pratideśanā, pratipakṣāṇāṃ ca dānādīnāmanumodanā, tadadhipateyadharmadeśanārthaṃ ca buddhādhyeṣaṇā | tāsāṃ ca bodhau pariṇāmanā |</p>\n\n<lg>\n<l>prasādaḥ saṃpratīkṣā ca dānacchandaḥ paratra ca |</l>\n<l>saṃnāhaḥ praṇidhānaṃ ca abhinandamanaskriyā || Msa_11.63 ||</l>\n</lg>\n\n<p>adhimuktibalādhānatāmārabhya pāramitādhipateyadharmārthe ca prasādamanasikāraḥ | dharmaparyeṣṭimārabhya saṃpratīcchanamanasikārastasyaiva dharmasyāprativahanayogena parigrahaṇatayā | da[de]śanāmārabhya dānacchandamanasikāro dharmasyārthasya ca prakāśanārthaṃ pareṣām | pratipattimārabhya saṃnāhamanasikāro dānādiparipūriye saṃnahanāt | praṇidhānamanasikārastatparipūriprāptaye[pratyaye] samavadhānārthaṃ | abhinandamanasikāro 'ho bata dānādipratipattyā samyak saṃpādayeyamityabhinandanāt | eta eva trayo manasikārā avavādānuśāsanyāṃ yojayitavyāḥ | upāyopasaṃhitakarmamanasikāraḥ saṃkalpaiḥ sarvaprakāradānādiprayogamanasikaraṇāt |</p>\n\n<lg>\n<l>śaktilābhe sadautsukyaṃ dānādau ṣaḍvidhedyanam |</l>\n<l>paripāke 'tha pūjāyāṃ sevāyāmanukampanā || Msa_11.64 ||</l>\n</lg>\n\n<p>autsukyamanasikāraścaturvidhaḥ | śaktilābhe ca dānādau ṣaḍvidhe dānadāne yāvat prajñādāne | evaṃ śīlādiṣu ṣaḍvidheṣu | pāramitābhireva saṃgrahavastuprayogeṇa sattvaparipāke | pūjāyāṃ ca dānena lābhasatkārapūjayā | śeṣābhiśca pratipattipūjayā |</p>\n\n<p>aviparītapāramitopadeśāpa[rtha]ñcakalyāṇamitrasevāyāmautsukyamanasikāro veditavyaḥ | anukampāmanasikāraścaturbhirapramāṇairdānādyupasaṃhāreṇa maitrāyataḥ | mātsaryādisamavadhānena sattveṣu karuṇāyataḥ | dānādisamanvāgateṣu muditāyataḥ | tadasaṃkleśādhimokṣataśca upekṣāyataḥ</p>\n\n<lg>\n<l>akṛte kukṛte lajjā kaukṛtyaṃ viṣaye ratiḥ |</l>\n<l>amitrasaṃjñā khede ca racanodbhāvanāmatiḥ || Msa_11.65 ||</l>\n</lg>\n\n<note><hi rend='bold'>MSA_Bagchi 72</hi></note>\n<p>hīdharmamārabhya lajjāmanaskāraḥ, akṛteṣu vā dānādiṣvaparipūrṇamithyākṛteṣu vā lajjā, lajjāyamānaśca pravṛttinivṛttyarthamanānuṣaṅgikaṃ kaukṛtyāyate | dhṛtimārabhya ratimanaskāro dānādyālambane 'vikṣepataścittasya dhāraṇāt | akhedamanaskāro dānādiprayogaparikhede śatrusaṃjñākaraṇāt | racanācchandamanaskāraḥ pāramitāpratisaṃyuktaśāsraracanābhisaṃskaraṇāt | lokajñatāmārabhya udbhāvanāmanaskārastasyaiva śāstrasya loke yathābhājanamudbhāvanābhisaṃskaraṇāt |</p>\n\n<lg>\n<l>dānādayaḥ pratisaraṇaṃ sambodhau neśvarādayaḥ |</l>\n<l>doṣāṇāṃ ca guṇānāṃ ca pratisaṃvedanād [?]dvayoḥ || Msa_11.66 ||</l>\n</lg>\n\n<p>pratisaraṇamanaskāro bodhiprāptaye dānādīnāṃ pratisaraṇānneśvarādīnām, pratisaṃvinmanaskāro mātsaryadānādi vipakṣapratipakṣayordoṣaguṇapratisaṃvedanāt |</p>\n\n<lg>\n<l>cayānusmaraṇaprītirmāhārthyasya ca darśanam |</l>\n<l>yoge 'bhilāṣo 'vikalpe taddhṛtyāṃ pratyayāgame || Msa_11.67 ||</l>\n</lg>\n\n<p>cayānusmaraṇaprītimanaskāro dānādyupacaye puṇyajñānasaṃbhāropacayasaṃdarśanāt | māhārthyasaṃdarśanamanaskāro dānādīnāṃ bodhipakṣe bhāvārthena mahābodhiprāptyarthasaṃdarśanāt | abhilāṣamanaskāraḥ sa punaścaturvidhaḥ | yogābhilāṣamanaskāraḥ śamathavipaśyanāyogabhāvanābhilāṣāt | avikalpābhilāṣamanaskāraḥ pāramitāparipūraṇārthamupāyakauśalyābhilāṣāt | dhṛtyabhilāṣamanaskāraḥ pāramitādhipateyadharmārthadhāraṇābhilāṣāt | pratyayābhigamābhilāṣamanaskāraḥ samyak praṇidhānābhisaṃskaraṇāt |</p>\n\n<lg>\n<l>saptaprakārāsadgrāhavyutthāne śaktidarśanam |</l>\n<l>āścaryaṃ cāpyanāścaryaṃ saṃjñā caiva caturvidhā || Msa_11.68 ||</l>\n</lg>\n\n<p>saptaprakārāsadgrāhavyutthānaśaktidarśanamanaskāraḥ | saptavidho 'sadgrāhaḥ | asati sadgrāhaḥ, doṣavati guṇavatvagrāhaḥ, guṇavatyaguṇavatvagrāhaḥ, sarvasaṃskāreṣu ca nityasukhāsadgrāhau, sarvadharmeṣu cātmāsadgrāhaḥ, nirvāṇe cāśāntāsadgrāhaḥ | yasya pratipakṣeṇa śūnyatā [di]samādhitrayaṃ dharmoddānacatuṣṭayaṃ ca deśyate | āścarye caturvidhasaṃjñāmanaskāraḥ | pāramitāsūdārasaṃjñā, āyatattvasaṃjñā, pratikāranirapekṣasaṃjñā, vipākanirapekṣasaṃjñā ca | anāścarye 'pi caturvidha[saṃjñā]manaskāraḥ | caturvidhamanāścaryamaudarya āyatatve ca sati pāramitānāṃ buddhatvaphalābhinirvartanāt | asminneva ca dvaye sati svaparasamacittāvasthāpanāt [vasthāpanā?]tadviśiṣṭebhyaśca (<hi rend='bold'>MSA_Bagchi 73</hi>) śaru[śakrā]dibhyaḥ pūjādilābhe sati pratikāranirapekṣatā ..... [sarvalokebhyo viśiṣṭaśarīrabhoga]lābhe satyapi vipākanirapekṣatā |</p>\n\n<lg>\n<l>samatā sarvasattveṣu dṛṣṭiścāpi mahātmikā |</l>\n<l>paraguṇapratikārasrayāśāstirnirantaraḥ || Msa_11.69 ||</l>\n</lg>\n\n<p>samatāmanaskāraḥ sarvasattveṣu dānādibhiḥ samatāpravṛttyabhisaṃskaraṇāt | mahātmadṛṣṭimanaskāraḥ sarvasattvopakāratayā pāramitāsaṃdarśanāt | pratyaya[pratyupa]kārāśaṃsanamanaskāro dānādiguṇapravṛttyā parebhyaḥ | āśāstimanaskāraḥ sattveṣu tristhānāśaṃsanāt pāramitānāṃ bodhisattvabhūminiṣṭhāyā buddhabhūminiṣṭhāyāḥ sattvāva[rthāca]raṇāśaṃsanācca | nirantaramanaskāro dānādibhirabadhya[ndhya]kālakaraṇābhisaṃskaraṇāt |</p>\n\n<lg>\n<l>buddhapraṇītānuṣṭhānādarvāgasthānacetanāt[cetanā] |</l>\n<l>taddhānivṛddhyā sattveṣu anāmodaḥ pramodanā || Msa_11.70 ||</l>\n</lg>\n\n<p>samyakprayogamanaskāro 'viparītānuṣṭhānādarvāgasthānamanasikaraṇāt | anāmodamanaskāro dānādibhirhīyamāneṣu | pramodamanaskāro dānādibhirvardhamāneṣu sattveṣu |</p>\n\n<lg>\n<l>prativarṇikāyāṃ[varṇikā]bhūtāyāṃ bhāvanāyāṃ ca nārūciḥ |</l>\n<l>nādhivāsamanaskāro vyākṛtaniyate spṛhā || Msa_11.71 ||</l>\n</lg>\n\n<p>arūcimanaskāraḥ pāramitāprativarṇikābhāvanāyām | rūcimanaskāro bhūtāyām | anadhivāsanāmanaskāro mātsaryādivipakṣavinayanābhisaṃskāraṇāt | spṛhāmanaskāro dvividhaḥ pāramitāparipūrivyākaraṇalābhaspṛhāmanaskāraḥ pāramitāniyatabhūmyavasthālābhaspṛhāmanaskāraśca |</p>\n\n<lg>\n<l>āyatyāṃ darśanādvṛtticetanā samatekṣaṇā |</l>\n<l>agradharmeṣu vṛttyā ca agratvātmāvadhāraṇāt[dhāraṇā] || Msa_11.72 ||</l>\n</lg>\n\n<p>āyatyāṃ darśanādvṛttimanaskāro yātvā[yāṃ yāṃ] gatiṃ gatvā bodhisattvena satāvaśya karaṇīyatābhisaṃskāraṇāt | dānādīnāṃ samatekṣaṇāmanaskārastadanyairbodhisattvaiḥ sahātmanaḥ pāramitāsātatyakaraṇādhimokṣārtham | agratvātmāvadhāraṇamanaskāraḥ pāramitāgradharmapravṛttyā svātmanaḥ pradhānabhāvasaṃdarśanāt |</p>\n\n<note><hi rend='bold'>MSA_Bagchi 74</hi></note>\n<lg>\n<l>ete śubhamanaskārā daśapāramitānbayāḥ |</l>\n<l>sarvadā bodhisattvānāṃ dhātupuṣṭau bhavanti hi || Msa_11.73 ||</l>\n</lg>\n\n<p>iti nigamanaśloko gatārthaḥ |</p>\n\n<p>dharmaparyeṣṭibhede dvau ślokau |</p>\n\n<lg>\n<l>puṣṭeradhyāśayato mahatī paryeṣṭiriṣyate dhīre |</l>\n<l>savivāsā hyavivāsā tathaiva vaibhutvikī teṣām || Msa_11.74 ||</l>\n</lg>\n\n<lg>\n<l>asakāyā laghu[labdha]kāyā prapūrṇakāyā ca bodhisattvānām |</l>\n<l>bahumānasūkṣmamānā nirmāṇā caiṣaṇābhimatā || Msa_11.75 ||</l>\n</lg>\n\n<p>trayodaśavidhā paryeṣṭiḥ | puṣṭitaḥ śrutādhimuktipuṣṭyā | adhyāśayato dharmamukhastrotasā | mahatī citta[vibhu]tvalābhinām | sabiprabāsā prathamā | avipravāsā dvitīyā | vaibhutvikī tṛtīyā | akāyā śrutacintāmayī dharmakāyarahitatvāt | sakāyā bhāvanāmayī adhimukticaryābhūmo | laghu[labdha]kāyā saptasu bhūmiṣu | paripūrṇakāyā śeṣāsu | bahumānādhimukticaryābhūmau | sūkṣmamānā saptasu | nirmāṇā śeṣāsu |</p>\n\n<p>dharmahetutvaparyeṣṭau ślokaḥ |</p>\n\n<lg>\n<l>rūpārūpe dharmo lakṣaṇahetustathaiva cārogyaṃ[gye] |</l>\n<l>aiśvarye 'bhijñābhistadakṣayatve ca dhīrāṇām || Msa_11.76 ||</l>\n</lg>\n\n<p>rūpe lakṣaṇaheturdharmaḥ | arūpe ārogyahetuḥ kleśavyādhipraśamanāt | aiśvaryaheturabhijñābhistadakṣayatvahetuścānupadhiśeṣanirvāṇe 'pyanupacchedāt | ata evoktaṃ brahmaparipṛcchāsūtre | caturbhirdharmaiḥ samanvāgatā bodhisattvā dharmaṃ paryeṣante | ratnasaṃjñayā durlabhārthena bhaiṣajyasaṃjñayā kleśavyādhipraśamanārthena arthasaṃjñayā avipraṇāśārthena nirvāṇasaṃjñayā sarvaduḥkhapraśamanārthena | ratnabhūtāni hi lakṣaṇāni śobhākaratvādatastaddhetutvāddharmaratnasaṃjñā | ārogyahetutvādbhaiṣajyasaṃjñā | abhijñaiścaryahetutvādarthasaṃjñā | tadakṣayahetutvānnirvāṇasaṃjñākṣayanirbhayatārthena |</p>\n\n<p>vikalpaparyeṣṭau ślokaḥ |</p>\n\n<lg>\n<l>abhāvabhābādhyapavādakalpa ekatvanānāsvaviśeṣakalpāḥ |</l>\n<l>yathārthanāmābhiniveśakalpāḥ jinātmajaiḥ saṃparivarjanīyāḥ || Msa_11.77 ||</l>\n</lg>\n\n<p>daśavidhavikalpo bodhisattvena parivarjanīyaḥ | abhāvavikalpo yasya pratipakṣeṇāha | prajñāpāramitāyāmiha bodhisattvo bodhisattva eva sanniti | bhāvavikalpo yasya pratipakṣeṇāha | (<hi rend='bold'>MSA_Bagchi 75</hi>) bodhisattvaṃ na samanupaśyatītyevamādi | adhyāropavikalpo yasya pratipakṣeṇāha | rūpaṃ śāriputra svabhāvena śūnyamiti | apavādavikalpo yasya pratipakṣeṇāha | na śūnyatayeti | ekatvavikalpo yasya pratipakṣeṇāha | yā rūpasya śūnyatā na tadrūpamiti | nānātvavikalpo yasya pratipakṣeṇāha | na cānyatra śūnyatāyā rūpaṃ rūpameva śūnyatā śūnyataiva rūpamiti | svalakṣaṇavikalpo yasya pratipakṣeṇāha | nāmamātramidaṃ yadidaṃ rūpamiti | viśeṣavikalpo yasya pratipakṣeṇāha | rūpasya hi notpādo na nirodho na saṃkleśo na vyavadānamiti | yathānāmārthābhiniveśavikalpo yasya pratipakṣeṇāha | kṛtrimaṃ nāmetyevamādi | yathārthanāmābhiniveśavikalpaśca yasya pratipakṣeṇāha | tāni bodhisattvaḥ sarvanāmāni na samanupaśyatyasamanupaśyannābhiniviśate yathārthatayetyabhiprāyaḥ |</p>\n\n<lg>\n<l>iti śubhamatiretya yatnamugraṃ dvayaparyeṣitadharmatāsatattvā |</l>\n<l>pratiśaraṇamataḥ sadā prajānāṃ bhavati guṇaiḥ sa samudravatprapūrṇaḥ || Msa_11.78 ||</l>\n</lg>\n\n<p>anena nigamanaślokena paryeṣṭimāhātmyaṃ trividhaṃ darśayati | upāyamāhātmyamugravīryatayā saṃvṛttiparamārthasatyadharmatāparyeṣaṇataśca tattvaṃ satyamityarthaḥ | parārthamāhātmyaṃ pratiśaraṇībhāvāt prajānām | svārthamāhātmyaṃ ca guṇaiḥ samudravat prapūrṇatvāt |</p>\n\n<p>|| mahāyānasūtrālaṃkāre dharmaparyeṣṭyadhikāra ekādaśaḥ ||</p>\n\n<note><hi rend='bold'>MSA_Bagchi 76</hi></note>\n<p>dvādaśo 'dhikāraḥ</p>\n\n<p>dharmadeśanāyāṃ mātsaryapratiṣedhe ślokaḥ |</p>\n\n<lg>\n<l>prāṇānbhogāṃśca dhīrāḥ pramuditamanasaḥ kṛcchralabdhānasārān</l>\n<l>sattvebhyo duḥkhitebhya satatamavasṛjantyuccadānaprakāraiḥ |</l>\n<l>prāgevodāradharmaṃ hitakaramasakṛtsarvathaiva prajānāṃ</l>\n<l>kṛcchre naivopalabdhaṃ bhṛśamavasṛjatāṃ vṛddhigaṃ cāvyayaṃ ca || Msa_12.1 ||</l>\n</lg>\n\n<p>kṛcchralabdhānapyasārān kṣayitvā[t]prāṇān bhogāṃśca bodhisattvā duḥkhitebhyaḥ kāruṇyāt satatasamudārairvisargairutsṛjanti prāgeva dharmaṃ yo naiva kṛcchreṇa vā bhṛśamapi vāvasṛjatāṃ vṛddhiṃ gacchati na kṣayaṃ |</p>\n\n<p>dharma nairarthakyasārthakye ślokadvayaṃ |</p>\n\n<p>dharmo naiva ca deśito bhagavatā pratyātmavedyo yata\n<lg>\n<l>ākṛṣṭā janatā ca yukta[yukti]vihitairdharmaiḥ svakīṃ dharmatāṃ</l>\n<l>svaśāntyāsyapuṭe viśuddhivipule sādhāraṇe 'thākṣaye</l>\n<l>lāleneva kṛpātmabhistvajagaraprakhyaiḥ samāpāditā || Msa_12.2 ||</l>\n</lg></p>\n\n<p>tatra buddhā ajagaropamāsteṣāṃ svaśānti[śānte?]rāsyapuṭaṃ dharmakāyaḥ | viśuddhivipulaṃ savāsanakleśajñeyāvaraṇaviśuddhitaḥ | sādhāraṇaṃ sarvabuddhaiḥ akṣayamātyantikatvāt |</p>\n\n<lg>\n<l>tasmānnaiva nirarthikā bhavati sā yā bhāvanā yogināṃ</l>\n<l>tasmānnaiva nirarthikā bhavati sā yā deśanā saugatī |</l>\n<l>dṛṣṭo 'rthaḥ śrutamātrakādyadi bhavet syādbhāvanāpārthikā</l>\n<l>aśrutvā yadi bhāvanāmanuviśet syāddeśanāpārthikā || Msa_12.3 ||</l>\n</lg>\n\n<p>tasmānna nirarthikā yogināṃ bhāvanā bhavati pratyātmavedyasya dharmasya tadvaśenābhigamāt | na nirarthikā deśanā bhavati yuktivihitairdharmaiḥ svadharmatāyāṃ janatākarṣaṇāt | yathā punarbhāvanā sārthikā bhaveddeśanā vā tat ślokārdhena darśayati | śeṣaṃ gatārtham |</p>\n\n<p>deśanāvibhāge ślokaḥ |</p>\n\n<lg>\n<l>āgamato adhigamato vibhutvato deśanāgrasatvānāṃ |</l>\n<l>mukhato rūpātsarvā[rvataā]kāśāduccaraṇatāpi ...... || Msa_12.4 ||</l>\n</lg>\n\n<p>tatra vibhutvato yā mahābhūmipraviṣṭānāṃ | sarvato rūpādyā vṛkṣavāditrādibhyo 'pi niścarati | śeṣaṃ gatārtham |</p>\n\n<note><hi rend='bold'>MSA_Bagchi 77</hi></note>\n<p>deśanāsaṃpatau ślokadvayaṃ |</p>\n\n<lg>\n<l>viṣadā saṃdehajahā ādeyā tattvadarśikā dvividhā |</l>\n<l>saṃpannadeśaneyaṃ vijñeyaṃ[yā] bodhisattvānāṃ || Msa_12.5 ||</l>\n</lg>\n\n<p>ayaṃ catuṣkārthanirdeśena ślokaḥ | yaduktaṃ brahmaparipṛcchāyāṃ | catrubhirdharmaiḥ samanvāgatā bodhisattvā mahādharmadānaṃ vitaranti saddharmaparigrahaṇatayā ātmanaḥ prajñottāpanatayā satpurūṣakarmakaraṇatayā saṃkleśavyavadānasaṃdeśanatayā ca | ekena hi bāhuśrutyādviṣadā deśanā bhavati | dvitīyena mahāprājñatvāt | saṃśayajahā pareṣāṃ saṃśayacchedāt |</p>\n\n<p>tṛtīyenānavadyakarmattvādādeyā | caturthena tattvadarśikā dvividhā saṃkleśalakṣaṇasya ca tattvasya vyavadānalakṣaṇasya ca dvābhyāṃ dvābhyāṃ satyābhyām |</p>\n\n<lg>\n<l>madhurā madavyapetā na ca khinnā deśanāgrasattvānāṃ |</l>\n<l>sphuṭacitrayuktagamikā nirāmiṣā sarvagā caiva || Msa_12.6 ||</l>\n</lg>\n\n<p>asmindvitīye śloke madhurā pareṇākṣiptasyāparūṣavacanāt | madavyapetā stutau siddhau vā madānanugamanāt | akhinnā akilāsikatvāt | sphuṭā nirācāryamuṣṭitvāt kṛtsnadeśanataḥ | citrā apunaruktatvāt | yuktā pramāṇāviruddhatvāt | gamikāpratītapadavyañjanatvāt | nirāmiṣā prasannādhikārānadhi[rthi]katvāt | sarvatragā yānatrayagatatvāt |</p>\n\n<p>vāksaṃpattau ślokaḥ |</p>\n\n<lg>\n<l>adīnā madhurā sūktā pratītā viṣadā tathā [vāgjinātmaje] |</l>\n<l>[yathārhānāmiṣācaiva pramitā viṣadā tathā] || Msa_12.7 ||</l>\n</lg>\n\n<p>adīnā paurī parṣatpūraṇāt | madhurā valguḥ | sūktā vispaṣṭā sunirūktākṣaratvāt | pratītā vijñeyā pratītābhidhānatvāt | yathārhā śravaṇīyā vineyānurūpatvāt | anāmiṣā aniḥśrita[tā]lābhasatkārāloke[raśloke] | pratatā[pramitā] apratikūlā parimitāyāmakhedāt | viṣadā aparyāttā |</p>\n\n<p>vyañjanasaṃpattau ślokadvayaṃ |</p>\n\n<lg>\n<l>uddeśānnirdeśāttathaiva yānānulomanāt ślākṣṇyāt |</l>\n<l>prātītyādyāthārhānnairyāṇyādānukūlyatvāt || Msa_12.8 ||</l>\n</lg>\n\n<p>yuktaiḥ padavyañjanairūddeśātpramāṇāvirodhena | sahitairnirdeśāduddeśāvirodhena | yānānulomanādānulomikairyānatrayāvirodhena | ślākṣṇyāda[dā]nucchavikairakaṣṭaśabdatayā | prātītyādaupayikaiḥ (<hi rend='bold'>MSA_Bagchi 78</hi>) pratītārthatayā cārthopagamanāt | yāthārhātpratirūpairvineyānurūpatayā | nairyāṇyātpradakṣiṇairnirvāṇādhikāratayā | ānukūlyānnipakasyāṅgasaṃbhāraiḥ śaikṣasyāryāṣṭāṅgamārgānukūlyāt |</p>\n\n<lg>\n<l>vyañjanasaṃpaccaiṣā vijñeyā sarvathāgrasattvānāṃ |</l>\n<l>ṣaṣṭyaṅgī sācintyā ghoṣo 'nantastu sugatānāṃ || Msa_12.9 ||</l>\n</lg>\n\n<p>ṣaṣṭyaṅgī sācintyā yā guhyakādhipatinirdeśe buddhasya ṣaṣṭyākārā vāg nirdiṣṭā | punaraparaṃ śāntamate tathāgatasya ṣaṣṭyākāropetā vāg niścarati snigdhā ca mṛdukā ca manojñā ca manoramā ca śuddhā ceti vistaraḥ | tatra snigdhā sattvādhātukuśalamūlopastambhikatvāt | mṛdukā dṛṣṭa eva dharme sukhasaṃsparśatvāt | manojñā svarthatvāt | manoramā suvyañjanatvāt | śuddhā nirūttaralokottarapṛṣṭhalabdhatvāt | vimalā sarvakleśānuśayavāsanāvisaṃyuktatvāt | prabhāsvarā pratītapadavyañjanatvāt | valguḥ sarvatīrthyakumatidṛṣṭividhātabalaguṇayuktatvāt | śravaṇīyā pratipattinairyāṇikatvāt | anantā[anelā] sarvaparapravādibhiranāchedyatvāt | kalā rañjikatvāt | vinītā rāgādipratipakṣatvāt | akarkaśā śikṣāprajñaptisukhopāyatvāt | aparūṣā tadvyatikramasaṃpanniḥsaraṇopadeśakatvāt | suvinītā yānatrayanayopadeśikatvāt | karṇasukhā vikṣepapratipakṣatvāt | kāyaprahṇādanakarī samādhyābāhakatvāt | cittaudvilyakarī vipaśyanāprāmodyāvāhaphalakatvāt | hṛdayasaṃtuṣṭikarī saṃśayacchedikatvāt | prītisukhasaṃjananī mithyāniścayāpakarṣikatvāt | niḥparidāhā pratipattāvavipratisāratvāt | ājñeyā saṃpannaśrutamayajñānāśrayatvāt | vijñeyā saṃpannacintāmayajñānāśrayatvāt | viṣpaṣṭā anācāryamuṣṭidharmavihitatvāt | premaṇīyānuprāptasvakārthānāṃ premakaratvāt | abhinandanīyānanuprāptasvakārthānāṃ spṛhaṇīyatvāt | ājñāpanīyā acintyadharmasamyagdarśikatvāt | vijñāpanīyā cintyadharmasamyagdeśikatvāt | yuktā pramāṇāvirūddhatvāt | sahitā yathārhavineyadeśikatvāt | punarūktadoṣajahā avandhyatvāt | siṃhasvaravegā sarvatīrthyasaṃtrāsakatvāt | nāgasvaraśabdā udāratvāt | meghasvaraghoṣā gambhīratvāt | nāgendrarutā ādeyatvāt | kinnarasaṃgītighoṣā madhuratvāt | kalaviṅkasvararūtaravitābhī[tī]kṣṇabhaṅguratvāt | brahmasvararutaravitā dūraṃgamatvāt | jīvaṃjīvakasvararutaravitā sarvasiddhipūrvaṃgamamaṅgalatvāt | devendramadhuranirghoṣā anatikramaṇīyatvāt | dundubhisvarā sarvamārapratyarthikavijayapūrvaṃgamatvāt | anunnatā stutyasaṃkliṣṭatvāt | anavanatā nindāsaṃkliṣṭatvāt | sarvaśabdānupraviṣṭā sarvavyākaraṇasarvākāralakṣaṇānupraviṣṭatvāt | apaśabdavigatā smṛtisaṃpramoṣe tadaniścaraṇatvāt | avikalā vineyakṛtyasarvakālapratyupasthitatvāt | alīnā lābhasatkārāniśritatvāt | adīnā sāvadyāpagatvāt | pramuditā akheditvāt | prasṛtā sarvavidyāsthānakauśalyānugatatvāt | akhilā[sakhilā] sattvānāṃ (<hi rend='bold'>MSA_Bagchi 79</hi>) tatsakalārthasaṃpādakatvāt | saritā prabandhānupacchinnatvāt | lalitā vicitrākārapratyupasthānatvāt | sarvasvarapūraṇī ekasvaranaikaśabdavijñaptipratyupasthāpanatvāt | sarvasattvendriyasaṃtoṣaṇī ekānekārthavijñaptipratyupasthānatvāt | aninditā yathāpratijñatvāt | acañcalā āgamitakālaprayuktatvāt | acapalā atvaramāṇavihitatvāt | sarvaparṣadanuravitā durāntikaparṣattulyaśravaṇatvāt | sarvākāravaropetā sarvalaukikārthadṛṣṭāntadharmapariṇāmikatvāt |</p>\n\n<p>deśanāmāhātmye catvāraḥ ślokāḥ |</p>\n\n<lg>\n<l>vācā padaiḥ suyuktairanudeśavibhāgasaṃśayacchedaiḥ |</l>\n<l>bahulīkārānugatā hyuddhaṭitavipañcitajñeṣu || Msa_12.10 ||</l>\n</lg>\n\n<p>ākhyāti vācā | prajñāpayati padaiḥ suyuktaiḥ | prasthāpayati vibhājayati vivṛṇoti yathākramamuddeśavibhāgasaṃśayacchedaiḥ | uttānīkaroti uttānīkaraṇaṃ bahulīkārānugatā deśanā niścayabalādhānārthaṃ | deśayatyuddhaṭitajñeṣu | saṃprakāśayati vipañcitajñeṣu |</p>\n\n<lg>\n<l>śuddhā trimaṇḍalena hiteyaṃ deśanā hi buddhānāṃ |</l>\n<l>doṣairvivarjitā punaraṣṭabhireṣaiva vijñeyā || Msa_12.11 ||</l>\n</lg>\n\n<p>śuddhā trimaṇḍaleneti | yena ca deśayati vācā padaiśca | yathā coddeśādiprakāraiḥ | yeṣu coddhaṭitavipañcitajñeṣu | eṣaiva ca deśanā punaraṣṭadoṣavivarjitā veditavyā yathākramam |</p>\n\n<lg>\n<l>kauśīdyamanavabodho hyavakāśasyākṛtirhyanītatvam |</l>\n<l>saṃdehasyācchedastadvigamasyādṛḍhīkaraṇam || Msa_12.12 ||</l>\n</lg>\n\n<p>te punaraṣṭau doṣāḥ | kauśīdyamanavasaṃbodhaḥ avakāśasyākaraṇaṃ anītārthatvaṃ saṃdehasyācchedanā tadvigamasyādṛḍhīkaraṇaṃ niścayaśyetyarthaḥ |</p>\n\n<lg>\n<l>khedo 'tha matsaritvaṃ doṣā hyete matā kathāyāṃ hi |</l>\n<l>tadabhāvādbuddhānāṃ nirūttarā deśanā bhavati || Msa_12.13 ||</l>\n</lg>\n\n<p>khedo yenābhīkṣṇaṃ na deśayet | matsaritvaṃ [matsaritvaṃ] cākṛtsnaprakāśanāt | arthasaṃpattau ślokadvayaṃ |</p>\n\n<lg>\n<l>kalyāṇo dharmo 'yaṃ hetutvādbhaktituṣṭibuddhīnāṃ |</l>\n<l>dvividhārthaḥ sugrāhyaścaturguṇabrahmacaryavadaḥ || Msa_12.14 ||</l>\n</lg>\n\n<lg>\n<l>paraisādhāraṇayogakevalaṃ tridhātukakleśavihānipūrakam |</l>\n<l>svabhāvaśuddhaṃ malaśuddhitaśca taccaturguṇabrahmavicaryamiṣyate || Msa_12.15 ||</l>\n</lg>\n\n<p>caturguṇabrahmacaryasaṃprakāśako dharmaḥ | ādimadhyaparyavasānakalyāṇo yathākramaṃ śrutacintābhāvanābhirbhaktituṣṭibuddhihetutvāt | tatra bhaktiradhimuktiḥ saṃpratyayaḥ tuṣṭiḥ prāmodyaṃ (<hi rend='bold'>MSA_Bagchi 80</hi>) yuktinidhyānācchakyaprāptitāṃ viditvā | buddhiḥ samāhitacittasya yathābhūtajñānaṃ | dvividhārtha ityataḥ svarthaḥ saṃvṛtiparamārthasatyayogāt | sugrāhya ityataḥ suvyañjanaḥ pratītapadavyañjanatvāt | caturguṇaṃ brahmacaryam | kevalaṃ paraisādhāraṇātvāt paripūrṇaṃ tridhātukleśaprahāṇaparipūraṇāt | pariśuddhaṃ svabhāvaviśuddhito 'nāsravatvāt | paryavadātaṃ malaviśuddhitaḥ saṃtānaviśuddhyā kṣīṇāsravāṇām |</p>\n\n<p>abhisaṃdhivibhāge ślokadvayam |</p>\n\n<lg>\n<l>avatāraṇasaṃdhiśca saṃdhirlakṣaṇato 'paraḥ |</l>\n<l>pratipakṣābhisaṃdhiśca saṃdhiḥ pariṇatāvapi || Msa_12.16 ||</l>\n</lg>\n\n<lg>\n<l>śrāvakeṣu svabhāveṣu doṣāṇāṃ vinaye tathā |</l>\n<l>abhidhānasya gāmbhīrye saṃdhireṣa caturvidhaḥ || Msa_12.17 ||</l>\n</lg>\n\n<p>caturvidho 'bhisaṃdhirdeśanāyāṃ buddhasya veditavyaḥ | avatāraṇābhisaṃdhirlakṣaṇābhisaṃdhiḥ pratipakṣābhisaṃdhiḥ pariṇāmanābhisaṃdhiśca | tatrāvatāraṇābhisaṃdhiḥ śrāvakeṣu draṣṭavyaḥ | śāsanāvatāraṇārthamanutrāsāya rūpādyastitvadeśanāt | lakṣaṇābhisaṃdhistriṣu parikalpitādisvabhāveṣu draṣṭavyo niḥsvabhāvānutpannādisarvadharmadeśanāt | pratipakṣābhisaṃdhirdoṣāṇāṃ vinaye draṣṭavyo yathāṣṭāvaraṇapratipakṣāgrayānasaṃbhāṣāsānuśaṃse[saṃ] gāthādvayaṃ vakṣyati | pariṇāmanābhisaṃdhirabhidhānagāmbhīrye draṣṭavyo yathāha |</p>\n\n<p>asāre sāramatayo viparyāse ca susthitāḥ |\n<l>kleśena ca susaṃkliṣṭā labhante bodhimuttamāṃ || Msa_12.iti |</l></p>\n\n<p>ayamatrābhisaṃdhiḥ | asāre sāramataya ityavikṣepe yeṣāṃ sārabuddhiḥ pradhānabuddhirvikṣepo hi visāraścetasaḥ | viparyāse ca susthitā iti nityasukhaśucyātmagrāhaviparyayeṇānityādike viparyāse susthitā aparihāṇitaḥ | kleśena ca sa saṃkliṣṭā iti dīrghaduṣkaravyāyāmaśrameṇātyarthaṃ parikliṣṭāḥ |</p>\n\n<p>abhiprāyavibhāge ślokaḥ |</p>\n\n<lg>\n<l>samatārthāntare jñeyastathā kālāntare punaḥ |</l>\n<l>pudgalasyāśaye caiva abhiprāyaścaturvidhaḥ || Msa_12.18 ||</l>\n</lg>\n\n<p>caturvidho 'bhiprāyaḥ | sata[ma]tābhiprāyo yadāha | ahameva sa tasminsamaye vipaśvī samyaksaṃbuddho 'bhūvamityaviśiṣṭadharmakāyatvāt | arthāntarābhiprāyo yadāha | niḥ svabhāvāḥ sarvadharmā anutpannāityevamādi ayathārūtārthatvāt | kālantarābhiprāyo yadāha | ye (<hi rend='bold'>MSA_Bagchi 81</hi>) sukhāvatyāṃ praṇidhānaṃ kariṣyanti te tatropapatsyanta iti kālāntareṇetyabhiprāyaḥ | pudgalāśayābhiprāyo yattadeva kuśalamūlaṃ kasyacitpraśaṃsate kasyacidvigarhate 'lpamātrasaṃtuṣṭasya vaipulyasaṃgrahāt mahāyānasūtrāntasānuśaṃsaṃ gāthādvayamupādāyāha |</p>\n\n<lg>\n<l>buddhe dharme 'vajñā kauśīdyaṃ tuṣṭiralpamātreṇa |</l>\n<l>rāge māne caritaṃ kaukṛtyaṃ cāniyatabhedaḥ || Msa_12.19 ||</l>\n</lg>\n\n<lg>\n<l>sattvānāmāvaraṇaṃ tatpratipakṣo 'grayānasaṃbhāṣā |</l>\n<l>sarvāntarāyadoṣaprahāṇameṣāṃ tato bhavati || Msa_12.20 ||</l>\n</lg>\n\n<lg>\n<l>yo granthato 'rthato vā gāthādvayadhāraṇe prayujyeta |</l>\n<l>sa hi daśavidhamanuśaṃsaṃ labhate sattvottamo dhīmān || Msa_12.21 ||</l>\n</lg>\n\n<lg>\n<l>kṛtsnāṃ ca dhātupuṣṭiṃ prāmodyaṃ cottamaṃ maraṇakāle |</l>\n<l>janma ca yathābhikāmaṃ jātismaratāṃ ca sarvatra || Msa_12.22 ||</l>\n</lg>\n\n<lg>\n<l>buddhaiśca samavadhānaṃ tebhyaḥ śravaṇaṃ tathāgrayānasya |</l>\n<l>adhimuktiṃ saha buddhyā dvayamukhatāmāśubodhiṃ ca || Msa_12.23 ||</l>\n</lg>\n\n<p>buddhe dharme 'vajñeti pañca gāthāḥ | tatrāniyatabhedo bodhisattvānāmaniyatānāṃ mahāyānādbhedaḥ | agrayānasaṃbhāṣā yā mahāyānadeśanā | buddhe 'vajñāvaraṇasya pratipakṣasaṃbhāṣā | ahameva sa tena kālena vipaśvī samyaksaṃbuddho 'bhūvamiti | dharme 'vajñāvaraṇasya pratipakṣasaṃbhāṣā | iyato gaṃgānadīvālikāsamānabuddhānparyupāsya mahāyāne 'vabodha utpadyata iti | kauśīdyāvaraṇasya pratipakṣasaṃbhāṣā | ye sukhāvatyāṃ praṇidhānaṃ kariṣyanti te tatropapatsyanta iti | vimalacandraprabhasya ca tathāgatasya nāmadheyagrahaṇamātreṇa niyato bhavatyanuttarāyāṃ samyaksaṃbodhāviti | alpamātrasaṃtuṣṭyāvaraṇasya pratipakṣasaṃbhāṣā | yatra bhagavān kvaciddānādi vivarṇayati anyatra varṇitavān | rāgacaritasya cāvaraṇasya pratipakṣasaṃbhāṣā | yatra bhagavān buddhakṣetravibhūtiṃ varṇayati | mānacaritasyāvaraṇasya pratipakṣasaṃbhāṣā | yatra bhagavān kasyacid buddhasyādhikāṃ saṃpattiṃ varṇayati | kaukṛtyāvaraṇasya pratipakṣasaṃbhāṣā | ye buddhabodhisattveṣva[ṣvapa]kāraṃ kariṣyanti te sarve svargopagā bhaviṣyantīti | aniyatabhedasyāvaraṇasya pratipakṣasaṃbhāṣā | mahāśrāvakāṇāṃ buddhatve vyākaraṇadeśanā ekayānadeśanā ca | kṛtsnadhātupuṣṭiḥ sarvamahāyānādhiṣṭhānāya dhātupuṣṭistadāvaraṇavigamāt sarvatra mahāyāne 'dhimuktilābhataḥ | dvayamukhatā samādhimukhatā dhāraṇīmukhatā ca | dṛṣṭe dharme dvividho 'nuśaṃsaḥ sāṃparāyike 'ṣṭavidhaḥ krameṇottarottaraviśeṣalābhādveditavyaḥ |</p>\n\n<note><hi rend='bold'>MSA_Bagchi 82</hi></note>\n<p>deśanānuśaṃseślokaḥ |</p>\n\n<lg>\n<l>iti suga[ma]tirakhedavān kṛpāluḥ prathitayaśāḥ suvidhijñatāmupetaḥ |</l>\n<l>bhavati sukathiko hi bodhisattvastapati jane kathitairyathaiva sūryaḥ || Msa_12.24 ||</l>\n</lg>\n\n<p>pañcabhiḥ kāraṇaiḥ sukathikatvaṃ | sūryavatpratapanaṃ cānuśaṃsaḥ | lokāvarjanato bahumatatvāt | pañca kāraṇāni sukathikatvasya yenāviparītaṃ darśayati abhīkṣṇaṃ nirāmiṣacitta ādeyavākyavineyānurūpaṃ ca |</p>\n\n<p>|| mahāyānasūtrālaṃkāre deśanādhikāro dvādaśaḥ ||</p>\n\n<note><hi rend='bold'>MSA_Bagchi 83</hi></note>\n<p>trayodaśo 'dhikāraḥ</p>\n\n<p>pratipattivibhāge ṣaṭ ślokāḥ |</p>\n\n<lg>\n<l>dvedhā nairātmyamājñāya dhīmān pudgaladharmayoḥ |</l>\n<l>dvayamithyātvasamyaktvaṃ vivarjyeta trayeṇa hi || Msa_13.1 ||</l>\n</lg>\n\n<p>yathārthamājñāya dharmamājñāya dharmānudharmapratipanno bhavati sāmīcīpratipanno 'nudharmacārī tatsaṃdarśayati | tatra dvidhā pudgaladharma nairātmyajñānaṃ grāhyagrāhakābhāvataḥ | dvayamithyātvasamyakttvaṃ vivarjyaṃ trayaṃ | abhāve ca śūnyatāsamādhiḥ parikalpitasya svabhāvasya | bhāve cāpraṇīhitānimittau paratantraniṣpannayoḥ svabhāvayoḥ | etatsamādhitrayaṃ laukikaṃ na mithyātvaṃ lokottarajñānāvāhanāt | na samyaktvamalokottaratvāt |</p>\n\n<lg>\n<l>arthajñaḥ sarvadharmāṇāṃ vetti kolasamānatāṃ |</l>\n<l>śrutatuṣṭiprahāṇāya dharmajñastena kathyate || Msa_13.2 ||</l>\n</lg>\n\n<p>evamarthajñaḥ sarvadharmāṇāṃ sūtrādīnāṃ kolopamatāṃ jānāti | śrutamātrasaṃtuṣṭiprahāṇāya tena dharmajño bhavati |</p>\n\n<lg>\n<l>pārthagjanena jñānena pratividhya dvayaṃ tathā |</l>\n<l>tajjñānapariniṣpattāvanudharmaṃ prapadyate || Msa_13.3 ||</l>\n</lg>\n\n<p>etena dvividhena pārthagjanenārthadharmajñānena dvayaṃ nairātmyabhāvaṃ pratividhya yathākramaṃ [nairātmyaṃ tathā pratividhya yathoktaṃ] tasya jñānasya pariniṣpattyarthaṃ pratipadyate | evamanudharmaṃ pratipadyate |</p>\n\n<lg>\n<l>tato jñānaṃ sa labhate lokottaramanuttaraṃ |</l>\n<l>ādibhūmau samaṃ sarvairbodhisattvaistadātmabhiḥ || Msa_13.4 ||</l>\n</lg>\n\n<p>tato jñānaṃ sa labhate lokottaramanuttaramiti | viśiṣṭatarayānābhāvāt | ādibhūmau pramuditāyāṃ bhūmau samaṃ sarvairbodhisattvaistadātmabhiriti tadbhūmikairevaṃ sāmīcīpratipanno bhavati tadbhūmikabodhisattvasamatayā |</p>\n\n<lg>\n<l>kṛtvā darśanajñeyānāṃ[heyānāṃ] kleśānāṃ sarvasaṃkṣayam |</l>\n<l>jñeyāvaraṇajñānāyā[hānāya] bhāvanāyāṃ prayujyate || Msa_13.5 ||</l>\n</lg>\n\n<note><hi rend='bold'>MSA_Bagchi 84</hi></note>\n<p>śloko gatārthaḥ |</p>\n\n<lg>\n<l>vyavasthānavikalpena jñānena sahacāriṇā |</l>\n<l>anudharmaṃ caratyevaṃ pariśiṣṭāsu bhūmiṣu || Msa_13.6 ||</l>\n</lg>\n\n<p>śeṣeṇānudharmacāritvaṃ darśayati | vyavasthānāvikalpeneti bhūmivyavasthānajñānenāvikalpena ca | sahacāriṇetyanusaṃbaddhacāriṇā anyonyanairantaryeṇa | etena ślokadvayenānudharmacāritvaṃ darśitaṃ |</p>\n\n<p>pratipattāvapramādakriyāyāṃ catvāraḥ ślokāḥ |</p>\n\n<lg>\n<l>sulābho 'tha svadhiṣṭhānaḥ subhūmiḥ susahāyakaḥ |</l>\n<l>suyogo guṇavān deśo yatra dhīmān prapadyate || Msa_13.7 ||</l>\n</lg>\n\n<p>caturbhiścakrairapramādakriyāṃ darśayati pratirūpadeśavāsādibhiḥ | tatrānena ślokena pratirūpadeśavāsaṃ darśayati | sulābhaścīvarapiṇḍapātādīnāṃ jīvitapariṣkārāṇāmakṛcchreṇa lābhāt | svadhiṣṭhāno durjanairdasyuprabhṛtibhiranadhiṣṭhitatvāt | subhūmirārogyabhūmitvāt | susahāyakaḥ sabhāgaśīladṛṣṭisahāyakatvāt | suyogo divālpākīrṇābhilāpakatvāt rātrau cālpaśabdādikatvāt |</p>\n\n<lg>\n<l>bahuśruto dṛṣṭasatyo vāgmī samanukampakaḥ |</l>\n<l>akhinno bodhisattvaśca jñeyaḥ satpurūṣo mahān || Msa_13.8 ||</l>\n</lg>\n\n<p>anena dvitīyena satpurūṣaṃ darśayati | āgamādhigamavākkaraṇanirāmiṣacittākilāsitvaguṇayogāt |</p>\n\n<lg>\n<l>svālambanā musaṃbharā [susaṃstabdhā] subhāvanaiva [supāyācaiva?] deśitā |</l>\n<l>suniryāṇaprayogā ca ātmasamyakpradhānatā || Msa_13.9 ||</l>\n</lg>\n\n<p>anena tṛtīyena yoniśomanaskārasaṃgṛhītamātmanaḥ samyakpraṇīdhānatāṃ darśayati | saddharmālambanatayā susaṃbhṛtasaṃbhāratayā śamathādinimittānāṃ kālena kālaṃ bhāvanātayā alpamātrāsaṃtuṣṭitayā satyuttarakaraṇīye sātatyasatkṛtyaprayogatayā ca |</p>\n\n<lg>\n<l>rateḥ kṣaṇopapatteśca ārogyasyāpi kāraṇaṃ |</l>\n<l>samādhervicayasyāpi pūrve hi kṛtapuṇyatā || Msa_13.10 ||</l>\n</lg>\n\n<p>anena caturthena pūrvakṛtapuṇyatāṃ pañcavidhena hetutvena darśayati | ratihetutvena yataḥ pratirūpadeśavāse 'bhiramate | kṣaṇopapattihetutvena yataḥ satpurūṣāyāśrayaṃ labhate | (<hi rend='bold'>MSA_Bagchi 85</hi>) ārogyasamādhiprajñāhetutvena ca yata ātmanaḥ samyakpraṇidhānaṃ sampadyate |</p>\n\n<p>kleśata eva kleśaniḥsaraṇe ślokāstrayaḥ |</p>\n\n<lg>\n<l>dharmadhātuvinirmukto yasmāddharmo na vidyate |</l>\n<l>tasmādrāgādayasteṣāṃ buddhairniḥsaraṇaṃ matāḥ || Msa_13.11 ||</l>\n</lg>\n\n<p>yaduktaṃ bhagavatā | nāhamanyatra rāgādrāgasya niḥsaraṇaṃ vadāmyevaṃ dveṣānmohāditi | tatrābhisaṃdhiṃ darśayati | yasmāddharmadhātuvinirmukto dharmo nāsti dharmatāvyatirekeṇa dharmābhāvāt | tasmādrāgādidharmatāpi rāgādyākhyāṃ labhate sa ca niḥsaraṇaṃ rāgādīnāmityevaṃ tatrābhisaṃdhirveditavyaḥ |</p>\n\n<lg>\n<l>dharmadhātuvinirmukto yasmāddharmo na vidyate |</l>\n<l>tasmātsaṃkleśanirdeśe sa saṃvid[saṃdhira] dhīmatāṃ mataḥ || Msa_13.12 ||</l>\n</lg>\n\n<p>yaduktaṃ | avidyā ca bodhiścaikamiti | tatrāpi sakleśanirdeśe sa evābhisaṃdhiḥ | avidyā bodhidharmatā syāttadupacārāt |</p>\n\n<lg>\n<l>yatastāneva rāgādīnyoniśaḥ pratipadyate |</l>\n<l>tato vimucyate tebhyastenaiṣāṃ niḥsṛtistataḥ || Msa_13.13 ||</l>\n</lg>\n\n<p>tāneva rāgādīnyoniśaḥ pratipadyamānastebhyo vimucyate tasmātparijñātāsta eva teṣāṃ niḥsaraṇaṃ bhavatītyayamatrābhisaṃdhiḥ |</p>\n\n<p>śrāvakapratyekabuddhamanasikāraparivarjane ślokadvayaṃ |</p>\n\n<lg>\n<l>na khalu jinasutānāṃ bādhakaṃ duḥkhamugraṃ</l>\n<l>narakabhavanavāsaiḥ sattvahetoḥ kathaṃcit |</l>\n<l>śamabhavaguṇadoṣapreritā hīnayāne</l>\n<l>vividhaśubhavikalpā bādhakā dhīmatāṃ tu || Msa_13.14 ||</l>\n</lg>\n\n<lg>\n<l>na khalu narakavāso dhīmatāṃ sarvakālaṃ</l>\n<l>vimalavipulabodherantarāyaṃ karoti |</l>\n<l>svahitaparamaśītastvanyayāne vikalpaḥ</l>\n<l>paramasukhavihāre 'pyantarāyaṃ karoti || Msa_13.15 ||</l>\n</lg>\n\n<p>anayoḥ ślokayorekasya dvitīyaḥ sādhakaḥ | ubhau gatārthau |</p>\n\n<p>niḥsvabhāvatāprakṛtipariśuddhitrāsapratiṣedhe catvāraḥ ślokāḥ |</p>\n\n<note><hi rend='bold'>MSA_Bagchi 86</hi></note>\n<lg>\n<l>dharmābhāvopalabdhiśca niḥsaṃkleśaviśuddhitā |</l>\n<l>māyādisadṛśī jñeyā ākāśasadṛśī tathā || Msa_13.16 ||</l>\n</lg>\n\n<lg>\n<l>yathaiva citre vidhivadvicitrite natonnataṃ nāsti ca dṛśyate 'tha ca |</l>\n<l>abhūtakalpe 'pi tathaiva sarvathā dvayaṃ sadā nāsti sa dṛśyate 'tha ca || Msa_13.17 ||</l>\n</lg>\n\n<lg>\n<l>yathaiva toye luti[ṭi]te prasādite na jāyate sā punaracchatānyataḥ |</l>\n<l>malāpakarṣastu sa tatra kevalaḥ svacittaśuddhau vidhireṣa eva hi || Msa_13.18 ||</l>\n</lg>\n\n<lg>\n<l>mataṃ ca cittaṃ prakṛtiprabhāsvaraṃ sadā tadāgantukadoṣadūṣitaṃ |</l>\n<l>na dharmatācittamṛte 'nyacetasaḥ prabhāsvaratvaṃ prakṛtau vidhīyate || Msa_13.19 ||</l>\n</lg>\n\n<p>dharmābhāvaśca dharmopalabdhiśceti trāsasthānaṃ niḥsaṃkleśatā ca dharmadhātoḥ prakṛtyā viśuddhatā ca paścāditi trāsasthānaṃ bālānāṃ | tadyathākramaṃ māyādisādṛśyenākāśasādṛśyena ca prasādhayaṃstatastrāsaṃ pratiṣedhayati | tathā citre natonnatasādṛśyena luti[ṭi]taprasāditatoyasādṛśyena ca yathākramaṃ | caturthena ślokena toyasādharmyaṃ citte pratipādayati | yathā toyaṃ prakṛtyā prasannamāgantukena tu kāluṣyeṇa luti[ṭi]taṃ bhavatyevaṃ cittaṃ prakṛtyā prabhāsvaraṃ matamāgantukaistu dauṣairdūṣitamiti | na ca dharmatācittādṛte 'nyasya cetasaḥ paratantralakṣaṇasya prakṛtiprabhāsvaratvaṃ vidhīyate | tasmāccittatathataivātra cittaṃ veditavyaṃ |</p>\n\n<p>rāgajāpattipratiṣedhe catvāraḥ ślokāḥ |</p>\n\n<lg>\n<l>bodhisattvasya sattveṣu prema majjagataṃ mahat |</l>\n<l>yathaikaputrake tasmātsadā hitakaraṃ matam || Msa_13.20 ||</l>\n</lg>\n\n<lg>\n<l>sattveṣu hitakāritvannaityāpattiṃ sa rāgajāṃ |</l>\n<l>dveṣo virudyate tvasya sarvasattveṣu satpathā[sarvathā] || Msa_13.21 ||</l>\n</lg>\n\n<lg>\n<l>yathā kapotī svasutātivatsalā svabhāvakāṃstānupaguhya tiṣṭhati |</l>\n<l>tathāvidhāyāṃ pratigho virudhyate suteṣu tadvatsakṛpe 'pi dehiṣu || Msa_13.22 ||</l>\n</lg>\n\n<lg>\n<l>maitrī yataḥ pratighacittamato viruddhaṃ</l>\n<l>śāntiryato vyasanacittamato viruddhaṃ |</l>\n<l>artho yato nikṛticittamato viruddhaṃ</l>\n<l>lhādo yataḥ pratibhayaṃ na[ca] tato viruddhaṃ || Msa_13.23 ||</l>\n</lg>\n\n<p>yatsattveṣu bodhisattvasya prema so 'tra rāgo 'bhipretastatkṛtāmāpattiṃ teṣāṃ pratiṣedhayati | sattvahitakriyāhetutvāt | kapotīmudāharati tabdahurāgatvāt apatyasnehādhimātratayā (<hi rend='bold'>MSA_Bagchi 87</hi>) sakṛpe bodhisattve dehiṣu sattveṣu pratigho virudhyate | bodhisattvānāṃ sattveṣu maitrī bhavati vyasanaśāntiḥ arthadānaṃ lhādaśca prītyutpādāt | yata ime maitryādayastata eva pratighacittaṃ viruddhaṃ | tatpūrvakāṇi ca vyasanacittādīni |</p>\n\n<p>pratipattibhede pañca ślokāḥ |</p>\n\n<lg>\n<l>yathāturaḥ subhaiṣajye saṃsāre pratipadyate |</l>\n<l>āture ca yathā vaidyaḥ sattveṣu pratipadyate || Msa_13.24 ||</l>\n</lg>\n\n<lg>\n<l>aniṣpanne yathā ceṭe svātmani pratipadyate |</l>\n<l>vaṇigyathā punaḥ paṇye kāmeṣu pratipadyate || Msa_13.25 ||</l>\n</lg>\n\n<lg>\n<l>yathaiva rajako vastre karmaṇe pratipadyate |</l>\n<l>pitā yathā sute bāle sattvāheṭhe prapadyate || Msa_13.26 ||</l>\n</lg>\n\n<lg>\n<l>agnyarthī vādharāraṇyāṃ sātatye pratipadyate |</l>\n<l>vaiśvāsiko vāniṣpanne adhicitte prapadyate || Msa_13.27 ||</l>\n</lg>\n\n<lg>\n<l>māyākāra iva jñeye prajñayā pratipadyate |</l>\n<l>pratipattiryathā yasmin bodhisattvasya sā matā || Msa_13.28 ||</l>\n</lg>\n\n<p>yathā yasminpratipadyate tadabhidyotayati | yatheti subhaiṣajyādiṣvivāturādayaḥ | yatreti saṃsārādiṣu pratisaṃkhyāya saṃsāraniṣevaṇāt | kāruṇyena kleśāturasattvāparityāgāt | svapraṇihitatvacittakaraṇāt | dānādipāramitābhiśca yathākramaṃ bhogavṛddhinayanāt | kāyādikarmapariśodhanāt | sattvāpakārākopāt | kuśalabhāvanānirantarābhiyogāt | samādhyanāsvādanāt | jñeyāviparyāsācca |</p>\n\n<p>pratipattitrimaṇḍalapariśuddhau ślokaḥ |</p>\n\n<lg>\n<l>iti satatamudārayuktavīryo dvayaparipācanaśodhane suyuktaḥ |</l>\n<l>paramavimalanirvikalpaguddhyā vrajati sa siddhimanuttamāṃ krameṇa || Msa_13.29 ||</l>\n</lg>\n\n<p>iti nirvikalpena dharma nairātmyajñānena pratipattuḥ pratipattavyasya pratipatteścāvikalpanā trimaṇḍalapariśuddhirveditavyā | dvayaparipācanaśodhaneṣu [su]yukta iti sattvānāmātmanaśca |</p>\n\n<p>|| mahāyānasūtrālaṃkāre pratipattyadhikārastrayodaśaḥ ||</p>\n\n<note><hi rend='bold'>MSA_Bagchi 88</hi></note>\n<p>caturdaśo 'dhikāraḥ</p>\n\n<p>avavādānuśāsanīvibhāge ślokā ekapañcāśat |</p>\n\n<lg>\n<l>kalpāsaṃkhyeyaniryāto hyadhimuktiṃ vivardhayan |</l>\n<l>saṃpūrṇaḥ kuśalairdharmaiḥ sāgaro vāribhiryathā || Msa_14.1 ||</l>\n</lg>\n\n<p>adhimuktiṃ vivardhayannityadhimātrāvasthānayanāt | śeṣaṃ gatārtham |</p>\n\n<lg>\n<l>tathā saṃbhṛtasaṃbhāro hyādiśuddho jinātmajaḥ |</l>\n<l>suvijñaḥ kalpa[lya]cittaśca bhāvanāyāṃ prayujyate || Msa_14.2 ||</l>\n</lg>\n\n<p>ādiśuddho bodhisattvasaṃvarapariśodhanānmahāyāne dṛṣṭiṛjju[ju]karaṇāccāviparītārthagrahaṇataḥ | suvijño bahuśrutatvāt | kalpa[lya]citto vinivaraṇatvāt |</p>\n\n<lg>\n<l>dharmastrotasi buddhebhyo 'vavādaṃ labhate tadā |</l>\n<l>vipulaṃ śamathajñānavaipulyagamanāya hi || Msa_14.3 ||</l>\n</lg>\n\n<p>śloko gatārthaḥ |</p>\n\n<lg>\n<l>tataḥ sūtrādike dharme so 'dvayārthavibhāvake |</l>\n<l>sūtrādināmni bandhīyāccittaṃ prathamato yatiḥ || Msa_14.4 ||</l>\n</lg>\n\n<lg>\n<l>tataḥ padaprabhedeṣu vicaredanupūrvaśaḥ |</l>\n<l>vicārayettadarthāṃśca pratyātmayoniśaśca saḥ || Msa_14.5 ||</l>\n</lg>\n\n<p>avadhṛtya ca tānarthāndharme saṃkalayetpunaḥ\n<l>tataḥ kuryātsamāśāstiṃ tadarthādhigamāya saḥ || Msa_14.6 ||</l></p>\n\n<p>sūtrageyādike dharme yatsūtrādināma daśabhūmikamityevamādi tatra cittaṃ prathamato badhnīyāt | ebhistribhiḥ ślokaiḥ ṣaṭ cittānyupadiṣṭāni | mūlacittamanucaracittaṃ vicāraṇācittamavadhāraṇācittaṃ saṃkalanacittamāśāsticittaṃ ca | tatra mūlacittaṃ yatsūtrādīnāṃ dharmāṇāṃ nāmālambanaṃ | avavādaṃ śrutvā svayaṃ vā kalpayitvā | tadyathānityaṃ duḥkhaṃ śūnyamanātmyaṃ ya yoniśo na cetyādi | anucaracittaṃ yena sūtrādīnāṃ nāmata ālambitānāṃ padaprabhedamanugacchati | vicāraṇācittaṃ yenārthaṃ vyañjanaṃ ca vicārayati | tatrārthaṃ caturbhirākārairvicārayati gaṇanayā tulanayā mīmāṃsayā pratyavekṣaṇayā ca | tatra gaṇanā saṃgrahaṇaṃ tadyathā rūpaṃ daśāyatanānyekasya ca pradeśo vedanā ṣaḍ vedanākāyā ityevamādi | tulanā saṃkhyāvato (<hi rend='bold'>MSA_Bagchi 89</hi>) dharmasya śamalakṣa[ṇa?]grahaṇamanādhyāropānapavādataḥ | mīmāṃsā pramāṇaparīkṣa | pratyavekṣaṇāgaṇitatulitamīmāṃsitasyārthasyāvalokanaṃ | vyañjanaṃ dvābhyāmākārābhyāṃ vicārayati | sārthatathā[yā] ca samastānāṃ vyañjanānāṃ nirarthatayā ca vyastānāṃ | avadhāraṇācittaṃ yena yathānucaritaṃ vicāritaṃ vā tannimittamavadhārayati | saṃkalanacittaṃ tadyathā vicāritamarthaṃ mūlacitte saṃkṣipyaparipiṇḍitākāraṃ vartate | āśāsticittaṃ yadarthaṃ prayukto bhavati samā[dhyarthaṃ vā?] tatparipūryarthaṃ vā śrāmaṇyaphalārthaṃ vā bhūmipraveśārthaṃ vā viśeṣagamanārthaṃ vā tacchandasahagataṃ vartate | cittameva hyālambanapratibhāsaṃ vartate na cittādanyadālambanamastīti jānato vā cittamātramajānato vā cittamevālambanaṃ nānyat | iti ṣaḍvidhaṃ cittamālambanaṃ vyavasthāpyate |</p>\n\n<lg>\n<l>eṣeta pratyavekṣeta manojalpaiḥ prabandhataḥ |</l>\n<l>nirjalpaikarasaiścāpi manaskārairvicārayet || Msa_14.7 ||</l>\n</lg>\n\n<lg>\n<l>jñeyaḥ śamathamārgo 'sya dharmanāma ca piṇḍitaṃ |</l>\n<l>jñeyo vipaśyanāmārgastadarthānāṃ vicāraṇā || Msa_14.8 ||</l>\n</lg>\n\n<lg>\n<l>yuganaddhaśca vijñeyo mārgastatpiṇḍitaṃ punaḥ |</l>\n<l>līnaṃ cittasya gṛhṇīyāduddhataṃ śamayetpunaḥ || Msa_14.9 ||</l>\n</lg>\n\n<p>śa[sa]maprāptamupekṣeta tasminnālambane punaḥ\n<l>sātatyenātha satkṛtya sarvasminyojayetpunaḥ || Msa_14.10 ||</l></p>\n\n<p>ebhiścaturbhiḥ ślokairekādaśa manaskārā upadiṣṭāḥ | savitarkaḥ savicāraḥ | avitarko vicāramātraḥ | avitarko 'vicāraḥ | śamathamanaskāraḥ | vipaśyanā manaskāraḥ | yuganaddhamanaskāraḥ | [pragrahanimittamanaskāraḥ] śamathanimittamanaskāraḥ | upekṣānimitta manaskāraḥ | sātatyamanaskāraḥ | satkṛtyamanaskāraśca |</p>\n\n<lg>\n<l>nibadhyālambane cittaṃ tatpravedhaṃ[vāhaṃ] na vikṣipet |</l>\n<l>avagamyāśu vikṣepaṃ tasmin pratiharetpunaḥ || Msa_14.11 ||</l>\n</lg>\n\n<lg>\n<l>pratyātmaṃ saṃkṣipeccittamuparyupari buddhimān |</l>\n<l>tataścara [da]mayeccittaṃ samādhau guṇadarśanāt || Msa_14.12 ||</l>\n</lg>\n\n<lg>\n<l>aratiṃ śamayettasminvikṣepadoṣadarśanāt |</l>\n<l>abhidhyādaurmanasyādīnvyutthitān śamayettathā || Msa_14.13 ||</l>\n</lg>\n\n<lg>\n<l>tataśca sābhisaṃskārāṃ citte svarasavāhitāṃ |</l>\n<l>labhetānabhisaṃskārān [rāṃ] tadbhyāsātpunaryatiḥ || Msa_14.14 ||</l>\n</lg>\n\n<note><hi rend='bold'>MSA_Bagchi 90</hi></note>\n<p>ebhiścaturbhiḥ ślokairnavākārayā cittasthityā sthityupāya upadiṣṭaḥ | cittaṃ sthāpayati saṃsthāpayati avasthāpayati upasthāpayati damayati śamayati vyupaśamayatyekotīkaroti cittaṃ samādaghātīti navākārāḥ |</p>\n\n<lg>\n<l>tataḥ sa tanukāṃ labdhvā praśrabdhiṃ kāyacetasoḥ |</l>\n<l>vijñeyaḥ samanaskāraḥ punastān[stāṃ]sa vivardhayan || Msa_14.15 ||</l>\n</lg>\n\n<lg>\n<l>vṛddhidūraṃgamatvena maulīṃ sa labhate sthitiṃ |</l>\n<l>tāṃ śodhayannabhijñārthameti karmaṇyatāṃ parāṃ || Msa_14.16 ||</l>\n</lg>\n\n<lg>\n<l>dhyāne 'bhijñābhinirhārāllokadhātūnsa gacchati |</l>\n<l>pūjārthamaprameyāṇāṃ buddhānāṃ śravaṇāya ca || Msa_14.17 ||</l>\n</lg>\n\n<lg>\n<l>aprameyānupāsyāsau buddhānkalpairameyagaiḥ |</l>\n<l>karmaṇyatāṃ parāmeti cetasastadupāsanāt || Msa_14.18 ||</l>\n</lg>\n\n<p>iti karmaṇyatāṃ parāṃ dhyāne iti saṃbandhanīyaṃ | kalpairameyagairityaprameyasaṃkhyāgataiḥ | śeṣameṣāṃ ślokānāṃ gatārthaṃ |</p>\n\n<lg>\n<l>tato 'nuśaṃsāna labhate pañca śuddhaiḥ sa pūrvagān |</l>\n<l>viśuddhibhājanatvaṃ ca tato yāti niruttaraṃ || Msa_14.19 ||</l>\n</lg>\n\n<lg>\n<l>kṛtsnādausvalpa[dauṣṭhulya]kāyo hi dravate 'sya pratikṣaṇaṃ |</l>\n<l>āpūryate ca praśrabdhyā kāyacittaṃ samantataḥ || Msa_14.20 ||</l>\n</lg>\n\n<lg>\n<l>aparicchinnamābhāsaṃ dharmāṇāṃ vetti sarvataḥ |</l>\n<l>akalpitāni saṃśuddhau nimittāni prapaśyati || Msa_14.21 ||</l>\n</lg>\n\n<lg>\n<l>prapūrau ca viśuddhau ca dharmakāyasya sarvathā |</l>\n<l>karoti satataṃ dhīmānevaṃ hetuparigrahaṃ || Msa_14.22 ||</l>\n</lg>\n\n<p>tataḥ śuddheḥ pūrvaṃgamānpañcānuśaṃsān labhate | śuddheriti śuddhyāśayabhūmeḥ | teṣāṃ ca lābhādviśuddhibhājanatvaṃ prāpnoti | nirūttaraṃ yānānantaryāt[nuttaryāt] | prapūrau ca viśuddhau ca dharmakāyasyeti daśamyāṃ bhūmau paripūrirbuddhabhūmau viśuddhiḥ | eteṣāṃ pañcānāmanuśaṃsānāṃ trayaḥ śamathapakṣā dvau vipaśyanāpakṣau veditavyau | ato yāvallaukikaḥ samudāgamaḥ |</p>\n\n<lg>\n<l>tataścāsau tathābhūto bodhisattvaḥ samāhitaḥ |</l>\n<l>manojalpādvinirmuktān sarvārthānna prapaśyati || Msa_14.23 ||</l>\n</lg>\n\n<note><hi rend='bold'>MSA_Bagchi 91</hi></note>\n<lg>\n<l>dharma[rmā]lokasya vṛdhdyartha vīryamārabhate dṛḍhaṃ |</l>\n<l>dharmālokavivṛdhdyā ca cittamātre 'vatiṣṭhate || Msa_14.24 ||</l>\n</lg>\n\n<lg>\n<l>sarvārthapratibhāsatvaṃ tataścitte prapaśyati |</l>\n<l>prahīno grāhyani[vi]kṣepastadā tasya bhavatyasau || Msa_14.25 ||</l>\n</lg>\n\n<lg>\n<l>tato grāhakavikṣepaḥ kevalo 'syāvaśiṣyate |</l>\n<l>ānantaryasamādhiṃ ca spṛśatyāśu tadā punaḥ || Msa_14.26 ||</l>\n</lg>\n\n<p>ata ūrdhvaṃ nirvedhabhāgīyāni | tathābhūto bodhisattvaḥ samāhitacitto manojalpādvinirmuktān sarvadharmānna paśyati svalakṣaṇasāmānyalakṣaṇākhyānmanojalpamātrameva khyāti | sāsyoṣmagatāvasthā | ayaṃ sa āloko yamadhikṛtyoktaṃ kṣāranadyām | āloka iti dharmanidhyānakṣānteretadadhivacanamiti | sa tasyaiva dharmālokasya vivṛdhdyarthamāsthitakriyayā dṛḍhaṃ vīryamārabhate | sāsya mūrdhāvasthā | dharmālokavivṛdhdyā ca cittamātre 'vatiṣṭhate | cittametaditi prativedhāt | tataścitta eva sarvārthapratibhāsatvaṃ paśyati | na cittādanyamarthaṃ | tadā cāsya grāhyavikṣepaḥ prahīno bhavati | grāhakavikṣepaḥ kevalo 'vaśiṣyate | sāsya kṣāntyavasthā | tadā ca kṣipramānantaryasamādhiṃ spṛśati | sāsya laukikāgradharmāvasthā | kena kāraṇena sa ānantarya ucyate |</p>\n\n<lg>\n<l>yato grāhakavikṣepo hīyate tadanantaraṃ |</l>\n<l>jñeyānyuṣmagatādīni etāni hi yathākramaṃ || Msa_14.27 ||</l>\n</lg>\n\n<p>ityetānyuṣmagatādīni nirvedhabhāgīyāni |</p>\n\n<lg>\n<l>dvayagrāhavisaṃyuktaṃ lokottaramanuttaraṃ |</l>\n<l>nirvikalpaṃ malāpetaṃ jñānaṃ sa labhate punaḥ || Msa_14.28 ||</l>\n</lg>\n\n<p>ataḥ pareṇa darśanamārgāvasthā | dvayagrāhavisaṃyuktaṃ grāhyagrāhagrāhakagrāhavisaṃyogāt | anuttaraṃ yānānantaryeṇa[nuttaryeṇa] | nirvikalpaṃ grāhyagrāhakavikalpavisaṃyogāt | malāpetaṃ darśanajñe[he]yakleśaprahāṇāt | etena virajo vigatamalamityuktaṃ bhavati |</p>\n\n<lg>\n<l>sāsyāśrayaparāvṛttiḥ prathamā bhūmiriṣyate |</l>\n<l>ameyaiścāsya sā kalpaiḥ suviśuddhiṃ nigacchati || Msa_14.29 ||</l>\n</lg>\n\n<p>śloko gatārthaḥ |</p>\n\n<lg>\n<l>dharmadhātośca samatāṃ pratividhya punastadā |</l>\n<l>sarvasattveṣu labhate sadātmasamacittatāṃ || Msa_14.30 ||</l>\n</lg>\n\n<note><hi rend='bold'>MSA_Bagchi 92</hi></note>\n<lg>\n<l>nirātmatāyāṃ duḥkhārthe kṛtye niḥpratikarmaṇi |</l>\n<l>sattveṣu samacitto 'sau yathānye 'pi jinātmajāḥ || Msa_14.31 ||</l>\n</lg>\n\n<p>dharmanairātmyena ca dharmasamatāṃ pratividhya sarvasattveṣu sadā ātmasamacittatāṃ prattilabhate | pañcavidhayā samatayā | nairātmyasamatayā duḥkhasamatayā svaparasaṃtāneṣu nairātmyaduḥkhatayoraviśeṣāt | kṛtyasamatayā svaparaduḥkhaprahāṇakāmatāsāmānyāt | niṣpratikārasamatayā | ātmana iva parataḥ pratikārānabhinandanāt | tadanyabodhisattvasamatayā ca yathā tairabhisamitaṃ tathābhisamayāt |</p>\n\n<lg>\n<l>traidhātukātmasaṃskārānabhūtaparikalpataḥ |</l>\n<l>jñānena suviśuddhena addhayārthena paśyati || Msa_14.32 ||</l>\n</lg>\n\n<p>sa traidhātukātmasaṃskārānabhūtaparikalpanāmātrānpaśyati | suviśuddhena jñānena lokottaratvāt | advayārthenetyagrāhyagrāhakārthena |</p>\n\n<lg>\n<l>tadabhāvasya bhāvaṃ ca vimuktaṃ dṛṣṭihāyibhiḥ |</l>\n<l>labdhvā darśanamārgo hi tadā tena nirūcyate || Msa_14.33 ||</l>\n</lg>\n\n<p>tasya grāhyagrāhakābhāvasya bhāvaṃ dharmadhātūndarśanaprahātavyaiḥ kleśairvimuktaṃ paśyati |</p>\n\n<lg>\n<l>abhāvaśūnyatāṃ jñātvā tathābhāvasya śūnyatāṃ |</l>\n<l>prakṛtyā śūnyatāṃ jñātvā śūnyajña iti kathyate || Msa_14.34 ||</l>\n</lg>\n\n<p>sa ca bodhisattvaḥ śūnyajña ityucyate | trividhaśūnyatājñānāt | abhāvaśūnyatā parikalpitaḥ svabhāvaḥ svena lakṣaṇenābhāvāt | tathābhāvasya śūnyatā paratantrasya sa hi na tathābhāvo yathā kalpyate svena lakṣaṇena bhāvaḥ | prakṛtiśūnyatā pariniṣpannaḥ svabhāvaḥ śūnyatāsvabhāvatvāt |</p>\n\n<lg>\n<l>animittapadaṃ jñeyaṃ vikalpānāṃ ca saṃkṣayaḥ |</l>\n<l>abhūtaparikalpaśca tadapraṇihitasya hi || Msa_14.35 ||</l>\n</lg>\n\n<p>animittapadaṃ jñeyaṃ vikalpānāṃ ca saṃkṣayaḥ | abhūtaparikalpastadapraṇidhānasya padamālambanamityarthaḥ |</p>\n\n<lg>\n<l>tena darśanamārgeṇa saha lābhaḥ sadā mataḥ |</l>\n<l>sarveṣāṃ bodhipakṣāṇāṃ vicitrāṇāṃ jinātmaje || Msa_14.36 ||</l>\n</lg>\n\n<note><hi rend='bold'>MSA_Bagchi 93</hi></note>\n<p>tena darśanamārgeṇa saha bodhisattvasya sarveṣāṃ bodhipakṣāṇāṃ dharmāṇāṃ lābho veditavyaḥ smṛtyupasthānādīnāṃ |</p>\n\n<lg>\n<l>saṃskāramātraṃ jagadetya buddhyā nirātmakaṃ duḥkhivirūḍhimātraṃ |</l>\n<l>vihāya yānarthamayātmadṛṣṭiḥ mahātmadṛṣṭiṃ śrayate mahārthā || Msa_14.37 ||</l>\n</lg>\n\n<lg>\n<l>vinātmadṛṣṭyā ya ihātmadṛṣṭirvināpi duḥkhena suduḥkhitaśca |</l>\n<l>sarvārthakartā na ca kārakāṅkṣī yathātmanaḥ svātmahitāni kṛtvā || Msa_14.38 ||</l>\n</lg>\n\n<lg>\n<l>yo muktacittaḥ parayā vimuktyā baddhaśca gāḍhāyatabandhanena |</l>\n<l>duḥkhasya paryantamapaśyamānaḥ prayujyate caiva karoti caiva || Msa_14.39 ||</l>\n</lg>\n\n<lg>\n<l>svaṃ duḥkhamudvoḍhumihāsamartho lokaḥ kutaḥ piṇḍitamanyaduḥkhaṃ |</l>\n<l>janmaikamālokayate[gataṃ] tvacinto viparyayāttasya tu bodhisattvaḥ || Msa_14.40 ||</l>\n</lg>\n\n<lg>\n<l>yatprema yā vatsalatā prayogaḥ sattveṣvakhedaśca jinātmajānāṃ |</l>\n<l>āścaryametatparamaṃ bhaveṣu na caiva sattvātmasamānabhāvāt || Msa_14.41 ||</l>\n</lg>\n\n<p>ebhiḥ pañcabhiḥ ślokairdarśanamārgalābhino bodhisattvasya māhātmyodbhāvanam | anarthamayātmadṛṣṭiryā kliṣṭā satkāyadṛṣṭiḥ | mahātmadṛṣṭiriti mahārthā yā sarvasattveṣvātmasamacittalābhātmadṛṣṭiḥ | sā hi sarvasattvārthakriṃyāhetutvāt mahārthā | vinātmadṛṣṭyā anarthamayyātmadṛṣṭirmahārthā yā vināpi duḥkhena svasaṃtānajena suduḥkhitā sarvasattvasaṃtānajena | yo vimuktacitto darśanaprahātavyebhyaḥ parayā vimuktyānuttareṇa yānena | baddhaśca gāḍhāyatabandhanena sarvasattvasāṃntānikena duḥkhasya paryantaṃ na paśyati sva[sattva]dhātoranantatvādākāśavat prayujyate ca duḥkhasyāntakriyāyai sattvānāṃ karoti caiva tāma[arthaṃ] prameyāṇāṃ sattvānāṃ | viparyayāttasya tu bodhisattvaḥ sa hi saṃpiṇḍitasarvasattvaduḥkhaṃ yāvallokagatamudvoḍhuṃ samarthaḥ | yā sattveṣu bodhisattvasya priyatā yā ca hitasukhaiṣitā yaśca tadarthaṃ prayogo yaścitta[yaścatat]prayuktasyākheda etatsarvamāścaryaṃ paramaṃ lokeṣu | na caivāścaryaṃ sattvānāmātmasamānatvāt |</p>\n\n<lg>\n<l>tato 'sau bhāvanāmārge pariśiṣṭāsu bhūmiṣu |</l>\n<l>jñānasya dvividhasyeha bhāvanāyai prayujyate || Msa_14.42 ||</l>\n</lg>\n\n<lg>\n<l>nivirkalpaṃ ca tajjñānaṃ buddhadharmaviśodhakaṃ |</l>\n<l>anyadyathāvyavasthānaṃ sattvānāṃ paripācakaṃ || Msa_14.43 ||</l>\n</lg>\n\n<lg>\n<l>bhāvanāyāśca niryāṇaṃ dvayasaṃkhyeyasamāptitaḥ |</l>\n<l>paścimāṃ bhāvanāmetya bodhisattvau 'bhiṣiktakaḥ || Msa_14.44 ||</l>\n</lg>\n\n<note><hi rend='bold'>MSA_Bagchi 94</hi></note>\n<lg>\n<l>vajropamaṃ samādhānaṃ vikalpābhedyametya ca |</l>\n<l>niṣṭhāśrayaparāvṛttiṃ sarvāvaraṇanirmalāṃ || Msa_14.45 ||</l>\n</lg>\n\n<lg>\n<l>sarvakārajñatāṃ caiva labhate 'nuttaraṃ padaṃ |</l>\n<l>yatrasthaḥ sarvasattvānāṃ hitāya pratipadyate || Msa_14.46 ||</l>\n</lg>\n\n<p>ebhirbhāvanāmārgaḥ paridīpitaḥ dvividhaṃ jñānaṃ | nirvikalpaṃ ca yenātmano buddhadharmān viśodhayati | yathāvyavasthānaṃ ca lokottarapṛṣṭhalabdhaṃ laukikaṃ yena sattvānparipācayati | asaṃkhyeyadvayasya samāptau paścimāṃ bhāvanāmāgamyāvasānagatāmabhiṣikto vajropamaṃ samādhiṃ labhate | vikalpānuśayābhedyārthena vajropamaḥ | tato niṣṭhāgatāmāśrayaparāvṛttiṃ labhate sarvakleśajñeyāvaraṇanirmalāṃ | sarvākārajñatāṃ cānuttarapadaṃ yatrastho yāvatsaṃsāramabhisaṃbodhinirvāṇasaṃdarśanādibhiḥ sattvānāṃ hitāya pratipadyate |</p>\n\n<lg>\n<l>kathaṃ tathā durlabhadarśane munau bhavenmahārthaṃ na hi nityadarśanaṃ |</l>\n<l>bhṛśaṃ samāpyāyitacetasaḥ sadā prasādavegairasamaśravodbhavaiḥ || Msa_14.47 ||</l>\n</lg>\n\n<lg>\n<l>a[pra]codyamānaḥ satataṃ ca saṃmukhaṃ tathāgatairdharmasu[mu]khe vyavasthitaḥ |</l>\n<l>nigṛhya keśeṣviva doṣagahvarāt nikṛṣya bodhau ca balānniveśyate || Msa_14.48 ||</l>\n</lg>\n\n<lg>\n<l>sa sarvalokaṃ suviśuddhadarśanairakalpabodhairabhibhūya sarvathā |</l>\n<l>mahāndhakāraṃ vidhamayya bhāsate jaganmahāditya ivātyudārataḥ || Msa_14.49 ||</l>\n</lg>\n\n<p>ebhistribhiḥ ślokairavavādamāhātmyaṃ darśayati | yo hi dharmamukhaśrotasyavavādaṃ labhate tasya nityaṃ buddhadarśanaṃ bhavati | tataścāsamaṃ dharmaśravaṇaṃ | yato 'syātyarthaṃ prasādaḥ prasādavegairāpyāyitacetasastannityadarśanaṃ buddhānāṃ mahārthaṃ bhavati | śeṣaṃ gatārtham |</p>\n\n<lg>\n<l>buddhāḥ samyakpraśaṃsāṃ vidadhati satataṃ svārthasamyakprayukte,</l>\n<l>nindāmīrṣyāprayukte sthitivicapare cāntarāyānukūlān |</l>\n<l>dharmān sarvaprakārānvidhivadiha jinā darśayantyagrasattve,</l>\n<l>yān varjyāsevya yoge bhavati vipulatā saugate śāsane 'smim || Msa_14.50 ||</l>\n</lg>\n\n<p>caturvidhāmanuśāsanīmetena ślokena darśayati | adhiśīlamadhikṛtya samyaksvārthaprayukte bodhisattve praśaṃsāvidhānataḥ | adhicittamadhiprajñaṃ cādhikṛtya sthitivicayapare tadantarāyāṇāṃ (<hi rend='bold'>MSA_Bagchi 95</hi>) tadanukūlānāṃ ca sarvaprakārāṇāṃ dharmāṇāṃ deśanataḥ | yānvarjyāsevyetyantarāyānanukūlāṃśca yathākramaṃ | yoga iti śamathavipaśyanābhāvanāyāṃ |</p>\n\n<lg>\n<l>iti satataśubhācayaprapūrṇaḥ suvipulametya sa cetasaḥ samādhiṃ |</l>\n<l>munisatatamahāvavādalabdho bhavati guṇārṇavapārago 'grasattvaḥ || Msa_14.51 ||</l>\n</lg>\n\n<p>nigamanaśloko gatārthaḥ |</p>\n\n<p>|| mahāyānasūtrālaṃkāre avavādānuśāsanyadhikāraścaturdaśaḥ ||</p>\n\n<note><hi rend='bold'>MSA_Bagchi 96</hi></note>\n<p>pañcadaśo 'dhikāraḥ</p>\n\n<p>uddānam</p>\n\n<p>adhimukterbahulatā dharmaparyeṣṭideśane\n<l>pratipattistathā samyagavavādānuśāsanaṃ || Msa_15.1 ||</l></p>\n\n<p>upāyasahitakarmavibhāge catvāraḥ ślokāḥ |</p>\n\n<lg>\n<l>yathā pratiṣṭhā vanadehiparvatapravāhinīnāṃ pṛthivī samantataḥ |</l>\n<l>tathaiva dānādiśubhasya sarvato budheṣu karma trividhaṃ nirucyate || Msa_15.2 ||</l>\n</lg>\n\n<p>anena ślokena samutthānopāyaṃ darśayati | sarvaprakārasya dānādiśubhasya pāramitābodhipakṣādikasya karmatrayasamutthitatvāt | budheṣviti bodhisattveṣu | vanādigrahaṇamupabhojyā sthirasthiravastunidarśanārtham |</p>\n\n<lg>\n<l>suduṣkaraiḥ karmabhirudyatātmanāṃ vicitrarūpairbahukalpanirgataiḥ |</l>\n<l>na kāyavākcittamayasya karmaṇo jinātmajānāṃ bhavatīha saṃnatiḥ || Msa_15.3 ||</l>\n</lg>\n\n<lg>\n<l>yathā viṣācchasramahāśanād[ne] ripornivārayedātmahitaḥ svamāśrayaṃ |</l>\n<l>nihīnayānādvividhājjinātmajo nivārayetkarma tathā trayātmakaṃ || Msa_15.4 ||</l>\n</lg>\n\n<p>ābhyāṃ ślokābhyāṃ vyutthānopāyaṃ darśayati | mahāyānakhedānyayānapātavyutthānādyathākramaṃ | saṃnatiḥ kheda ityarthaḥ | viṣādisādharmyaṃ hīnayānapratisaṃyuktasya karmaṇo hīnayānacittapariṇāmanāt mahāyāne kuśalamūlasamucchedanāt anutpannakuśalamūlānutpādāya | utpanna kuśalamūla[sa?]sya dhvaṃsanāt | buddhatvasaṃpatprāptivibandhanācca |</p>\n\n<lg>\n<l>na karmiṇaḥ karma na karmaṇaḥ kriyāṃ sadāvikalpaḥ samudīkṣate tridhā |</l>\n<l>tato 'sya tatkarma viśuddhipāragaṃ bhavatyanantaṃ tadupāyasaṃgrahāt || Msa_15.5 ||</l>\n</lg>\n\n<p>anena ślokena caturthena viśuddhyupāyaṃ karmaṇo darśayati | maṇḍalapariśuddhitaḥ kartṛkarmakriyāṇāmanupalambhāt | anantamityakṣayam |</p>\n\n<p>|| mahāyānasūtrālaṃkāra upāyasahitakarmādhikāraḥ pañcadaśaḥ ||</p>\n\n<note><hi rend='bold'>MSA_Bagchi 97</hi></note>\n<p>ṣoḍaśo 'dhikāraḥ</p>\n\n<p>pāramitāprabhedasaṃgrahe uddānaślokaḥ |</p>\n\n<lg>\n<l>sāṃkhyātha tallalakṣaṇamānupūrvī niruktirabhyāsaguṇaśca tāsāṃ |</l>\n<l>prabhedanaṃ saṃgrahaṇaṃ vipakṣo jñeyo guṇo 'nyonyaviniścayaśca || Msa_16.1 ||</l>\n</lg>\n\n<p>saṃkhyāvibhāge ṣaṭ ślokāḥ |</p>\n\n<lg>\n<l>bhogātmabhāvasaṃpatparicārārambhasaṃpadabhyudayaḥ |</l>\n<l>kleśāvaśagatvamapi ca kṛtyeṣu sadāviparyāsaḥ || Msa_16.2 ||</l>\n</lg>\n\n<p>iti prathamaḥ | tatra catasṛbhiḥ pāramitābhiścaturvidho 'bhyudayaḥ | dānena bhogasaṃpat | śīlenātmabhāvasaṃpat | kṣāntyā paricārasaṃpat | tathā hi tadāsevanādāyatyād[tyāṃ] bahujanasupriyo bhavati | vīryeṇārambhasaṃpat sarvakarmāntasaṃpattitaḥ | pañcamyā kleśāvaśagatvaṃ dhyānena kleśaviṣkambhanāt | ṣaṣṭhyā kṛtyeṣvaviparyāsaḥ sarvakāryayathābhūtaparijñānāt | ityabhyudayaḥ tatra cāsaṃkleśamaviparītakṛtyārambhaṃ cādhikṛtya ṣaṭ pāramitā vyavasthitāḥ |</p>\n\n<lg>\n<l>sattvārtheṣu suyuktastyāgānupaghātamarṣaṇaiḥ kurute |</l>\n<l>sanidānasthitimuktyā ātmārthaṃ sarvathā carati || Msa_16.3 ||</l>\n</lg>\n\n<p>iti dvitīyaḥ | sattvārtheṣu samyakprayukto bodhisattvastisṛbhirdānaśīlakṣāntipāramitābhiryathākramaṃ tyāgenānupaghātenopaghātamarṣaṇena ca sattvārthaṃ kurute | tisṛbhiḥ sanidānatayā [sanidānayā] cittasthityā vimuktyā ca sarvaprakāramātmārthaṃ carati | vīryaṃ niśritya yathākramaṃ dhyānaprajñābhyāsa[ma]samāhitasya cittasya samavadhānāt samāhitasya mocanāt | iti parārthamātmārthaṃ cārabhya ṣaṭ pāramitāḥ |</p>\n\n<lg>\n<l>avighātairaviheṭhairviheṭhasaṃmarṣaṇaiḥ kriyākhedaiḥ |</l>\n<l>āvarjanaiḥ sulapitaiḥ parārtha ātmārthaṃ etasmāt || Msa_16.4 ||</l>\n</lg>\n\n<p>iti tṛtīyaḥ | dānādibhirbodhisattvasya sakalaḥ parārtho bhavati | yathākramaṃ pareṣāmupakaraṇāvidhātaiḥ | aviheṭhaiḥ viheṭhanāmarṣaṇaiḥ | sāhāyya kriyāsvakhedaiḥ ṛddhyādiprabhāvāvarjanaiḥ subhāṣitasulapitaiśca saṃśayacchedanāt | etasmātparārthāt bodhisattvasyātmārtho bhavati | parākāryasvakāryatvānmahābodhiprāptitaśca | iti sakalaparārthādhikārāt ṣaṭ pāramitāḥ |\n<note><hi rend='bold'>MSA_Bagchi 98</hi></note>\n<lg>\n<l>bhogeṣu cānabhiratistīvrā gurutādvaye akhedaśca |</l>\n<l>yogaśca nirvikalpaḥ samastamidamuttamaṃ yānaṃ || Msa_16.5 ||</l>\n</lg></p>\n\n<p>iti caturthaḥ | dānena bodhisattvasya bhogeṣvabhi[ṣvanabhi]ratirnirapekṣatvāt | śīlasamādānena bodhisattvaśikṣāsu tīvrā gurutā | kṣāntyā vīryeṇa cākhedo dvaye yathākramaṃ duḥkhe ca sattvāsattvakṛte kuśalaprayoge ca | dhyānaprajñāyāṃ[bhyāṃ] nirvikalpo yogaḥ śamathavipaśyanāsaṃgṛhītaḥ | etāvacca samasta [mahāyānam iti?] mahāyānasaṃgrahādhikārāt ṣaṭ pāramitāḥ |</p>\n\n<lg>\n<l>viṣayeṣvasaktimārgastadāptivikṣepasaṃyameṣvaparaḥ |</l>\n<l>sattvāvisṛjanavardhana āvaraṇaviśodhaneṣvaparaḥ || Msa_16.6 ||</l>\n</lg>\n\n<p>iti pañcamaḥ | tatra dānaṃ viṣayeṣvasaktimārgastyāgābhyāsena tatsaktivigamāt | śīlaṃ tadāptivikṣepasaṃyameṣu bhikṣusaṃvarasthasya viṣayaprāptaye sarvakarmāntavikṣepāṇāmapravṛtteḥ | kṣāntiḥ sattvānutsarge sarvo[vā]pakāraduḥkhānudvegāt | vīryaṃ kuśalavivardhana ārabdhavīryasya tadbuddhigamanāt | dhyānaṃ prajñā cāvaraṇaviśodhaneṣu mārgastābhyāṃ kleśajñeyāvaraṇaviśodhanāt | mārga ityupāyaḥ | evaṃ sarvākāramārgādhikārāt ṣaṭ pāramitāḥ |</p>\n\n<lg>\n<l>śikṣātrayamadhikṛtya ca ṣaṣṭ pāramitā jinaiḥ samākhyātāḥ |</l>\n<l>ādyā tisro dvedhā antyadvayatastisṛṣvekā || Msa_16.7 ||</l>\n</lg>\n\n<p>iti ṣaṣṭhaḥ | tatrādyā adhiśīlaṃ śikṣā tisraḥ pāramitāḥ sasaṃbhārasaparivāragrahaṇāt | dānena hi bhoganirapekṣaḥ śīlaṃ samādatte samāttaṃ ca kṣāntyā rakṣatyākruṣṭāpratyākrośanādibhiḥ | dvidhetyadhicittamadhiprajñaṃ ca śikṣā sā antena dvayena saṃgṛhītā yathākramaṃ dhyānena prajñayā ca | tisṛṣvapi śikṣāsvekā vīryapāramitā veditavyā | sarvāsāṃ vīryasahāyatvāt | lakṣaṇavibhāge ślokāḥ ṣaṭ |</p>\n\n<lg>\n<l>dānaṃ vipakṣahīnaṃ jñānena gataṃ ca nirvikalpena |</l>\n<l>sarvecchāparipūrakamapi sattvavipācakaṃ tredhā || Msa_16.8 ||</l>\n</lg>\n\n<p>bodhisattvānāṃ dānaṃ caturvidhalakṣaṇaṃ | vipakṣahīnaṃ tā[mā]tsaryasya prahīṇatvāt | nirvikalpajñānasahagataṃ dharma nairātmyaprativedhayogāt sarvecchāparipūrakaṃ yo yadicchati tasmai tasya dānāt | sattvaparipācakaṃ tredhā dānena sattvān saṃgṛhya triṣu yāneṣu yathābhavyaniyojanāt |</p>\n\n<note><hi rend='bold'>MSA_Bagchi 99</hi></note>\n<lg>\n<l>śīlaṃ vipakṣahīnaṃ jñānena gataṃ ca nirvikalpena |</l>\n<l>sarvecchāparipūrakamapi sattvavipācakaṃ tredhā || Msa_16.9 ||</l>\n</lg>\n\n<lg>\n<l>kṣāntirvipakṣahīnā jñānena gatā ca nirvikalpena |</l>\n<l>sarvecchāparipūrā api sattvavipācikā tredhā || Msa_16.10 ||</l>\n</lg>\n\n<lg>\n<l>vīryaṃ vipakṣahīnaṃ jñānena gataṃ ca nirvikalpena |</l>\n<l>sarvecchaparipūrakamapi sattvavipācakaṃ tredhā || Msa_16.11 ||</l>\n</lg>\n\n<lg>\n<l>dhyānaṃ vipakṣahīnaṃ jñānena gataṃ ca nirvikalpena |</l>\n<l>sarvecchāparipūrakamapi sattvavipācakaṃ tredhā || Msa_16.12 ||</l>\n</lg>\n\n<lg>\n<l>prajñā vipakṣahīnā jñānena gatā ca nirvikalpena |</l>\n<l>sarvecchāparipūrā api sattvavipācikā tredhā || Msa_16.13 ||</l>\n</lg>\n\n<p>yathā dānalakṣaṇaṃ caturvidhamevaṃ śīlādīnāṃ veditavyam | eṣāṃ tu vipakṣā dauḥśīlyaṃ krodhaḥ kauśīdyaṃ vikṣepo dauṣprajñyaṃ yathākramaṃ | sarvecchāparipūrakatvaṃ śīlādibhiḥ pareṣāṃ sarvakāyavāksaṃyamāparādhamarṣaṇasāhāyyamanorathasaṃśayacchedanecchāparipūraṇāt | sattvaparipācakatvaṃ śīlādibhirāvarjya triṣu yāneṣu paripācanāt |</p>\n\n<p>anukramavibhāge ślokaḥ |</p>\n\n<lg>\n<l>pūrvottaraviśrayataścotpattestatkrameṇa nirdeśaḥ |</l>\n<l>hīnotkarṣasthānādaudārikasūkṣmataścāpi || Msa_16.14 ||</l>\n</lg>\n\n<p>tribhiḥ kāraṇaisteṣāṃ dānādīnāṃ krameṇa nirdeśaḥ | pūrvasaṃniśrayeṇottarasyotpatteḥ | bhoganirapekṣo hi śīlaṃ samātte śīlavān kṣamo bhavati kṣamāvān vīryamārabhate ārabdhavīryaḥ samādhimutpādayati samāhitacitto yathābhūtaṃ prajānāti | pūrvasya ca hīnatvāt uttarasyotkarṣasthānatvāt | hīnaṃ hi dānamutkṛṣṭaṃ śīlamevaṃ yāvaddhīnaṃ dhyānamutkṛṣṭā prajñeti | pūrvasya caudārikatvāduttarasyasūkṣmatvāt | audārikaṃ hi dānaṃ supraveśatvāt sukaratvācca | sūkṣmaṃ jñīlaṃ tato duṣpraveśatvād duṣkaratvācca | evaṃ yāvadaudārikaṃ dhyānaṃ sūkṣmā prajñeti |</p>\n\n<p>nirvacanavibhāge ślokaḥ |</p>\n\n<lg>\n<l>dāridyasyāpanayācchaityasya ca lambhanāt kṣayāt kruddheḥ |</l>\n<l>varayogamanodhāraṇaparamāthajñānataścoktiḥ || Msa_16.15 ||</l>\n</lg>\n\n<p>dāridyamapanayatīti dānaṃ | śaityaṃ lambhayatīti śīlaṃ tadvato viṣayanimittakleśaparidāhābhāvāt | kṣayaḥ kruddheriti kṣāntistayā krodhakṣayāt | vareṇa yojayatīti vīryaṃ kuśaladharmayojanāt | dhārayatyadhyātmaṃ mana iti dhyānaṃ | paramārtha[rthaṃ] jānātyanayeti prajñā |</p>\n\n<note><hi rend='bold'>MSA_Bagchi 100</hi></note>\n<p>bhāvanāvibhāge ślokaḥ |</p>\n\n<lg>\n<l>bhāvanopadhimāśritya manaskāraṃ tathāśayaṃ |</l>\n<l>upāyaṃ ca vibhutvaṃ ca sarvāsāmeva kathyate || Msa_16.16 ||</l>\n</lg>\n\n<p>pañcavidhā pāramitābhāvanā | upadhisaṃniśritā | tatropadhisaṃniśritā caturākārā hetusaṃniśritā yo gotrabalena pāramitāsu pratipattyabhyāsaḥ | vipākasaṃniśritā ca ātmabhāvasaṃpattibalena | praṇidhānasaṃniśritā yaḥ pūrvapraṇidhānabalena | pratisaṃkhyānasaṃniśratā yaḥ prajñābalena pāramitāsu pratipattyabhyāsaḥ | manasikārasaṃniśritā pāramitābhāvanā caturākārā | adhimuktimanaskāreṇa sarvapāramitāpratisaṃyuktaṃ sūtrāntamadhimucyamānasya | āsvādanāmanaskāreṇa labdhāḥ pāramitā āsvādayato guṇasaṃdarśayogena | anumodanāmanaskāreṇa sarvalokadhātuṣu sarvasattvānāṃ dānādikamanumodamānasya | abhinandanāmanaskāreṇātmanaḥ sattvānāṃ cānāgataṃ pāramitāviśeṣamabhinandamānasya | āśayasaṃniśritā pāramitābhāvanā ṣaḍākārā | atṛptāśayena vipulāśayena muditāśayena upakārāśayena nirlepāśayena kalyāṇāśayena ca | tatra bodhisattvasya dāne 'tṛptāśayo yadbodhisattva ekasattvasyaikakṣaṇe gaṃgānadībālukāsamān lokadhātūn saptaratnaparipūrṇān kṛtvā pratipādayet | gaṃgānadībālikāsamāṃścātmabhāvān | evaṃ ca pratikṣaṇaṃ gaṃgānadīvālikāsamānkalpānpratipādayet | yathā caikasya sattvasyaivaṃ yāvān sattvadhāturanuttarāyāṃ samyaksaṃbodhau paripācayitavyastamanena paryāyeṇa pratipādayet | atṛpta eva bodhisattvasya dānāśaya iti | ya evaṃrūpa āśayo 'yaṃ bodhisattvasya dāne 'tṛptāśayaḥ | na ca bodhisattva evaṃrūpāṃ dānaparaṃparāṃ kṣaṇamātramapi hāpayati | na vicchinattyā bodhimaṇḍaniṣadanāditi | ya evaṃrūpa āśayo 'yaṃ bodhisattvasya dāne vipulāśaya iti | muditataraśca bodhisattvo bhavati tānsattvāndānena tathānugṛhṇan | na tveva te satvāstena dānenānugṛhyamāṇā iti | ya evaṃrūpa āśayo 'yaṃ bodhisattvasya dāne muditāśayaḥ | upakārakatarāṃśca sa bodhisattvastānsattvānātmanaḥ samanupaśyati | yeṣāṃ tathā dānenopakaroti nātmānaṃ | teṣāmanuttarasamyaksaṃbodhyupastambhatāmupādāya iti | ya evaṃrūpa āśayo 'yaṃ bodhisattvasya dāne upakārāśayaḥ | na ca bodhisattvaḥ sattveṣu tathā vipulamapi dānamayaṃ puṇyamabhisaṃskṛtya pratikāreṇa vā artho[rthī] bhavati vipākena vā iti | ya evaṃrūpa āśayo 'yaṃ bodhisattvasya dānapāramitābhāvanāyāṃ nirlepāśayaḥ | yadbodhisattvastathā vipulasyāpi dānaskandhasya vipākaṃ satveṣvabhinandati nātmanaḥ | sarvasattvasādhāraṇaṃ ca kṛtvānuttarāyāṃ samyaksaṃbodhau pariṇāmayati iti | ya evaṃrūpa āśayo 'yaṃ bodhisattvasya dānapāramitābhāvanāyāṃ kalyāṇāśayaḥ | tatra bodhisattvasya (<hi rend='bold'>MSA_Bagchi 101</hi>) śīlapāramitābhāvanāyāṃ yāvatprajñāpāramitābhāvanāyāmatṛptāśayaḥ | yadvodhisattvo gaṃgānadībālikāsameṣvātmabhāveṣu gaṃgānadībālikāsamakalpāyuṣpramāṇeṣu sarvopakaraṇanirantaravighātī trisāhasramahāsāhasralokadhātāvagnipratipūrṇe caturvidhamīryāpathaṃ kalpayannekaṃ śīlapāramitākṣaṇaṃ yāvatprajñāpāramitākṣaṇaṃ bhāvayedetena paryāyeṇa yāvāṃśchīlaskandho yāvān ca prajñāskandho yenānuttarāṃ samyaksaṃbodhimabhisaṃbudhyate śīlaskandhaṃ yāvatprajñāskandhaṃ bhāvayedatṛpta eva bodhisattvasya śīlapāramitābhāvanāyāmāśayo yāvatprajñāpāramitābhāvanāyāmāśaya iti | ya evaṃrūpa āśayo 'yaṃ bodhisattvasya śīlapāramitābhāvanāyāmatṛptāśayo yāvatprajñāpāramitābhāvanāyāmatṛptāśayaḥ | yadbodhisattvastāṃ śīlapāramitābhāvanāparaṃparāṃ yāvatprajñāpāramitābhāvanāparaṃparāmābodhimaṇḍaniṣadanānna sraṃsayati na vicchinatti iti | ya evaṃrūpa āśayo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāṃ vipulāśayaḥ | muditataraśca bodhisattvo bhavati tayā śīlapāramitābhāvanayā yāvatprajñāpāramitābhāvanayā sattvānanugṛhṇan | na tveva[vaṃ] te sattvā anugṛhyamāṇā iti | ya evaṃrūpa āśayo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāṃ muditāśayaḥ | upakārakatarāṃśca bodhisattvastān sattvānātmanaḥ samanupaśyati | yeṣāṃ tathā śīlapāramitābhāvanayā yāvatprajñāpāramitābhāvanayā upakaroti nātmānaṃ | teṣāmanuttarasamyaksaṃbodhyupastambhatāmupādāya iti | ya evaṃrūpa āśayo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāmupakārāśayaḥ | na ca bodhisattvastathā vipulamapi śīlapāramitābhāvanāmayaṃ yāvatprajñāpāramitābhāvanāmayaṃ puṇyamabhisaṃskṛtya pratikāreṇa vārthī bhavati vipāke na vā iti | ya evaṃrūpa āśayo 'yaṃ bodhisattvasya śīlāpāramitābhāvanāyāṃ yāvatprajñāpāramitābhāvanāyāṃ nirlepāśayaḥ | tatra yadbodhisattva evaṃ śīlapāramitābhāvanāmayasya yāvatprajñāpāramitābhāvanāmayapuṇyaskandhasya vipākaṃ sattveṣvevābhinandati nātmanaḥ | sarvasattvasādhāraṇaṃ ca kṛtvānuttarāyāṃ samyaksambodhau pariṇāmayatīti | ya evaṃrūpa āśayo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāṃ kalyāṇāśayaḥ | upāyasaṃniśritā bhāvanā tryākārā | nirvikalpena jñānena trimaṇḍalapariśuddhipratyavekṣaṇatāmupādāya | tathā hi sa upāyaḥ sarvamanasikārāṇāmabhiniṣpattaye | vibhutvasaṃniśritā pāramitābhāvanā tryākārā | kāyavibhutvataḥ | caryāvibhutvataḥ | deśanāvibhutvataśca | tatra kāyavibhutvaṃ tathāgate dvau kāyau draṣṭavyau svābhāvikaḥ sāṃbhogikaśca | tatra caryāvibhutvaṃ nairmāṇikaḥ kāyo draṣṭavyaḥ | yena sarvākārāṃ sarvasattvānāṃ sahadhārmikacaryāṃ darśayati | deśanāvibhutvaṃ\nṣaṭpāramitāsarvākāradeśanāyāmavyāghātaḥ | prabhedasaṃgrahe dvādaśaślokāḥ | dānādīnāṃ pratyekaṃ ṣaḍarthaprabhedataḥ | (<hi rend='bold'>MSA_Bagchi 102</hi>) ṣaḍarthāḥ svabhāvahetuphalakarmayogavṛttyarthāḥ |</p>\n\n<p>tatra dānaprabhede dvau ślokau |</p>\n\n<lg>\n<l>pratipādanamarthasya cetanā mūlaniścitā |</l>\n<l>bhogātmabhāvasaṃpattī dvayānugrahapūrakaṃ || Msa_16.17 ||</l>\n</lg>\n\n<lg>\n<l>amātsaryayutaṃ tacca dṛṣṭadharmāmiṣābhaye |</l>\n<l>dānameva[vaṃ] parijñāya paṇḍitaḥ samudānayet || Msa_16.18 ||</l>\n</lg>\n\n<p>arthapratipādanaṃ pratigrāhakeṣu dānasya svabhāvaḥ | alobhādisahajā cetanā hetuḥ | bhogasaṃpattirātmabhāvasaṃpattiścāyurādisaṃgṛhītā phalaṃ pañcasthānasūtravat | svaparānugraho mahābodhisaṃbhāraparipūriśca karma | amātsaryayogo amatsariṣu vartate | dṛṣṭadharmāmiṣābhayapradānaprabhedena ceti vṛttiḥ |</p>\n\n<p>śīlaprabhede dvau ślokau |</p>\n\n<lg>\n<l>ṣaḍaṅga[ṅgaṃ]śamabhāvāntaṃ sugatisthitidāyakaṃ |</l>\n<l>pratiṣṭhāśāntanirbhītaṃ puṇyasaṃbhārasaṃyutaṃ || Msa_16.19 ||</l>\n</lg>\n\n<lg>\n<l>saṃketadharmatālabdhaṃ saṃvarastheṣu vidyate |</l>\n<l>śīlamevaṃ parijñāya paṇḍitaḥ samudānayet || Msa_16.20 ||</l>\n</lg>\n\n<p>ṣaḍaṅgamiti svabhāvaḥ | ṣaḍaṅgīti śīlavān viharati yāvatsamādāya śikṣate śikṣāpadeṣviti | śamabhāvāntamiti hetuḥ | nirvāṇābhiprāyeṇa samādānāt | sugatisthitidāyakamiti phalaṃ | śīlena sugatigamanāt | avipratisārādikrameṇa cittasthitilābhācca | pratiṣṭhāśāntanirbhītamiti karma | śīlaṃ hi sarvaguṇānāṃ pratiṣṭhā bhavati | kleśaparidāhaśāntyā ca śāntaṃ | prāṇātipātādipratyayānāṃ ca bhayāvadyavairāṇāmaprasavānnirbhītaṃ | puṇyasaṃbhārasaṃyutamiti yogaḥ sarvakālaṃ kāyavāṅmanaskarmasamāva[ca]raṇāt | saṃketadharmatālabdhaṃ saṃvarastheṣu vidyata iti vṛttistatra saṃketalabdhaṃ prātimokṣasaṃvarasaṃgṛhītaṃ | dharmatāpratilabdhaṃ dhyānānāsravasaṃvarasaṃgṛhītameṣāsya prabhedavṛttiḥ trividhena prabhedena vartanāt | saṃvarastheṣu vidyata ityācā[dhā]ravṛttiḥ |</p>\n\n<p>kṣāntiprabhede dvau ślokau |</p>\n\n<lg>\n<l>marṣādhivāsanajñānaṃ kāruṇyāddharmasaṃśrayāt |</l>\n<l>pañcānuśaṃsamākhyātaṃ dvayorarthakaraṃ ca tat || Msa_16.21 ||</l>\n</lg>\n\n<lg>\n<l>tapaḥ prābalyasaṃyuktaṃ teṣu tattrividhaṃ mataṃ |</l>\n<l>kṣāntimevaṃ parijñāya paṇḍitaḥ samudānayet || Msa_16.22 ||</l>\n</lg>\n\n<note><hi rend='bold'>MSA_Bagchi 103</hi></note>\n<p>marṣādhivāsajñānamiti trividhāyāḥ kṣānteḥ svabhāvaḥ | apakāramarṣaṇakṣāntermarṣaṇaṃ marṣa iti kṛtvā | duḥkhādhivāsakṣānterdharmanidhyānakṣānteśca yathākramaṃ | kārūṇyāddharmasaṃśrayāditi hetuḥ | dharmasaṃśrayaḥ punaḥ | śīlasamādānaṃ śrutaparyavāptiśca | pañcānuśaṃsamākhyātamiti phalaṃ | yathoktaṃ sūtre | pañcānuśaṃsāḥ kṣāntau | na vairabahulo bhavati | na bhedabahulo bhavati | sukhasaumanasyabahulo bhavati | avipratisārī kālaṃ karoti | kāyasya ca bhedāt sugatau svargaloke deveṣūpapadyate iti | dvayorarthakaraṃ ca taditi marṣādhivāsanamityadhikṛtaṃ idaṃ karma | yathoktam |</p>\n\n<lg>\n<l>dvayorarthaṃ sa kurūte ātmanaśca parasya ca |</l>\n<l>yaḥ paraṃ kupitaṃ jñātvā svayaṃ tatropaśāmyati || iti ||</l>\n</lg>\n\n<p>tapaḥ prābalyasaṃyuktamiti yogaḥ | yathoktaṃ | kṣāntiḥ paramaṃ tapa iti | teṣu tadityādhāravṛttiḥ kṣamiṣu tadvṛtteḥ | trividhaṃ matamiti prabhedavṛttistrividhakṣāntiprabhedena yathoktaṃ prāk |</p>\n\n<p>vīryaprabhede dvau ślokau |</p>\n\n<lg>\n<l>utsāhaḥ kuśale samyak śraddhācchandapratiṣṭhitaḥ |</l>\n<l>smṛtyādiguṇavṛddhau ca saṃkleśaprātipakṣikaḥ || Msa_16.23 ||</l>\n</lg>\n\n<lg>\n<l>alobhādiguṇopetasteṣu saptavidhaśca saḥ |</l>\n<l>vīryamevaṃ parijñāya paṇḍitaḥ samudānayeta || Msa_16.24 ||</l>\n</lg>\n\n<p>utsāhaḥ kuśale samyagiti svabhāvaḥ | kuśala iti tadanyakṛtyotsāhavyudāsātha[rthaṃ] samyagityanyatīrthikamokṣārthotsāhavyudāsārthaṃ | śraddhācchandapratiṣṭhita iti hetuḥ śraddadhāno hyatīva[hyarthiko] vīryamārabhati | smṛtyādiguṇavṛddhāviti phalam | ārabdhavīryasya smṛtisamādhyādiguṇodbhavāt | saṃkleśaprātipakṣika iti karma | yathoktam | ārabdhavīryastu sukhaṃ viharatyavyavakīrṇaḥ pāpakairakuśalairdharmairiti | alobhādiguṇopeta iti yogaḥ | teṣvityārabdhavīryeṣu iyamādhāravṛttiḥ | saptavidha iti prabhedavṛttiḥ | sa punaradhiśīlādi śikṣātraye kāyikaṃ cetasikaṃ ca sātatyena satkṛtya ca yadvīryam |</p>\n\n<p>dhyānaprabhede dvau ślokau |</p>\n\n<lg>\n<l>sthitiścetasa adhyātmaṃ smṛtivīryapratiṣṭhitaṃ |</l>\n<l>sukhopapattaye 'bhijñāvihāravaśavartakam || Msa_16.25 ||</l>\n</lg>\n\n<note><hi rend='bold'>MSA_Bagchi 104</hi></note>\n<lg>\n<l>dharmāṇāṃ pramukhaṃ teṣu vidyate trividhaśca saḥ |</l>\n<l>dhyānamevaṃ parijñāya paṇḍitaḥ samudānayet || Msa_16.26 ||</l>\n</lg>\n\n<p>sthitiścetasa adhyātmamiti svabhāvaḥ | smṛtivīryapratiṣṭhitamiti hetuḥ | ālambanāsaṃpramoṣe sati vīryaṃ niśritya samāpattyabhinirhārāt | sukhopapattaye iti phalaṃ dhyānasyāvyābādhopapattiphalatvāt | abhijñāvihāravaśavartakamiti karma | dhyānenābhijñāvaśavartanāt | āryadivyabrāhmavihāravaśavartanācca | dharmāṇāṃ pramukhamiti prāmukhyena yogaḥ | yathoktaṃ | samādhipramukhāḥ sarvadharmā iti | teṣu vidyata iti dhyāyiṣviyamādhāravṛttiḥ | triviśca sa iti savitarkaḥ savicāraḥ avitarko vicāramātraḥ | avitarko avicāraḥ | punaḥ prītisahagataḥ | sātasahagataḥ | upekṣāsahagataśca | iyaṃ prabhedavṛttiḥ |</p>\n\n<p>prajñāprabhede dvau ślokau |</p>\n\n<lg>\n<l>samyakpravicayo jñeyaḥ śa[sa]mādhānapratiṣṭhitaḥ |</l>\n<l>suvimokṣāya saṃkleśātprajñājīvasudeśanaḥ || Msa_16.27 ||</l>\n</lg>\n\n<lg>\n<l>dharmāṇāmuttarasteṣu vidyate trividhaśca saḥ |</l>\n<l>prajñāmevaṃ parijñāya paṇḍitaḥ samudānayet || Msa_16.28 ||</l>\n</lg>\n\n<p>samyak pravicayo jñeya iti svabhāvaḥ | samyagiti na mithyā jñeya iti laukikakṛtyasamyakpravicayavyudāsārthaṃ | samādhānapratiṣṭhita iti hetuḥ | samāhitacitto yathābhūtaṃ prajānāti | yasmātsuvimokṣāya saṃkleśāditi phalaṃ | tena hi saṃkleśātsu vimokṣo bhavati | laukikahīnalokottaramahālokottareṇa pravicayena | prajñājīvasudeśana iti prajñājīvaḥ sudeśanā cāsya karma | tena hyanuttara[raḥ] prajñājīvakānāṃ jīvati | samyag dharmaṃ deśayatīti | dharmāṇāmuttara ityuttaratvena yogaḥ | yathoktaṃ | prajñottarāḥ sarvadharmā iti | teṣu vidyate trividhaśca sa iti vṛttiḥ | prājñeṣu vartanāt trividhena ca prabhedena | laukiko hīnalokottaro mahālokottaraśca | uktaḥ pratyekaṃ dīnādīnāṃ ṣaḍarthaprabhedena prabhedaḥ |</p>\n\n<p>saṃgrahavibhāge ślokaḥ |</p>\n\n<lg>\n<l>sarve śuklā dharmā viviptasamāhitobhayā jñeyāḥ |</l>\n<l>dvābhyāṃ dvābhyāṃ dvābhyāṃ pāramitābhyāṃ parigṛhītāḥ || Msa_16.29 ||</l>\n</lg>\n\n<p>sarve śuklā dharmā dānādidharmāḥ | tatra vikṣiptā dvābhyāṃ pāramitābhyāṃ saṃgṛhītāḥ prathamābhyāṃ dānasamādānaśīlayorasamāhitatvāt | samāhitā dvābhyāṃ paścimābhyāṃ dhyānayathābhūtaprajñayoḥ (<hi rend='bold'>MSA_Bagchi 105</hi>) samāhitatvāt | ubhaye dvābhyāṃ kṣāntivīryābhyāṃ | tayoḥ samāhitāsamāhitatvāt |</p>\n\n<p>vipakṣavibhāge ślokāḥ ṣaṭ |</p>\n\n<lg>\n<l>na ca saktaṃ na ca saktaṃ na ca saktaṃ saktameva na ca dānaṃ |</l>\n<l>na ca saktaṃ na ca saktaṃ na ca saktaṃ bodhisattvānām || Msa_16.30 ||</l>\n</lg>\n\n<p>saptavidhā saktirdānasya vipakṣaḥ | bhogasaktiḥ vilambanasaktiḥ tanmātrasaṃtuṣṭisaktiḥ pakṣapātasaktiḥ[?] pratikārasaktiḥ vipākasaktiḥ | vipakṣasaktistu tadvipakṣalābhānuśayāsamuddhātāt | vikṣepasaktiśca | sa punarvikṣepo dvividhaḥ | manasikāravikṣepaśca hīnayānaspṛhaṇāt | vikalpavikṣepaśca dāyakapratigrāhakadānavikalpanāt | ataḥ saptavidhasaktimuktatvāt saptakṛtvo dānasyāsaktatvamuktam |</p>\n\n<lg>\n<l>na ca saktaṃ na ca saktaṃ na ca saktaṃ saktameva na ca śīlaṃ |</l>\n<l>na ca saktaṃ na ca saktaṃ na ca saktaṃ bodhisattvānām || Msa_16.31 ||</l>\n</lg>\n\n<lg>\n<l>na ca saktā na ca saktā na ca saktā saktikā na kṣāntiḥ |</l>\n<l>na ca saktā na ca saktā na ca saktā bodhisattvānām || Msa_16.32 ||</l>\n</lg>\n\n<lg>\n<l>na ca saktaṃ na ca saktaṃ na ca saktaṃ saktameva ca na vīryaṃ |</l>\n<l>na ca saktaṃ na ca saktaṃ na ca saktaṃ bodhisattvānām || Msa_16.33 ||</l>\n</lg>\n\n<lg>\n<l>na ca saktaṃ na ca saktaṃ na ca saktaṃ saktameva na ca dhyānaṃ |</l>\n<l>na ca saktaṃ na ca saktaṃ na ca saktaṃ bodhisattvānām || Msa_16.34 ||</l>\n</lg>\n\n<lg>\n<l>na ca saktā na ca saktā na ca saktā saktikā na ca prajñā |</l>\n<l>na ca saktā na ca saktā na ca saktā bodhisattvānām || Msa_16.35 ||</l>\n</lg>\n\n<p>yathā dānāsaktirūktā evaṃ śīle yāvatprajñāyāṃ veditavyā | atra tu viśeṣabhogasaktiparivartena dauḥśīlyādyāsāktirveditavyā vipakṣasaktistadvipakṣānuśayā samuddhātanāt | vikalpavikṣepaśca yathāyogaṃ trimaṇḍalaparikalpanāt | guṇavibhāge trayoviṃśatiḥ ślokāḥ |</p>\n\n<lg>\n<l>tyaktaṃ buddhasutaiḥ svajīvitamapi prāpyārthinaṃ sarvadā |</l>\n<l>kāruṇyātparato na ca pratikṛtirneṣṭaṃ phalaṃ prārthitaṃ |</l>\n<l>dānenaiva ca tena sarvajanatā bodhitraye ropitā |</l>\n<l>dānaṃ jñānaparigraheṇa ca punarloke 'jñayaṃ sthāpitam || Msa_16.36 ||</l>\n</lg>\n\n<p>iti subodhaḥ padārthaḥ |</p>\n\n<p>āttaṃ buddhasutairyamodyamamayaṃ śīlatrayaṃ sarvadā\nsvargo nābhimataḥ sametya ca punaḥ saktirna tatrāhitā |\n<note><hi rend='bold'>MSA_Bagchi 106</hi></note>\n<lg>\n<l>śīlenaiva ca tena sarvajanatā bodhitraye ropitā |</l>\n<l>śīlaṃ jñānaparigraheṇa ca punarloke 'kṣayaṃ sthāpitam || Msa_16.37 ||</l>\n</lg></p>\n\n<p>trividhaṃ śīlaṃ | saṃgharaśīlaṃ | kuśaladharmasaṃgrāhakaśīlaṃ | sattvārthakriyāśīlaṃ ca | ekātmakam[eṣāmekaṃ] yamasvabhāvaṃ | dve udyamasvabhāve |</p>\n\n<lg>\n<l>kṣāntaṃ buddhasutaiḥ suduṣkaramatho sarvāpakāraṃ nṛṇāṃ</l>\n<l>na svargārthamasa[śa]ktito na ca bhayānnaivopakārekṣaṇāt |</l>\n<l>kṣāntyānuttarayā ca sarvatanajā bodhitraye ropitā |</l>\n<l>kṣāntirjñānaparigraheṇa ca punarloke 'kṣayā sthāpitā || Msa_16.38 ||</l>\n</lg>\n\n<p>iti | jñāntyānuttarayā ceti duḥkhādhivāsanakṣāntyā ca parāpakāramarṣaṇakṣāntyā ca yathākramam |</p>\n\n<lg>\n<l>vīryaṃ buddhasutaiḥ kṛtaṃ nirūpamaṃ saṃnāhayogātmakaṃ</l>\n<l>hantuṃ kleśagaṇaṃ svato 'pi parata prāptaṃ ca bodhiṃ parāṃ |</l>\n<l>vīryeṇaiva ca tena sarvajanatā bodhitraye ropitā |</l>\n<l>vīryaṃ jñānaparigraheṇa ca punarloke 'kṣayaṃ sthāpitam || Msa_16.39 ||</l>\n</lg>\n\n<p>iti | saṃnāhavīryaṃ prayogavīryaṃ ca |</p>\n\n<lg>\n<l>dhyānaṃ buddhasutaiḥ samādhibahulaṃ saṃpāditaṃ sarvathā</l>\n<l>śreṣṭhairdhyānasukhairvihṛtya kṛpayā hīnāpapattiḥ śritā |</l>\n<l>dhyānenaiva ca tena sarvajanatā bodhitraye ropitā |</l>\n<l>dhyānaṃ jñānaparigraheṇa ca punarloke 'kṣayaṃ sthāpitam || Msa_16.40 ||</l>\n</lg>\n\n<p>iti | samādhibahulamiti anantabodhisattvasamādhisaṃgṛhītam |</p>\n\n<lg>\n<l>jñātaṃ buddhasutaiḥ satattvamakhilaṃ jñeyaṃ ca yatsarvathā</l>\n<l>saktirnaiva ca nirvṛttau prajanitā buddhaiḥ[ddheḥ] kutaḥ saṃvṛttau |</l>\n<l>jñānenaiva ca tena sarvajanatā bodhitraye ropitā |</l>\n<l>jñānaṃ sattvaparigraheṇa punarloke 'kṣayaṃ sthāpitam || Msa_16.41 ||</l>\n</lg>\n\n<p>iti | satattvaṃ parmārthasaṃgṛhītaṃ sāmānyalakṣaṇaṃ pudgaladharma nairātmyaṃ | jñeyaṃ ca yatsarvathetyanantasvasaṃketādilakṣaṇabhedabhinnaṃ yadajñe[yajjñe] (yadaparaṃjñeyaṃ) | dānādīnāṃ nirvikalpajñānaparigraheṇākṣayatvaṃ nirupadhiśeṣanirvāṇe 'pi tadakṣayāt | jñānasya punaḥ sattvaparigraheṇa karuṇayā sattvānāmaparityāgāt | eṣāṃ punaḥ ṣaṇāṃ ślokānāṃ piṇḍārthaḥ saptamena ślokena nirdiṣṭaḥ |</p>\n\n<note><hi rend='bold'>MSA_Bagchi 107</hi></note>\n<lg>\n<l>audāryānāmiṣatvaṃ ca mahārthākṣayatāpi ca |</l>\n<l>dānādīnāṃ samastaṃ hi jñeyaṃ guṇacatuṣṭayam || Msa_16.42 ||</l>\n</lg>\n\n<p>iti | tatradānādīnāṃ prathamena pādenodāratā paridīpitā | dvitīyena nirāmipatā | tṛtīyena mahārthatā mahataḥ sattvārthasya saṃpādanāt | caturthenākṣayatā ityeṣāṃ guṇacatuṣṭayamebhiḥ ślokairveditavyam |</p>\n\n<lg>\n<l>darśanapūraṇatuṣṭiṃ yācanake 'tuṣṭimapi samāśāstiṃ |</l>\n<l>abhibhavati sa tāṃ dātā kṛpālurādhikyayogena || Msa_16.43 ||</l>\n</lg>\n\n<p>yācanake hi jane dāyakadarśanāttataśca yathepsitaṃ labdhvā manorathaparipūraṇādyā tuṣṭirūtpadyate | atuṣṭiścādarśanādaparipūraṇācca | āśāstiśca yā taddarśane manorathaparipūraṇe ca | sā bodhisattvasyādhikotpadyate sarvakālaṃ yācanakadarśanāttanmanorathaparipūraṇācca | adarśanādaparipūraṇāccātuṣṭiḥ | ato dātā kṛpālustāṃ sarvamabhibhavatyādhikyayogāt |</p>\n\n<lg>\n<l>prāṇānbhogāndārānsattveṣu sadānya[tya]janakṛpālutvāt |</l>\n<l>āmodate nikāmaṃ tadviratiṃ pālayenna katham || Msa_16.44 ||</l>\n</lg>\n\n<p>tebhyo viratiṃ tadviratiṃ parakīyebhyaḥ prāṇabhogadārebhyaḥ | etena trividhātkāyaduścaritādviratiśīlaguṇaṃ darśayati |</p>\n\n<lg>\n<l>nirapekṣaḥ samacitto nirbhīḥ sarvapradaḥ kṛpāhetoḥ |</l>\n<l>mithyāvādaṃ brūyātparopaghātāya kathamāryaḥ || Msa_16.45 ||</l>\n</lg>\n\n<p>etena mṛṣāvādādviratiguṇaṃ darśayati | ātmahetormṛṣāvāda ucyeta kāyajīvitāpekṣayā | parahetorvā priyajanapremnā | bhayena vā rājādibhayāt | āmiṣakiṃcitkahetorvā lābhārthaṃ | bodhisattvaśca svakāyajīvitanirapekṣaḥ | samacittaśca sarvasattveṣvātmasamacittatayā | nirbhayaśca pañcabhayasamatikrāntatvāt | sarvapradaścārthibhyaḥ sarvasattvaparityāgāt | sa kena hetunā mṛṣāvādaṃ brūyāt |</p>\n\n<lg>\n<l>saṃmahitakāmaḥ sakṛpaḥ paraduḥkhotpādane 'tibhīruśca |</l>\n<l>sattvavinaye suyuktaḥ suvidūre trividhavāgdoṣāt || Msa_16.46 ||</l>\n</lg>\n\n<p>bodhisattvaḥ sarvasattveṣu samaṃ hitakāmaḥ sa kathaṃ pareṣāṃ mitrabhedārthaṃ paiśunyaṃ kariṣyatīti | sukṛpaśca paraduḥkhāpanayābhiprāyāt | paraduḥkhotpādane cātyarthaṃ bhīrūḥ sa (<hi rend='bold'>MSA_Bagchi 108</hi>) kathaṃ pareṣāṃ duḥkhotpādanārthaṃ parūṣaṃ vakṣyati | sattvānāṃ vinaye samyakprayuktaḥ sa kathaṃ saṃbhinnapralāpaṃ kariṣyati tasmādasau sūvidūre trividhavāgdoṣāt paiśunyātpārūṣyātsaṃbhinnapralāpācca |</p>\n\n<lg>\n<l>sarvapradaḥ kṛpāluḥ pratītyadharmodaye sukuśalaśca |</l>\n<l>adhivāsayetkathamasau sarvākāraṃ manaḥ kleśam || Msa_16.47 ||</l>\n</lg>\n\n<p>abhidhyā vyāpādo mithyādṛṣṭirvā yathākramaṃ | eṣa dauḥśīlyapratipakṣadharmaviśeṣayogācchīlaviśuddhigū[gu?]ṇo bodhisattvānāṃ veditavyaḥ |</p>\n\n<lg>\n<l>upakarasaṃjñāmodaṃ hyapakāriṇiparahita saṃjñāṃ[parahite sadā] duḥkhe |</l>\n<l>labhate yadā kṛpāluḥ kṣamitavyaṃ ... [kiṃ kutastasya] || Msa_16.48 ||</l>\n</lg>\n\n<p>[apakāriṇi hi kṣamitavyaṃ bhavati | tatra ca bodhisattva apakārisajñāṃ labhate kṣāntisaṃbhāranimittatvāt duḥkhañca kṣamitavyaṃ bhavati | tatra ca parahitahetubhūte duḥkhe bodhisattvaḥ sadā modaṃ labhate tasya kutaḥ kiṃ kṣamitavyaṃ] | yasya nāpakārisaṃjñā pravartate na duḥkhasaṃjñā |</p>\n\n<lg>\n<l>paraparasaṃjñāpagamātsvato 'dhikatarātsadā parasnehāt |</l>\n<l>duṣkaracaraṇātsakṛpe hyaduṣkaraṃ vīryaṃ || Msa_16.49 ||</l>\n</lg>\n\n<p>sakṛpo bodhisattvaḥ | tatra sakṛpe yatparārthaṃ duṣkaracaraṇādvīryaṃ tadduṣkaraṃ ca suduṣkaraṃ ca kathamaduṣkaraṃ | paratra parasaṃjñāpagamāt | svato 'dhikatarācca sarvadā pareṣu snehāt | kathaṃ suduṣkaraṃ | yadevaṃ parasaṃjñāpagataṃ ca svatodhikatarasnehaṃ ca tadvīryam |</p>\n\n<lg>\n<l>alpasukhaṃ hyātmasukhaṃ līnaṃ parihāṇikaṃ kṣayi samohaṃ |</l>\n<l>dhyānaṃ mataṃ trayāṇāṃ viparyayādbodhisattvānām || Msa_16.50 ||</l>\n</lg>\n\n<p>alpasukhaṃ dhyānaṃ laukikānāmātmasukhaṃ śrāvakapratyekabuddhānāṃ | līnaṃ laukikānāṃ satkāye śrāvakapratyekabuddhānāṃ ca nirvāṇe | parihāṇikaṃ laukikānāṃ kṣayi śrāvakapratyekabuddhānāṃ nirūpadhiśeṣanirvāṇe tatkṣayāt | samohaṃ sarveṣāṃ yathāyogakliṣṭākliṣṭena mohena | bodhisattvānāṃ punardhyāna bahusukhamātmaparasukhamalīnamaparihāṇikamakṣayyasamohaṃ ca |</p>\n\n<lg>\n<l>āmoṣaistamasi yathā dīpairnunnaṃ[śchanne] tathā trayajñānaṃ |</l>\n<l>dinakarakiraṇauriva tu jñānamatulyaṃ kṛpālunām || Msa_16.51 ||</l>\n</lg>\n\n<note><hi rend='bold'>MSA_Bagchi 109</hi></note>\n<p>yathā hastāmoṣaistamasi jñānaṃ parīttaviṣayamapratyakṣamavyaktaṃ ca tathā pṛthagjanānāṃ | yathāvacarake[gahavarake] dīpairjñānaṃ prādeśikaṃ pratyakṣaṃ nātinirmalaṃ tathā śrāvakāṇāṃ pratyekabuddhānāṃ ca | yathā dinakarakiraṇairjñānaṃ samantātpratyakṣaṃ sunirmalaṃ ca tathā bodhisattvānāṃ | ata eva tadatulyam |</p>\n\n<lg>\n<l>āśrayādvastuto dānaṃ nimittātpariṇāmanāt |</l>\n<l>hetuto jñānataḥ kṣetrānniśrayācca paraṃ matam || Msa_16.52 ||</l>\n</lg>\n\n<p>tatrāśrayo bodhisattvaḥ | vastu āmiṣadānasyādhyātmikaṃ vastu paramam | abhayadānasthāpāyasaṃsārabhītebhyastu tadabhayaṃ | dharmadānasya mahāyānaṃ | nimittaṃ karuṇā | pariṇāmanā tena mahābodhiphalaprārthanā | hetuḥ pūrvadānapāramitābhyāsavāsanā | jñānaṃ nirvikalpaṃ yena trimaṇḍalapariśuddhaṃ dānaṃ dadāti dātṛdeyapratigrāhakrāvikalpanāt | kṣetraṃ pañcavidham | arthī duḥkhito niḥpratisaraṇo duścaritacārī guṇavāṃśca | caturṇāmuttaraṃ kṣetraṃ paraṃ | tadabhāve pañcamaṃ | niśrayastrividho yaṃ niśritya dadāti | adhimuktirmanasikāraḥ samādhiśca | adhimuktiryathā bhāvanāvibhāge 'dhimuktimanaskāra uktaḥ | manaskāro yathā tatraivāsvādanābhinandana[naumodanābhi] manaskāra uktaḥ | samādhirgaganagañjādiryathā tatraiva vibhutvamuktaṃ | evamāśrayādiparasamayo dānaṃ paramaṃ | so 'yaṃ cāpadeśo veditavyaḥ | yaśca dadāti yacca yena ca yasmai ca yataśca yasya ca parigraheṇa yatra ca yāvatprakāraṃ taddānam |</p>\n\n<lg>\n<l>āśrayādvastutaḥ śīlaṃ nimittātpariṇāmanāt |</l>\n<l>hetuto jñānataḥ kṣetrānniśrayācca paraṃ matam || Msa_16.53 ||</l>\n</lg>\n\n<lg>\n<l>[āśrayādvastutaḥ kṣāntinimittātpariṇāmanāt |</l>\n<l>hetuto jñānataḥ kṣetrānniśrayācca parā matā ||</l>\n</lg>\n\n<lg>\n<l>āśrayādvastuto vīryaṃ nimittātpariṇāmanāt |</l>\n<l>hetuto jñānataḥ kṣetrānniśrayācca paraṃ matam || Msa_16.54 ||</l>\n</lg>\n\n<lg>\n<l>āśrayādvastuto dhyānaṃ nimittātpariṇāmanāt |</l>\n<l>hetuto jñānataḥ kṣetrāniśrayācca paraṃ matam || Msa_16.55 ||</l>\n</lg>\n\n<lg>\n<l>āśrayādvastutaḥ prajñā nimittātpariṇāmanāt |</l>\n<l>hetuto jñānataḥ kṣetrānniśrayācca parā matā || Msa_16.56 ||</l>\n</lg>\n\n<note><hi rend='bold'>MSA_Bagchi 110</hi></note>\n<p>śīlasya paramaṃ vastu bodhisattvasaṃvaraḥ | kṣānteḥ prāṇāpahāriṇau hīnadurbalau | vīryasya pāramitābhāvanā tadvipakṣaprahāṇaṃ ca | dhyānasya bodhisattvasamādhayaḥ | prajñāyāstathatā | sarveṣāṃ śīlādīnāṃ kṣetraṃ mahāyānaṃ | śeṣaṃ pūrvabaddheditavyam |</p>\n\n<lg>\n<l>ekasattvasukhaṃ dānaṃ bahukalpavighātakṛta |</l>\n<l>priyaṃ syadbodhisattvānāṃ prāgeva tadviparyayāt || Msa_16.57 ||</l>\n</lg>\n\n<p>yadi bodhisattvānāṃ dānamekasyaiva sattvasya sukhadaṃ syādātmanaśca bahukalpavighātakṛta | tathāpi tatteṣāṃ priyaṃ syātkaruṇāviśeṣātkiṃ punaryadanekasattvasukhaṃ ca bhavatyātmanaśca bahukalpānugrahakṛt |\n<lg>\n<l>yadarthamicchanti dhanāni dehinastadeva dhīrā visṛjanti dehiṣu |</l>\n<l>śarīrahetordhanamiṣyate janaistadeva dhīraḥ śataśo visṛjyate || Msa_16.58 ||</l>\n</lg></p>\n\n<p>atra pūrvārdhamuttarārdhe vyākhyātam |</p>\n\n<lg>\n<l>śarīramevotsṛjato na duḥkhyate yadā manaḥ kā draviṇe 'vare kathā |</l>\n<l>tadasya lokottaramiti yanmudaṃ sa tena tattasya taduttaraṃ punaḥ || Msa_16.59 ||</l>\n</lg>\n\n<p>atra śarīramevotsṛjato yadā mano na duḥkhyate tadasya lokottaramiti saṃdarśitaṃ | eti yanmudaṃ sa tena duḥkhena tattasya taduttaramiti tasmāllokottarāduttaram |</p>\n\n<lg>\n<l>pratigrahairiṣṭanikāmalabdhairna tuṣṭimāyāti tathārthiko 'pi |</l>\n<l>sarvāstidānena yatheha dhīmān tuṣṭiṃ vrajatyarthijanasya tuṣṭyā || Msa_16.60 ||</l>\n</lg>\n\n<p>iṣṭanikāmalabdhairityabhipretaparyāptalabdhaiḥ | sarvāstidāneneti yāvatsvajīvitadānena |</p>\n\n<lg>\n<l>saṃpūrṇabhogo na tathāstimantamātmānamanvīkṣati yācako 'pi |</l>\n<l>sarvāstidānādadhano 'pi dhīmānātmānamanveti yathāstimantaṃ || Msa_16.61 ||</l>\n</lg>\n\n<lg>\n<l>suvipulamapi vittaṃ prāpya naivopakāraṃ</l>\n<l>vigaṇayati tathārthī dāyakāllābhahetoḥ |</l>\n<l>vidhivadiha sudānairarthinastarpayitvā</l>\n<l>mahadupakarasaṃjñā teṣu dhīmānyathaiti || Msa_16.62 ||</l>\n</lg>\n\n<p>karuṇāviśeṣād | gatārthau ślokau |</p>\n\n<lg>\n<l>svayamapagataśokā dehinaḥ svastharūpā</l>\n<l>vipulamapi gṛhītvā bhuñjate yasya vittaṃ |</l>\n<l>pathi paramaphalāḍhyādbhogavṛkṣādyathaiva</l>\n<l>pravisṛtiratibhogī bodhisattvānna so 'nyaḥ || Msa_16.63 ||</l>\n</lg>\n\n<note><hi rend='bold'>MSA_Bagchi 111</hi></note>\n<p>pravisṛtiratibhogaścāsyeti pravisṛtiratibhogī sa ca nānyo bodhisattvādveditavyaḥ | śeṣaṃ gatārtham |</p>\n\n<lg>\n<l>prādhānyatatkāraṇakarmabhedāt prakārabhedāśrayabhedataśca |</l>\n<l>caturvibandhapratipakṣabhedāt vīryaṃ parijñeyamiti pradiṣṭam || Msa_16.64 ||</l>\n</lg>\n\n<p>ṣaḍvidhena prabhedena vīryaṃ parijñeyaṃ | prādhānyabhedena | tatkāraṇabhedena | [karmabhedena] prakārabhedena | āśrayabhedena | caturvibandhapratipakṣabhedena ca | asyoddeśasyottaraiḥ | ślokairnirdeśaḥ |</p>\n\n<lg>\n<l>vīryaṃ paraṃ śuklagaṇasya madhye tanniśritastasya yato 'nulābhaḥ |</l>\n<l>vīryeṇa sadyaḥ susukho vihāro lokottarā lokagatā ca siddhiḥ || Msa_16.65 ||</l>\n</lg>\n\n<p>vīryaṃ paraṃ śuklagaṇasya madhye iti sarvakuśaladharmaprādhānyaṃ vīryasya nirdiṣṭaṃ | tanniśritastasya yato 'nulābha iti prādhānyakāraṇaṃ nirdiṣṭaṃ | yasmādvīryāśritaḥ sarvakuśaladharmalābhaḥ | vīryeṇa sadyaḥ susukho vihāro lokottarā lokagatā ca siddhiriti karma nirdiṣṭaṃ vīryeṇa hi dṛṣṭadharme paramaḥ sukhavihāraḥ | sarvā ca lokottarā siddhirlaukikī ca kriyate |</p>\n\n<lg>\n<l>vīryādavāptaṃ bhavabhogamiṣṭaṃ vīryeṇa śuddhiṃ prabalāmupetāḥ |</l>\n<l>vīryeṇa satkāyamatītya muktā vīryeṇa bodhiṃ paramāṃ vibuddhāḥ || Msa_16.66 ||</l>\n</lg>\n\n<p>iti | paryāyadvāreṇa [paryāyāntareṇa] vīryasya karma nirdiṣṭaṃ | laukikalokottarasiddhibhedāt | tatra prabalā laukikī siddhiranātyantikatvāt |</p>\n\n<lg>\n<l>punarmataṃ hānivivṛddhivīryaṃ mokṣādhipaṃ pakṣavipakṣamanyat |</l>\n<l>tattve praviṣṭaṃ parivartakaṃ ca vīryaṃ mahārthaṃ ca niruktamanyata || Msa_16.67 ||</l>\n</lg>\n\n<lg>\n<l>saṃnāhavīryaṃ prathamaṃ tataśca prayogavīryaṃ vidhivatprahitaṃ |</l>\n<l>alīnamakṣobhyamatuṣṭivīryaṃ sarvaprakāraṃ pravadanti buddhāḥ || Msa_16.68 ||</l>\n</lg>\n\n<p>ityeṣa prakārabhedaḥ | tatra hānivivṛddhivīryaṃ samyakprahāṇeṣu [dvayorakuśaladharmahānayeapi?] ca dvayoḥ kuśaladharmābhivṛddhaye | mokṣādhipaṃ vīryamindriyeṣu | mokṣādhipattyārthena yasmādindriyāṇi | pakṣavipakṣaṃ baleṣu vipakṣānavamṛdyārthena yasmādbalāni | tattve praviṣṭaṃ bodhyaṅgeṣu darśanamārge tadvya1sthāpanāt | parivarttakaṃ mārgāṅgeṣu bhāvanāmārge 'ntasyā[tasyā]śrayaparivṛttihetutvāt | (<hi rend='bold'>MSA_Bagchi 112</hi>) mahārthaṃ vīryaṃ pāramitāsvabhāvaṃ svaparārthādhikārāt | saṃnāhavīryaṃ prayogāya saṃnahyataḥ | prayogavīryaṃ tathā prayogataḥ | alīnavīryamudāre 'pyadhigantavye layābhāvataḥ | akṣobhyavīryaṃ śītaloṣṇādibhirduḥkhairavikopanataḥ | asaṃtuṣṭivīryamalpenādhigamenāsaṃtuṣṭitaḥ | ebhireva saṃnāhavīryādibhiḥ sūtre | sthāmavān vīryavānutsāhī dṛḍhaparākramo anikṣiptadhuraḥ kuśaleṣu dharmeṣvityucyate yathākramam |</p>\n\n<lg>\n<l>nikṛṣṭamadhyottamavīryamanyat yānatraye yuktajanāśrayeṇa |</l>\n<l>līnātyudārāśayabuddhiyogāt vīryaṃ tadalpārthamahārthamiṣṭam || Msa_16.69 ||</l>\n</lg>\n\n<p>atrāśrayaprabhedena vīryabhedo nirdiṣṭaḥ | yānatraye prayukto yo janastadāśrayeṇa yathākramaṃ nikṛṣṭamadhyottamaṃ vīryaṃ veditavyaṃ | kiṃ kāraṇaṃ | līnātyudārāśayabuddhiyogāt | līno hi buddhyāśayo yānadvaye prayuktānāṃ kevalātmārthādhikārāt | atyudāro mahāyāne prayuktānāṃ parārthādhikārāt | ata eva yathākramaṃ vīryaṃ tadalpārthaṃ mahārthamiva[ṣṭam] svārthādhikārācca [svaparārthādhikaraṇatvācca |]</p>\n\n<lg>\n<l>na vīryavānbhogaparājito 'sti</l>\n<l>no vīryavān kleśaparājito 'sti |</l>\n<l>na vīryavān khedaparājito 'sti</l>\n<l>no vīryavān prāptiparājito 'sti || Msa_16.70 ||</l>\n</lg>\n\n<p>ityayaṃ caturvibandhapratipakṣabhedaḥ | caturvidho dānādīnāṃ vibandho yena dānādiṣu na pravartate | bhogasaktistadāgrahataḥ | kleśasaktistatparibhogādhyavasānataḥ | khedo dānādiṣu prayogābhiyogaparikhedataḥ | prāptiralpamātradānādisaṃtuṣṭitaḥ | tatpratipakṣabhede naitaccaturvidhaṃ vīryamuktam |</p>\n\n<p>anyonyaviniścayavibhāge ślokaḥ |</p>\n\n<lg>\n<l>anyonyaṃ saṃgrahataḥ prabhedato dharmato nimittācca |</l>\n<l>ṣaṇāṃ pāramitānāṃ viniścayaḥ sarvathā jñeyaḥ || Msa_16.71 ||</l>\n</lg>\n\n<p>anyonyasaṃgrahato viniścayaḥ | abhayapradānena śīlakṣāntisaṃgraho yasmāttābhyāmabhayaṃ dadāti | dharmadānena dhyānaprajñayoryasmāttābhyāṃ dharmaṃ dadāti | ubhābhyāṃ vīryasya yasmāttenobhayaṃ dadāti | kuśaladharmasaṃgrāhakeṇa śīlena sarveṣāṃ dānādīnāṃ saṃgrahaḥ | evaṃ kṣāntyādibhiranyonyasaṃgraho yathāyogaṃ yojyaḥ | prabhedato viniścayaḥ | dānaṃ ṣaḍvidhaṃ dānadānaṃ śīladānaṃ yāvatprajñādānaṃ | parasaṃtāneṣu śīlādiniveśanāt | dharmato viniścayaḥ | (<hi rend='bold'>MSA_Bagchi 113</hi>) ye sūtrādayo yeṣu dānādiṣvartheṣu saṃdṛśyante | ye ca dānādayo yeṣu sūtrādiṣu dharmeṣu saṃdṛśyante | teṣāṃ parasparaṃ saṃgraho veditavyaḥ | nimittato viniścayaḥ | dānaṃ śīlādīnāṃ nimittaṃ bhavati | bhoganirapekṣasya śīlādiṣu pravṛtteḥ | śīlamapi dānādīnāṃ | bhikṣusaṃvarasamādānaṃ sarvasvaparigrahatyāgācchīlapratiṣṭhitasya ca kṣāntyādiyogāt | kuśaladharmasaṃgrāhakaśīlasamādānaṃ ca sarveṣāṃ dānādīnāṃ nimittaṃ | evaṃ kṣāntyādīnāmanyonyanimittabhāvo yathā yojyaḥ [yogaṃ] saṃgrahavastuvibhāge sapta ślokāḥ | catvāri saṃgrahavastūni | dānaṃ priyavāditā arthacaryā samānārthatā | tatra |</p>\n\n<lg>\n<l>dānaṃ samaṃ priyākhyānamarthacaryā samārthatā |</l>\n<l>taddeśanā samādāya svānuvṛttibhiriṣyate || Msa_16.72 ||</l>\n</lg>\n\n<p>dānaṃ samamiṣyate yathā pāramitāsu priyākhyānaṃ taddeśanā | arthacaryā tatsamādāpanā tacchabdena pāramitānāṃ grahaṇātpāramitādeśanā pāramitāsamādāpanetyarthaḥ | samānārthatā yatra paraṃ samādāpayati tatra svayamanuvṛttiḥ | kimarthaṃ punaretāni catvāri saṃgrahavastūnīṣyante | eṣa hi pareṣāṃ |</p>\n\n<lg>\n<l>upāyo 'nugrahakaro grāhako 'tha pravartakaḥ |</l>\n<l>tathānuvartako jñeyaścatuḥsaṃgrahavastutaḥ || Msa_16.73 ||</l>\n</lg>\n\n<p>dānamanugrāhaka upāyaḥ | āmiṣadānena kāyikānugrahotpādanāt priyavāditā grāhakaḥ | avyutpannasaṃdigdhārthagrāhaṇāt | arthacaryā pravartakaḥ | kuśale pravartanāt | samānārthatānuvartakaḥ | yathāvāditathākāriṇaṃ hi samādāpakaṃ viditvā yatra kuśale tena pravartitāḥ pare bhavanti tadanuvartante |</p>\n\n<lg>\n<l>ādyena bhājanībhāvo dvitīyenādhimucyanā |</l>\n<l>pratipattistṛtīyena caturthena viśodhanā || Msa_16.74 ||</l>\n</lg>\n\n<p>āmiṣadānena bhājanībhavati dharmasya vidheyatāpatteḥ | priyavāditayā taṃ dharmamadhimucyate tadarthavyutpādanasaṃśayacchedanataḥ | arthacaryayā pratipadyate yathādharmaṃ | samānārthatayā tāṃ pratipattiṃ viśodhayati dīrghakālānuṣṭhānād | idaṃ saṃgrahavastūnāṃ karma |</p>\n\n<lg>\n<l>catuḥ saṃgrahavastutvaṃ saṃgrahadvayato mataṃ |</l>\n<l>āmiṣeṇāpi dharmeṇa dharmeṇālambanādapi[dinā] || Msa_16.75 ||</l>\n</lg>\n\n<note><hi rend='bold'>MSA_Bagchi 114</hi></note>\n<p>yadapyanyatsaṃgrahavastudvayamuktaṃ bhagavatā āmiṣasaṃgraho dharmasaṃgrahaśca | tābhyāmetānyeva catvāri saṃgrahavastūni saṃgṛhītāni |</p>\n\n<p>āmiṣasaṃgraheṇa prathame | dharmasaṃgraheṇāvaśiṣṭāni | tāni punastrividhena dharmeṇa | ālambanadharmeṇa pratipattidharmeṇa tadviśuddhidharmeṇa ca yathākramam |</p>\n\n<lg>\n<l>hīnamadhyottamaḥ prāyo vandhyo 'vandhyaśca saṃgrahaḥ |</l>\n<l>abandhyaḥ sarvathā caiva jñeyo hyākārabhedataḥ || Msa_16.76 ||</l>\n</lg>\n\n<p>eṣa saṃgrahasya prakārabhedaḥ | tatra hīnamadhyottamaḥ saṃgraho bodhisattvānāṃ yānatrayaprayukteṣu veditavyo yathākramaṃ | prāyeṇa vandhyo 'dhimukticaryābhūmau | prāyeṇābandhyo bhūmipraviṣṭānām | avandhyaḥ sarvathā aṣṭāmyādiṣu bhūmiṣu sattvārthasyāvaśyaṃ saṃpādanāt |</p>\n\n<lg>\n<l>parṣatkarṣaṇaprayuktairvidhireṣa samāśritaḥ |</l>\n<l>sarvārthasiddhau sarveṣāṃ sukhopāyaśca śasyate || Msa_16.77 ||</l>\n</lg>\n\n<p>ye kecitparṣatkarṣaṇe prayuktāḥ sarvaistairayamevopāyaḥ samāśrito yaduta catvāri saṃgrahavastūni | tathā hi sarvārthasiddhaye sarveṣāṃ sukhaścaiṣa upāyaḥ praśasyate buddhaiḥ |</p>\n\n<lg>\n<l>saṃgṛhītā grahīṣyante saṃgṛhyante ca ye 'dhunā |</l>\n<l>sarve ta evaṃ tasmācca vartma tatsattvapācane || Msa_16.78 ||</l>\n</lg>\n\n<p>etena lokatraye 'pi sarvasattvānāṃ paripācane caturṇāṃ saṃgrahavastūnāmekāyanamārgatvaṃ darśayati | anyamārgābhāvāt |</p>\n\n<lg>\n<l>iti satatamasaktabhogabuddhiḥ śamayamanodyamapāragaḥ sthitātmā |</l>\n<l>bhavaviṣayanimittanirvikalpo bhavati sa sattvagaṇasya saṃgṛhītā || Msa_16.79 ||</l>\n</lg>\n\n<p>etena yathoktāsu ṣaṭsu pāramitāsu sthitasya bodhisattvasya saṃgrahavastuprayogaṃ darśayati svaparārthasaṃpādanāt pāramitābhiḥ saṃgrahavastubhiśca yathākramam |</p>\n\n<p>|| mahāyānasūtrālaṃkāre pāramitādhikāraḥ [ṣoḍaśaḥ] samāptaḥ ||</p>\n\n<note><hi rend='bold'>MSA_Bagchi 115</hi></note>\n<p>saptadaśo 'dhikāraḥ |</p>\n\n<p>buddhapūjāvibhāge sapta ślokāḥ |</p>\n\n<lg>\n<l>saṃmukhaṃ vimukhaṃ pūjā buddhānāṃ cīvarādibhiḥ |</l>\n<l>gāḍhaprasannacittasya saṃbhāradvayapūraye || Msa_17.1 ||</l>\n</lg>\n\n<lg>\n<l>abandhyabuddhajanmatve praṇidhānavataḥ sataḥ |</l>\n<l>trayasyānupalambhastu niṣpannā buddhapūjanā || Msa_17.2 ||</l>\n</lg>\n\n<lg>\n<l>sattvānāmaprameyānāṃ paripākāya cāparā |</l>\n<l>upadheścittataścānyā adhimukternidhānataḥ || Msa_17.3 ||</l>\n</lg>\n\n<lg>\n<l>anukampākṣamābhyāṃ ca samudācārato 'parā |</l>\n<l>vastvābhogāvabodhācca vimukteśca tathātvataḥ || Msa_17.4 ||</l>\n</lg>\n\n<p>ityebhiścaturbhiḥ ślokaiḥ |</p>\n\n<lg>\n<l>āśrayādvastutaḥ pūjā nimittātpariṇāmanāt |</l>\n<l>hetuto jñānataḥ kṣetrānniśrayācca pradarśitā || Msa_17.5 ||</l>\n</lg>\n\n<p>veditavyā | tatrāśrayaḥ samakṣaparokṣā buddhāḥ | vastu cīvarādayaḥ | nimittaṃ pragāḍhaprasādasahagataṃ cittaṃ | pariṇāmanā puṇyajñānasaṃbhāraparipūraye | heturabandhyo me buddhotpādaḥ syāditi pūrvapraṇidhānaṃ | jñānaṃ nirvikalpaṃ pūjakapūjyapūjānupalambhataḥ | kṣetramaprameyāḥ sattvāḥ | tatparipācanāya taistatprayojatā[nā]t teṣu tadropaṇataḥ | niśraya upadhiścittaṃ ca | tatropadhiṃ niśritya pūjācīvarādibhiścittaṃ niśrityāsvādanānumodanābhinandanamanaskāraiḥ | ta [ya]thoktaiścādhimuktyādibhiryaduta mahāyānadharmādhimuktitaḥ bodhicittotpādataḥ | praṇidhānameva hi nidhānamatroktaṃ ślokavattvā[bandhā]nurodhāt | sattvānukampanataḥ | duṣkaracaryā duḥkhakṣamaṇataḥ pāramitāsamudācārataḥ | yoniśo dharmamanasikārataḥ | sa hyaviparyayastattvādvastvābhogaḥ | samyagdṛṣṭito darśanamārge | sa hi yathābhūtāvabodhādvastvavabodhaḥ |</p>\n\n<p>vimuktitaḥ kleśavimokṣācchrāvakāṇāṃ | tathātvato mahābodhiprāpterityayaṃ pūjāyāḥ prakārabhedaḥ |</p>\n\n<lg>\n<l>hetutaḥ phalataścaiva ātmanā ca parairapi |</l>\n<l>lābhasatkārataścaiva pratipatterdvidhā ca sā || Msa_17.6 ||</l>\n</lg>\n\n<note><hi rend='bold'>MSA_Bagchi 116</hi></note>\n<lg>\n<l>parīttā mahatī pūjā samānāmānikā ca sā |</l>\n<l>prayogādgatitaścaiva praṇidhānācca sā matā || Msa_17.7 ||</l>\n</lg>\n\n<p>ityayamarthā[dhvā]dibhedenāparaḥ prakārabhedaḥ | tatrātītā hetuḥ pratyutpannā phalaṃ pratyutpannā heturanāgatā phalamityevaṃ hetuphalato 'tītānāgatapratyutpannā veditavyā | ātmanetyādhyātmikī parairiti bāhyā | lābhasatkārato audārikī | pratipattitaḥ sūkṣmā | parīttā hīnā mahatī praṇītā | punaḥ samānā hīnā nirmānā praṇītā trimaṇḍalāvikalpanāt | kālāntaraprayojyā dūre | tatkālaprayojyāntike | punarvichinnāyāṃ gatau dūre | samanantarāyāmantike | punaryāṃ pūjāmāyatyāṃ prayojayituṃ praṇidadhāti sā dūre yāṃ praṇihitaḥ kartuṃ sāntike | katamā punarbuddhapūjā paramā veditavyetyāha |</p>\n\n<lg>\n<l>buddheṣu pūjā paramā svacittāt dharmādhimuktyāśayato vibhutvāt |</l>\n<l>akalpanopāyaparigraheṇa sarvaikakāryatvaniveśataśca || Msa_17.8 ||</l>\n</lg>\n\n<p>ityebhiḥ pañcabhirākāraiḥ svacittapūjā buddheṣu paramā veditavyā | yaduta pūjopasaṃhitamahāyānadharmādhimuktitaḥ | āśayato navabhirāśayaiḥ | āsvādanānumodanābhinandanāśayaiḥ | atṛptavipulamuditopakaranirlepakalyāṇāśayaiśca ye pāramitābhāvanāyāṃ nirdiṣṭāḥ | vibhutvato gaganagañjādisamādhibhiḥ | nirvikalpajñānopāyaparigrahataḥ | sarvamahābodhisattvaikakāryatvapraveśataśca miśropamiśrakāryatvāt |</p>\n\n<p>kalyāṇamitrasevāvibhāge sapta ślokāḥ | tatrārdhapañcamaiḥ ślokaiḥ |</p>\n\n<lg>\n<l>āśrayādvastutaḥ sevā nimittātpariṇāmanāt |</l>\n<l>hetuto jñānataḥ kṣetrānniśrayācca pradarśitā || Msa_17.9 ||</l>\n</lg>\n\n<lg>\n<l>mitraṃ śrayeddāntaśamopaśāntaṃ guṇādhikaṃ sodyamamāgamāḍhyaṃ |</l>\n<l>prabuddhatatvaṃ vacasābhyupetaṃ kṛpātmakaṃ khedavivarjitaṃ ca || Msa_17.10 ||</l>\n</lg>\n\n<p>ityevaṃguṇamitraṃ sevāyā āśrayaḥ | dāntaṃ śīlayogādindriyadamena | śāntaṃ samādhiyogādadhyātmaṃ cetaḥ śamathena | upaśāntaṃ prayogā[prajñāyogā] (prajñātvā)dupasthitakleśopaśamanataḥ | guṇairadhikaṃ na samaṃ vā nyūnaṃ vā | sodyamaṃ nodasīnaṃ parārthe | āgamāḍhyaṃ nālpaśrutaṃ | prabuddhatatvaṃ tatvādhigamāt | vacasābhyupetaṃ vākkaraṇenopetaṃ | kṛpātmakaṃ nirāmiṣacittatvāt | khedavivarjitaṃ sātatyasatkṛtyadharmadeśanāt |</p>\n\n<note><hi rend='bold'>MSA_Bagchi 117</hi></note>\n<p>satkāralābhaiḥ paricaryayā ca seveta mitraṃ pratipattitaśca |</p>\n\n<p>iti | sevāyā[va]stu |</p>\n\n<l>dharme tathājñāśaya eva dhīmān mitraṃ pragacchetsamaye nataśca || Msa_17.11 ||</l>\n\n<p>iti trividhaṃ nimittaṃ | ājñātukāmatā | kālajñatā | nirmānatā ca |</p>\n\n<p>satkāralābheṣu gataspṛho 'sau prapattaye taṃ pariṇāmayecca |</p>\n\n<p>iti pariṇāmanā pratipattyarthaṃ sevanānna lābhasatkārārthaṃ |</p>\n\n<l>yathānuśiṣṭapratipattitaśca saṃrādhayeccittamato 'sya dhīraḥ || Msa_17.12 ||</l>\n\n<p>iti | yathānuśiṣṭapratipattiḥ sevāhetuḥ | tayā taccittārādhanāt |</p>\n\n<p>yānatraye kauśalametya buddhyā svasyaiva yānasya yateta siddhau |</p>\n\n<p>iti yānatrayakauśalāt jñānaṃ |</p>\n\n<l>sattvānameyānparipācanāya kṣetrasya śuddhasya ca sādhanāya || Msa_17.13 ||</l>\n\n<p>iti dvividhaṃ kṣetraṃ tatsevāyāḥ | aprameyāśca sattvāḥ pariśuddhaṃ ca buddhakṣetraṃ | dharmaṃ śrutvā yeṣu pratiṣṭhāpanāt | yatra ca sthitena |</p>\n\n<p>dharmeṣu dāyādaguṇena yukto naivāmiṣeṇa pravasetsa mitram |</p>\n\n<p>iti niśrayaḥ sevāyāḥ | dharmadāyādatāṃ niśritya kalyāṇamitraṃ seveta | nāmiṣadāyādatāṃ | ata ūrdhvamadhyardhena ślokena prakārabhedaḥ sevāyā veditavyaḥ |</p>\n\n<l>hetoḥ phalāddharmamukhānuyānātseveta mitraṃ bahitaśca dhīmān || Msa_17.14 ||</l>\n\n<p>śrutaśravāccetasi yogataśca samānanirmānamano 'nuyogāt |</p>\n\n<p>hetoḥ phalādityatītādibhedataḥ pūrvavat dharmamukhānuyānātseveta mitraṃ bahitaśca dhīmānityādhyātmikabāhyabhedaḥ | dharmamukhastroto hi dharmamukhānuyānaṃ bahirdhā bahitaḥ śrutaśravāccetasi yogataścetyaudārikasūkṣmabhedaḥ | śravaṇaṃ hyaudārikaṃ cintanabhāvanaṃ sūkṣmaṃṃ | tadeva cetasi yogaḥ | samānanirmānamano 'nuyogāditi hīnapraṇītabhedaḥ |</p>\n\n<l>gatiprayogapraṇidhānataśca kalyāṇamitraṃ hi bhajeta dhīmān || Msa_17.15 ||</l>\n\n<p>iti dūrāntikabhedaḥ pūrvavadyojayitavyaḥ | katamā punaḥ paramā seveti saptamaḥ ślokaḥ |</p>\n\n<lg>\n<l>sanmitrasevā paramā svacittād dharmādhimuktyāśayato vibhutvaiḥ |</l>\n<l>akalpanopāyaparigraheṇa sarvaikakāryatvaniveśataśca || Msa_17.16 ||</l>\n</lg>\n\n<note><hi rend='bold'>MSA_Bagchi 118</hi></note>\n<p>iti pūrvavat |</p>\n\n<p>apramāṇavibhāge dvādaśaślokāḥ |</p>\n\n<lg>\n<l>brāhmyā vipakṣahīnā jñānena gatāśca nirvikalpena |</l>\n<l>trividhālambanavṛttāḥ sattvānāṃ pācakā dhīre || Msa_17.17 ||</l>\n</lg>\n\n<p>brāhmyā vihārāścatvāryapramāṇāni | maitrī karuṇā muditopekṣā ca | te punarbodhisattve caturlakṣaṇā veditavyāḥ | vipakṣahānitaḥ | pratipakṣaviśeṣayogataḥ | vṛttiviśeṣatastrividhālambanavṛttitvāt | tathā hi te sattvālambanā dharmālambanāśca[dharmālambanā anālambanāśca] | karmaviśeṣataśca | sattvaparipācakatvāt | sattvadharmālambanāt | punaḥ katamasmin sattvanikāye dharme vā pravartante | anālambanāśca katamasminnālambane |</p>\n\n<lg>\n<l>saukhyārthini duḥkhārte sukhite kliṣṭe ca te pravartante |</l>\n<l>taddeśite ca dharme tattathatāyāṃ ca dhīrāṇām || Msa_17.18 ||</l>\n</lg>\n\n<p>sattvālambanāḥ sukhārthini yāvat kliṣṭe sattvanikāye pravartante | tathā hi maitrī sattveṣu sukhasaṃyogākārā | karuṇā duḥkhaviyogākārā | muditā sukhaviyogākārā | upekṣāsu vedanāsu teṣāṃ sattvānāṃ niḥkleśatopasaṃhārākārā | dharmālambanāstaddeśite dharme | yatra te vihārā deśitāḥ | anālambanāstattathatāyāṃ | te hyavikalpatvādanālambanā ivetyanālambanāḥ | api khalu |</p>\n\n<lg>\n<l>tasyāśca tathatārthatvāt kṣāntilābhādviśuddhitaḥ |</l>\n<l>karmadvayādanālambā maitrī kleśakṣayādapi || Msa_17.19 ||</l>\n</lg>\n\n<p>ebhiścaturbhiḥ kāraṇairanālambanā maitrī veditavyā | tathatālambanatvāt | anutpattikadharmakṣāntilābhenāṣṭamyāṃ bhūmau | dhātupuṣṭyā tadviśuddhitaḥ | karmadvayataśca | yā maitrī niṣpandena kāyakarmaṇā [vākkarmaṇā?] ca? saṃgṛhītā kleśakṣayataśca | tathā hi kleśa ālambanamuktaṃ | manomayānāṃ granthānāṃ prahāṇāducchidyate ālambanamiti vacanāt |</p>\n\n<p>te niścalāśca calāśca kṛpaṇairāsvāditā na ca jñeyāḥ |</p>\n\n<p>te ca brāhmyā vihārāścaturvidhā veditavyāḥ | tatra calā hānabhāgīyāḥ parihāṇīyatvāt | acalāḥ sthitiviśeṣabhāgīyā aparihāṇīyatvāt | āsvāditāḥ kliṣṭāḥ anāsvāditā akliṣṭāḥ | kṛpaṇairiti sukhalolairanudāracittaiḥ | eṣa brāhmyavihārāṇāṃ hānabhāgīyādiprakārabhedaḥ | teṣu punaḥ |</p>\n\n<l>acaleṣu bodhisattvāḥ pratiṣṭhitāḥ saktivigateṣu || Msa_17.20 ||</l>\n\n<note><hi rend='bold'>MSA_Bagchi 119</hi></note>\n<p>na caleṣu nāpyāsvāditeṣu |</p>\n\n<lg>\n<l>asamāhitasvabhāvā mṛdumadhyā hīnabhūmikā ye 'pi |</l>\n<l>hīnāśayāḥ samānā hīnāste hyanyathā tvadhikāḥ || Msa_17.21 ||</l>\n</lg>\n\n<p>eṣa mṛdvadhimātratābhedaḥ | tatra ṣaḍvidhā mṛdukā asamāhitasvabhāvāḥ | sarve samāhitā api | ye mṛdumadhyāḥ | hīnabhūmikā ye 'pi uttarāṃ bodhisattvabhūmimapekṣya | hīnāśayā api | śrāvakādīnāṃ samānā api | ye 'nutpattikadharmakṣāntirahitā hīnāste mṛdukā ityarthaḥ | anyathā tvadhikā iti yathoktaviparyayeṇādhimātratā veditavyā |</p>\n\n<lg>\n<l>brāhmyairvihṛtavihāraḥ kāmiṣu saṃjāyate yadā dhīmān |</l>\n<l>saṃbhārānpūrayate sattvāṃśca vipācayati tena || Msa_17.22 ||</l>\n</lg>\n\n<lg>\n<l>sarvatra cāvirahito brāhmyai rahitaśca tadvipakṣeṇa |</l>\n<l>tatpratyayairapi bhṛśairna yāti vikṛtiṃ pramatto 'pi || Msa_17.23 ||</l>\n</lg>\n\n<p>hetuphalaliṅgabhedaḥ | tatra brāhmyairvihṛto vihārairiti hetuḥ | kāmiṣu sattveṣu saṃjāyata iti vipākaphalaṃ | saṃbhārānpūrayatyadhipatiphalaṃ | sattvānparipācayatīti puruṣakāraphalaṃ | sarvatra cāvirahito brāhmyairvihārairjāyata iti niṣpandaphalaṃ | rahitaśca tadvipakṣeṇeti visaṃyogaphalaṃ | bhṛśairapi tatpratyayairavikṛtigamanaṃ liṅgaṃ | pramatto 'pītyasaṃmukhībhūte 'pi pratipakṣe | anyeścaturbhiḥ ślokairguṇadoṣabhedaḥ |</p>\n\n<lg>\n<l>vyāpādavihiṃsābhyāmarativyāpādakāmarāgaiśca |</l>\n<l>yukto hi bodhisattvo bahuvidhamādīnavaṃ spṛśati || Msa_17.24 ||</l>\n</lg>\n\n<p>iti doṣaḥ | brāhmyavihārābhāve tadvipakṣayogāt | tatra vyāpādādayo maitryādīnāṃ yathākramaṃ vipakṣāḥ | vyāpādakāmarāgāvupekṣāyāḥ | kathaṃ bahuvidhādīnavaṃ spṛśatītyāha |</p>\n\n<lg>\n<l>kleśairhantyātmānaṃ sattvānupahanti śīlamupahanti |</l>\n<l>savilekhalābhahīno rakṣāhīnastathā śāstrā[tā] || Msa_17.25 ||</l>\n</lg>\n\n<lg>\n<l>sādhikaraṇo 'śayasvī paratra saṃjāyate 'kṣaṇeṣu sa ca |</l>\n<l>prāptāprāptavihīno manasi mahad duḥkhamāpnoti || Msa_17.26 ||</l>\n</lg>\n\n<p>tatra prathamaistribhiḥ padairātmavyābādhāya cetayate paravyābādhāyobhayavyābādhāyetyetamādīnavaṃ darśayati | savilekhādibhiḥ ṣaḍbhiḥ padairdṛṣṭadhārmikamavadyaṃ prasavatīti darśayati | kathaṃ ca prasavati | ātmāsyāpavadate | pare 'pi devatā api | śāstāpyanye 'pi vijñāḥ (<hi rend='bold'>MSA_Bagchi 120</hi>) sabrahmacāriṇo dharmatayā vigarhante | digvidikṣu cāsya pāpako 'varṇaśabdaśloko niścaratītyevaṃ savilekho yāvadayaśasvītyeanena yathākramaṃ darśayati | śeṣaistribhiḥ padairyathākramaṃ sāṃparāyikaṃ dṛṣṭadharmasāṃparāyikamavadyaṃ prasavati | tajjaṃ caitasikaṃ duḥkha[khaṃ] daurmanasya prati saṃvedayata ityetadādīnavaṃ darśayati |</p>\n\n<lg>\n<l>ete sarve doṣā maitryādiṣu susthitasya na bhavanti |</l>\n<l>akliṣṭaḥ saṃsāraṃ sattvārthaṃ no ca saṃtyajati || Msa_17.27 ||</l>\n</lg>\n\n<p>iti | brāhmavihārayoge tri[dvi]vidhaṃ guṇaṃ darśayati | yathoktadoṣābhāvam akliṣṭasya sattvahetoḥ saṃsārāparityāgaṃ |</p>\n\n<lg>\n<l>na tathaikaputrakeṣvapi guṇavatsvapi bhavati sarvasattvānāṃ |</l>\n<l>maitryādicetaneyaṃ sattveṣu yathā jinasutānāṃ || Msa_17.28 ||</l>\n</lg>\n\n<p>ityete[na?] ca bodhisattvamaitrādīnāṃ tīvratāṃ darśayati |</p>\n\n<p>karūṇāvibhāge tadālambanaprabhedamārabhya dvau ślokau |</p>\n\n<lg>\n<l>pradīptān śatruvaśagān duḥkhākrāntāṃstamovṛtān |</l>\n<l>durgamārgasamārūḍhānmahābandhanasaṃyutān || Msa_17.29 ||</l>\n</lg>\n\n<lg>\n<l>mahāśanaviṣākrāntalolānmārgapranaṣṭakān |</l>\n<l>utpathaprasthitān sattvāndurbalān karuṇāyate || Msa_17.30 ||</l>\n</lg>\n\n<p>tatra pradīptāḥ kāmarāgeṇa kāmasugvabhaktāḥ | śatruvaśagā mārakṛtāntarāyāḥ kuśale 'prayuktāḥ duḥkhākrāntāḥ duḥkhā[bhi?]bhūtā narakādiṣu | tamovṛtā aurabhrikādayo duścaritaikāntikāḥ | karmavipākasaṃmūḍhatvāt | durgamārgasamārūḍhā aparinirvāṇadharmāṇaḥ saṃsāravartmātyantānupacchedāt | mahābandhanasaṃyutā anyatīrthyāḥ[rthya]mokṣasaṃprasthitā nānākudṛṣṭigāḍhabandhanabaddhatvāt | mahāśanaviṣākrāntalolāḥ samāpattisukhasaktāḥ | teṣāṃ hi tat kliṣṭaṃ samāpattisukhaṃ | yathā mṛṣṭamaśanaṃ viṣākrāntaṃ | tataḥ pracyāvanāt | mārgapraṇaṣṭakā abhimānikā mokṣamārgabhrāntatvāt | utpathaprasthitā hīnayānaprayuktā aniyatāḥ | durbalā aparipūrṇasaṃbhārā bodhisattvāḥ | ityete daśavidhāḥ satvā bodhisattvakaruṇāyā ālambanam |</p>\n\n<p>pañcaphalasaṃdarśane karuṇāyāḥ ślokaḥ |</p>\n\n<lg>\n<l>heṭhāpahaṃ hyuttamabodhibījaṃ sukhāvahaṃ tāya[pa]kamiṣṭahetuṃ |</l>\n<l>svabhāvadaṃ dharmamupāśritasya bodhirna dūre jinātmajasya || Msa_17.31 ||</l>\n</lg>\n\n<note><hi rend='bold'>MSA_Bagchi 121</hi></note>\n<p>tataḥ heṭhāpahatvena tadvipakṣavihiṃsāprahāṇādvisaṃyogaphalaṃ darśayati | uttamabodhibījatvenādhipatiphalaṃ | parātmanoryathākramaṃ sukhāvahatāya[pa]katvena puruṣakāraphalaṃ | iṣṭahetutvena vipākaphalaṃ | svabhāvadatvena niṣpandaphalamāyatyāṃ viśiṣṭakaruṇāphaladānāt | evaṃ pañcavidhāṃ karuṇāmāśritya buddhatvamadūre veditavyaṃ |</p>\n\n<p>apratiṣṭhitasaṃsāranirvāṇatve ślokaḥ |</p>\n\n<lg>\n<l>vijñāya saṃsāragataṃ samagraṃ duḥkhātmakaṃ caiva nirātmakaṃ ca |</l>\n<l>nodvegamāyāti na cāpi doṣaiḥ prabādhyate kāruṇiko 'grabuddhiḥ || Msa_17.32 ||</l>\n</lg>\n\n<p>sarvaṃ saṃsāraṃ yathābhūtaṃ parijñāya bodhisattvo nodvegamāyāti kāruṇikatvāt | na doṣairbādhyate 'grabuddhitvāt | evaṃ nirvāṇe pratiṣṭhito bhavati na saṃsāre yathākramaṃ | saṃsāraparijñāne ślokaḥ |</p>\n\n<lg>\n<l>duḥkhātmakaṃ lokamavekṣamāṇo duḥkhāyate vetti ca tadyathāvat |</l>\n<l>tasyābhyupāyaṃ parivarjane ca na khedamāyātyapi vā kṛpāluḥ || Msa_17.33 ||</l>\n</lg>\n\n<p>duḥkhāyata iti karuṇāyate | vetti ca tadyathāvaditi duḥkhaṃ yathābhūtaṃ tasya ca duḥkhasya parivarjane 'bhyupāyaṃ | vetti yenāsya duḥkhaṃ nirudhyate | etena jānannapi saṃsāraduḥkhaṃ yathābhūtaṃ tatparityāgopāyaṃ ca na khedamāpadyate bodhisattvaḥ karuṇāviśeṣāditi pradarśayati |</p>\n\n<p>karūṇāprabhede dvau ślokau |</p>\n\n<lg>\n<l>kṛpā prakṛtyā pratisaṃkhyayā ca pūrvaṃ tadabhyāsavidhānayogāt |</l>\n<l>vipakṣahīnā ca viśuddhilābhāt caturvidheyaṃ karuṇātmakānāṃ || Msa_17.34 ||</l>\n</lg>\n\n<p>seyaṃ yathākramaṃ gotraviśeṣataḥ guṇadoṣaparīkṣaṇataḥ | janmāntaraparibhāvanataḥ | vairāgyalābhataśca veditavyāḥ | tadvipakṣavihiṃsāprahāṇe sati viśuddhilābhata iti vairāgyalābhataḥ |</p>\n\n<lg>\n<l>na sā kṛpā yā na samā sadā vā nādhyāśayādvā pratipattito vā |</l>\n<l>vairāgyato nānupalambhato vā na bodhisattvo hyakṛpastathā yaḥ || Msa_17.35 ||</l>\n</lg>\n\n<p>tatra samā sukhitādiṣu yatkiṃcidveditamidamatra duḥkhasyeti viditvā | sadā nirūpadhiśeṣanirvāṇe tadakṣayāt | adhyāśayādbhūmipraviṣṭānāmātmaparasamatāśayalābhāt | (<hi rend='bold'>MSA_Bagchi 122</hi>) pratipattito duḥkhaparitrāṇakriyayā | vairāgyatastadvipakṣavihiṃsāprahāṇāt | anupalambhato 'nutpattikadharmakṣāntilābhāt |</p>\n\n<p>karuṇāvṛkṣapratibimbake pañca ślokāḥ |</p>\n\n<lg>\n<l>karuṇā kṣāntiścintā praṇidhānaṃ janmasattvaparipākaḥ |</l>\n<l>karuṇātarureṣa mahānmūlādiḥ puṣpapatra[paścimāgra](paścimānta)phalaḥ || Msa_17.36 ||</l>\n</lg>\n\n<p>ityeṣa mūlaskandhaśākhāpatrapuṣpaphalāvasthaḥ karuṇāvṛkṣo veditavyaḥ | etasya karuṇā mūlaṃ | kṣāntiḥ skandhaḥ | sattvārthacintā śākhā | praṇidhānaṃ śobhaneṣu janmasu patrāṇi | śobhanaṃ janma puṣpaṃ | sattvaparipākaḥ phalaṃ |</p>\n\n<lg>\n<l>mūlaṃ karuṇā na bhaved duṣkaracaryāsahiṣṇutā na bhavet |</l>\n<l>duḥkhākṣamaśca dhīmān satvārthaṃ cintayennaiva || Msa_17.37 ||</l>\n</lg>\n\n<lg>\n<l>cintāvihīnabuddhiḥ praṇidhānaṃ śuklajanmasu na kuryāt |</l>\n<l>śubhajanmānanugacchansattvānparipācayennaiva || Msa_17.38 ||</l>\n</lg>\n\n<p>ābhyāṃ ślokābhyāṃ pūrvottaraprasavasādharmyātkaruṇādīnāṃ mūlādibhāvaṃ sādhayati |</p>\n\n<lg>\n<l>karuṇāseko maitrī tadduḥkhe saukhyato vipulapuṣṭiḥ |</l>\n<l>śākhāvṛddhirviśadā yonimanaskārato jñeyā || Msa_17.39 ||</l>\n</lg>\n\n<lg>\n<l>parṇatyāgādānaṃ praṇidhīnāṃ saṃtateranucchedāt |</l>\n<l>dvividhapratyayasiddheḥ puṣpamabandhyaṃ phalaṃ cāsmāt || Msa_17.40 ||</l>\n</lg>\n\n<p>etābhyāṃ ślokābhyāṃ vṛkṣamūlasekādisādharmyaṃ karuṇāvṛkṣasya darśayati | karuṇā hi mūlavṛkṣā[mūlamityuktā] | tasyāḥ seko maitrī tayā tadāpyāyanāt | maitracitto hi paraduḥkhena duḥkhāyate | tataśca karuṇodbhava[karuṇāto yad]duḥkhamutpadyate bodhisattvasyasvā[sattvā]rthaprayuktasya tatra saukhyotpādādvipulapuṣṭiḥ kṣāntipuṣṭirityarthaḥ | sā hi skandha ityuktā | skandhaśca vipulaḥ | yoniśomanaskārād bahuvidhā mahāyāne śākhāvṛddhiḥ | cintā hi śākhetyuktā | pūrvāparanirodhotpādakrameṇa praṇidhānasaṃtānasyānucchedāt | parṇatyāgādānasādharmyaṃ praṇīdhānānāṃ veditavyam | ādhyātmikapratyayasiddhitaḥ svasaṃtānaparipākātpuṣpamiva janmābandhyaṃ veditavyam | bāhyapratyayasiddhitaḥ parasaṃtānaparipākāt phalabhūtaḥ sattvaparipāko ['bandhyo?] veditavyaḥ |</p>\n\n<p>karuṇānuśaṃse ślokaḥ |</p>\n\n<lg>\n<l>kaḥ kurvīta na karuṇāṃ sattveṣu mahākṛpāguṇakareṣu |</l>\n<l>duḥkhe 'pi saukhyamatulaṃ bhavati yadeṣāṃ kṛpājanitaṃ || Msa_17.41 ||</l>\n</lg>\n\n<note><hi rend='bold'>MSA_Bagchi 123</hi></note>\n<p>atra mahākaruṇāguṇa uttarārdhena saṃdarśitaḥ | śeṣo gatārthaḥ | karuṇāniḥsaṅgatāyāṃ ślokaḥ |</p>\n\n<lg>\n<l>āviṣṭānāṃ kṛpayā na tiṣṭhati manaḥ śame kṛpālūnāṃ |</l>\n<l>kuta eva lokasaukhye svajīvite vā bhavetsnehaḥ || Msa_17.42 ||</l>\n</lg>\n\n<p>sarvasya hi lokasya laukike saukhye svajīvite ca snehaḥ | tatrāpi ca niḥsnehānāṃ śrāvakapratyekabuddhānāṃ sarvaduḥkhopaśame nirvāṇe pratiṣṭhitaṃ manaḥ | bodhisattvānāṃ tu karuṇāviṣṭatvānnirvāṇe 'pi mano na pratiṣṭhitaṃ | kuta eva tayoḥ sneho bhaviṣyati | karuṇāsnehavaiśeṣye trayaḥ ślokāḥ |</p>\n\n<lg>\n<l>sneho na vidyate 'sau yo niravadyo na laukiko yaśca |</l>\n<l>dhīmatsu kṛpāsneho niravadyo lokasamatītaḥ || Msa_17.43 ||</l>\n</lg>\n\n<p>mātāpitṛprabhṛtīnāṃ hi tṛṣṇāmayaḥ snehaḥ sāvadyaḥ | laukikakarūṇāvihāriṇāṃ niravadyo 'pi laukikaḥ | bodhisattvānāṃ tu karūṇāmayaḥ | sneho niravadyaśca laukikātikrāntaśca | kathaṃ ca punarniravadya ityāha |</p>\n\n<lg>\n<l>duḥkhājñānamahaughe mahāndhakāre ca niśritaṃ lokaṃ |</l>\n<l>uddhartuṃ ya upāyaḥ kathamiva na syātsa niravadyaḥ || Msa_17.44 ||</l>\n</lg>\n\n<p>duḥkhamahaugha ajñānamahāndhakāre ceti yojyaṃ | śeṣaṃ gatārthaṃ | kathaṃ lokātikrānta ityāha |</p>\n\n<lg>\n<l>sneho na so 'tsyarihatāṃ loke pratyekabodhibuddhānāṃ |</l>\n<l>prāgeva tadanyeṣāṃ kathamiva lokottaro na syāt || Msa_17.45 ||</l>\n</lg>\n\n<p>pratyekāṃ bodhiṃ buddhāḥ | śeṣaṃ gatārtham |</p>\n\n<p>trāsābhinandananimittatve ślokaḥ |</p>\n\n<lg>\n<l>duḥkhābhāve duḥkhaṃ yatkṛpayā bhavati bodhisattvānāṃ |</l>\n<l>saṃtrāsayati tadādau spṛṣṭaṃ tvabhinandayati gāḍhaṃ || Msa_17.46 ||</l>\n</lg>\n\n<p>duḥkhābhāve iti duḥkhābhāvo nimittaṃ sattveṣu karuṇayā bodhisattvānāṃ yad duḥkhamutpadyate tadādau saṃtrāsayati adhimukticaryābhūmau | ātmaparasamatayā duḥkhasya yathābhūtamaspṛṣṭatvāt | spṛṣṭaṃ tu śuddhādhyāśayabhūmāvabhinandayatyevetyarthaḥ |</p>\n\n<p>karuṇāduḥkhena sukhābhibhave ślokaḥ |</p>\n\n<lg>\n<l>kimataḥ paramāścaryaṃ yad duḥkhaṃ saukhyamabhibhavati sarvaṃ |</l>\n<l>kṛpayā janitaṃ laukyaṃ yena vimukto api kṛtārthaḥ || Msa_17.47 ||</l>\n</lg>\n\n<note><hi rend='bold'>MSA_Bagchi 124</hi></note>\n<p>nāsyata āścaryataraṃ yad duḥkhameva karuṇājanitaṃ bodhisattvānāṃ tathā sukhaṃ bhavati | yatsarvaṃ laukikaṃ sukhamabhibhavati | yena sukhena vimuktā arhanto 'pi kṛtārthāḥ prāgevānye |</p>\n\n<p>kṛpākṛtadānānuśaṃse ślokaḥ |</p>\n\n<lg>\n<l>kṛpayā sahitaṃ dānaṃ yaddānasukhaṃ karoti dhīrāṇāṃ |</l>\n<l>traidhātukamupabhogairna tatsukhaṃ tatkalāṃ spṛśati || Msa_17.48 ||</l>\n</lg>\n\n<p>yacca traidhātukaṃ sukhamupabhogai kṛtaṃ na tatsukhaṃ tasya sukhasya kalāṃ spṛśatītyayamuttarārdhasyārthaḥ | śeṣaṃ gatārtham |</p>\n\n<p>kṛpayā duḥkhābhyupagame ślokaḥ |</p>\n\n<lg>\n<l>duḥkhamayaṃ saṃsāraṃ yatkṛpayā na tyajati sattvārthaṃ |</l>\n<l>parahitahetorduḥkhaṃ kiṃ kāruṇikairna samupetam || Msa_17.49 ||</l>\n</lg>\n\n<p>sarvaṃ hi duḥkhaṃ saṃsāraduḥkhe 'ntarbhūtaṃ | tasyābhyupagamāt sarvaṃ duḥkhamabhyupagataṃ bhavati |</p>\n\n<p>tatra tatphalavṛddhau ślokaḥ |</p>\n\n<lg>\n<l>karūṇā dānaṃ bhogāḥ sadā kṛpālorvivuddhimupayānti |</l>\n<l>snehānugrahajanitaṃ tacchaktikṛtaṃ sukhaṃ cāsmāt || Msa_17.50 ||</l>\n</lg>\n\n<p>trayaṃ bodhisattvānāṃ sarvajanmasu vardhate karūṇāyogāt | karūṇā tadabhyāsāt | dānaṃ karuṇāvaśāt | bhogāśca dānavaśāt | tasmācca trayātphalaṃ trividhaṃ sukhaṃ bhavati | snehajanitaṃ karuṇātaḥ | sattvānugrahajanitaṃ dānāt | tadanugrahakriyāśaktikṛtaṃ bhogebhyaḥ |</p>\n\n<p>dānaprotsāhanāyāṃ ślokaḥ |</p>\n\n<lg>\n<l>vardhe ca vardhayāmi ca dāne paripācayāmi sukhayāmi |</l>\n<l>ākarṣāmi nayāmi ca karuṇā sannānpravadatīva || Msa_17.51 ||</l>\n</lg>\n\n<p>dāne sannāniti saṃbandhanīyaṃ | ṣaḍbhirguṇairdānai 'vasannān bodhisattvānkaruṇā protsahayatīva | svabhāvavṛddhyā | bhogaistadvardhanayā | dānena sattvaparipācanayā | dātuśca sukhotpādanāt | mahābodhisaṃbhārasyānyasyā[saṃbhārasyā]karṣaṇāt | mahābodhisamīpanayanācca |</p>\n\n<p>parasaukhyena sukhā[nu?]bhave ślokaḥ |</p>\n\n<lg>\n<l>duḥkhe duḥkhī kṛpayā sukhānyanādhāya kena sukhitaḥ syāt |</l>\n<l>sukhayatyātmānamataḥ kṛpālurādhāya parasaukhyam || Msa_17.52 ||</l>\n</lg>\n\n<p>karuṇayā bodhisattvaḥ paraduḥkhairduḥkhitaḥ sattveṣvanādhāya sukhaṃ kathaṃ sukhitaḥ syāt | tasmātpareṣu sukhamādhāya bodhisatva ātmānameva sukhayatīti veditavyam |</p>\n\n<p>kṛpayā dānasamanuśāstau ṣaṭ ślokāḥ |</p>\n\n<note><hi rend='bold'>MSA_Bagchi 125</hi></note>\n<lg>\n<l>svaṃ dānaṃ kāruṇikaḥ śāstīva sadaiva niḥsvasukhakāmaḥ |</l>\n<l>bhogaiḥ sukhaya paraṃ vā māmapyayutasaukhyam || Msa_17.53 ||</l>\n</lg>\n\n<p>na hi kāruṇikasya vinā parasukhenāsti sukhaṃ | tasyāyutasaukhyatvādvaudhisattvastena vinā[tma?]no dānasya phalaṃ sukhaṃ necchati |</p>\n\n<lg>\n<l>saphalaṃ dānaṃ dattaṃ tanme sattveṣu tatsukhasukhena |</l>\n<l>phala teṣveva nikāmaṃ yadi me kartavyatā te 'sti || Msa_17.54 ||</l>\n</lg>\n\n<p>dānaṃ dadatā dānaṃ ca dānaphalaṃ ca tanmayā sattveṣu dattaṃ | tatsukhameva me sukhaṃ yasmāt | atasteṣveva yāvatphalitavyaṃ tāvatphaleti loṭ | bodhisattvaḥ karūṇayā dānamanuśāsti |</p>\n\n<lg>\n<l>bhogadveṣṭurdāturbhogā bahuśubhataropasarpanti |</l>\n<l>na hi tatsukhaṃ mataṃ me dāne pāraṃparo 'smi yataḥ || Msa_17.55 ||</l>\n</lg>\n\n<p>bhogavimukhasya dāturbhogā bahutarāścopatiṣṭhante | śobhanatarāśca | dharma taiveyaṃ cittasyodārataratvāt | na hi tatsukhaṃ mataṃ me yad bhogāstathopatiṣṭhante | yasmādahaṃ dāne pāraṃparastatprabandhakāmatvānnasukhe |</p>\n\n<lg>\n<l>sarvāstiparityāge yatkṛpayā māṃ nirīkṣase satataṃ |</l>\n<l>nanu te tena jñeyaṃ na matphalenārthitāsyeti || Msa_17.56 ||</l>\n</lg>\n\n<p>yo 'haṃ dānaphalaṃ sarvameva karuṇayā nityaṃ parityajāmi nanvata eva veditavyaṃ nāsti me dānaphalenārthitvamiti bodhisattvo dānaṃ samanuśāsti |</p>\n\n<p>dānābhirato na syāṃ prāptaṃ cettatphalaṃ na visṛjeyaṃ |</p>\n\n<p>tathā hi |</p>\n\n<l>kṣaṇamapi dānena vinā dānābhirato bhavati naiva || Msa_17.57 ||</l>\n\n<p>iti gatārthaḥ ślokaḥ |</p>\n\n<p>akṛtaṃ na phalasi yasmātpratikārāpekṣayā na me tulyaṃ |</p>\n\n<p>yastvā karoti tasya tvaṃ phalasi | tasmāttvaṃ pratikārapekṣayā na mattulyam |</p>\n\n<p>tathā hyahaṃ |</p>\n\n<l>pratikāranirvyapekṣaḥ paratra phalado 'sya kāmaṃ te || Msa_17.58 ||</l>\n\n<note><hi rend='bold'>MSA_Bagchi 126</hi></note>\n<p>gatārthametat |</p>\n\n<lg>\n<l>kṛpādānena dvau ślokau |</l>\n<l>niravadyaṃ śuddhapadaṃ hitāvahaṃ caiva sānurakṣaṃ ca |</l>\n<l>nirmṛgyaṃ nirlepaṃ jinātmajānāṃ kṛpādānam || Msa_17.59 ||</l>\n</lg>\n\n<p>tatra niravadyaṃ paramanupahṛtya dānāt | śuddhapadaṃ kalpikavasu[vastu]dānāt | viṣaśasramadyādivivarjanataḥ | hitāvahaṃ dānena saṃgṛhya kuśale niyojanāt | sānurakṣaṃ parijanasyāvighātaṃ kṛtvā anyasmai dānāt | nirmṛgyamayācamāne 'pyarthitvaṃ vighātaṃ vāvagamya svayameva dānāt dakṣiṇīyāparimārgaṇācca | nirlepaṃ pratikāravipākaniḥspṛhatvāt | aparaḥ prakāraḥ |</p>\n\n<lg>\n<l>sakalaṃ vipulaṃ śreṣṭhaṃ satataṃ muditaṃ nirāmiṣaṃ śuddhaṃ |</l>\n<l>bodhinataṃ kuśalanataṃ jinātmajānāṃ kṛpādānam || Msa_17.60 ||</l>\n</lg>\n\n<p>tatra sakalamādhyātmikabāhyavastudānāt | vipulaṃ prabhūtavastudānāt | śreṣṭhaṃ praṇītavastudānāt | satatamabhīkṣṇadānāt | mudītamapratisaṃkhyāya prahṛṣṭadānāt | nirāmiṣaṃ yathā nirlepaṃ | śuddhaṃ yathā śuddhapadaṃ | bodhinataṃ mahābodhipariṇāmanāt | kuśalanataṃ yathā hitāvahaṃ |</p>\n\n<p>upabhoagaviśeṣe ślokaḥ |</p>\n\n<lg>\n<l>na tathopabhogatuṣṭiṃ labhate bhogī yathā parityāgāt |</l>\n<l>tuṣṭimupaiti kṛpāluḥ sukhatrayāpyāyitamanaskaḥ || Msa_17.61 ||</l>\n</lg>\n\n<p>tatra sukhatrayaṃ dānaprītiḥ parānugrahaprītiḥ bodhisaṃbhārasaṃbharaṇaprītiśca | śeṣaṃ gatārthaṃ |</p>\n\n<p>pāramitābhinirhārakaruṇāyāṃ ślokaḥ |</p>\n\n<lg>\n<l>kṛpaṇakṛpā raudrakṛpā saṃkṣubdhakṛpā kṛpā pramatteṣu |</l>\n<l>viṣayaparatantrakaruṇā mithyābhiniviṣṭakaruṇā ca || Msa_17.62 ||</l>\n</lg>\n\n<p>tatra kṛpaṇā matsariṇaḥ | raudrā duḥśīlāḥ paropatāpinaḥ | saṃkṣubdhāḥ krodhanāḥ | pramattāḥ kuśīdāḥ | viṣayaparatantrā kāmeṣu vikṣiptacittāḥ | mithyābhiniviṣṭāḥ duḥprajñāḥ tīrthikādayaḥ | eṣu pāramitāvipakṣadharmāvasthiteṣu yā karuṇā sā kṛpaṇādikaruṇā | sā ca tadvipakṣavidūṣaṇātpāramitābhinirhārāya saṃpadyate | tasmātpāramitābhinirhārakaruṇetyucyate |</p>\n\n<p>karuṇāpratyayasaṃdarśane ślokaḥ |</p>\n\n<lg>\n<l>karuṇā bodhisattvānāṃ sukhād duḥkhāttadanvayāt |</l>\n<l>karuṇā bodhisattvānāṃ hetormitrātsvabhāvataḥ || Msa_17.63 ||</l>\n</lg>\n\n<p>tatra pūrvārdhenālambanapratyayaṃ karuṇāyāḥ saṃdarśayati | trividhāṃ vedanāmālambya tisṛbhirduḥkhatābhiḥ karuṇāyanāt | aduḥkhāsukhā hi vedanā sukhaduḥkhayoranvayaḥ punastadāvāhanāt | (<hi rend='bold'>MSA_Bagchi 127</hi>) uttarārdhena yathākramaṃ hetumitrasvabhāvaiḥ karuṇāyā hetvadhipatisamanantarapratyayānsaṃdarśayati |</p>\n\n<p>mahākaruṇatve ślokaḥ |</p>\n\n<lg>\n<l>karuṇā bodhisattvānāṃ samā jñeyā tadāśayāt |</l>\n<l>pratipattervirāgācca nopalambhādviśuddhitaḥ || Msa_17.64 ||</l>\n</lg>\n\n<p>tatra samā trividhavedanāvastheṣu yatkiṃcidveditamidamatra duḥkhasyeti viditvā | sā punarāśayato 'pi cittena karuṇāyanāt | pratipattito 'pi tatparitrāṇāt | virāgato 'pi tadvipakṣavihiṃsāprahāṇāt | anupalambhato 'pyātmaparakaruṇānupalambhāt | viśuddhito 'pyaṣṭabhyāṃ bhūmāvanutpattikadharmakṣāntilābhāt |</p>\n\n<lg>\n<l>maitrādribhāvanāgrā svacittato dharmato 'dhimokṣācca |</l>\n<l>āśayato 'pi vibhutvādavikalpādaikyataścāpi || Msa_17.65 ||</l>\n</lg>\n\n<p>iti | pūrvanirdeśānusāreṇārtho 'nugantavyaḥ |</p>\n\n<lg>\n<l>iti bhagavati jātusuprasādo mahadupadhidhruvasatkriyādhipūjī |</l>\n<l>bahuguṇahitamitranityasevo jagadanukampaka eti sarvasiddhiṃ || Msa_17.66 ||</l>\n</lg>\n\n<p>etena yathoktānāṃ pūjāsevāpramāṇānāmanukramaṃ guṇaṃ ca samāsena saṃdarśayati | mahopadhibhirdhruvaṃ satkriyā[yayā] cātyarthaṃ pūjanānmahadupadhidhruvasatkriyābhipūjī veditavyaḥ | satkriyā punaḥ samyakpratipattirveditavyā | evaṃ [lābha?]satkārapratipattipūjī bhavati | bahuguṇaṃ mitraṃ tadanyairguṇaiḥ | hitamanukampakatvena veditavyaṃ | eti sarvasiddhimiti svaparārthasiddhiṃ prāpnotīti |</p>\n\n<p>|| mahāyānasūtrālaṃkāre pūjāsevāpramāṇādhikāraḥ [saptadaśaḥ] samāptaḥ ||</p>\n\n<note><hi rend='bold'>MSA_Bagchi 128</hi></note>\n<p>aṣṭādaśo 'dhikāraḥ</p>\n\n<p>lajjāvibhāge ṣoḍaśaḥ ślokāḥ |</p>\n\n<lg>\n<l>lajjā vipakṣahīnā jñānena gatā ca nirvikalpena |</l>\n<l>hīnānavadyaviṣayā sattvānāṃ pācikā dhīre || Msa_18.1 ||</l>\n</lg>\n\n<p>etena svabhāvasahāyālambanakarmasaṃpadā caturvidhaṃ lakṣaṇaṃ bodhisattvalajjāyāḥ saṃdarśitaṃ | hīnānavadyaviṣayā | śrāvakapratyekabuddhānāṃ [yānaṃ?] tadvi[ddhi]hīnaṃ ca mahāyānādanavadyaṃ ca | tena ca bodhisattvo lajjate | kathaṃ sattvānāṃ pācikā | tasyāmeva lajjā[yāṃ] paraprasthāpanāt |</p>\n\n<p>ṣaṇṇāṃ pāramitānāṃ vipakṣe vṛddhyā bodhisattvānāṃ |\npratipakṣe hānitaścāpyatīva saṃpadyate lajjā |</p>\n\n<p>iyaṃ bodhisattvānāṃ bṛddhyā parihānitaśca lajjā [?] pāramitāviṣakṣavṛddhyā tatpratipakṣaparihāṇyā cātyarthaṃ lajjotpādanāt |</p>\n\n<lg>\n<l>ṣaṇṇāṃ pāramitānāṃ niṣevaṇālasyato bhavati lajjā |</l>\n<l>kveśānukūladharmaprayogataścaiva dhīrāṇāṃ || Msa_18.2 ||</l>\n</lg>\n\n<p>iyamaprayoga[prayoga?]lajjā pāramitābhāvanāyāmaprayogena | kleśānukūleṣu dharmeṣvindriyāguptadvāratvādiṣu ca prayogena lajjotpādanāt |</p>\n\n<lg>\n<l>asamāhitasvabhāvā mṛdumadhyā hīnabhūmikā lajjā |</l>\n<l>hīnāśayā samānā hīnā hi tadanyathā tvadhikā || Msa_18.3 ||</l>\n</lg>\n\n<p>iyaṃ mṛdvadhimātrā lajjā | pūrvanirdeśānusāreṇāsya ślokasyārtho 'nugantavyaḥ | ataḥ paraṃ caturbhistribhiśca ślokairyathākramaṃ lajjāvipakṣe lajjāyāṃ ca doṣaguṇabhedaṃ darśayati |</p>\n\n<lg>\n<l>lajjārahito dhīmān kleśānadhivāsayatyayoniśataḥ |</l>\n<l>pratighopekṣāmānaḥ sattvānupahanti śīlaṃ ca || Msa_18.4 ||</l>\n</lg>\n\n<p>ityatra ātmavyābādhāya cetayate paravyābādhāyobhayavyābādhāya ceti saṃdarśitam | ayoniśata ityayoniśo manaskāreṇa | kathamupekṣayā sattvānupahanti | sattvārthapramādataḥ |</p>\n\n<note><hi rend='bold'>MSA_Bagchi 129</hi></note>\n<lg>\n<l>kaukṛtyātsavilekho bhavati sa saṃmānahānimāpnoti |</l>\n<l>śrāddhātmā[mā]nuṣasaṃghācchāsrā copekṣyate tasmāt || Msa_18.5 ||</l>\n</lg>\n\n<p>sahadhārmi kairjinasutairvinindyate lokato 'yaśo labhate |\ndṛṣṭe dharme</p>\n\n<p>ityanena dṛṣṭadhārmikamavadyaṃ prasavatīti darśitaṃ | yathākramamātmaparadevatāśāstṛbhirapavadanāt | vijñaiḥ sabrahmacāribhirdharmatayā vigarhaṇāt | digvidikṣu ca pāpakāvarṇaniścaraṇāt |</p>\n\n<l>'nyatra kṣaṇarahito jāyate bhūyaḥ || Msa_18.6 ||</l>\n\n<p>ityanena sāṃparāyikamavadyaṃ prasavatīti saṃdarśitamakṣaṇeṣūpapatteḥ |</p>\n\n<p>prāptāprāptavihāniṃ śuklairdharmaiḥ samāpnute tena |</p>\n\n<p>ityanena dṛṣṭadharmasāṃparāyikamavadyaṃ prasavatīti saṃdarśitaṃ | prāptakuśaladharmaparihāṇitaḥ | aprāptaparihāṇitaśca yathākramam |</p>\n\n<l>duḥkhaṃ viharati tasmānmanaso 'pyasvasthatāmeti || Msa_18.7 ||</l>\n\n<p>ityanena tajjaṃ caitasikaṃ duḥkhaṃ daurmanasyaṃ pratisaṃvedayata iti saṃdarśitam |</p>\n\n<p>ete sarve doṣā hīmatsu bhavanti no jinasuteṣu |</p>\n\n<p>ityata upādāya lajjāguṇo veditavyaḥ | yadete ca doṣā na bhavanti |</p>\n\n<l>deveṣu ca manujeṣu ca nityaṃ saṃjāyate ca budhaḥ || Msa_18.8 ||</l>\n\n<p>ityetadasya vipākaphalaṃ bhavati |</p>\n\n<p>saṃbhārāṃśca sa bodheḥ kṣipraṃ pūrayati lajjayā dhīmān |</p>\n\n<p>ityetadadhipatiphalaṃ |</p>\n\n<l>sattvānāṃ pācanayā na khidyate caiva jinaputraḥ || Msa_18.9 ||</l>\n\n<p>ityetatpuruṣakāraphalam |</p>\n\n<p>sa vipakṣapratipakṣai rahito 'rahitaśca jāyate satataṃ |</p>\n\n<p>ityete visaṃyoganiṣpandaphale | yaduta vipakṣarahitatvaṃ pratipakṣārahitatvaṃ ca |</p>\n\n<l>ityetamānuśaṃsaṃ hīmānāpnoti jinaputraḥ || Msa_18.10 ||</l>\n\n<p>iti yathoktadoṣābhāvaṃ guṇayogaṃ ca prāpnotīti saṃdarśitam |</p>\n\n<lg>\n<l>doṣamalino hi bālo hīvirahātsuvasanaiḥ sugupto 'pi |</l>\n<l>nirvasano 'pi jinasuto hrīvasano muktadoṣamalaḥ || Msa_18.11 ||</l>\n</lg>\n\n<p>etena vasraviśeṣaṇaṃ hriyaḥ | tadanyavasraprāvṛtasyāpi hrīrahitasya doṣamalinatvāt | nagnasyāpi na hrīmato nirmalatvāt | ākāśamiva na lipto hrīyukto jinasuto bhavati dharmaiḥ | dharmairiti lokadharmaiḥ |</p>\n\n<note><hi rend='bold'>MSA_Bagchi 130</hi></note>\n<l>hībhūṣitaśca śobhati saṃparkagato jinasutānām || Msa_18.12 ||</l>\n\n<p>etena ślokena hriya ākāśabhūṣaṇasamatāṃ darśayati |</p>\n\n<p>māturiva vatsalatvaṃ hriyo vineyeṣu bodhisatvānāṃ |</p>\n\n<p>trātavyasattvopekṣāyā lajjanāt |</p>\n\n<l>ārakṣā cāpi hrīḥ saṃsaratāṃ sarvadoṣebhyaḥ || Msa_18.13 ||</l>\n\n<p>hastyaśvakāyādibhūtatvāt | ebhirvastrādidṛṣṭāntairvihāre kleśapratipakṣatāṃ cāre lokadharmapratipakṣatāṃ | sahadhārmikasaṃvāsānukūlatāṃ | sattvāparipākānukūlatām | akliṣṭasaṃsārānukūlatāṃ ca hriyo darśayati |</p>\n\n<lg>\n<l>sarveṣu nādhivāsā sarveṣvadhivāsanāpravṛttiśca |</l>\n<l>sarveṣu ca pravṛttirhrīvihitaṃ hīmato liṅgam || Msa_18.14 ||</l>\n</lg>\n\n<p>etena caturvidhaṃ hrīkṛtaṃ liṅgaṃ hīmato darśayati | yaduta sarvadoṣeṣvanadhivāsanā cāpravṛttiśca | sarvaguṇeṣvadhivāsanā ca pravṛttiśca |</p>\n\n<lg>\n<l>hrībhāvanā pradhānā svacittato dharmato 'dhimokṣācca |</l>\n<l>āśayato 'pi vibhutvādakalpanādaikyataścāpi || Msa_18.15 ||</l>\n</lg>\n\n<p>ityasya nirdeśo yathāpūrvaṃ |</p>\n\n<p>dhṛtivibhāge sapta ślokāḥ |</p>\n\n<lg>\n<l>dhṛtiśca bodhisattvānāṃ lakṣaṇena prabhedataḥ |</l>\n<l>dṛḍhatvena sa sarvebhyastadanyebhyo viśiṣyate || Msa_18.16 ||</l>\n</lg>\n\n<lg>\n<l>vīryaṃ samādhiḥ prajñā ca sattvaṃ dhairyaṃ dhṛtirmatā |</l>\n<l>nirbhīto bodhisattvo hi trayādyasmātpravartate || Msa_18.17 ||</l>\n</lg>\n\n<p>etena dhṛtilakṣaṇaṃ saparyāyaṃ sasādhanaṃ coktaṃ | vīryādikaṃ lakṣaṇaṃ sattvādikaṃ paryāyaḥ | śeṣaṃ sādhanaṃ | katamasmāttrayānnirbhītaḥ pravartata ityāha |</p>\n\n<lg>\n<l>līnatvācca calatvācca mohāccotpadyate bhayaṃ |</l>\n<l>kṛtyeṣu tasmādvijñeyā dhṛtisaṃjñā nije traye || Msa_18.18 ||</l>\n</lg>\n\n<p>sarvakāryeṣu hi līnacittatayā vā bhayamutpadyate tadanutsāhataḥ | calacittatayā vā cittānavasthānataḥ | saṃmohato vā tadupāyajñānataḥ | tatpratipakṣāśca yathākramaṃ vīryādayaḥ | tasmānnijavīryāditraye dhṛtisaṃjñā veditavyā nija ityapratisaṃkhyānakaraṇīye |</p>\n\n<lg>\n<l>prakṛtyā praṇidhāne ca nirapekṣatva eva ca |</l>\n<l>sattvavipratipattau ca gambhīryaudāryasaṃśrave || Msa_18.19 ||</l>\n</lg>\n\n<note><hi rend='bold'>MSA_Bagchi 131</hi></note>\n<lg>\n<l>vineyadurvinayatve kāyācintye jinasya ca |</l>\n<l>duṣkareṣu vicitreṣu saṃsārātyāga eva ca || Msa_18.20 ||</l>\n</lg>\n\n<lg>\n<l>niḥsaṃkleśe ca tatraiva dhṛtirdhīrasya jāyate |</l>\n<l>asamā ca tadanyebhyaḥ so 'gre dhṛtimatāṃ yataḥ[mataḥ] || Msa_18.21 ||</l>\n</lg>\n\n<p>ebhistribhiḥ ślaukairdhṛtiprabhedaḥ darśayati | yathākramaṃ gotrataḥ | cittotpādataḥ | svārthataḥ | satvārthataḥ [parārthataḥ | tatvārthataḥ |] prabhāvataḥ | satvaparipācanataḥ | paramabodhitaśca | tatra nirapekṣatvaṃ svārthaprayuktasya kāyajīvitanirapekṣatvādveditavyaṃ | punarduṣkaracaryātaḥ | saṃcintyabhavopapattitaḥ | tadasaṃkleśato 'pi prabhedaḥ |</p>\n\n<lg>\n<l>kumitraduḥkhagambhīraśravādvīro na kampate |</l>\n<l>śalabhaiḥ pakṣavātaiśca samudraiśca sumeruvat || Msa_18.22 ||</l>\n</lg>\n\n<p>etena bodhisattvadhṛterdṛḍhatvaṃ darśayati | upamātrayaṃ trayeṇākampane[naṃ] yathākramaṃ veditavyam |</p>\n\n<p>akhedavibhāge dvau ślaukau |</p>\n\n<lg>\n<l>akhedo bodhisatvānāmasamastriṣu vastuṣu |</l>\n<l>śrutātṛptimahāvīryaduḥkhe hrīdhṛtiniśritaḥ || Msa_18.23 ||</l>\n</lg>\n\n<lg>\n<l>tīvracchando mahābodhāvakhedo dhīmatāṃ mataḥ |</l>\n<l>aniṣpannaśca niṣpannaḥ suniṣpannaśca bhūmiṣu || Msa_18.24 ||</l>\n</lg>\n\n<p>ābhyāṃ vastuto niśrayataḥ svabhāvataḥ prabhedataścākhedo nirdiṣṭaḥ | triṣu vastuṣu | śrutātṛptau | dīrghakālavīryārambhe | saṃsāraduḥkhe ca | hriyaṃ dhṛtiṃ ca niśritya | tābhyāṃ hi khedotpattito lajjayate na cotpādayati | tīvracchando mahābodhāviti svabhāvaḥ | chande hi vyāvṛtte khinno bhavati | aniṣpanno 'dhimukticaryābhūmau | niṣpannaḥ saptabhūmiṣu | suniṣpannaḥ pareṇa ityeṣa prabhedaḥ |</p>\n\n<p>śāstrajñatāyāṃ dvau ślokau |</p>\n\n<lg>\n<l>vastunā cādhikāreṇa karmaṇā ca viśiṣyate |</l>\n<l>lakṣaṇenākṣayatvena phalasyodāgamena ca || Msa_18.25 ||</l>\n</lg>\n\n<lg>\n<l>śāstrajñatā hi dhīrāṇāṃ samādhimukhadhāraṇī |</l>\n<l>gṛhītā sattvapākāya saddharmasya ca dhāraṇe || Msa_18.26 ||</l>\n</lg>\n\n<p>tatra śāstrajñatāyāḥ pañca vidyāsthānāni vastu | adhyātmavidyā hetuvidyā śabdavidyā cikitsāvidyā śilpakarmasthānavidyā ca | svaparārthakriyā adhikāraḥ | karma prathamavastuni (<hi rend='bold'>MSA_Bagchi 132</hi>) svayaṃ pratipattiḥ parebhyaśca tatsamākhyānaṃ | dvitīye taddoṣaparijñānaṃ paravādinigrahaśca | tṛtīye svayaṃ sunirūktābhidhānaṃ parasaṃpratyayaśca | caturthe pareṣāṃ vyādhiśamanaṃ | pañcame parebhyastatsaṃvibhāgaḥ | lakṣaṇaṃ śāstrajñatāyā etānyeva pañca vastūni śrutāni bhavanti | dhṛtāni | vacasā parijitāni | manasā anvīkṣitāni | dṛṣṭyā supratividdhāni | śrutvā yathākramaṃ tadudgrahaṇātaḥ | svādhyāyataḥ | prasannena manasārthacittanato yathāyogaṃ taddoṣaguṇāvagamāt svākhyātadurākhyātāvadhāraṇataśca | akṣayatvaṃ nirupadhiśeṣanirvāṇe 'pyakṣayāt | phalasamudāgamaḥ sarvadharmasarvākārajñatā | sā punareṣā śāsrajñatā bodhisattvānāṃ samādhimukhairdhāraṇīmukhaiśca saṃgṛhītā | sattvaparipākāya ca bhavati | samādhimukhaistatkṛtyānuṣṭhānāt | saddharmapāraṇāya ca dhāraṇībhistaddhāraṇāt |</p>\n\n<p>lokajñatāyāṃ catvāraḥ ślokāḥ |</p>\n\n<lg>\n<l>kāyena vacasā caiva satyajñānena cāsamā |</l>\n<l>lokajñatā hi dhīrāṇāṃ tadanyebhyo viśiṣyate || Msa_18.27 ||</l>\n</lg>\n\n<p>kathaṃ kāyenetyāha | kṛtasmitamukhā nityaṃ | kathaṃ vācetyāha | dhīrāḥ pūrvābhibhāṣiṇaḥ |</p>\n\n<p>sā punaḥ kimarthamityāha | sattvānāṃ bhājanatvāya |\nkasminnarthe bhājanatvāya | saddharmapratipattaye || Msa_18.28 ||</p>\n\n<p>kathaṃ satyajñānenetyāha |</p>\n\n<lg>\n<l>satyadvayādyataśceṣṭo lokānāmudayo 'sakṛt |</l>\n<l>dvayādastaṃgamastasmāt tajjño lokajña ucyate || Msa_18.29 ||</l>\n</lg>\n\n<p>dvābhyāṃ satyābhyāṃ lokasyodayaḥ punaḥ punaḥ saṃsāro yaścodayo yena ceti kṛtvā | dvābhyāmastaṃgamo nirodhamārgasatyābhyāṃ | yaścāstaṃgamo yena ceti kṛtvā | tasmāttajjño lokajña ucyate | lokasyodayāstaṃgāminyā prajñayā samanvāgatatvāt |</p>\n\n<lg>\n<l>śamāya prāptaye teṣāṃ dhīmān satyeṣu yujyate |</l>\n<l>satyajñānadyato dhīmān lokajño hi nirucyate || Msa_18.30 ||</l>\n</lg>\n\n<p>anena lokajñatāyāḥ karma nirdiṣṭaṃ | tatra śamāya duḥkhasamudayasatyayoḥ prāptaye nirodhamārgasatyayoḥ |</p>\n\n<note><hi rend='bold'>MSA_Bagchi 133</hi></note>\n<p>pratisaraṇavibhāge trayaḥ ślokāḥ</p>\n\n<lg>\n<l>ārṣaśca deśanādharmo artho 'bhiprāyiko 'sya ca |</l>\n<l>prāmāṇikaśca nītārtho nirjalpā prāptirasya ca || Msa_18.31 ||</l>\n</lg>\n\n<p>idaṃ pratisaraṇānāṃ lakṣaṇaṃ | tatra prāmāṇiko 'rtho yaḥ pramāṇabhūtena nīto vibhaktaḥ śāstrā vā tatpramāṇīkṛtena vā | nirjalpā prāptiradhigamajñānaṃ lokottaraṃ | tasyānabhilāpyatvāt | śeṣaṃ gatārtham |</p>\n\n<lg>\n<l>pratikṣepturyathoktasya mithyāsaṃtīritasya ca |</l>\n<l>sābhilāṣa[pa]sya ca prāpteḥ pratiṣedho 'tra deśitaḥ || Msa_18.32 ||</l>\n</lg>\n\n<p>prathame pratisaraṇe ārṣadharmapratikṣeptuḥ pudnalasya pratiṣedho deśitaḥ | dvitīye yathārutārthasya vyañjanasya nābhiprāyikārthena | tṛtīye mithyā cintitārthasya viparītaṃ nīyamānasya | caturthe sābhilāṣa[pa]sya jñānasya[ā]pratyātmavedanīyasya |</p>\n\n<lg>\n<l>adhimuktervicārācca yathāvatparataḥ śravāt |</l>\n<l>nirjalpādapi ca jñānādapraṇāśo hi dhīmatāṃ || Msa_18.33 ||</l>\n</lg>\n\n<p>ayaṃ pratisaraṇānuśaṃsaḥ | prathamena pratisaraṇenārṣadharmādhimuktito na praṇaśyati | dvitīyena svayamābhiprāyikārthavicāraṇāt | tṛtīyena paratastadaviparītārthanayaśravāt | caturthena lokottarajñānāt |</p>\n\n<p>pratisaṃvidvibhāge catvāraḥ ślokāḥ |</p>\n\n<lg>\n<l>asamā bodhisattvānāṃ catasraḥ pratisaṃvidaḥ |</l>\n<l>paryāye lakṣaṇe vākye jñāne jñānācca tā matāḥ || Msa_18.34 ||</l>\n</lg>\n\n<p>prathamā paryāye jñānamekaikasyārthasya yāvanto nāmaparyāyāḥ | dvitīyā lakṣaṇe yasyārthasya tannāma | tṛtīyā vākye pratyekaṃ janapadeṣu yā bhāṣāḥ | caturthā jñāne svayaṃ yatpratibhānam | idaṃ pratisaṃvidāṃlakṣaṇam |</p>\n\n<lg>\n<l>deśanāyāṃ prayuktasya yasya yena ca deśanā |</l>\n<l>dharmārthayordvayorvācā jñānenaiva ca deśanā || Msa_18.35 ||</l>\n</lg>\n\n<lg>\n<l>dharmasyoddeśanirdeśātsarvathā prāpaṇād dvayoḥ |</l>\n<l>parijñānā[hānā]cca codyānāṃ pratisaṃviccatuṣṭayam || Msa_18.36 ||</l>\n</lg>\n\n<note><hi rend='bold'>MSA_Bagchi 134</hi></note>\n<p>iti catuṣṭve kāraṇaṃ | deśanāyāṃ hi prayuktasya yasya ca deśanā yena ca | tatra jñānena prayojanaṃ | kasya punardeśanā | dharmasyārthasya | kena deśanā vacanena jñānena ca | tatra dharmārthayordeśanā | dharmasyoddeśanirdeśāt | vākyena deśanā tayoreva dvayoḥ sarvathā prāpaṇāt |</p>\n\n<p>jñānena deśanā codyānāṃ pariharaṇāt | ato yacca yena ca deśyate tajjñānāt catasraḥ pratisaṃvido vyavasthāpitāḥ |</p>\n\n<lg>\n<l>pratyātmaṃ samatāmetya yottaratra pravedanā |</l>\n<l>sarvasaṃśayanāśāya pratisaṃvinnirucyate || Msa_18.37 ||</l>\n</lg>\n\n<p>etena pratisaṃvidāṃ nirvacanaṃ karma ca darśitaṃ | pratyātmaṃ lokottareṇa jñānena sarvadharmasamatāṃ tathatāmavetya uttarakālaṃ tatpṛṣṭhalabdhena jñānena pravedanā paryāyādīnāṃ pratisaṃviditi nirvacanaṃ | sarvasaṃśayanāśāya pareṣāmiti karma |</p>\n\n<p>saṃbhāravibhāge catvāraḥ ślokāḥ |</p>\n\n<lg>\n<l>saṃbhāro bodhisattvānāṃ puṇyajñānamayo 'samaḥ |</l>\n<l>saṃsāre 'bhyudayāyaikaḥ anyo 'saṃkliṣṭasaṃsṛtau || Msa_18.38 ||</l>\n</lg>\n\n<p>yaśca saṃbhāro yadarthaṃ ca tatsaṃdarśitam | dvividhaḥ saṃbhāraḥ | tatra puṇyasaṃbhāraḥ saṃsāre 'bhyudayāya saṃvartate | jñānasaṃbhāro 'saṃkliṣṭasaṃsaraṇāya |</p>\n\n<lg>\n<l>dānaṃ śīlaṃ ca puṇyasya prajñā jñānasya saṃbhṛtiḥ |</l>\n<l>trayaṃ cānyaddvyasyāpi pañcāpi jñānasaṃbhṛtiḥ || Msa_18.39 ||</l>\n</lg>\n\n<p>etena pāramitābhistadubhayasaṃbhārasaṃgrahaṃ darśayati | kṣāntivīryadhyānabalena hyubhayaṃ kriyate | tasmāddvayasaṃbhārasrayaṃ bhavati | punaḥ prajñāyāṃ pariṇāmanātsarvāḥ pañca pāramitā jñānasaṃbhāro veditavyaḥ |</p>\n\n<lg>\n<l>saṃtatyā bhāvanāmetya bhūyo bhūyaḥ śubhasya hi |</l>\n<l>āhāro yaḥ sa saṃbhāro vī[dhī]re sarvārthasādhakaḥ || Msa_18.40 ||</l>\n</lg>\n\n<p>etatsaṃbhāranirvacanaṃ karma ca | samiti saṃtatyā | bhā iti bhāvanāmāgamya | ra iti bhūyo bhūya āhāraḥ | sarvārthasādhaka iti karma | svaparārthayoḥ sādhanāt |</p>\n\n<note><hi rend='bold'>MSA_Bagchi 135</hi></note>\n<lg>\n<l>praveśāyānimittāya anābhogāya saṃbhṛtiḥ |</l>\n<l>abhiṣekāya niṣṭhāyai dhīrāṇāmupacīyate || Msa_18.41 ||</l>\n</lg>\n\n<p>ayaṃ saṃbhāraprabhedaḥ | tatrādhimukticaryābhūmau saṃbhāro bhūmipraveśāya | ṣaṭsu bhūmiṣvanimittāya saptamībhūmisaṃgṛhītāya | tasyāṃ nimitta-[ā] samudācārāt | saptamyāṃ bhūmāvanābhogāya tadanyabhūmidvayasaṃgṛhītāyā | tayoḥ saṃbhārā[ro ']bhiṣekāya daśamībhūmisaṃgṛhītāya | tasyāṃ saṃbhāro niṣṭhāgamanāya buddhabhūmisaṃgṛhītāya |</p>\n\n<p>smṛtyupasthānavibhāge trayaḥ ślokāḥ |</p>\n\n<lg>\n<l>caturdaśabhirākāraiḥ smṛtyupasthānabhāvanā |</l>\n<l>dhīmatāmasamatvātsā tadanyebhyo viśiṣyate || Msa_18.42 ||</l>\n</lg>\n\n<p>katamaiścaturdaśabhiḥ |</p>\n\n<lg>\n<l>niśrayātpratipakṣācca avatārāttathaiva ca |</l>\n<l>ālambanamanaskāraprāptitaśca viśiṣyate || Msa_18.43 ||</l>\n</lg>\n\n<lg>\n<l>ānukūlyānuvṛttibhyāṃ parijñotpattito 'parā |</l>\n<l>mātrayā paramatvena bhāvanāsamudāgamāt || Msa_18.44 ||</l>\n</lg>\n\n<p>ityebhiścaturdaśabhirākārairbodhisatvānāṃ smṛtyupasthānabhāvanā viśiṣyate | kathamāśrayato mahāyāne śrutacintābhāvanāmayīṃ prajñāmāśritya | kathaṃ pratipakṣataḥ caturviparyāsapratipakṣāṇāmapyaśuciduḥkhānityānātmasaṃjñānāṃ pratipakṣatvātkāyādidharma nairātmyapraveśataḥ | kathamavatārataḥ | caturbhiḥ smṛtyupasthānairyathākramaṃ duḥkhasamudayanirodhamārgasatyāvatārātsvayaṃ pareṣāṃ cāvatāraṇāt | yathoktaṃ madhyāntavibhāge | kathamālambanataḥ sarvasattvakāyādyālambanāt | kathaṃ manaskārataḥ kāyādyanupalambhāt | kathaṃ prāptitaḥ kāyādīnāṃ na visaṃyogāya nāvisaṃyogāya | kathamānukūlyataḥ pāramitānukūlyena tadvipakṣapratipakṣatvāt | kathamanuvṛttitaḥ laukikānāṃ śrāvakapratyekabuddhānāṃ cānuvṛttyā tadupasaṃhitasmṛtyupasthānabhāvanāttebhyastadupadeśārthaṃ | kathaṃ parijñātaḥ kāyasya māyopamatvaparijñayā tathaivābhūtarūpasaṃprakhyānāt | vedanāyāḥ svapnopamatvaparijñayā tathaiva mithyānubhavāt | cittasya prakṛtiprabhāsvaratvaparijñayā ākāśavat | dharmāṇāmāgantukatvaparijñayā ākāśāganturajodhūmābhranīhāropakleśavat | kathamutpattitaḥ saṃcityabhavopapattau cakravartyādibhūtasya viśiṣṭakāyavedanādisaṃpattau tadasaṃkleśataḥ | kathaṃ mātrātaḥ mṛdvā api smṛtyupasthānabhāvanāyāstadanyebhyo 'dhimātratvāt | prakṛtitīkṣṇendriyatayā | kathaṃ paramatvena pariniṣpannānāmanābhogamiśropamiśrabhāvanāt | kathaṃ bhāvanātaḥ (<hi rend='bold'>MSA_Bagchi 136</hi>) atyantaṃ tadbhāvanāt nirupadhiśeṣanirvāṇe 'pi tadakṣayāt | kathaṃ samudāgamataḥ | daśasu bhūmiṣu buddhatve ca samudāgamāt |</p>\n\n<p>samyakprahāṇavibhāge pañca ślokāḥ |</p>\n\n<lg>\n<l>samyakprahāṇaṃ dhīrāṇāmasamaṃ sarvadehibhiḥ |</l>\n<l>smṛtyupasthānadoṣa[ā]ṇāṃ pratipakṣeṇa bhāvyate || Msa_18.45 ||</l>\n</lg>\n\n<p>yāvatyaḥ smṛtyupasthānabhāvanā uktāḥ tadvipakṣāṇāṃ doṣāṇāṃ pratipakṣeṇa samyakprahāṇabhāvaneti samastaṃ samyakprahāṇalakṣaṇam | prabhedena punaḥ |</p>\n\n<lg>\n<l>saṃsārasyopabhoge ca tyāge nivaraṇasya ca |</l>\n<l>manaskārasya ca tyāge praveśe caiva bhūmiṣu || Msa_18.46 ||</l>\n</lg>\n\n<lg>\n<l>animittavihāre ca labdhau vyākaraṇasya ca |</l>\n<l>sattvānāṃ paripāke ca abhiṣeke ca dhīmatāṃ || Msa_18.47 ||</l>\n</lg>\n\n<lg>\n<l>kṣetrasya ca viśuddhyarthaṃ niṣṭhāgamana eva ca |</l>\n<l>bhāvyate bodhisattvānāṃ vipakṣapratipakṣataḥ || Msa_18.48 ||</l>\n</lg>\n\n<p>ayaṃ samyakprahāṇabhāvanāprabhedaḥ | saṃsārasyāsaṃkliṣṭaparibhoge saṃpattiṣu | pañcanivāraṇatyāge | śrāvakapratyekabuddhamanaskāratyāge | bhūmipraveśe | animittavihāre saptamyāṃ bhūmau | vyākaraṇalābhe aṣṭamyāṃ | sattvānāṃ paripācane | navamyāṃ | abhiṣeke ca daśamyāṃ | kṣetraviśuddhyarthaṃ traye 'pi | niṣṭhāgamane ca buddhabhūmau | ye ca vipakṣāsteṣāṃ pratipakṣeṇa samyakprahāṇabhāvanā veditavyā | ayamasyāḥ prabhedaḥ |</p>\n\n<lg>\n<l>chandaṃ niśritya yogasya bhāvanā sanimittikā |</l>\n<l>sarvasamyakprahāṇeṣu pratipakṣo nirucyate || Msa_18.49 ||</l>\n</lg>\n\n<p>etena chandaṃ janayati | vyāyacchate vīryamārabhate | cittaṃ pragṛṇhāti | samyak pradadhātīti | eṣāṃ padānāmarthanirdeśaḥ | chandaṃ hi niśritya śamathavipaśyanākhyaṃ yogaṃ bhāvayatīti vyāyacchate | sā ca bhāvanā śamathapragrahopekṣānimittaiḥ saha bhāvyate | tasmātsā sanimittikā | kathaṃ ca punarbhāvyate | yacchamathapragrahopakleśayorlayauddhatyayoḥ pratipakṣeṇa vīryamārabhate | kathamārabhate | cittaṃ pragṛṇhāti pradadhāti ca | [tatra pragṛṇhātītiprajñayā | pradadhātīti?] śamathe [na?] samaprāpte co[ptaśco]pekṣāyāṃ pradadhāti | eṣā yogabhāvanā yathoktaprabhedeṣu sarvasamyakprahāṇeṣu pratipakṣa ucyate |</p>\n\n<p>ṛddhipādavibhāge pañca ślokāḥ |</p>\n\n<note><hi rend='bold'>MSA_Bagchi 137</hi></note>\n<lg>\n<l>ṛddhipādāśca catvāro dhīrāṇāmagralakṣaṇāḥ |</l>\n<l>sarvārthasiddhau jāyante ātmanaśca parasya ca || Msa_18.50 ||</l>\n</lg>\n\n<p>sarvārthasiddhirlaukikī lokottarā ca veditavyā | śeṣaṃ gatārtham |</p>\n\n<lg>\n<l>niśrayācca prabhedācca upāyādabhinirhṛteḥ |</l>\n<l>vyavasthā ṛddhipādānāṃ dhīmatāṃ sarvatheṣyate || Msa_18.51 ||</l>\n</lg>\n\n<p>asyoddeśasya śeṣo nirdeśaḥ |</p>\n\n<lg>\n<l>dhyānapāramimāśritya prabhedo hi caturvidhaḥ |</l>\n<l>upāyaścābhinirhāraḥ ṣaḍvidhaśca vidhīyate || Msa_18.52 ||</l>\n</lg>\n\n<p>dhyānapāramitāniśrayaḥ prabhedaścaturvidhaśchandavīryacittamīmāṃsāsamādhibhedāt | upāyaścaturvidha eva | abhinirhāraḥ ṣaḍvidhaḥ | caturvidha upāyaḥ katamaḥ |</p>\n\n<lg>\n<l>vyāvasāyika ekaśca dvitiyo 'nugrahātmakaḥ |</l>\n<l>naibandhikastṛtīyaśca caturthaḥ prātipakṣikaḥ || Msa_18.53 ||</l>\n</lg>\n\n<p>aṣṭānāṃ prahāṇasaṃskārāṇāṃ chando vyāyāmaḥ śraddhā vyāvasāyikaḥ upāyaḥ | śraddadhānasyārthino vyāyāmāt | praśrabdhiranugrāhakaḥ | smṛtiḥ saṃprajanyaṃ caupanibandhakaḥ | ekena cittasyālambanāvisārāt | dvitīyena visāraprajñānāt | cetanā copekṣā ca prātipakṣika upāyaḥ | layauddhatyopakleśayoḥ kleśānāṃ ca pratipakṣatvāt | ṣaḍvidho 'bhinirhāraḥ katamaḥ |</p>\n\n<lg>\n<l>darśanasyāvavādasya sthitivikrīḍitasya ca |</l>\n<l>praṇidhervaśitāyāśca dharmaprāpteśca nirhṛtiḥ || Msa_18.54 ||</l>\n</lg>\n\n<p>tatra darśanaṃ cakṣuḥ pañcavidhaṃ māṃsacakṣuḥ dīvyaṃ cakṣuḥ āryaṃ prajñācakṣuḥ dharmacakṣuḥ buddhacakṣuśca | avavādaḥ ṣaḍabhijñā yathākramaṃ | tābhirupasaṃkramya bhāṣāṃ cittaṃ cāgatiṃ ca gatiṃ ca viditvā niḥsaraṇāyāvavadanāt | sthitivikriḍitaṃ yasmāt bodhisattvānāṃ bahuvidhaṃ nirmāṇādibhiḥ samādhivikrīḍitaṃ | praṇidhiryena praṇidhijñānena praṇidhānabalikā bodhisattvāḥ praṇidhānavaiśeṣikatayā vikrīḍanti | yeṣāṃ na sukaraṃ saṃkhyā kartuṃ kāyasya vā prabhāyā vā svarasya veti vistareṇa yathā daśabhūmike sūtre | vaśitā yathā tatraiva daśa vaśitā nirdiṣṭāḥ | dharmaprāptirbalavaiśāradyāveṇikabuddhadharmāṇāṃ prāptiḥ | ityeṣa darśanādīnāmabhinirhāraḥ ṣaḍvidhaḥ |</p>\n\n<note><hi rend='bold'>MSA_Bagchi 138</hi></note>\n<p>indriyavibhāge ślokaḥ |</p>\n\n<lg>\n<l>bodhiścaryā śrutaṃ cātra[graṃ]śamatho 'tha vipaśyanā |</l>\n<l>śraddhādīnāṃ padaṃ jñeyamarthasiddhyadhikārataḥ || Msa_18.55 ||</l>\n</lg>\n\n<p>śraddhendriyasya bodhiḥ padamālambanamityarthaḥ | vīryendriyasya bodhisattvacaryā | smṛtīndriyasya mahāyānasaṃgṛhītaṃ śrutaṃ | samādhīndriyasya śamathaḥ | prajñendriyasya vipaśyanā padaṃ | tadarthādhikāreṇaiva caitāni śraddhādīni ādhipatyārthenendriyāṇyucyante |</p>\n\n<p>balavibhāge ślokaḥ |</p>\n\n<lg>\n<l>bhūmipraveśasaṃkliṣṭāśceṣṭāḥ śraddhādayaḥ punaḥ |</l>\n<l>vipakṣadurbalatvena ta eva balasaṃjñitāḥ || Msa_18.56 ||</l>\n</lg>\n\n<p>gatārthaḥ ślokaḥ |</p>\n\n<p>bodhyaṅgavibhāge sapta ślokāḥ |</p>\n\n<lg>\n<l>bhūmiviṣṭasya bodhyaṅgavyavasthānaṃ vidhīyate |</l>\n<l>dharmāṇāṃ sarvasattvānāṃ samatāvagamātpunaḥ || Msa_18.57 ||</l>\n</lg>\n\n<p>etena yasyāmavasthāyāṃ yasyāvabodhāt bodhyaṅgāni vyavasthāpyante tadupadiṣṭaṃ | bhūmipraviṣṭāvasthāyāṃ sarvadharmāṇāṃ sarvasattvānāṃ ca samatāvabodhādyathākramaṃ dharmanairātmyenātmaparasamatayā ca | ataḥ paraṃ cakrādisaptaratnasādharmyaṃ bodhyaṅgānāṃ darśayati |</p>\n\n<p>smṛtiścarati sarvatra jñeyājitavinirjaye |</p>\n\n<p>ajitajñeyavinirjayāya | yathā cakravartinaścakraratnamajitadeśavinirjayāya |</p>\n\n<l>sarvakalpanimittānāṃ bhaṅgāya vicayo 'sya ca || Msa_18.58 ||</l>\n\n<p>yathā hastiratnaṃ pratyarthikabhaṅgāya |</p>\n\n<p>āśu cāśeṣabodhāya vīryamasya pravartate |</p>\n\n<p>kṣiprābhijñatotpādanāt | yathāśvaratnamāśu samudraparyantamahāpṛthivīgamanāya |</p>\n\n<l>dharmālokavivṛddhyā ca prītyā āpūryate dhruvam || Msa_18.59 ||</l>\n\n<p>ārabdhavīryasya bodhisattvasya dharmālokā vivardhante | tataḥ prītiḥ sarvaṃ kāryaṃ[yaṃ] sadā prīṇayati | yathā maṇiratnamālokaviśeṣeṇa cakravartinaṃ prīṇayati |</p>\n\n<p>sarvāvaraṇanirmokṣāt praśrabdhyā sukhameti ca |</p>\n\n<p>sarvadauṣṭhulyasamutpāda[ṭa]nāt | yathā strīratnena cakravartī sukhamanubhavati |</p>\n\n<note><hi rend='bold'>MSA_Bagchi 139</hi></note>\n<l>cintitārthasamṛddhiśca samādherūpajāyate || Msa_18.60 ||</l>\n\n<p>yathā cakravartino gṛhapatiratnāt |</p>\n\n<lg>\n<l>upekṣayā yathākāmaṃ sarvatra viharatyasau |</l>\n<l>pa[pṛ]ṣṭhalabdhāvikalpena vikalpena[vihāreṇa]sadottamaḥ || Msa_18.61 ||</l>\n</lg>\n\n<p>upekṣocyate nirvikalpaṃ jñānaṃ tayā bodhisattvaḥ sarvatra yathākāmaṃ viharati | tatpṛṣṭhalabdhena ca vihāreṇānyasyopagamāt | anyasyāpagamāt | nirvikalpena vihāreṇa tatra nirvyāpāratayā vāsakalpanāt | yathā cakravartinaḥ pariṇāyakaratnaṃ caturaṅgabalakāyamupanetavyaṃ copapraṇayati[gamayati] | apanetavyaṃ cāpanayati | tatra ca gatvā vāsaṃ kalpayati yatrākhinnaḥ caturaṅgo bālakāyaḥ paraiti |</p>\n\n<lg>\n<l>evaṃguṇo bodhisattvaścakravartīva vartate |</l>\n<l>saptaratnopamairnityaṃ bodhyaṅgaiḥ parivāritaḥ || Msa_18.62 ||</l>\n</lg>\n\n<p>iti saptaratnopamatvaṃ bodhyaṅgānāṃ nigamayati |</p>\n\n<lg>\n<l>niśrayāṅgaṃ svabhāvāṅgaṃ niryāṇāṅgaṃ tṛtīyakaṃ |</l>\n<l>caturthamanuśaṃsāṅgamakleśāṅgaṃ trayātmakam || Msa_18.63 ||</l>\n</lg>\n\n<p>etena yabdodhyaṅgaṃ yathāṅgaṃ tadabhidyotitaṃ | smṛtirniśrayāṅgaṃ sarveṣāṃ tanniśrayeṇa pravṛtteḥ | dharmapravicayaḥ svabhāvāṅgaṃ bodhestatsvabhāvatvāt | vīryaṃ niryāṇāṅgaṃ tenāprāpyaniṣṭhā yāmadhiṣṭhānāt [vicchedāt] | prītiranuśaṃsāṅgaṃ cittasukhatvāt | praśrabdhisamādhyupekṣā asaṃkleśāṅgaṃ | yena yanniśritya yo 'saṃkleśa iti trividhamasaṃkleśāṅgaṃ veditavyam |</p>\n\n<p>mārgāṅgavibhāge dvau ślokau |</p>\n\n<lg>\n<l>yathābodhānuvṛttiśca tadūrdhvamupajāyate |</l>\n<l>yathābodhavyavasthānaṃ praveśaśca vyavasthitau || Msa_18.64 ||</l>\n</lg>\n\n<lg>\n<l>karmatrayaviśuddhiśca pratipakṣaśca bhāvanā |</l>\n<l>jñeyāvṛtteśca mārgasya vaiśeṣikaguṇasya ca || Msa_18.65 ||</l>\n</lg>\n\n<p>bodhyaṅgakālādūrdhvaṃ yathābhūtāvabodhānuvṛttiḥ samyagdṛṣṭiḥ | tasyaivāvabodhasya vyavasthānaṃ paricchedaḥ samyaksaṃkalpaḥ | tadvyavasthāne ca sūtrādike bhagavatā kṛte sa eva praveśastena tadarthāvabodhāt | karmatrayaviśuddhiḥ samyagvākkarmāntājīvāḥ | vākkāyobhayakarmasaṃgrahāt | pratipakṣasya bhāvanā samyagvyāyāmādayo yathākramaṃ jñeyāvaraṇasya mārgāvaraṇasya ca vaiśeṣikaguṇāvaraṇasya ca samyagvyāyāmena dīrghaṃ hi kālam akhidyamāno jñeyāvaraṇasya pratipakṣaṃ bhāvayati | (<hi rend='bold'>MSA_Bagchi 140</hi>) samyaksmṛtyā śamathapragrahopekṣānimitteṣu layoddhatyābhāvānmārgasaṃmukhībhāvāyāvaraṇasya pratipakṣaṃ bhāvayati | samyaksamādhinā vaiśeṣikaguṇābhinirhārāyāvaraṇasya pratipakṣaṃ bhāvayatyevamaṣṭau mārgāṅgāni vyavasthāpyante |</p>\n\n<p>śamathavipaśyanāvibhāge trayaḥ ślokāḥ |</p>\n\n<lg>\n<l>cittasya citte sthānācca dharmapravicayādapi |</l>\n<l>samyaksthitimupāśritya śamatho 'tha vipaśyanā || Msa_18.66 ||</l>\n</lg>\n\n<p>samyaksamādhiṃ niśritya citte cittasyāvasthānāt | dharmāṇāṃ ca pravicayādyathākramaṃ śamatho vipaśyanā ca veditavyā | na tu vinā samyaksamādhinetyetacchamathavipaśyanālakṣaṇabhū |</p>\n\n<p>sarvatragā ca saikāṃśā naikāṃśopaniṣanmatā |</p>\n\n<p>sā ca śamathavipaśyanā sarvatragā yaṃ yaṃ guṇamākāṅkṣati tatra tatra tadbhāvanāt | yathoktaṃ sūtre | ākāṅkṣedbhikṣuraho vatāhaṃ viviktaṃ kāmairiti vistareṇa yāvat tena bhikṣuṇā imāveva dvau dharmau bhāvayitavyau | yaduta śamathaśca vipaśyanā cetyevamādi | ekāṃśā śamathavipaśyanā yadā śamathaṃ bhāvayati | vipaśyanāṃ vā | ubhayāṃśā yadā yugapadubhayaṃ bhāvayati | upaniṣatsaṃmatā śamathavipaśyanā bodhisattvānāmadhimukticaryābhūmau |</p>\n\n<l>prativedhe ca niryāṇe animitte hyasaṃskṛte || Msa_18.67 ||</l>\n\n<lg>\n<l>pariśuddhau viśuddhau ca śamatho 'tha vipaśyanā |</l>\n<l>sarvabhūmigatā dhīre sa yogaḥ sarvasādhakaḥ || Msa_18.68 ||</l>\n</lg>\n\n<p>ityupaniṣanmatetyevamādinā śamathavipaśyanāyāḥ prabhedaḥ karma ca nirdiṣṭaṃ | yoga upāyo veditavyaḥ | tatra prativedhaḥ prathamabhūmipraveśaḥ | niryāṇaṃ yāvat ṣaṣṭhī bhūmiḥ | tābhiḥ sanimittaprayoganiryāṇāt | animittaṃ saptamī bhūmiḥ | asaṃskṛtamanyadbhūmitrayamanabhisaṃskāravāhitvāt | saṃskāro hi saṃskṛtaṃ tadatra nāstītyasaṃskṛtaṃ | tadeva ca bhūmitrayaṃ niśritya buddhakṣetraṃ ca pariśodhayitavyaṃ | buddhatvaṃ ca prāptavyaṃ | tadetadyathākramaṃ pariśuddhirviśuddhiśca |</p>\n\n<p>upāyakauśalyavibhāge dvau ślokau |</p>\n\n<lg>\n<l>pūraye buddhadharmāṇāṃ sattvānāṃ paripācane |</l>\n<l>kṣipraprāptau kriyāśuddhau vartmācchede ca kauśalaṃ || Msa_18.69 ||</l>\n</lg>\n\n<lg>\n<l>upāye bodhisattvānāmasamaṃ sarvabhūmiṣu |</l>\n<l>yatkauśalyaṃ samāśritya sarvārthānsādhayanti te || Msa_18.70 ||</l>\n</lg>\n\n<note><hi rend='bold'>MSA_Bagchi 141</hi></note>\n<p>anenopāyakauśalyasya prabhedaḥ karma ca darśitaṃ | tatra buddhadharmaparipūraye nirvikalpaṃ jñānamupāyaḥ | sattvaparipācane catvāri saṃgrahavastūni | kṣiprābhisaṃbodhe sarvaṃ pāpaṃ pratideśayāmi yāvad bhavatu me jñānaṃ saṃbodhāyeti pratideśanānumodanādhyeṣaṇā pariṇāmanā | kriyāśuddhau samādhidhāraṇīmukhāni | taiḥ sarvārthakriyāsādhanāt | vartmānupacchede apratiṣṭhitanirvāṇe | asmin pañcavidha upāye sarvabhūmiṣu bodhisattvānāmasamaṃ tadanyaiḥ kauśalamityayaṃ prabhedaḥ | sarvasvaparārthasādhanaṃ karma |</p>\n\n<p>dhāraṇīvibhāge trayaḥ ślokāḥ |</p>\n\n<lg>\n<l>vipākena śrutābhyāsāt dhāraṇyapi samādhinā |</l>\n<l>parīttā mahatī sā ca mahatī trividhā punaḥ || Msa_18.71 ||</l>\n</lg>\n\n<lg>\n<l>apraviṣṭavipraviṣṭānāṃ dhīmatāṃ mṛdumadhyamā |</l>\n<l>aśuddhabhūmikānāṃ hi mahatī śuddhabhūmikā || Msa_18.72 ||</l>\n</lg>\n\n<lg>\n<l>dhāraṇī[ṇīṃ]tāṃ samāśritya bodhisatvā punaḥ punaḥ |</l>\n<l>prakāśayanti saddharmaṃ nityaṃ saṃdhārayanti ca || Msa_18.73 ||</l>\n</lg>\n\n<p>atrāpi prabhedaḥ karma ca dhāraṇyāḥ saṃdarśitaṃ | tatra trividhā dhāraṇī | pūrvakarmavipākena | śrutābhyāsena | dṛṣṭadharmabāhuśrutyena grahaṇadhāraṇasāmarthyaviśeṣaṇāt | samādhisaṃniśrayeṇa ca | sā punarvipākaśrutābhyāsābhyāṃ parīttā veditavyā | samādhinā mahatī | sāpi mahatī punastrividhā | abhūmipraviṣṭānāṃ mṛdvī bhūmipraviṣṭānām aśuddhabhūmikānāṃ madhyā saptasu bhūmiṣu | pariśuddhabhūmikā tvadhimātrā śeṣāsu bhūmiṣu ityayaṃ prabhedo dhāraṇyāḥ | saddharmasya prakāśanaṃ dhāraṇaṃ ca karma |</p>\n\n<p>praṇidhānavibhāge trayaḥ ślokāḥ |</p>\n\n<lg>\n<l>cetanā chandasahitā jñānena preritā ca tat |</l>\n<l>praṇidhānaṃ hi dhīrāṇāmasamaṃ sarvabhūmiṣu || Msa_18.74 ||</l>\n</lg>\n\n<lg>\n<l>hetubhūtaṃ ca vijñeyaṃ cittātsadyaḥ phalaṃ ca tat |</l>\n<l>āyatyāmarthasiddhyarthaṃ cittamātrātsamṛddhitaḥ || Msa_18.75 ||</l>\n</lg>\n\n<lg>\n<l>citraṃ mahadviśuddhaṃ ca uttarottarabhūmiṣu |</l>\n<l>ābodherbodhisattvānāṃ svaparārthaprasādhakaṃ || Msa_18.76 ||</l>\n</lg>\n\n<p>atra praṇidhānaṃ svabhāvato nidānato bhūmitaḥ prabhedataḥ karmataśca paridīpitaṃ | cetanā chandasaṃprayuktā svabhāvaḥ | jñānaṃ nidānaṃ | sarvabhūmiṣviti bhūmiḥ | tacca praṇidhānaṃ hetubhūtaṃ (<hi rend='bold'>MSA_Bagchi 142</hi>) cittādeva sadyaḥ phalatvāt | āyatyāṃ vā[cā]bhipretārthasiddhyarthaṃ cittātpunaḥ sadyaḥphalaṃ cittamātrāt yathābhipretārthasamṛddhitā[to] | veditavyā[vyaṃ] | yena praṇidhānena balikā bodhisattvā vikrīḍanti | yasya na sukarā saṃkhyā kartuṃ kāyasya veti vistaraḥ | citramadhimukticaryābhūmāvevaṃ caivaṃ ca syāmiti | mahadbhumipraviṣṭasya daśa mahāpraṇidhānāni | viśuddhamuttarottarāsu bhūmiṣu viśuddhiviśeṣādābodherityeṣa prabhedataḥ | svaparārthaprasādhanaṃ karma |</p>\n\n<p>samādhitrayavibhāge trayaḥ ślokāḥ |</p>\n\n<lg>\n<l>nairātmyaṃ dvividhaṃ jñeyo hyātmagrāhasya cāśrayaḥ |</l>\n<l>tasya copaśamo nityaṃ samādhitrayagocaraḥ || Msa_18.77 ||</l>\n</lg>\n\n<p>trayāṇāṃ samādhīnāṃ trividho gocaro jñeyaḥ | pudgaladharmanairātmyaṃ śūnyatāsamādheḥ | tadubhayātmagrāhasyāśrayaḥ pañcopādānaskandhā apraṇihitasamādheḥ | tasyāśrayasyātyantopaśama ānimittasamādhiḥ | sa eva |</p>\n\n<p>samādhistrividho jñeyo grāhyagrāhakabhāvataḥ |</p>\n\n<p>trividhaśca grāhyasya gocarasya grāhakā ye samādhayaḥ | te śūnyatādisamādhayaḥ iti grāhyagrāhakabhāvena trayaḥ samādhayo jñātavyāḥ | te punaryathākramaṃ |</p>\n\n<l>nirvikalpo 'pi vimukho ratiyuktaśca sarvadā || Msa_18.78 ||</l>\n\n<p>śūnyatāsamādhirnirvikalpaḥ | pudgaladharmātmanoravikalpanāt | apraṇihito vimukhastasmādātmagrāhāśrayāt | ānimitto ratisaṃprayuktaḥ sarvakālaṃ tasmiṃstadāśrayopaśame |</p>\n\n<lg>\n<l>parijñāyai prahāṇāya punaḥ sākṣātkriyāya ca |</l>\n<l>śūnyatādisamādhīnāṃ tridhārthaḥ parikīrtitaḥ || Msa_18.79 ||</l>\n</lg>\n\n<p>pudgaladharma naierātmyayoḥ parijñārthaṃ śūnyatā | tadātmagrāhāśrayasya prahāṇārthamapraṇihitaḥ | tadupaśamasya sākṣātkriyārthamānimittaḥ samādhiḥ |</p>\n\n<p>dharmoddānavibhāge ślokau |</p>\n\n<lg>\n<l>samādhyupaniṣattvena dharmoddānacatuṣṭayaṃ |</l>\n<l>deśitaṃ bodhisattvebhyaḥ sattvānāṃ hitakāmyayā || Msa_18.80 ||</l>\n</lg>\n\n<p>tatra sarvasaṃskārā anityāḥ sarvasaṃskārā duḥkhāḥ ityapraṇihitasya samādherūpaniṣadbhāvena deśitaṃ | sarvadharmā anātmāna iti śūnyatāyāḥ | śāntaṃ nirvāṇamiti ānimittasya samādheḥ | kaḥ punaranityārtho yāvacchāntārthaḥ ityāha |</p>\n\n<lg>\n<l>asadartho 'vikalpārthaḥ parikalpārtha eva ca |</l>\n<l>vikalpopaśamārthaśca dhīmatāṃ taccatuṣṭayam || Msa_18.81 ||</l>\n</lg>\n\n<note><hi rend='bold'>MSA_Bagchi 143</hi></note>\n<p>bodhisattvānāmasadartho 'nityārthaḥ | yannityaṃ nāsti tadanityaṃ teṣāṃ yatparikalpitalakṣaṇam | abhūtavikalpārtho duḥkhārtho yatparatantralakṣaṇaṃ | parikalpamātrārtho 'nātmārthaḥ | evaśabdenāvadhāraṇaṃ parikalpita ātmā nāsti parikalpamātraṃ tvastīti parikalpitalakṣaṇasyābhāvārtho 'nātmārtha ityuktaṃ bhavati | vikalpopaśamārthaḥ śāntārthaḥ pariniṣpannalakṣaṇaṃ nirvāṇaṃ | kṣaṇabhaṅgārtho 'pyanityārtho veditavyaḥ paratantralakṣaṇasya | atastatprasādhanārthaṃ kṣaṇikatvavibhāge daśa ślokāḥ |</p>\n\n<lg>\n<l>ayogāddhetutotpattervirodhātsvayamasthiteḥ |</l>\n<l>abhāvāllakṣaṇaikāntyādanuvṛtternirodhataḥ || Msa_18.82 ||</l>\n</lg>\n\n<lg>\n<l>pariṇāmopalabdheśca taddhetutvaphalatvataḥ |</l>\n<l>upāttatvādhipatvā[tyā]cca śuddhasattvānuvṛttitaḥ || Msa_18.83 ||</l>\n</lg>\n\n<p>tatra kṣaṇikaṃ sarvaṃ saṃskṛtamiti paścādvacanadiyaṃ pratijñā veditavyā | tatpunaḥ kathaṃ sidhyati | kṣaṇikatvamantareṇa saṃskārāṇāṃ pravṛtterayogāt | prabandhena hi vṛttiḥ pravṛttiḥ | sā cāntareṇa pratikṣaṇamutpādanirodhau na yujyate | atha kālāntaraṃ sthitvā pūrvottaranirodhotpādataḥ prabandheneṣyate vṛttiḥ | tadanantaraṃ pravṛttirna syāt prabandhābhāvāt | naiva cotpannasya vinā prabandhena kālāntaraṃ bhāvo yujyate | kiṃ kāraṇaṃ hetuta utpattiḥ | hetuto hi sarvaṃ saṃskṛtamutpadyate bhavatītyarthaḥ | tadyadi bhūtvā punaruttarakālaṃ bhavati tasyāvaśyaṃ hetunā bhavitavyaṃ | vinā hetunā ādita ivā[evā]bhāvāt | na ca tattenaiva hetunā bhavitumarhati tasyopayu[bhu]ktahetukatvāt | na cānyo heturupalambhate | tasmātpratikṣaṇamavaśyaṃ pūrvahetukamanyadbhavatīti veditavyaṃ | evaṃ vinā prabandhenotpannasya kālāntaraṃ bhāvo na yujyate |</p>\n\n<p>athāpyevamiṣyeta notpannaṃ punarutpadyate yadarthaṃ hetunā bhavitavyaṃ syādutpannaṃ tu kālāntareṇa paścānnirudhyate notpannamātrameveti | tatpaścātkena nirudhyate | yadyutpādahetunaiva tadayuktaṃ | kiṃ kāraṇam | utpādanirodhayorvirodhāt | na hi virodhayostulyo heturupalabhyate | tadyathā chāyātapayoḥ śītoṣṇayośca | kālāntaranirodhasyaiva ca virodhāt | kena virodhāt | āgamena ca | yaduktaṃ bhagavatā | māyopamāste bhikṣo saṃskārā āpāyikāstāvatkālikā itvarapratyupasthāyina iti | manaskāreṇa ca yogināṃ | te hi saṃskārāṇāmudayavyayau manasikurvantaḥ pratikṣaṇaṃ teṣāṃ nirodhaṃ paśyanti | anyathā hi teṣāmapi nirvidvirāgavimuktayo na syuryathānyeṣāṃ maraṇakālādiṣu nirodhaṃ paśyatāṃ | yadi cotpannaḥ saṃskāraḥ kālāntaraṃ tiṣṭhet sa svayameva vā tiṣṭhetsvayameva sthātuṃ samarthaḥ | sthitikāraṇena (<hi rend='bold'>MSA_Bagchi 144</hi>) vā kenacit | svayaṃ tāvadavasthānamayuktaṃ | kiṃ kāraṇaṃ | paścātsvayamasthiteḥ | kena vā so 'nte punaḥ sthātuṃ na samarthaḥ | sthitikāraṇenāpi na yuktaṃ tasyābhāvāt | na hi tatkiṃcidupalabhyate | athāpi syādvināpi sthitikāraṇena vināśakāraṇābhāvāt avatiṣṭhate | labdhe tu vināśakāraṇe paścādvinaśyati agnimeva śyāmateti | tadayuktaṃ, tasyābhāvāt | na hi vināśakāraṇaṃ paścādapi kiṃcidasti | agnināpi śyāmatā vinasyatīti suprasiddhaṃ [na prasiddhaṃ,] | visadṛśotpattau tu tasya sāmarthyaṃ prasiddhaṃ | tathā hi tatsaṃbandhāt śyāmatāyāḥ saṃtatirvisadṛśī gṛhyate na tu sarvathaivāpravṛttiḥ | apāmapi kvāthyamānānāmagnisambandhādalpataratamotpattito 'timāndyādante punaranutpattirgṛhyate | na tu sakṛdevāgnisaṃbandhāttadabhāvaḥ | naiva cotpannasya kasyacid[ta] sthānaṃ yujyate | lakṣaṇaikāntyāt | aikāntikaṃ hyetatsaṃskṛtalakṣaṇamuktaṃ bhagavatā yaduta saṃskṛtasyānityatā | tadyadi notpannamātraṃ vinaśyet | kaṃcitkālamasyānityatā na syāditi anaikāntikamanityatālakṣaṇaṃ prasahya[jya]te | athāpi syātpratikṣaṇamapūrvotpattau tadevedamiti pratyabhijñānaṃ na syāditi | tadbhavatyeva sādṛśyasya anuvṛttermāyākāra pa[pha]lakavat | sādṛśyāttadbuddhirna tadbhāvāditi | kathaṃ gamyate | nirodhataḥ | na hi tathaivāvasthitasyānte nirodhaḥ syādādikṣaṇanirviśiṣṭatvāt | tasmānna tattadevetyavadhāryate ante pariṇāmopalabdheśca | pariṇāmo hi nāmānyathātvaṃ | tadyadi nādita evārabdhaṃ bhavedādhyātmikabāhyānāṃ bhāvānāmante pariṇāmo nopalabhyeta | tasmādādita evānyathātvamārabdhaṃ yatkrameṇābhivardhamānamante vyaktimāpadyate kṣīrasyeva dadyavasthāyāṃ | yāvattu tadanyathātvaṃ sūkṣmatvānna paricchidyate | tāvatsādṛśyānuvṛttestadevedamimi [ti]jñāyata iti siddhaṃ | tataśca pratikṣaṇamanyathātvāt | kṣaṇikatvaṃ prasiddhaṃ | kutaśca prasiddhaṃ | taddhetutvaphalatvataḥ | kṣaṇikahetutvāt | kṣaṇikaphalatvāccetyarthaḥ |</p>\n\n<p>kṣaṇikaṃ hi cittaṃ prasiddhaṃ tasya cānye saṃskārāścakṣurūpādayo hetutaḥ | tasmātte 'pi kṣaṇikā iti siddhaṃ | na tvakṣaṇikāt kṣaṇikaṃ bhavitumarhati yathā nityādanityamiti | cittasya khalvapi sarve saṃskārāḥ phalaṃ | kathamidaṃ gamyate | upāttatvādādhipatyācchuddhasattvānuvṛttitaśca | cittena hi sarve saṃskārāścakṣurādayaḥ sādhiṣṭhānā upāttāḥ sahasaṃmurchanāḥ tadanugrahānuvṛttitaḥ | tasmātte cittasya phalaṃ | cittasya cādhipatyaṃ saṃskāreṣu | yathoktaṃ bhagavatā | cittenāyaṃ loko nīyate cittena parikṛṣyate cittasyotpannasyotpannasya vaśe vartate iti | tathā vijñānapratyayaṃ nāma rūpamityuktaṃ | tasmāccittasya phalaṃ | śuddhacittānuvṛttitaśca | śuddhaṃ hi yogināṃ cittaṃ saṃskārā anuvartante | yathoktaṃ | dhyāyī bhikṣuḥ ṛddhimāṃścittavaśe prāpta imaṃ dāruskandhaṃ sacet suvarṇamadhimucyate tadapyasya tathaiva (<hi rend='bold'>MSA_Bagchi 145</hi>) syāditi | tasmādapi cittaphalaṃ saṃskārāḥ | sattvānuvṛttitaśca | tathā hi pāpakāriṣu sattveṣu bāhyā bhāvā hīnā bhavanti | puṇyakāriṣu ca praṇītāḥ | atastaccittānuvartanāt cittaphalatvaṃ saṃskārāṇāṃ siddhaṃ | tataśca teṣāṃ kṣaṇikatvaṃ | na hi kṣaṇikasyākṣaṇikaṃ phalaṃ yujyate tadanuvidhāyitvāt | evaṃ tāvadaviśeṣeṇa saṃskārāṇāṃ kṣaṇikatvaṃ dvābhyāṃ ślokābhyāṃ sādhitam |</p>\n\n<p>ādhyātmikānāṃ punaḥ sādhanārthaṃ pañca ślokā veditavyāḥ |</p>\n\n<lg>\n<l>ādyastaratamenāpi cayenāśrayabhāvataḥ |</l>\n<l>vikāraparipākābhyāṃ tathā hīnaviśiṣṭataḥ || Msa_18.84 ||</l>\n</lg>\n\n<lg>\n<l>bhāsvarābhāsvaratvena deśāntaragamena ca |</l>\n<l>sabījābījabhāvena pratibimbena codayaḥ || Msa_18.85 ||</l>\n</lg>\n\n<lg>\n<l>caturdaśavidhotpattau hetumānaviśeṣataḥ |</l>\n<l>cayāyā[pā]rthādayogācca āśrayatva asaṃbhavāt || Msa_18.86 ||</l>\n</lg>\n\n<lg>\n<l>sthitasyasaṃbhavādante ādyanāśāvikārataḥ |</l>\n<l>tathā hīnaviśiṣṭatve bhāsvarābhāsvare 'pi ca || Msa_18.87 ||</l>\n</lg>\n\n<lg>\n<l>gatyabhāvātsthitāyogāccaramatva asaṃbhavāt |</l>\n<l>anuvṛtteśca cittasya kṣaṇikaṃ sarvasaṃskṛtam || Msa_18.88 ||</l>\n</lg>\n\n<p>ādyastaratamenāpi yāvatkṣaṇikaṃ sarvasaṃskṛtamiti | kathameṣāmebhiḥ kṣaṇikatvaṃ sidhyati | ādhyātmikānāṃ hi saṃskārāṇāṃ caturdaśavidha utpādaḥ | ādya utpādo yāvatprathamata ātmabhāvābhinirvṛttiḥ | taratamena yaḥ prathamajanmakṣaṇādūrdhvaṃ | cayena ya āhārasvapnabrahmacaryāsamāpattyupacayena | āśrayabhāvataḥ yaścakṣurvijñānādīnāṃ cakṣurādībhirāśrayaiḥ | vikāreṇa yo rāgādibhirvarṇādivipariṇāmataḥ | paripākena yo garbhabālakumārayuvamadhyamavṛddhāvasthāsu | hīnatvena viśiṣṭatvena ca yo durgatau [sugatau?] cotpadyamānānāṃ yathākramaṃ | bhāsvaratvena yo nirmitakāmeṣu paranirmitakāmeṣu rūpārūpyeṣu copapannānāṃ cittamātrādhīnatvāt | abhāsvaratvena yastadanyatropapannānāṃ | deśāntaragamanena yo 'nyadeśotpādanirodhe 'nyadeśotpādaḥ | sabījatvena yo 'hartaścaramān skandhānvarjayitvā | abījatvena yasteṣāmevārhataścarameṣāṃ | pratibimbatvena yo aṣṭavimokṣadhyāyināṃ samādhivaśena pratibimbānāṃ[khyānāṃ] saṃskārāṇāmutpādaḥ | etasyāṃ caturdaśavidhāyāmutpattāvādhyātmikānāṃ saṃskārāṇāṃ kṣaṇikatvaṃ hetumānaviśeṣādibhiḥ kāraṇairveditavyam | ādyotpāde tāvat hetutvaviśeṣāt | yadi hi tasya hetutvena viśeṣo na syāt taduttarāyāḥ saṃskārapravṛtteruttarottaraviśeṣo (<hi rend='bold'>MSA_Bagchi 146</hi>) nopalabhyeta hetvaviśeṣāt | viśeṣe ca sati taduttarebhyastasyānyatvāt kṣaṇikatvasiddhiḥ | taratamotpāde mānaviśeṣāt | mānaṃ pramāṇamityarthaḥ | na hi pratikṣaṇaṃ vinānyatvena parimāṇaviśeṣo bhavet | upacayotpāde cayāpārthyāt | upastambho hi cayaḥ | tasyāpārthyaṃ syādantareṇa kṣaṇikatvaṃ tathaivāvasthitatvāt | ayogāccopacayasyaiva | na hi pratikṣaṇaṃ vinā puṣṭatarotpattyā yujyetopacayaḥ | āśrayabhāvenotpattāvāśritatvāsaṃbhavāt | na hi tiṣṭhatyāśraye ca tadāśritasyānavasthānaṃ yujyate | yāne tiṣṭhati tadārūḍhānavasthānavadanyathā hyāśrayatvaṃ na saṃbhavet | vikārotpattau paripākotpattau ca sthitasyāsaṃbhavāt | ādyanāśāvikārataḥ | na hi tathāsthitasyaiva rāgādibhirvikāraḥ saṃbhavati | na cāvasthāntareṣu paripāka ādāvavināśe satyante vikārābhāvāt | tathā hīnaviśiṣṭotpattau kṣaṇikatvaṃ veditavyaṃ yathā vikāraparipākotpattau | na hi tathāsthiteṣveva saṃskāreṣu karmavāsanā vṛttiṃ labhate yato durgatau vā syādutpattiḥ sugatau vā | krameṇa hi saṃtatipariṇāmaviśeṣāt vṛttilābho yujyate | bhāsvarābhāsvare 'pi cotpāde tathaiva kṣaṇikatvaṃ yujyate | bhāsvare tāvat tathāsthitasyāsaṃbhavāt cittādhīnavṛttitāyāḥ | abhāsvare 'pi cādau vināśamantareṇānte vikārāyogāt |</p>\n\n<p>deśāntaragamanenotpattau gatyabhāvāt | na hi saṃskārāṇāṃ deśāntarasaṃkrāntilakṣaṇā gatirnāma kācit kriyā yujyate | sā hyutpannā vā saṃskāraṃ deśāntaraṃ gamayedanutpannā vā | yadyutpannā tena gatikāle na kaṃcidgata iti sthitasyaiva gamanaṃ nopapadyate | athānutpannā tenāsatyāṃ gatau gata iti na yujyate | sā ca kriyā yadi taddeśastha eva saṃskāre kāritraṃ karoti na yujyate | sthitasyānyadeśāprāpteḥ | athānyadeśasthe na yujyate | vinā kriyayānyadeśāprāpteḥ | na ca kriyā tatra vā anyatra vā deśe sthitā saṃskārādanyopalabhyate | tasmānnāsti saṃskārāṇāṃ deśāntarasaṃtatyutpādādanyā gatiḥ | tadabhāvācca siddhaṃ kṣaṇikatvaṃ | deśāntaranirantarotpattilakṣaṇā gatirvibhavadbhiḥ kāraṇairveditavyā | asti cittavaśena yathā caṅkramaṇādyavasthāsu | asti pūrvakarmāvedhena yathāntarābhavaḥ | astyabhidhāta[astyākṣipta]vaśena yathā kṣiptasyeṣoḥ | asti saṃbandhavaśena yathā yānanadīplavārūḍhānāṃ | asti nodanavaśena yathā vāyupreritānāṃ tṛṇādīnām | asti svabhāvavaśena yathā vāyostiryaggamanamagnerūrdhvaṃ jvalanamapāṃ nimne syandanaṃ | astyanubhāvena yathā mantrauṣadhānubhāvena | keṣāṃcidayaskāntānubhāvenāyasāṃ | ṛddhyanubhāvena ṛddhimatāṃ | sabījābījabhāvenotpattau kṣaṇikatvaṃ veditavyaṃ sthitāyogāccaramāsaṃbhavācca | na hi pratikṣaṇaṃ hetubhāvamantareṇa tathāsthitasyānyasminkāle punarbījabhāvo yujyate | nirbījatvaṃ vā carame kṣaṇe | na ca śakyaṃ (<hi rend='bold'>MSA_Bagchi 147</hi>) pūrvaṃ sabījatvaṃ carame kṣaṇe nirbījatvamabhyupagantuṃ | tadabhāve caramatvāsaṃbhavāt | tathā hi caramatvameva na saṃbhavati | pratibimbotpattau kṣaṇikatvaṃ cittānuvṛttito veditavyaṃ | pratikṣaṇaṃ cittavaśena tadutpādāt | ekāntāt[evaṃ tāvat]sādhitamādhyātmikaṃ sarvasaṃskṛtaṃ kṣaṇikamiti |</p>\n\n<p>bāhyasyedānīṃ kṣaṇikatvaṃ tribhiḥ ślokaiḥ sādhayati |</p>\n\n<lg>\n<l>bhūtānāṃ ṣaḍivadhārthasya kṣaṇikatvaṃ vidhīyate |</l>\n<l>śoṣavṛddheḥ prakṛtyā ca calatvād vṛddhihānitaḥ || Msa_18.89 ||</l>\n</lg>\n\n<lg>\n<l>tatsaṃbhavātpṛthivyāśca pariṇāmacatuṣṭayāt |</l>\n<l>varṇagandharasasparśatulyatvācca tathaiva tat || Msa_18.90 ||</l>\n</lg>\n\n<lg>\n<l>indhanādhīnavṛttitvāttāratamyopalabdhitaḥ |</l>\n<l>cittānuvṛtteḥ pṛcchātaḥ kṣaṇikaṃ bāhyamapyataḥ || Msa_18.91 ||</l>\n</lg>\n\n<p>kiṃ punastadbāhyaṃ | catvāri mahābhūtāni | ṣaḍivadhaścārthaḥ | varṇagandharasasparśaśabdā dharmāyatanikaṃ ca rūpam | ato bhūtānāṃ ṣaḍivadhārthasya ca kṣaṇikatvaṃ vidhīyate | kathaṃ vidhīyate | apāṃ tāvacchoṣavṛddheḥ | utsasarastaṭāgādiṣvapāṃ krameṇa vṛddhiḥ śoṣaścopalabhyate | taccobhayamantareṇa pratikṣaṇaṃ pariṇāmaṃ na syātpaścādviśeṣakāraṇābhāvāt | vāyoḥ prakṛtyā calatvād vṛddhihānitaśca | na hyavasthitasya calatvaṃ syāttatsvābhāvāditi[gatyabhāvāditi] prasādhitametat | na ca vṛddhihāsau tathaivāvasthitatvāt | pṛthivyāstatsaṃbhavāt pariṇāmacatuṣṭayācca | tacchabdenāpaśca gṛhyante vāyuśca | adbhyo hi vāyusahitābhyaḥ pṛthivī saṃbhūtā vivartakāle | tasmāttatphalatvāt sāpi kṣaṇikā veditavyā | caturvidhaśca pariṇāmaḥ pṛthivyā upalabhyate | karmakṛtaḥ sattvānāṃ karmaviśeṣāt | upakramakṛtaḥ prahādibhiḥ | bhūtakṛto 'gnyādibhiḥ | kālakṛtaḥ kālāntarapariṇāmataḥ[vāsataḥ] | sa cāntareṇa pratikṣaṇamanyotpattiṃ na yujyate vināśakāraṇābhāvāt | varṇagandharasasparśānāṃ pṛthivyādibhistulyakāraṇatvāt tathaiva kṣaṇikatvaṃ veditavyaṃ | tejasaḥ punaḥ kṣaṇikatvamindhanādhīnavṛttitvāt |</p>\n\n<p>na hi tejasyutpanne tejaḥ sahotpannamindhanaṃ tathaivāvatiṣṭhate | na ca dagdhendhanaṃ tejaḥ sthātuṃ samarthaṃ | mā bhūdante 'pyanindhanasyāvasthānamiti | ślokabandhānurodhādvarṇādīnāṃ pūrvamabhidhānaṃ paścāttejasaḥ | śabdaḥ punaryo 'pi kālāntaramupalabhyate ghaṇṭādīnāṃ tasyāpi kṣaṇikatvaṃ veditavyaṃ tāratamyopalabdheḥ | na hyasati kṣaṇikatve pratikṣaṇamandataratamopalabdhiḥ syāt | dharmāyatanikasyāpi rūpasya kṣaṇikatvaṃ prasiddhameva cittānuvṛtteryathā pūrvamuktaṃ | tasmādvāhyamapi kṣaṇikaṃ prasiddhaṃ | pṛcchrayate khalvapi sarvasaṃskārāṇāṃ kṣaṇikatvaṃ sidhyati (<hi rend='bold'>MSA_Bagchi 148</hi>) kathaṃ kṛtvā | idaṃ tāvadayamakṣaṇikavādī praṣṭavyaḥ | kasmādbhavānanityatvamicchati na [?] saṃskārāṇāṃ kṣaṇikatvaṃ necchatīti | yadyevaṃ vadet pratikṣaṇamanya[nitya]tvasyāgrahaṇāditi sa idaṃ syādvacanīyaḥ | prasiddhakṣaṇikabhāveṣvapi pradīpādiṣu niścalāvasthāyāṃ tadagrahaṇādakṣaṇikatvaṃ kasmānneṣyate | yadyevaṃ vadet pūrvavatpaścādagrahaṇāditi | sa idaṃ syādvacanīyaḥ | saṃskārāṇāmapi kasmādevaṃ neṣyate | yadyevaṃ vadet vilakṣaṇatvāt pradīpāditadanyasaṃskārāṇāmiti | sa idaṃ syādvacanīyaḥ | dvividhaṃ hi vailakṣaṇyaṃ svabhāvavailakṣaṇyaṃ vṛttivailakṣaṇyaṃ ca | tadyadi tāvat svabhāvavailakṣaṇyamabhipretamata eva dṛṣṭāntatvaṃ yujyate | na hi tatsvabhāva eva tasya dṛṣṭānto bhavati yathā pradīpaḥ pradīpasya gaurvā goriti | atha vṛttivailakṣaṇyamata eva dṛṣṭāntatvaṃ pradīpādīnāṃ prasiddhatvāt | kṣaṇikatvānuvṛtteḥ punaḥ sa idaṃ praṣṭavyaḥ | kaccidicchasi yāne tiṣṭhati yānārūḍho gacchediti | yadi no hīti vadet | sa idaṃ syādvacanīyaḥ | cakṣurādiṣu tiṣṭhatsu tadāśritaṃ vijñānaṃ prabandhena gacchatīti na yujyate | yadyevaṃ vadet nanu ca dṛṣṭaṃ vartisaṃniśrite pradīpe prabandhena gacchati vartyā avasthānamiti | sa idaṃ syādvacanīyaḥ | na dṛṣṭaṃ tatprabandhena vartyāḥ pratikṣaṇaṃ vikārotpatteriti | yadyevaṃ vadet sati kṣaṇikattve saṃskārāṇāṃ kasmātpradīpādiva kṣaṇiakatvaṃ na siddhamiti | sa idaṃ syādvacanīyaḥ viparyāsavastutvāt | sadṛśasaṃtatiprabandhavṛttyā hi kṣaṇikatvameṣāṃ na prajñāyate | yataḥ satyapyaparāparatve tadevedamiti viparyāso jāyate | itarathā hi anityanityaviparyāso na syāttadabhāve saṃkleśo na syāt kutaḥ punarvyavadānamityevaṃ paryanuyogato 'pi kṣaṇikatvaṃ sarvasaṃskārāṇāṃ prasiddhaṃ |</p>\n\n<p>pudgalanairātmyaprasādhanārthaṃ nairātmyavibhāge dvādaśa ślokāḥ |</p>\n\n<lg>\n<l>prajñaptyastitayā vācyaḥ pudgalo dravyato na tu |</l>\n<l>nopalambhādviparyāsāt saṃkleśāt kliṣṭahetutaḥ || Msa_18.92 ||</l>\n</lg>\n\n<lg>\n<l>ekatvānyatvatovācyastasmāddoṣadvayādasau |</l>\n<l>skandhātmatvaprasaṅgācca taddravyatvaprasaṅgataḥ || Msa_18.93 ||</l>\n</lg>\n\n<lg>\n<l>dravyasan yadyavācyaśca vacanīyaṃ prayojanaṃ |</l>\n<l>ekatvānyatvato 'vācyo na yukto niṣprayojanaḥ || Msa_18.94 ||</l>\n</lg>\n\n<lg>\n<l>lakṣaṇāllokadṛṣṭācca śāstrato 'pi na yujyate |</l>\n<l>indhanāgnyoravācyatvamupalabdherdvayena hi || Msa_18.95 ||</l>\n</lg>\n\n<lg>\n<l>dvaye sati ca vijñānasaṃbhavātpratyayo na saḥ |</l>\n<l>nairarthakyādato draṣṭā yāvanmoktā na yujyate || Msa_18.96 ||</l>\n</lg>\n\n<note><hi rend='bold'>MSA_Bagchi 149</hi></note>\n<lg>\n<l>svāmitve sati cānityamaniṣṭaṃ na pravartayet |</l>\n<l>tatkarmalakṣaṇaṃ sādhyaṃ saṃbodho bādhyate tridhā || Msa_18.97 ||</l>\n</lg>\n\n<lg>\n<l>darśanādau ca tadyatnaḥ svayaṃbhūrna trayādapi |</l>\n<l>tadyatnapratyayatvaṃ ca niryatnaṃ darśanādikaṃ || Msa_18.98 ||</l>\n</lg>\n\n<lg>\n<l>akartṛtvādanityatvātsakṛnnityapravṛttitaḥ |</l>\n<l>darśanādiṣu yatnasya svayaṃbhūtvaṃ na yujyate || Msa_18.99 ||</l>\n</lg>\n\n<lg>\n<l>tathā sthitasya naṣṭasya prāgabhāvādanityataḥ |</l>\n<l>tṛtīyapakṣābhāvācca pratyayatvaṃ na yujyate || Msa_18.100 ||</l>\n</lg>\n\n<lg>\n<l>sarvadharmā anātmānaḥ paramārthena śūnyatā |</l>\n<l>ātmopalambhe doṣaśca deśito yata eva ca || Msa_18.101 ||</l>\n</lg>\n\n<lg>\n<l>saṃkleśavyavadāne ca avasthācchedabhinnake |</l>\n<l>vṛttisaṃtānabhedo hi pudgalenopadarśitaḥ || Msa_18.102 ||</l>\n</lg>\n\n<lg>\n<l>ātmadṛṣṭiranutpādyā abhyāso 'nādikālikaḥ |</l>\n<l>ayatnamokṣaḥ sarveṣāṃ na mokṣaḥ pudgalo 'sti vā || Msa_18.103 ||</l>\n</lg>\n\n<p>pudgala kimastīti vaktavyo nāstīti vaktavyaḥ | āha |</p>\n\n<p>prajñaptyastitayā vācyaḥ pudgalo dravyato na tu |</p>\n\n<p>yataśca prajñaptito 'stīti vaktavyo dravyato nāstīti vaktavyaḥ | evamanekāṃśavādaparigrahe naivāstitve doṣāvakāśo na nāstitve | sa punardravyato nāstīti kathaṃ veditavyaḥ | nopalambhāt | na hi sa dravyata upalabhyate rūpādivat | upalabdhirhi nāma buddhyā pratipattiḥ | na ca pudgalaṃ buddhyā na pratipadyante pudgalavādinaḥ | uktaṃ ca bhagavatā | dṛṣṭa eva dharme ātmānamupalabhate prajñāpayatīti kathaṃ nopalabdho bhavati | na sa evamupalabhyamāno dravyata upalabdho bhavati | kiṃ kāraṇaṃ | viparyāsāt tathā hyanātmanyātmeti viparyāsa ukto bhagavatā | tasmādya evaṃ pudgalagrāho viparyāsaḥ saḥ | kathamidaṃ gamyate | saṃkleśāt | satkāyadṛṣṭikleśalakṣaṇo hyeṣa saṃkleśo yaduta ahaṃ mameti | na ca [cā] viparyāsaḥ saṃkleśo bhavitumarhati | na[sa] caiṣa saṃkleśa iti kathaṃ veditavyaṃ | kliṣṭahetutaḥ | tathāhi taddhetukāḥ kliṣṭā rāgādaya utpadyante | yatra punarvastuni rūpādisaṃjñakeprajñaptiḥ pudgala iti tasmātkimekatvena pudgalo vaktavya āhosvidanyetvena | āha |</p>\n\n<p>ekatvānyatvato 'vācyastasmādasau |</p>\n\n<p>kiṃ kāraṇaṃ | doṣadvayāt | katamasmāddoṣadvayāt |</p>\n\n<note><hi rend='bold'>MSA_Bagchi 150</hi></note>\n<p>skandhātmatvaprasaṅgācca taddravyatvaprasaṅgataḥ |</p>\n\n<p>ekatve hi skandhānāmātmatvaṃ prasajyate pudgalasya ca dravyasattvaṃ | athānyatve pudgalasya dravyasattvaṃ | evaṃ hi pudgalasya prajñaptito 'stitvādavaktavyatvaṃ yuktaṃ | tenāvyākṛtavastusiddhiḥ | ye punaḥ śāstuḥ śāsanamatikramya pudgalasya dravyato 'stitvamicchanti ta idaṃ syurvacanīyāḥ |</p>\n\n<p>dravyasanyadyavācyaśca vacanīyaṃ prayojanaṃ |</p>\n\n<p>kiṃ kāraṇaṃ |</p>\n\n<p>ekatvānyatvato 'vācyo na yukto niṣprayojanaḥ |</p>\n\n<p>atha dṛṣṭāntamātrāt pudgalasyāvaktavyatvamiccheyuḥ | yathāgnirindhanānnānyo nānanyo vaktavya iti | ta idaṃ syurvacanīyāḥ |</p>\n\n<p>lakṣaṇāllokadṛṣṭācca śāstrato 'pi na yujyate |</p>\n\n<p>indhanāgnyoravācyatvamupalabdherdvayena hi |</p>\n\n<p>ekatvenānyatvena ca agnirhi nāma tejodhāturindhanaṃ śeṣāṇi bhūtāni | teṣāṃ ca bhinnaṃ lakṣaṇamityanya evāgnirindhanāt | loke ca vināpyagninā dṛṣṭamindhanaṃ kāṣṭhādi vināpi cendhanenāgniriti siddhamanyatvaṃ | śāstre ca bhagavatā na kvacidagnīndhanayoravācyatvamuktamityayuktametat | vina punarindhanenāgnirastīti kathamidaṃ vijñāyate | upalabdhestathā hi vāyunā vikṣiptaṃ dūramapi jvalatparaiti | athāpi syādvānustatrendhanamiti ata evāgnīndhanayoranyatvamiti siddhiḥ | kutaḥ | dvayena hi upalabdheriti prakṛtaṃ | dvayaṃ hi tatropalabhyate arcirvāyuścendhanatvena | astyeva pudgalo ya eṣa draṣṭā yāvadvijñātā kartā bhoktā jñātā moktā ca | na sa draṣṭā yujyate | nāpi yāvanmoktā | sa hi darśānādisaṃjñakānāṃ vijñānānāṃ pratyayabhāvena vā kartā bhavet svāmitvena vā | tatra tāvat |</p>\n\n<p>dvayaṃ pratītya vijñānasaṃbhavātpratyayo na saḥ |</p>\n\n<p>kiṃ kāraṇaṃ | nairarthakyāt | na hi tasya tatra kiṃcitsāmarthyaṃ dṛṣṭaṃ |</p>\n\n<p>svāmitve sati vānityamaniṣṭaṃ na pravartayet ||</p>\n\n<p>sa hi vijñānapravṛttau svāmībhavannani[bhavanni]ṣṭaṃ vijñānamanityaṃ na pravartayet | aniṣṭaṃ ca | naiva tasmādubhayathāpyasaṃbhavāt | asau draṣṭā yāvanmoktā na yujyate | api khalu yadi dravyataḥ pudgalo 'sti |</p>\n\n<p>tatkarmalakṣaṇaṃ sādhyaṃ\n<note><hi rend='bold'>MSA_Bagchi 151</hi></note>\nyadi dravyato 'stitasya karmāpyupalabhyate | yathā cakṣurādīnāṃ darśanādilakṣaṇaṃ ca rūpaprasādādi | na caivaṃ pudgalasya | tasmānna so 'sti dravyataḥ | tasmiṃśca dravyata iṣyamāṇe buddhasya bhagavataḥ |\nsaṃbodho bādhyate tridhā |</p>\n\n<p>gambhīrābhisaṃbodhaḥ | asādhāraṇābhisaṃbodhaḥ | lokottarābhisaṃbodhaśca | na hi pudgalābhisaṃbodhe kiṃcidgambhīramabhisaṃbuddhaṃ bhavati | na tīrthyāsādhāraṇaṃ | na lokānucittaṃ | tathā hyeṣa grāhaḥ sarvalokagamyaḥ | tīrthyābhiniviṣṭaḥ | dirghasaṃsārocittaśca | api khalu pudgalo draṣṭā bhavan yāvadvijñātā darśanādiṣu saprayatno vā bhavenniṣprayatno vā | saprayatnasya vā punarasau prayatnaḥ svayaṃbhūrvā bhavedākasmikaḥ | tatpratyayo [vā?]</p>\n\n<p>darśanādau ca tadyatnaḥ svayaṃbhūrna trayādapi |</p>\n\n<p>tasmādeva ca doṣatrayādvakṣyamāṇāt</p>\n\n<p>tadyatnapratyayatvaṃ ca</p>\n\n<p>neti vartate | niṣprayatnasya vā punaḥ sataḥ siddhaṃ bhavati |</p>\n\n<p>niryatnaṃ darśanādikam |</p>\n\n<p>ityasati vyāpāre pudgalasya darśanādau kathamasau draṣṭā bhavati | yāvadvijñātā | doṣatrayādityuktaṃ katamasmāddoṣatrayāt |</p>\n\n<lg>\n<l>akartṛtvādanityatvātsakṛnnityapravṛttitaḥ |</l>\n<l>darśanādiṣu yatnasya svayaṃbhūtvaṃ na yujyate ||</l>\n</lg>\n\n<p>yadi darśanādiṣu prayatna ākasmiko yato darśanādīni | na tarhi teṣāṃ pudgalaḥ karteti kathamasau draṣṭā bhavati yāvadvijñātā sati vākasmikatve nirapekṣatvāt na kadācitprayatno na syādanityo na syāt | nitye ca prayatne darśanādīnāṃ yugapacca nityaṃ ca pravṛttiḥ syāditi doṣaḥ | tasmānna yujyate darśanādiṣu prayatnasya svayaṃbhūtvaṃ |</p>\n\n<lg>\n<l>tathā sthitasya naṣṭasya prāgabhāvādanityataḥ |</l>\n<l>tṛtīyapakṣābhāvācca pratyayatvaṃ na yujyate ||</l>\n</lg>\n\n<p>atha pudgalapratyayaḥ prayatnaḥ syāt | tasya tathā sthitasya pratyayatvaṃ na yujyate | prāgabhāvāt | sati hi tatpratyayatve na kadācitpudgalo nāstīti | kimarthaṃ prāk prayatno na syādyadā notpannaḥ | vinaṣṭasyāpi pratyayatvaṃ na yujyate pudgalasyānityatvaprasaṅgāt | (<hi rend='bold'>MSA_Bagchi 152</hi>) tṛtīyaśca kaścitpakṣo nāsti yanna sthito na vinaṣṭaḥ syāditi | tatpratyayo 'pi prayatno na yujyate | evaṃ tāvadyuktimāśritya dravyataḥ pudgalo nopalabhyate |</p>\n\n<lg>\n<l>sarve dharmā anātmānaḥ paramārthena śūnyatā |</l>\n<l>ātmopalambhe doṣaśca deśito yata eva ca ||</l>\n</lg>\n\n<p>dharmoddāneṣu hi bhagavatā sarve dharmā anātmāna iti deśitaṃ paramārthaśūnyatāyāmasti karmāsti vipākaḥ kārakastu nopalabhyate ya imāṃśca skandhānnikṣipati anyāṃśca skandhānpratisaṃdadhāti | anyatra dharmasaṃketāditi deśitaṃ | pañcakeṣu pañcādīnavā ātmopalambha iti deśitā | ātmadṛṣṭirbhavati jīvadṛṣṭiḥ nirviśeṣo bhavati tīrthikaiḥ | unmārgapratipanno bhavati | śūnyatāyāmasya cittaṃ na praskandati na prasīdati na saṃtiṣṭhate nādhimucyate | āryadharmā asya na vyavadāyante | evamāgamato 'pi na yujyate | pudgalo 'pi hi bhagavatā tatra tatra deśitaḥ | parijñātāvī bhārahāraḥ śraddhānusāryādipudgalavyavasthānata ityasati dravyato 'stitve kasmāddeśitaḥ |</p>\n\n<lg>\n<l>saṃkleśe vyavadāne ca avasthācchedabhinnake |</l>\n<l>vṛttisaṃtānabhedo hi pudgalenopadarśitaḥ ||</l>\n</lg>\n\n<p>avasthābhinne hi saṃkleśavyavadāne chedabhinne ca | pudgalaprajñaptimantareṇa tadvṛttibhedaḥ saṃtānabhedaśca deśayituṃ na śakyaḥ | tatra parijñāsūtre parijñeyā dharmāḥ saṃkleśaḥ parijñā vyavadānaṃ | bhārahārasūtre | bhāro bhārādānaṃ ca saṃkleśaḥ | bhāranikṣepaṇaṃ vyavadānaṃ | tayorvṛttibhedaḥ saṃtānabhedaścāntareṇa parijñātāvibhārahārapudgalaprajñaptiṃ na śakyeta deśayituṃ | bodhipakṣāśca dharmā bahudhāvasthāḥ prayogadarśanabhāvanāniṣṭhāmārga viśeṣabhedataḥ | teṣāṃ vṛttibhedaḥ saṃtānabhedaścāntareṇa śraddhānusāryādipudgalaprajñaptiṃ na śakyeta deśayituṃ | yenāsati dravyato 'stitve pudgalo deśita ityayamatra nayo veditavyaḥ | itarathā hi pudgaladeśanā niṣprayojanā prāpnoti | na hi tāvadasāvātmadṛṣṭyutpādanārthaṃ yujyate yasmāt</p>\n\n<p>ātmadṛṣṭiranūtpādyā</p>\n\n<p>pūrvamevotpannatvāt | nāpi tadabhyāsārthaṃ yasmādātmadṛṣṭer</p>\n\n<p>abhyāso 'nādikālikaḥ |</p>\n\n<p>yadi cātmadarśanena mokṣa ityasau deśyeta | evaṃ sati syāt</p>\n\n<p>ayatnamokṣaḥ sarveṣāṃ</p>\n\n<p>tathā hi sarveṣāṃ na dṛṣṭasatyānāmātmadarśanaṃ vidyate | naiva vā mokṣo 'stīti prāpnoti | na hi pūrvamātmānamanātmato gṛhītvā satyābhisamayakāle kaścidātmato gṛhṇāti | (<hi rend='bold'>MSA_Bagchi 153</hi>) yathā duḥkhaṃ duḥkhataḥ pūrvamagṛhītvā paścādgṛhṇātīti yathāpūrvaṃ tathā paścādapi mokṣo na syāt | sati cātmanyavaśyamahaṃkāramamakārābhyāmātmatṛṣṇayā cānyaiśca tannidānaiḥ kleśairbhavitavyamiti ato 'pi mokṣo na syāt | na vā pudgalo 'stīti abhyupagantavyaṃ | tasminhi sati niyatamete doṣāḥ prasajyante |</p>\n\n<lg>\n<l>evamebhirguṇairnityaṃ bodhisattvāḥ samanvitāḥ |</l>\n<l>ātmārthaṃ ca na riñcanti parārthaṃ sādhayanti ca || Msa_18.104 ||</l>\n</lg>\n\n<p>hīdhṛtiprabhṛtīnāṃ guṇānāṃ samāsena karma nirdiṣṭam |</p>\n\n<p>|| mahāyānasūtrālaṃkāre bodhipakṣādhikāraḥ [aṣṭādaśaḥ] samāptaḥ ||</p>\n\n<note><hi rend='bold'>MSA_Bagchi 154</hi></note>\n<p>ekonaviṃśatyadhikāraḥ</p>\n\n<p>āścaryavibhāge trayaḥ ślokāḥ |</p>\n\n<lg>\n<l>svadehasya parityāgaḥ saṃpatteścaiva saṃvṛttau |</l>\n<l>durbaleṣu kṣamā kāye jīvite nirapekṣiṇaḥ || Msa_19.1 ||</l>\n</lg>\n\n<lg>\n<l>vīryārambho hyanāsvādo dhyāneṣu sukha eva ca |</l>\n<l>niṣkalpanā ca prajñāyāmāścaryaṃ dhīmatāṃ ga[ma]taṃ || Msa_19.2 ||</l>\n</lg>\n\n<lg>\n<l>tathāgatakule janmalābho vyākaraṇasya ca |</l>\n<l>abhiṣekasya ca prāptirbodheścāścaryamiṣyate || Msa_19.3 ||</l>\n</lg>\n\n<p>atra dvābhyāṃ ślokābhyāṃ pratipattyāścaryamuktaṃ ṣaṭpāramitā ārabhya | dānena hi svadehaparityāga āścaryaṃ śīlasaṃvaranimittamudārasaṃpattityāgaḥ | śeṣaṃ gatārthaṃ | tṛtīyena ślokena phalāścaryamuktaṃ catvāri bodhisattvaphalānyārabhya prathamāyāmaṣṭamyāṃ daśamyāṃ trīṇi śaikṣāṇi phalāni | buddhabhūmau caturthamaśaikṣamatra phalaṃ |</p>\n\n<p>anāścaryavibhāge ślokaḥ |</p>\n\n<lg>\n<l>vairāgyaṃ karuṇāṃ caitya bhāvanāṃ paramāmapi |</l>\n<l>tathaiva samacittatvaṃ nāścaryaṃ tāsu yuktatā || Msa_19.4 ||</l>\n</lg>\n\n<p>tāsviti pāramitāsu | vairāgyamāgamya dāne prayogo nāścaryaṃ | karuṇāmāgamya śīle kṣāntau ca | paramāṃ bhāvanāmāgamyāṣṭamyāṃ bhūmau nirabhisaṃskāranirvikalpo vīryādiprayogo nāścaryam | ātmaparasamacittatāmāgamya sarvāsveva pāramitāsu prayogo nāścaryamātmārtha iva parārthe khedābhāvāt |</p>\n\n<p>samacittatāyāṃ trayaḥ ślokāḥ |</p>\n\n<lg>\n<l>na tathātmani dāreṣu sutamitreṣu bandhuṣu |</l>\n<l>sattvānāṃ pragataḥ sneho yathā sattveṣu dhīmatāṃ || Msa_19.5 ||</l>\n</lg>\n\n<lg>\n<l>arthiṣvapakṣapātaśca śīlasyākhaṇḍanā dhruvaṃ |</l>\n<l>kṣāntiḥ sarvatra sattvārthaṃ[sarvārthaṃ]vīryārambho mahānapi || Msa_19.6 ||</l>\n</lg>\n\n<lg>\n<l>dhyānaṃ ca kuśalaṃ nityaṃ prajñā caivāvikalpikā |</l>\n<l>vijñeyā bodhisattvānāṃ tāsveva samacittatā || Msa_19.7 ||</l>\n</lg>\n\n<note><hi rend='bold'>MSA_Bagchi 155</hi></note>\n<p>ekaḥ ślokaḥ sattveṣu samacittatāyāṃ | dvau pāramitāsu | na hi sattvānāmātmādiṣu snehaḥ samatayā anugato na cātyantaṃ | tathā hyātmānamapi kadācinmārayanti | bodhisattvānāṃ tu sarvasattveṣu samatayātyantaṃ ca pāramitāsu punardāne samacittatvamarthiṣvapakṣapātāt | śīle 'ṇumātrasyāpi nityamakhaṇḍanā | kṣāntiḥ sarvatreti deśakāle satveṣvabhedanā | vīrye sattvārthaṃ[sarvārthaṃ]vīryārambhātsvaparārthaṃ samaṃ prayogātsarvakuśalārthaṃ ca | śeṣaṃ gatārtham |</p>\n\n<p>upakāritvavibhāge ṣoḍaśa ślokāḥ |</p>\n\n<lg>\n<l>sthāpanā bhājanatve ca śīleṣveva ca ropaṇaṃ |</l>\n<l>marṣaṇā cāpakārasya arthe vyāpāragāmitā || Msa_19.8 ||</l>\n</lg>\n\n<lg>\n<l>āvarjanā śāsane 'smiṃśchedanā saṃśayasya ca |</l>\n<l>sattveṣu upakāritvaṃ dhīmatāmetadiṣyate || Msa_19.9 ||</l>\n</lg>\n\n<p>ābhyāṃ ślokābhyāṃ ṣaḍbhiḥ pāramitābhiryathopakāritvaṃ bodhisattvānāṃ tatparidīpitaṃ | dānena hi sattvānāṃ bhājanatve sthāpayanti kuśalakriyāyāḥ | dhyānenāvarjayanti prabhāvaviśeṣayogāt | śeṣaṃ gatārthaṃ | śeṣaiḥ ślokaiḥ mātrādisādharmyeṇopakāritvaṃ darśitam |</p>\n\n<lg>\n<l>samāśayena sattvānāṃ dhārayanti sadaiva ye |</l>\n<l>janayantyāryabhūmau ca kuśalairvardhayanti ca || Msa_19.10 ||</l>\n</lg>\n\n<lg>\n<l>duṣkṛtātparirakṣanti śrutaṃ vyutpādayanti ca |</l>\n<l>pañcabhiḥ karmabhiḥ sattvamātṛkalpā jinātmajāḥ || Msa_19.11 ||</l>\n</lg>\n\n<p>sattvānāṃ mātṛbhūtāḥ sattvamātṛkalpā | mātā hi putrasya pañcavidhamupakāraṃ karoti | garbheṇa dhārayati | janayati | āpāyayati poṣayati saṃvardhayati | apāyādrakṣate | abhilāpaṃ ca śikṣayati | tatsādharmyeṇaitāni pañcabodhisattvakarmāṇi veditavyāni | āryabhūmirāryadharmā veditavyāḥ |</p>\n\n<lg>\n<l>śraddhāyāḥ sarvasattveṣu sarvadā cāvaropaṇāt |</l>\n<l>adhiśīladiśikṣāyāṃ vimuktau ca niyojanāt || Msa_19.12 ||</l>\n</lg>\n\n<lg>\n<l>buddhādhyeṣaṇataścaiṣāmāvṛteśca vivarjanāt |</l>\n<l>pañcabhiḥ karmabhiḥ sattvapitṛkalpā jinātmajāḥ || Msa_19.13 ||</l>\n</lg>\n\n<p>pitā hi putrāṇāṃ pañcavidhamupakāraṃ karoti | bījaṃ teṣāmavaropayati | śilpaṃ śikṣayati | pratirūpairdārairniyojayati | sanmitreṣupanikṣipati | anṛṇaṃ karoti yathā na (<hi rend='bold'>MSA_Bagchi 156</hi>) paitṛkamṛṇaṃ dāpyate | tatsādharmyeṇa bodhisattvānāmetāni pañca karmāṇi veditavyāni | śraddhā hi sattvānāmāryātmabhāvapratilambhasya bījaṃ | śaikṣāḥ śilpaṃ | vimuktirbhāryā vimuktiprītisukhasaṃvedanā[t?]buddhāḥ kalyāṇamitrāṇi | avaraṇamṛṇasthānam |</p>\n\n<lg>\n<l>anarhadeśanāṃ ye ca sattvānāṃ gūhayanti hi |</l>\n<l>śikṣāvipattiṃ nindanti śaṃsantyeva ca saṃpadam || Msa_19.14 ||</l>\n</lg>\n\n<lg>\n<l>avavādaṃ ca yacchanti mārānāvedayanti hi |</l>\n<l>pañcabhiḥ karmabhiḥ sattvabandhukalpā jinātmajāḥ || Msa_19.15 ||</l>\n</lg>\n\n<p>bandhavo hi bandhūnāṃ pañcavidhamupakāraṃ kurvanti | guhyaṃ gūhayanti | kuceṣṭitaṃ vigarhanti | suceṣṭitaṃ praśaṃsanti | karaṇīyeṣu sāhāyyaṃ gacchanti | vyasanasthānebhyaśca nivārayanti | tatsādharmyeṇaitāni bodhisattvānāṃ pañca karmāṇi veditavyāni | anarhebhyo gambhīradharmedeśanāvinigūhanāt śikṣāvipattisaṃpattyoryathākramaṃ nindanātpraśaṃsanācca | adhigamāyāvavādāt mārakarmavedanācca |</p>\n\n<lg>\n<l>saṃkleśe vyavadāne ca svayamaśrāntabuddhayaḥ |</l>\n<l>yacchanti laukikīṃ kṛtsnāṃ saṃpadaṃ cātilaukikīm || Msa_19.16 ||</l>\n</lg>\n\n<lg>\n<l>sukhe hite cābhinnā[akheditvādabhinnā] ye sadā sukhahitaiṣiṇaḥ |</l>\n<l>pañcabhiḥ karmabhiḥ sattvamitrakalpā jinātmajāḥ || Msa_19.17 ||</l>\n</lg>\n\n<p>taddhi mitraṃ yanmitrasya hite ca sukhe cāviparyastaṃ | sukhaṃ copasaṃharati hitaṃ cābhedyaṃ ca bhavati | hitasukhaiṣi ca nityaṃ | tathā bodhisattvāḥ sattvānāṃ pañcabhiḥ karmabhirmitrakalpā beditavyāḥ | laukikī hi saṃpat sukhaṃ | tayā sukhānubhavāt | lokottarā hitaṃ | kleśavyādhipratipakṣatvāt |</p>\n\n<lg>\n<l>sarvadodyamavanto ye sattvānāṃ paripācane |</l>\n<l>samyagniryāṇavaktāraḥ kṣamā vipratipattiṣu || Msa_19.18 ||</l>\n</lg>\n\n<lg>\n<l>dvayasaṃpattidātārastadupāye ca kovidāḥ |</l>\n<l>pañcabhiḥ karmabhiḥ sattvadāsakalpā jinātmajāḥ || Msa_19.19 ||</l>\n</lg>\n\n<p>dāso hi pañcabhiḥ karmabhiḥ samyag vartate | utthānasaṃpanno bhavati | kṛtyeṣu avisaṃvādako bhavati | kṣamo bhavati paribhāṣaṇatāḍanādīnāṃ | nipuṇo bhavati sarvakāryakaraṇāt | (<hi rend='bold'>MSA_Bagchi 157</hi>) vicakṣaṇaśca bhavati upāyajñaḥ | tatsādharmyeṇaitāni pañca karmāṇi bodhisattvānāṃ veditavyāni | dvayasaṃpattirlaukikī lokottarā ca veditavyā |</p>\n\n<lg>\n<l>anutpattikadharmeṣu kṣāntiṃ prāptāśca ye matāḥ |</l>\n<l>sarvayānāpadeṣṭāraḥ siddhayogāniyojakāḥ || Msa_19.20 ||</l>\n</lg>\n\n<lg>\n<l>sumukhāḥ pratikāre ca vipāke cānapekṣiṇaḥ |</l>\n<l>pañcabhiḥ karmabhiḥ sattvācāryakalpā jinātmajāḥ || Msa_19.21 ||</l>\n</lg>\n\n<p>pañcavidhena karmaṇā[cāryaḥ?]śiṣyāṇāmupakārī bhavati | svayaṃ suśikṣito bhavati | sarvaṃ śikṣayati | kṣipraṃ śikṣayati | sumukho bhavati suratajātīyaḥ | nirāmiṣacittaśca bhavati | tatsādharmyeṇaitāni bodhisattvānāṃ pañca karmāṇi veditavyāni |</p>\n\n<lg>\n<l>sattvakṛtyārthamudyuktāḥ saṃbhārānpurayanti ye |</l>\n<l>saṃbhṛtānmocayantyāśu vipakṣaṃ hāpayanti ca || Msa_19.22 ||</l>\n</lg>\n\n<lg>\n<l>lokasaṃpattibhiścitrairalokairyojayanti ca |</l>\n<l>pañcabhiḥ karmabhiḥ sattvopādhyāyakalpā jinātmajāḥ || Msa_19.23 ||</l>\n</lg>\n\n<p>upādhyāyaḥ pañcavidhena karmaṇā sārdhaṃ vihāriṇāmupakārī bhavati | pravrājayati upasaṃpādayati | anuśāsti doṣaparivarjane | āmiṣeṇa saṃgṛhṇāti dharmeṇa ca | tatsādharmyeṇaitāni bodhisattvānāṃ pañca karmāṇi veditavyāni |</p>\n\n<p>pratikāravibhāge dvau ślokau |</p>\n\n<lg>\n<l>asaktyā caiva bhogeṣu śīlasya ca na khaṇḍanaiḥ |</l>\n<l>kṛtajñatānuyogācca pratipattau ca yogataḥ || Msa_19.24 ||</l>\n</lg>\n\n<lg>\n<l>ṣaṭsu pāramitāsveva vartamānā hi dehinaḥ |</l>\n<l>bhavanti bodhisattvānāṃ tathā pratyupakāriṇaḥ || Msa_19.25 ||</l>\n</lg>\n\n<p>tatheti yathā teṣāṃ bodhisattvā upakāriṇaḥ | tatra bhogeṣvanāsaktyā dāne vartante | śīlasyākhaṇḍanena śīle | kṛtajñatānuyogāt kṣāntau | upakāribodhisattvasya kṛtajñatayā te hi kṣāntipriyā iti | pratipattiyogato vīryadhyānaprajñāsu yena ca pratipadyante yatra ceti kṛtvā |</p>\n\n<p>āśāstivibhāge ślokaḥ |</p>\n\n<lg>\n<l>vṛddhiṃ hāniṃ ca kāṅkṣanti sattvānāṃ ca prapācanaṃ |</l>\n<l>viśeṣagamanaṃ bhūmau bodhiṃ cānuttarāṃ sadā || Msa_19.26 ||</l>\n</lg>\n\n<note><hi rend='bold'>MSA_Bagchi 158</hi></note>\n<p>pañca sthānāni bodhisattvāḥ sadaivāśaṃsante | pāramitāvṛddhiṃ | tadvipakṣahāniṃ | sattvaparipācanaṃ | bhūmiviśeṣagamanaṃ | anuttarāṃ ca samyaksaṃbodhim |</p>\n\n<p>abandhyaprayogavibhāge ślokaḥ |</p>\n\n<lg>\n<l>trāsahānau samutpāde saṃśayacchedane 'pi ca |</l>\n<l>pratipattyavavāde ca sadābandhyā jinātmajāḥ || Msa_19.27 ||</l>\n</lg>\n\n<p>caturvidhe sattvārthe bodhisattvānāmabandhyaḥ prayogo veditavyaḥ | gambhirodāradharmatrāsa[ā?]yoge | bodhicittasamutpāde | utpāditabodhicittānāṃ saṃśayopacchedane | pāramitāpratipattyavavāde ca |</p>\n\n<p>samyakprayogavibhāge dvau ślokau |</p>\n\n<lg>\n<l>dānaṃ niṣpratikāṅkṣasya niḥspṛhasya punarbhave |</l>\n<l>śīlaṃ kṣāntiśca sarvatra vīryaṃ sarvaśubhodaye || Msa_19.28 ||</l>\n</lg>\n\n<lg>\n<l>vinā[ā?]rūpyaṃ tathā dhyānaṃ prajñā copāyasaṃhitā |</l>\n<l>samyakprayogo dhīrāṇāṃ ṣaṭsu pāramitāsuhi || Msa_19.29 ||</l>\n</lg>\n\n<p>yathoktaṃ ratnakūṭe | vipāko 'pratikāṅikṣaṇo dāneneti vistaraḥ |</p>\n\n<p>parihāṇiviśeṣabhāgīyadharmavibhāge dvau ślokau |</p>\n\n<lg>\n<l>bhogasaktiḥ sacchidratvaṃ mānaścaiva sukhallikā |</l>\n<l>āsvādanaṃ vikalpaśca dhīrāṇāṃ hānihetavaḥ || Msa_19.30 ||</l>\n</lg>\n\n<lg>\n<l>sthitānāṃ bodhisattvānāṃ pratipakṣeṣu teṣu ca |</l>\n<l>jñeyā viśeṣabhāgīyā dharmā etadviparyayāt || Msa_19.31 ||</l>\n</lg>\n\n<p>ṣaṇāṃ pāramitānāṃ vipakṣā hānabhāgīyāḥ | tatpratipakṣā viśeṣabhāgīyā veditavyāḥ |</p>\n\n<p>pratirūpakabhūtaguṇavibhāge dvau ślokau | ekaḥ paṭpādaḥ |</p>\n\n<lg>\n<l>pravā[tā]raṇāpi kuhanā saumukhyasya ca darśanā |</l>\n<l>lobhatvena tathā vṛttiḥ śāntavākkāyatā tathā || Msa_19.32 ||</l>\n</lg>\n\n<lg>\n<l>suvākkaraṇasaṃpacca pratipattivivarjitā |</l>\n<l>ete hi bodhisattvānāmabhūtatvāya deśitāḥ |</l>\n<l>viparyayātprayuktānāṃ tadbhūtatvāya deśitāḥ || Msa_19.33 ||</l>\n</lg>\n\n<note><hi rend='bold'>MSA_Bagchi 159</hi></note>\n<p>ṣaṇāṃpāramitānāṃ pratirūpakāḥ ṣaḍ bodhisattvaguṇāḥ pravā[tā]raṇādayo veditavyāḥ | śeṣaṃ gatārtham |</p>\n\n<p>vinayavibhāge ślokaḥ |</p>\n\n<lg>\n<l>te dānādyupasaṃhāraiḥ sattvānāṃ vinayanti hi |</l>\n<l>ṣaṭprakāraṃ vipakṣaṃ hi dhīmantaḥ sarvabhūmiṣu || Msa_19.34 ||</l>\n</lg>\n\n<p>ṣaṭprakāro vipakṣaḥ | ṣaṇāṃ pāramitānāṃ mātsaryadauḥśīlyakrodhakausīdyavikṣepadauṣprajñyāni yathāṃkramaṃ | śeṣaṃ gatārtham |</p>\n\n<p>vyākaraṇavibhāge trayaḥ ślokāḥ |</p>\n\n<lg>\n<l>dhīmadvyākaraṇaṃ dvedhā kālapudgalabhedataḥ |</l>\n<l>bodhau vyākaraṇe caiva mahāccānyadudāhṛtaṃ || Msa_19.35 ||</l>\n</lg>\n\n<lg>\n<l>notpattikṣāntilābhena mānābhogavihānitaḥ |</l>\n<l>ekībhāvagamatvācca sarvabuddhajinātmajaiḥ || Msa_19.36 ||</l>\n</lg>\n\n<lg>\n<l>kṣetreṇa nāmnā kālena kalpanāmnā ca tatpunaḥ |</l>\n<l>parivārānuvṛttyā ca saddharmasya tadiṣyate || Msa_19.37 ||</l>\n</lg>\n\n<p>tatra pudgalabhedena vyākaraṇaṃ gotrasthotpāditacittasaṃmukhāsamakṣapudgalavyākaraṇāt | kālabhedena parimitāparimitakālavyākaraṇāt | punarbodhau vyākaraṇaṃ bhavati | vyākaraṇe vā evaṃnāmā tathāgata evamamuṣminkāle vyākariṣyatīti | anyatpunarmahāvyākaraṇaṃ yadaṣṭamyāṃ bhūmāvanutpattikadharmakṣāntilābhataḥ | ahaṃ buddho bhaviṣyāmīti mānaprahāṇataḥ | sarvanimitta[ā?]bhogaprahāṇataḥ | sarvabuddhabodhisatvai[tva]śca sārdhamekībhāvopagamanataḥ | tadātmasaṃtānabhedādarśanāt | punaḥ kṣetrādibhirvyākaraṇamīdṛśe buddhakṣetre evaṃnāmā iyatā kālena buddho bhaviṣyati | evaṃnāmake kalpe īdṛśaścāsya parivāro bhaviṣyati | etāvadantaraṃ kālamasya saddharmānuvṛttirbhaviṣyatīti |</p>\n\n<p>niyatipātavibhāge ślokaḥ ṣaṭpādaḥ |</p>\n\n<lg>\n<l>saṃpattyutpattinaiyamyapāto 'khede ca dhīmatāṃ |</l>\n<l>bhāvanāyāśca sātatye samādhānācyutāvapi |</l>\n<l>kṛtyasiddhāvanābhoge kṣāntilābhe ca sarvathā || Msa_19.38 ||</l>\n</lg>\n\n<p>ṣaṭpāramitādhikāreṇa ṣaḍvidho niyatipāta eṣa nirdiṣṭaḥ | saṃpattiniyatipāto nityamudārabhogasaṃpattilābhāt | upapattiniyatipāto nityaṃ yatheṣṭopapattiparigrahāt | akhedaniyatipāto n(<hi rend='bold'>MSA_Bagchi 160</hi>) ityaṃ saṃsāraduḥkhairakhedāt | bhāvanāsātatyaniyatipāto nityaṃ bhāvanāsātatyāt | samādhānācyutau kṛtyasiddhau ca niyatipāto nityaṃ samādhyaparihāṇitaḥ sattvakṛtyasādhanataśca | anābhogānutpattikadharmakṣāntilābhe niyatipātaśca nityamanābhoganirvikalpajñānavihārāt |</p>\n\n<p>avaśyakaraṇīyavibhāge ślokaḥ ṣaṭpādaḥ |</p>\n\n<lg>\n<l>pūjā śikṣāsamādānaṃ karuṇā śubhabhāvanā |</l>\n<l>apramādastathāraṇye śrutārthātṛptireva ca |</l>\n<l>sarvabhūmiṣu dhīrāṇāmavaśyakaraṇīyatā || Msa_19.39 ||</l>\n</lg>\n\n<p>ṣaṭpāramitā adhikṛtyeyaṃ ṣaḍvidhāvaśyakaraṇīyatā gatārthaḥ ślokaḥ |</p>\n\n<p>sātatyakaraṇīyavibhāge dvau ślokau |</p>\n\n<lg>\n<l>kāmeṣvādīnavajñānaṃ skhaliteṣu nirīkṣaṇā |</l>\n<l>duḥkhādhivāsanā caiva kuśalasya ca bhāvanā || Msa_19.40 ||</l>\n</lg>\n\n<lg>\n<l>anāsvādaḥ sukhe caiva nimittānāmakalpanā |</l>\n<l>sātatyakaraṇīyaṃ hī dhīmatāṃ sarvabhūmiṣu || Msa_19.41 ||</l>\n</lg>\n\n<p>ṣaṭpāramitāpariniṣpādanārthaṃ ṣaṭ sātatyakaraṇīyāni | gatārthau ślokau | pradhānavastuvibhāge ślokaḥ ṣaṭpādaḥ |</p>\n\n<lg>\n<l>dharmadānaṃ śīlaśuddhirnotpattikṣāntireva ca |</l>\n<l>vīryārambho mahāyāne antyā sakaruṇā sthitiḥ |</l>\n<l>prajñā pāramitānāṃ ca pradhānaṃ dhīmatāṃ matam || Msa_19.42 ||</l>\n</lg>\n\n<p>ṣaṭsu pāramitāsvetat ṣaḍvidhaṃ pradhānaṃ | tatra śīlaviśuddhirāryakāntaṃ śīlam | antyā sakaruṇā sthitiścaturthaṃ dhyānaṃ karuṇāpramāṇayuktaṃ | śeṣaṃ gatārtham |</p>\n\n<p>prajñaptivyavasthānavibhāge catvāraḥ ślokāḥ |</p>\n\n<lg>\n<l>vidyāsthānavyavasthānaṃ sūtrādyākārabhedataḥ |</l>\n<l>jñeyaṃ dharmavyavasthānaṃ dhīmatāṃ sarvabhūmiṣu || Msa_19.43 ||</l>\n</lg>\n\n<lg>\n<l>punaḥ satyavyavasthānaṃ saptadhā tathatāśrayāt |</l>\n<l>caturdhā ca tridhā caiva yuktiyānavyavasthitiḥ || Msa_19.44 ||</l>\n</lg>\n\n<lg>\n<l>yoniśaśca manaskāraḥ samyagdṛṣṭiḥ phalānvitā |</l>\n<l>pramāṇairvicayo 'cintyaṃ jñeyaṃ yukticatuṣṭayam || Msa_19.45 ||</l>\n</lg>\n\n<note><hi rend='bold'>MSA_Bagchi 161</hi></note>\n<lg>\n<l>āśayāddeśanāccaiva prayogātsaṃbhṛterapi |</l>\n<l>samudāgamabhedācca trividhaṃ yānamiṣyate || Msa_19.46 ||</l>\n</lg>\n\n<p>caturvidhaṃ prajñaptivyavasthānaṃ | dharmasatyayuktiyānaprajñaptivyavasthānabhedāt | tatra pañcavidyāsthānavyavasthānaṃ dharmavyavasthānaṃ veditavyaṃ sūtrageyādibhirākārabhedaiḥ | tadantarbhūtānyeva hi tadanyāni vidyāsthānāni mahāyāne bodhisattvebhyo deśyante | satyavyavasthānaṃ tu saptavidhāṃ tathatāmāśritya pravṛttitathatāṃ lakṣaṇatathatāṃ vijñaptitathatāṃ saṃniveśatathatāṃ mithyāpratipattitathatāṃ [viśuddhitathatāṃ?]samyakpratipattitathatāṃ ca | yuktiprajñaptivyavasthānaṃ caturvidham | apekṣāyuktiḥ | kāryakāraṇayuktiḥ | upapattisādhanayuktiḥ | dharmatāyuktiśca | yānaprajñaptivyavasthānaṃ trividhaṃ | śrāvakayānaṃ | pratyekabuddhayānaṃ | mahāyānaṃ ca | tatrāpekṣāyuktistriṣvapi yāneṣu yoniśomanaskāraḥ | tamapekṣya tena pratyayena lokottarāyāḥ samyagdṛṣṭerutpādāt | kāryakāraṇayuktiḥ samyagdṛṣṭiḥ saphalā | upapattisādhanayuktiḥ pratyakṣādibhiḥ pramāṇaiḥ parīkṣā | dharmatāyuktiracintyaṃ sthānaṃ | siddhā hi dharmatā na punaścintyā | kasmād- yoniśomanaskārāt samyagdṛṣṭirbhavati | tato vā kleśaprahāṇaṃ phalamityevamādi | yānatrayavyavasthānaṃ pañcabhirākā rairveditavyaṃ | āśayato deśanātaḥ prayogataḥ saṃbhārataḥ samudāgamataśca | tatra hīnāmāśayadeśanāprayogasaṃbhārasamudāgamāḥ śrāvakayānaṃ madhyāḥ pratyekabuddhayānamuttamā mahāyānaṃ | yathāśayaṃ hi yathābhiprāyaṃ dharmadeśanābhibhavati | yathā deśanaṃ tathā prayogaḥ | yathāprayogaṃ saṃbhāraḥ | yathāsaṃbhāraṃ ca bodhisamudāgama iti |</p>\n\n<lg>\n<l>paryeṣaṇāvibhāge ślokaḥ |</l>\n<l>āgantukatvaparyeṣā anyonyaṃ nāmavastunoḥ |</l>\n<l>prajñapterdvividhasyātra tanmātratvasya vaiṣaṇā || Msa_19.47 ||</l>\n</lg>\n\n<p>caturvidhā paryeṣaṇā dharmāṇāṃ | nāmaparyeṣaṇā vastuparyeṣaṇā | svabhāvaprajñaptiparyeṣaṇā | viśeṣaprajñaptiparyeṣaṇā ca | tatra nāmno vastunyāgantukatvaparyeṣaṇā nāmaparyeṣaṇā veditavyā | vastūno nāmnyāgantukatvaparyeṣaṇā vastuparyeṣaṇā veditavyā | tadubhayābhisaṃbandhe svabhāvaviśeṣaprajñaptyoḥ prajñaptimātratvaparyeṣaṇā svabhāvaviśeṣaprajñaptiparyeṣaṇā veditavyā |</p>\n\n<p>yathābhūtaparihāra[jñāna]vibhāge daśa ślokāḥ |</p>\n\n<lg>\n<l>sarvasyānupalambhācca bhūtajñānaṃ caturvidhaṃ |</l>\n<l>sarvārthasiddhyai dhīrāṇāṃ sarvabhūmiṣu jāyate || Msa_19.48 ||</l>\n</lg>\n\n<note><hi rend='bold'>MSA_Bagchi 162</hi></note>\n<p>caturvidhaṃ yathābhūtaparijñānaṃ dharmāṇāṃ nāmaparyeṣaṇāgataṃ | vastuparyeṣaṇāgataṃ | svabhāvaprajñaptiparyeṣaṇāgataṃ | viśeṣaprajñaptiparyeṣaṇāgataṃ ca | tacca sarvasyāsya nāmādikasyānupalambhādveditavyaṃ | uttarārdhena yathābhūtaparijñānasya karmaṇāṃ mahātmyaṃ darśayati |</p>\n\n<lg>\n<l>pratiṣṭhābhogabījaṃ hi nimittaṃ bandhanasya hi |</l>\n<l>sāśrayāścittacaittāstu badhyante 'tra sabījakāḥ || Msa_19.49 ||</l>\n</lg>\n\n<p>tatra pratiṣṭhānimittaṃ bhājanalokaḥ | bhoganimittaṃ pañca rūpādayo viṣayāḥ | bījanimittaṃ yatteṣāṃ bījamālayavijñānaṃ | yatra[atra]trividhe nimitte sāśrayāścittacaittā vadhyante | yacca teṣāṃ bījamālayavijñānam | āśrayāḥ punaścakṣurādayo veditavyāḥ |</p>\n\n<lg>\n<l>purataḥ sthāpitaṃ yacca nimittaṃ yatsthitaṃ svayaṃ |</l>\n<l>sarvaṃ vibhāvayandhīmān labhate bodhimuttamām || Msa_19.50 ||</l>\n</lg>\n\n<p>tatra purataḥ sthāpitaṃ nimittaṃ yacchrutacintābhāvanāprayogenālambanīkṛtaṃ parikalpitaṃ | sthitaṃ svayameva yatprakṛtyālambanībhūtamayatnaparikalpitaṃ | tasya vibhāvanādhi[vi]gamo 'nālambanībhāvaḥ | akalpanā tadupāyo nimittapratipakṣaḥ | taccobhayaṃ kramādbhavati | pūrvaṃ hi sthāpitasya paścāt svayaṃsthitasya | tatra caturviparyāsānugataṃ pudgalanimittaṃ vibhāvayanyogī śrāvakabodhiṃ pratyekabodhiṃ vā labhate | sarvadharmanimittaṃ vibhāvayan mahābodhim | etena yathā tattvaṃ parijñāya mokṣāya saṃvartate yathābhūtaṃ parijñānaṃ | tatparidīpitam |</p>\n\n<lg>\n<l>tathatālambanaṃ jñānaṃ dvayagrāhavivarjitaṃ |</l>\n<l>dauṣṭhulyakāyapratyakṣaṃ tatkṣaye dhīmatāṃ matam || Msa_19.51 ||</l>\n</lg>\n\n<p>etena yathāsvabhāvatrayaparijñānāt paratantrasvabhāvakṣayāya saṃvartate | tatparidīpitaṃ | tathatālambanatvena pariniṣpannaṃ svabhāvaṃ parijñāya | dvayagrāhavivarjitatvena kalpitaṃ | dauṣṭhulyakāyapratyakṣatvena paratantraṃ | tasyaiva kṣayāya saṃvartate dauṣṭhulyakāyasyālayavijñānasya tatkṣayārthaṃ tatkṣaye |</p>\n\n<lg>\n<l>tathatālambanaṃ jñānamanānākārabhāvitaṃ |</l>\n<l>sadasattārthe pratyakṣaṃ vikalpavibhu cocyate || Msa_19.52 ||</l>\n</lg>\n\n<p>anānākārabhāvitaṃ nimittatathatayoranānātvadarśanāt | etena śrāvakānimittādvodhisattvānimittasya viśeṣaḥ paridīpitaḥ | te hi nimittānimittayornānātvaṃ paśyantu | (<hi rend='bold'>MSA_Bagchi 163</hi>) sarvanimittānāmamanasikārādanimittasya ca dhātormanasikārādanimittaṃ samāpadyante | bodhisattvāstu tathatāvyatirekeṇa nimittapaśyanto nimittamevānimittaṃ paśyantyatasteṣāṃ tajjñānamanānākārabhāvitaṃ | sattārthe ca tathatāyāmasattārthe ca nimitte pratyakṣaṃ vikalpavibhu cocyate | vikalpavibhutvalābhādyathāvikalpaṃ sarvārthasamṛddhitaḥ |</p>\n\n<lg>\n<l>tattvaṃ saṃcchādya bālānāmatattvaṃ khyāti sarvataḥ |</l>\n<l>tattvaṃ tu bodhisattvānāṃ sarvataḥ khyātyapāsya tat || Msa_19.53 ||</l>\n</lg>\n\n<p>etena yathā bālānāṃ svarasenātattvameva khyāti nimittaṃ na tattvaṃ tathatā | evaṃ bodhisattvānāṃ svarasena tattvameva khyāti nātatvamityupadarśitam |</p>\n\n<lg>\n<l>akhyānakhyānatā jñeyā asadarthasadarthayoḥ |</l>\n<l>āśrayasya parāvṛttirmokṣo 'sau kāmacārataḥ || Msa_19.54 ||</l>\n</lg>\n\n<p>asadarthasya nimittasyākhyānatā sadarthasya tathatāyāḥ khyānatā āśrayaparāvṛttirveditavyā | tayā hi tadakhyānaṃ khyānaṃ ca | saiva ca mokṣo veditavyaḥ | kiṃ kāraṇaṃ | kāmacārataḥ | tadā hi svatantro bhavati svacittavaśavartī prakṛtyaiva nimittāsamudācārāt |</p>\n\n<lg>\n<l>anyonyaṃ tulyajātīyaḥ khyātyarthaḥ sarvato mahān |</l>\n<l>antarāyakarastasmātparijñāyainamutsṛjet || Msa_19.55 ||</l>\n</lg>\n\n<p>idaṃ kṣetrapariśodhano[nau]pāye[ya]yathābhūtaparijñānaṃ | bhājanalokā[ko ']rtho mahānanyonyo vartamānastulyajātīyaḥ khyāti sa evāyamiti | sa caivaṃ khyānādantarāyakaro bhavati buddhakṣetrapariśuddhaye | tasmādantarāyakaraṃ parijñāyainamutsṛjedevaṃ khyātaṃ |</p>\n\n<p>aprameyavibhāge ślokaḥ |</p>\n\n<lg>\n<l>paripācyaṃ viśodhyaṃ ca prāpyaṃ yogyaṃ ca pācane |</l>\n<l>samyaktvadeśanāvastu aprameyaṃ hi dhīmatām || Msa_19.56 ||</l>\n</lg>\n\n<p>pañcavidhaṃ hi vastu bodhisattvānāmaprameyaṃ | paripācyaṃ vastu sattvadhāturaviśeṣeṇa viśodhyaṃ lokadhāturbhājanalokasaṃgṛhītaḥ | prāpyaṃ dharmadhātuḥ | paripācanayogyaṃ vineyadhātuḥ | samyagdeśanāvastu vinayopāyadhātuḥ |</p>\n\n<p>deśanāphalavibhāge dvau ślokau |</p>\n\n<note><hi rend='bold'>MSA_Bagchi 164</hi></note>\n<lg>\n<l>bodhisattva[citta]sya cotpādo notpādakṣāntireva ca |</l>\n<l>cakṣuśca nirmalaṃ hīnamāśravakṣaya eva ca || Msa_19.57 ||</l>\n</lg>\n\n<lg>\n<l>saddharmasya sthitirdīrghā vyutpatticchittibhogatā |</l>\n<l>deśanāyāḥ phalaṃ jñeyaṃ tatprayuktasya dhīmataḥ || Msa_19.58 ||</l>\n</lg>\n\n<p>deśanāyāṃ prayuktasya bodhisattvasyāṣṭavidhaṃ deśanāyāḥ phalaṃ veditavyaṃ | śrotṛṣu kecidbodhicittamutpādayanti | kecidanutpattikadharmakṣāntiṃ pratilabhante | kecidvirajo vigatamalaṃ dharmeṣu dharmacakṣurutpādayanti hīnayānasaṃgṛhītaṃ | keccidāśravakṣayaṃ prāpnuvanti | saddharmaśca cirasthitiko bhavati paraṃparādhāraṇatayā | avyutpannānāmarthavyutpattirbhavati | saṃśayitānāṃ saṃśayacchedo bhavati | viniścitānāṃ saddharmasaṃbhogo bhavati anavadyo prītirasaḥ |</p>\n\n<p>mahāyānamahattvavibhāge dvau ślokau |</p>\n\n<lg>\n<l>ālambanamahatvaṃ ca pratipatterdvayostathā |</l>\n<l>jñānasya vīryārambhasya upāye kauśalasya ca || Msa_19.59 ||</l>\n</lg>\n\n<lg>\n<l>udāgamamahattvaṃ ca mahattvaṃ buddhakarmaṇaḥ |</l>\n<l>etanmahattvayogāddhi mahāyānaṃ nirucyate || Msa_19.60 ||</l>\n</lg>\n\n<p>saptavidhamahattvayogānmahāyānamityucyate | ālambanamahattvenāpramāṇavistīrṇasūtrādidharmayogāt | pratipattimahattvena dvayoḥ pratipatteḥ svārthe parārthe ca | jñānamahattvato dvayorjñānātpudgalanairātmyasya dharmanairātmyasya ca prativedhakāle | vīryārambhamahattvena trīṇi kalpāsaṃkhyeyāni sātatyasatkṛtyaprayogāt | upāyakauśalyamahattvena saṃsārāparityāgāsaṃkleśataḥ | samudāgamamahattvena balavaiśāradyāveṇikabuddhadharmasamudāgamāt | buddhakarmamahattvena ca punaḥ punarabhisaṃbodhimahāparinirvāṇasaṃdarśanataḥ |</p>\n\n<p>mahāyānasaṃgrahavibhāge dvau ślokau |</p>\n\n<lg>\n<l>gotraṃ dharmādhimuktiśca cittasyotpādanā tathā |</l>\n<l>dānādipratipattiśca nyāyā[mā]vakrāntireva ca || Msa_19.61 ||</l>\n</lg>\n\n<lg>\n<l>sattvānāṃ paripākaśca kṣetrasya ca viśodhanā |</l>\n<l>apratiṣṭhitanirvāṇaṃ bodhiḥ śreṣṭhā ca darśanāt[darśanā] || Msa_19.62 ||</l>\n</lg>\n\n<p>etena daśavidhena vastuna kṛtsnaṃ mahāyānaṃ saṃgṛhītaṃ | tatra satvānāṃ paripācanaṃ bhūmipratiṣṭha[praviṣṭa]sya yāvatsaptamyāṃ bhūmau veditavyaṃ | kṣetrapariśodhanamapratiṣṭhitanirvāṇaṃ cāvinivartanīyāyāṃ bhūmau trividhāyāṃ | śreṣṭhā bodhirbuddhabhūmau | tatraiva cābhisaṃbodhimahāparinirvāṇasaṃdarśanā veditavyā | śeṣaṃ gatārtham |</p>\n\n<note><hi rend='bold'>MSA_Bagchi 165</hi></note>\n<p>bodhisattvavibhāge daśa ślokāḥ |</p>\n\n<lg>\n<l>ādhimokṣika ekaśca śuddhādhyāśayiko 'paraḥ |</l>\n<l>nimitte cānimitte ca cāryapyanabhisaṃskṛte |</l>\n<l>bodhisattvā hi vijñeyāḥ pañcaite sarvabhūmiṣu || Msa_19.63 ||</l>\n</lg>\n\n<p>tatra nimittacārī dvitīyāṃ bhūmimupādāya yāvat ṣaṣṭhayāṃ | animittacārī saptamyām | anabhisaṃskāracārī pareṇa | śeṣaṃ gatārtham |</p>\n\n<lg>\n<l>kāmeṣvasaktastriviśuddhakarmā krodhābhibhūmyaṃ guṇatatparaśca |</l>\n<l>dharme 'calastattvagabhīradṛṣṭirbodhau spṛhāvān khalu bodhisattvaḥ || Msa_19.64 ||</l>\n</lg>\n\n<p>etena ṣaṭpāramitāpratipattito mahābodhipraṇidhānataśca bodhisattvalakṣaṇaṃ paridīpitam |</p>\n\n<lg>\n<l>anugraheccho 'nupaghātadṛṣṭiḥ paropaghāteṣvadhivāsakaśca |</l>\n<l>dhīro 'pramattaśca bahuśrutaśca parārthayuktaḥ khalu bodhisattvaḥ || Msa_19.65 ||</l>\n</lg>\n\n<p>tatra dhīra ārabdhavīryo duḥkhairaviṣādāt | apramatto dhyānasukheṣvasaktaḥ | śeṣaṃ gatārtham |</p>\n\n<lg>\n<l>ādīnavajñaḥ svaparigraheṣu bhogeṣvasakto hyanigūḍhavairaḥ |</l>\n<l>yogī nimitte kuśalo 'kudṛṣṭiradhyātmasaṃsthaḥ khalu bodhisattvaḥ || Msa_19.66 ||</l>\n</lg>\n\n<p>tatra bhogeṣvasakto yastānvihāya pravrajati | nimittakuśalaḥ śamathādinimittatrayakauśalyāt | adhyātmasaṃstho mahāyānāvikampanāt | mahāyānaṃ hi bodhisattvānāmadhyātmaṃ | śeṣaṃ gatārtham |</p>\n\n<lg>\n<l>dayānvito hrīguṇasaṃniviṣṭo duḥkhādhivāsātsvasukheṣvasaktaḥ |</l>\n<l>smṛtipradhānaḥ susamāhitātmā yānāvikāryaḥ khalu bodhisattvaḥ || Msa_19.67 ||</l>\n</lg>\n\n<p>tatra smṛtipradhāno dhyānavān smṛtibalena cittasamādhānāt | susamāhitātmā nirvikalpajñānaḥ | śeṣaṃ gatārtham |</p>\n\n<lg>\n<l>duḥkhāpaho duḥkhakaro na caiva duḥkhādhivāso na ca duḥkhabhītaḥ |</l>\n<l>duḥkhādvimukto na ca duḥkhakalpo duḥkhābhyupetaḥ khalu bodhisattvaḥ || Msa_19.68 ||</l>\n</lg>\n\n<p>tatra duḥkhādvimukto dhyānavān kāmadhātuvairāgyād duḥkhaduḥkhatāmokṣataḥ | duḥkhābhyupetaḥ saṃsārābhyupagamāt | śeṣaṃ gatārtham |</p>\n\n<lg>\n<l>dharmerato 'dharmarataḥ [dharme 'rato 'dharmarataḥ] prakṛtyā dharme jugupsī dharamābhiyuktaḥ |</l>\n<l>dharme vaśī dharmanirandhakāro dharmapradhānaḥ khalu bodhisattvaḥ || Msa_19.69 ||</l>\n</lg>\n\n<note><hi rend='bold'>MSA_Bagchi 166</hi></note>\n<p>atra dharme jugupsī akṣāntijugupsanāt | dharme vaśī samāpattau | dharmapradhāno mahābodhiparamaḥ | dharma evātra dharama ukto vṛttānuvṛttyā | śeṣaṃ gatārtham |</p>\n\n<lg>\n<l>bhogāpramatto niyamāpramatto rakṣāpramattaḥ kuśalāpramattaḥ |</l>\n<l>sukhāpramatto dharamāpramatto yānāpramatto khalu bodhisattvaḥ || Msa_19.70 ||</l>\n</lg>\n\n<p>ratra rakṣāpramattaḥ kṣāntimān svaparacittānurakṣaṇāt | dharmāpramatto yathābhūtadharmaprajñānāt | śeṣaṃ gatārtham |</p>\n\n<lg>\n<l>vimānalajjāstanudoṣalajja amarṣalajjaḥ parihāṇilajjaḥ |</l>\n<l>viśāla[visāra]lajjastunadṛṣṭilajjaḥ yānānyalajjaḥ khalu bodhisattvaḥ || Msa_19.71 ||</l>\n</lg>\n\n<p>tatra vimānalajjo yo 'rthino na vimānayati | tanudoṣalajjo 'ṇumātreṣvavadyeṣu bhayadarśī tanudṛṣṭilajjo dharma nairātmyaprativedhī | śeṣaṃ gatārthaṃ | sarvairebhiḥ ślokaiḥ paryāyāntareṇa ṣaṭpāramitāpratipattito mahābodhipraṇidhānataśca bodhisattvalakṣaṇaṃ paridīpitam |</p>\n\n<lg>\n<l>ihāpi cāmutra upekṣaṇena saṃskārayogena vibhutvalābhaiḥ |</l>\n<l>śamopa[samaupa]deśena mahāphalena anugrahe vartati bodhisattvaḥ || Msa_19.72 ||</l>\n</lg>\n\n<p>ihaiva sattvānāmanugrahe vartate dānena | amutra śīlenopapattiviśeṣaṃ prāpya | saṃskārayogeneti vīryayogena | mahāphaleneti buddhatvena | śeṣaṃ gatārtham | etena ṣaḍbhiḥ pāramitābhirmahābodhipraṇidhānena ca yathā sattvānugrahe bodhisattvo vartate tatparidīpitam |</p>\n\n<p>bodhisattvasāmānyanāmavibhāge aṣṭau ślokāḥ |</p>\n\n<lg>\n<l>bodhisattvo mahāsattvo dhīmāṃścaivottamadhyutiḥ |</l>\n<l>jinaputro jinādhāro vijetātha jināṅkuraḥ || Msa_19.73 ||</l>\n</lg>\n\n<lg>\n<l>vikrāntaḥ paramāścaryaḥ sārthavāho mahāyaśāḥ |</l>\n<l>kṛpāluśca mahāpuṇya īśvaro dhārmikastathā || Msa_19.74 ||</l>\n</lg>\n\n<p>etāni ṣoḍaśa sarvabodhisattvānāmanvarthanāmāni sāmānyena |</p>\n\n<lg>\n<l>sutattvabodhaiḥ sumahārthabodhaiḥ sarvāva[rtha]bodhairapi nityabodhaiḥ |</l>\n<l>upāyabodhaiśca viśeṣaṇena tenocyate hetuna bodhisattvaḥ || Msa_19.75 ||</l>\n</lg>\n\n<p>pañcavidhena bodhaviśeṣeṇa bodhisattva ityucyate | pudgaladharma nairātmyabodhena | sarvākārasarvārthabodhena akṣayāvabodhena parinirvāṇasaṃdarśane 'pi | yathā vineyaṃ ca vinayopāyabodhena |</p>\n\n<note><hi rend='bold'>MSA_Bagchi 167</hi></note>\n<lg>\n<l>ātmānubodhāttanudṛṣṭibodhādvicitravijñaptivibodhataśca |</l>\n<l>sarvasya cābhūtavikalpabodhāttenocyate hetuna bodhisattvaḥ || Msa_19.76 ||</l>\n</lg>\n\n<p>atra punaścaturvidhabodhaviśeṣaṃ darśayati cittamanovijñānabodhataḥ | teṣāṃ cābhūtaparikalpatvāvabodhataḥ | tatra cittamālayavijñānaṃ | manastadālambanamātmadṛṣṭyādisaṃprayuktaṃ | vijñānaṃ ṣaḍvijñānakāyāḥ |</p>\n\n<lg>\n<l>abodhabodhādanubodhabodhādabhāvabodhātprabhavānubodhāt |</l>\n<l>abodhabodhapratibodhataśca tenocyate hetuna bodhisattvaḥ || Msa_19.77 ||</l>\n</lg>\n\n<p>atra punaḥ pañcavidhaṃ bodhaviśeṣaṃ darśayati | avidyābodhāt | vidyābodhāt | parikalpitādisvabhāvatrayabodhācca | tatrābodhatvena bodhapratibodhāt pariniṣpannasvabhāvabodho veditavyaḥ |</p>\n\n<lg>\n<l>anarthabodhātparamārthabodhātsarvāva[rtha]bodhātsakalārthabodhāt |</l>\n<l>boddhavyabodhāśrayabodhabodhāttenocyate hetuna bodhisattvaḥ || Msa_19.78 ||</l>\n</lg>\n\n<p>atra pañcavidhaṃ bodhaviśeṣaṃ darśayati | paratantralakṣaṇabodhāt | pariniṣpannalakṣaṇabodhāt | [parikalpitalakṣaṇabodhāt?] sarvajñeyasarvākārabodhāt | bodhyabodhakabodhi[dha]trimaṇḍalapariśuddhibodhācca |</p>\n\n<lg>\n<l>niṣpannabodhātpadabodhataśca garbhānubodhāt kramadarśanasya |</l>\n<l>bodhādbhṛśaṃ saṃśayahānibodhāt tenocyate hetuna bodhisattvaḥ || Msa_19.79 ||</l>\n</lg>\n\n<p>tatra niṣpannabodho buddhatvaṃ | padabodho yena tuṣitabhavane vasati | garbhānubodho yena mātuḥ kukṣimavakrāmati | kramadarśane bodho yena garbhānniṣkramaṇaṃ kāmaparibhogaṃ pravrajyāṃ duṣkaracaryāmabhisaṃbodhiṃ ca darśayati | bhṛśaṃ saṃśayahānibodho yena sarvasaṃśayacchedāya sattvānāṃ dharmacakraṃ pravartayati |</p>\n\n<lg>\n<l>lābhī hyalābhī dhīsaṃsthitaśca boddhānuboddhā pratideśakaśca |</l>\n<l>nirjalpabuddhirhatamānamānī hyapakvasaṃpakvamatiśca dhīmān || Msa_19.80 ||</l>\n</lg>\n\n<p>atraikādaśavidhenātītādinā bodhena bodhisattvaḥ paridīpitaḥ | tatra lābhī alābhī dhīsaṃsthitaścātītānāgatapratyutpannairbodhairyathākramaṃ | boddhā svayaṃbodhāt | anuboddhā parato bodhādetenādhyātmikabāhyaṃ bodhaṃ darśayati | pratideśako nirjalpabuddhirityaudārikasūkṣmaṃ | mānī hatamānīti hīnapraṇītam | apakvasaṃpakvamatiśceti dūrāntikaṃ bodhaṃ darśayati |</p>\n\n<p>|| mahāyānasūtrālaṃkāre guṇādhikāraḥ [ekonaviṃśatitamaḥ?] samāptaḥ ||</p>\n\n<note><hi rend='bold'>MSA_Bagchi 168</hi></note>\n<p>viṃśatitamaekaviṃśatitamaścādhikāraḥ</p>\n\n<p>liṅgavibhāge dvau ślokau |</p>\n\n<lg>\n<l>anukampā priyākhyānaṃ dhīratā muktahastatā |</l>\n<l>gambhīrasaṃdhinirmokṣo liṅgānyetāni dhīmatāṃ || Msa_20.1 ||</l>\n</lg>\n\n<lg>\n<l>parigrahe 'dhimuktyāptāvakhede dvayasaṃgrahe |</l>\n<l>āśayācca prayogācca vijñeyaṃ liṅgapañcakaṃ || Msa_20.2 ||</l>\n</lg>\n\n<p>tatraprathamena ślokena pañca bodhisattvaliṅgāni darśayati | dvitīyena teṣāṃ karma samāsa saṃgrahaṃ ca | tatrānukampā bodhicittena sattvaparigrahārthaṃ priyākhyānaṃ sattvānāṃ buddhaśāsanādhimuktilābhārthaṃ dhīratā duṣkaracaryādibhirakhedārthaṃ muktahastatā gambhīrasaṃdhinirmokṣaṇaṃ ca dvayena saṃgrahārthamāmiṣeṇa dharmeṇa ca yathākramam | eṣāṃ pañcānāṃ liṅgānām anukampā āśayato veditavyā | śeṣāṇi prayogataḥ |</p>\n\n<p>gṛhipravrajitapakṣavibhāge trayaḥ ślokāḥ |</p>\n\n<lg>\n<l>bodhisattvā hi satataṃ bhavantaścakravartinaḥ |</l>\n<l>prakurvanti hi sattvārthaṃ gṛhiṇaḥ sarvajanmasu || Msa_20.3 ||</l>\n</lg>\n\n<lg>\n<l>ādānalabdhā pravrajyā dharmatopagatā parā |</l>\n<l>nidarśikā ca pravrajyā dhīmatāṃ sarvabhūmiṣu || Msa_20.4 ||</l>\n</lg>\n\n<lg>\n<l>aprameyairguṇairyuktaḥ pakṣaḥ pravrajitasya tu |</l>\n<l>gṛhiṇo bodhisattvāddhi yatistasmādviśiṣyate || Msa_20.5 ||</l>\n</lg>\n\n<p>ekena ślokena yādṛśe gṛhipakṣe sthito bodhisattvaḥ sattvārthaṃ karoti tatparidīpitaṃ | dvitīyena yādṛśe pravrajitapakṣe | tatra trividhā pravrajyā veditavyā | samādānalabdhā | dharmatālabdhā | nidarśikā ca nirmāṇaiḥ | tṛtīyena gṛhipakṣāt pravrajitapakṣasya viśeṣaḥ paridīpitaḥ |</p>\n\n<p>adhyāśayavibhāge ślokaḥ ṣaṭpādaḥ |</p>\n\n<lg>\n<l>paratreṣṭaphalecchā ca śubhavṛttāvihaiva ca |</l>\n<l>nirvāṇecchā ca dhīrāṇāṃ sattveṣvāśaya iṣyate |</l>\n<l>aśuddhaśca viśuddhaśca suviśuddhaḥ sarvabhūmiṣu || Msa_20.6 ||</l>\n</lg>\n\n<note><hi rend='bold'>MSA_Bagchi 169</hi></note>\n<p>etena samāsataḥ pañcavidho 'dhyāśayaḥ paridīpitaḥ | sukhādhyāśayaḥ | paratreṣṭaphalecchāhitādhyāśayaḥ ihaiva kuśalapravṛttīcchā nirvāṇecchā tadubhayādhyāśaya eveti nānyo veditavyaḥ | aśuddhādikāstrayo 'dhyāśayā apraviṣṭānāṃ | bhūmipraviṣṭānāṃ | avinivartanīyabhūmiprāptānāṃ ca yathākramaṃ veditavyāḥ |</p>\n\n<p>parigrahavibhāge ślokaḥ |</p>\n\n<lg>\n<l>praṇidhānātsamāccittādādhipatyātparigrahaḥ |</l>\n<l>gaṇasya karṣaṇatvācca dhīmatāṃ sarvabhūmiṣu || Msa_20.7 ||</l>\n</lg>\n\n<p>caturvidhaḥ sattvaparigraho bodhisattvānāṃ praṇidhānaparigraho veditavyo bodhicittena sarvasattvaparigrahaṇāt | samacittatāparigraha ātmaparasamatālābhādabhisamayakāle | ādhipatyaparigrahaḥ svāmibhūtasya yeṣāmasau svāmī | gaṇaparikarṣaṇaparigrahaśca śiṣyagaṇopādanāt |</p>\n\n<p>upapattivibhāge ślokaḥ |</p>\n\n<lg>\n<l>karmaṇaścādhipatyena praṇidhānasya cāparā |</l>\n<l>samādheśca vibhutvasya cotpattirdhīmatāṃ matā || Msa_20.8 ||</l>\n</lg>\n\n<p>caturvidhā bodhisattvānāmupapattiḥ karmādhipatyena yādhimukticaryābhūmisthitānāṃ karmavaśenābhipretasthānopapattiḥ praṇidhānavaśena yā bhūmipraviṣṭānāṃ sarvasattvaparipācanārthaṃ tiryagādihīnasthānopapattiḥ | samādhyādhipatyena yā dhyānāni vyāvartya kāmadhātāvupapattiḥ | vibhutvādhipatyena yā nirmāṇaistuṣitabhavanādyupapattisaṃdarśanāt |</p>\n\n<p>vihārabhūmivibhāge triṃśat [udāna] ślokāḥ |</p>\n\n<lg>\n<l>lakṣaṇātpudlācchikṣāskandhaniṣpattiliṅgataḥ |</l>\n<l>nirukteḥ prāptitaścaiva vihāro bhūmireva ca || Msa_20.9 ||</l>\n</lg>\n\n<p>lakṣaṇavibhāgamārabhya pañca ślokāḥ |</p>\n\n<lg>\n<l>śūnyatā paramātmasya karma[ā?]nāśe vyavasthitiḥ |</l>\n<l>vihṛtya sasukhairdhyānairjanma kāme tataḥ param || Msa_20.10 ||</l>\n</lg>\n\n<lg>\n<l>tataśca bodhipakṣāṇāṃ saṃsāre pariṇāmanā |</l>\n<l>vinā ca cittasaṃkleśaṃ sattvānāṃ paripācanā || Msa_20.11 ||</l>\n</lg>\n\n<lg>\n<l>upapattau ca saṃcitya saṃkleśasyānurakṣaṇā |</l>\n<l>ekāyanapathaśliṣṭānimittaikāntikaḥ pathaḥ || Msa_20.12 ||</l>\n</lg>\n\n<note><hi rend='bold'>MSA_Bagchi 170</hi></note>\n<lg>\n<l>animitte 'pyanābhogaḥ kṣetrasya ca viśodhanā |</l>\n<l>sattvapākasya niṣpattirjāyate ca tataḥ param || Msa_20.13 ||</l>\n</lg>\n\n<lg>\n<l>samādhidhāraṇīnāṃ ca bodheścaiva viśuddhatā |</l>\n<l>etasmācca vyavasthānādvijñeyaṃ bhūmilakṣaṇam || Msa_20.14 ||</l>\n</lg>\n\n<p>ekādaśa vihārā ekādaśa bhūmayaḥ | tepāṃ lakṣaṇaṃ | prathamāyāṃ bhūmau paramaśūnyatābhisamayo lakṣaṇaṃ pudgaladharma nairātmyābhisamayāt | dvitīyāyāṃ karmaṇāmavipraṇāśavyavasthānaṃ kuśalākuśalakarmapathatatphalavaicitryajñānāt | tṛtīyāyāṃ sātiśayasukhairbodhisattvadhyānairvihṛtyāparihīnasyaiva tebhyaḥ kāmadhātāvupapattiḥ | caturthyā bodhipakṣabahulavihāriṇo 'pi bodhipakṣāṇāṃ saṃsāre pariṇāmanā | pañcabhyāṃ caturāryasatyabahulavihāritayāvinātmanaścittasaṃkleśena sattvānāṃ paripācanāyāṃ nānāśāstraśilpapraṇayanāt | ṣaṣṭhyāṃ pratītyasamutpādabahulavihāritayā saṃcityabhavopapattau tatra saṃkleśasyānurakṣaṇā | saptamyāṃ miśropamiśratvenaikāyanapathasyāṣṭamasya vihārasya śliṣṭa ānimittikaikāntiko mārgaḥ | aṣṭabhyāmanimitte 'pyanābhogo nirabhisaṃskārānimittavihāritvād buddhakṣetrapariśodhanā ca | navamyāṃ pratisaṃvidvaśitayā sattvaparipākaniṣpattiḥ sarvākāraparipācanasāmarthyāt | daśamyāṃ samādhimukhānāṃ dhāraṇīmukhānāṃ ca viśuddhatā | ekādaśyāṃ buddhabhūmau bodhiviśuddhatā lakṣaṇāṃ [ṇaṃ]sarvajñeyāvaraṇaprahāṇāt |</p>\n\n<p>bhūmiṣṭhe ca [ṣvevaṃ] pudgalavibhāgamārabhya dvau ślokau |</p>\n\n<lg>\n<l>viśuddhadṛṣṭiḥ suviśuddhaśīlaḥ samāhito dharmavibhūtamānaḥ |</l>\n<l>saṃtānasaṃkleśaviśuddhibhede nirmāṇa ekakṣaṇalabdhabuddhiḥ || Msa_20.15 ||</l>\n</lg>\n\n<lg>\n<l>upekṣakaḥ kṣetraviśodhakaśca syātsattvapāke kuśalo maharddhiḥ |</l>\n<l>saṃpūrṇakāyaśca nidarśane ca śakto 'bhiṣiktaḥ khalu bodhisattvaḥ || Msa_20.16 ||</l>\n</lg>\n\n<p>daśasu bhūmiṣu daśa bodhisattvā vyavasthāpyante | prathamāyāṃ viśuddhadṛṣṭiḥ pudgaladharmadṛṣṭipratipakṣajñānalābhāt | dvitīyāyāṃ suviśuddhaśīlaḥ sūkṣmāpattiskhalitasamudācārasyāpyabhāvāt | tṛtīyāyāṃ samāhito bhavatyacyutadhyānasamādhilābhāt | caturthyāṃ dharmavibhūtamānaḥ sūtrādidharmanānātvamānasya vibhūtatvāt | pañcamyāṃ saṃtānabhede nirmāṇo daśabhiścittāśayaviśuddhisamatābhiḥ sarvasaṃtānasamatāpraveśāt | ṣaṣṭhyāṃ saṃkleśavyavadānabhede nirmāṇaḥ pratītyasamutpādatathatābahulavihāritayā kṛṣṇaśuklapakṣābhyāṃ tathatāyāḥ saṃkleśavyavadānādarśanāt | prakṛtiviśuddhitāmupādāya | saptamyāmekacittakṣalabdhabuddhirnirnimittavihārasāmarthyāt pratikṣaṇaṃ saptatriṃśadbodhipakṣabhāvanātaḥ | aṣṭamyāmupekṣakaḥ kṣetraviśodhakaścānābhoganirnimittavihāritvād miśropamiśraprayogataścāvinivartanīyabhūmipraviṣṭairbodhisattvaiḥ | navamyāṃ sattvaparipākakuśalaḥ (<hi rend='bold'>MSA_Bagchi 171</hi>) pūrvavat | daśamyāṃ bodhisattvabhūmau bodhisattvo maharddhikaśca vyavasthāpyate mahābhijñālābhāt | saṃpūrṇadharmakāyaścāpramāṇasamādhidhāraṇīmukhasphuraṇādāśrayasya nidarśane ca śakto vyavasthāpyate tuṣitabhavanavāsādinirmāṇanidarśanāt | abhiṣiktaśca buddhatve sarvabuddhebhyastatrābhiṣekalābhāt |</p>\n\n<p>śikṣāvyavasthānamārabhya pañca ślokāḥ |</p>\n\n<lg>\n<l>dharmatāṃ pratividhyeha adhiśīle 'nuśīkṣaṇe |</l>\n<l>adhicitte 'pyadhiprajñe prajñā tu dvayagocarā || Msa_20.17 ||</l>\n</lg>\n\n<lg>\n<l>dharmatattvaṃ tadajñānajñānādyā vṛttireva ca |</l>\n<l>prajñāyā gocarastasmād dvibhūmau tadvyavasthitiḥ || Msa_20.18 ||</l>\n</lg>\n\n<lg>\n<l>śikṣāṇāṃ bhāvanāyāśca phalamanyaccaturvidham |</l>\n<l>animittasaṃskāro vihāraḥ prathamaṃ phalam || Msa_20.19 ||</l>\n</lg>\n\n<lg>\n<l>sa evānabhisaṃskāro dvitīyaṃ phalamiṣyate |</l>\n<l>kṣetraśuddhiśca sattvānāṃ pākaniṣpattireva ca || Msa_20.20 ||</l>\n</lg>\n\n<lg>\n<l>samādhidhāraṇīnāṃ ca niṣpattiḥ paramaṃ phalaṃ |</l>\n<l>caturvidhaṃ phalaṃ hyetat caturbhūmisamāśritam || Msa_20.21 ||</l>\n</lg>\n\n<p>prathamāyāṃ bhūmau dharmatāṃ pratividhya dvitiyāyāmadhiśīlaṃ śikṣate | tṛtīyāyāmadhicittaṃ | caturthīpañcamīṣaṣṭhīṣvadhiprajñaṃ | bodhipakṣasaṃgṛhītā hi prajñā caturthyāṃ bhūmau | sā punardvayagocarā bhūmidvaye | dvayaṃ punardharmatattvaṃ ca duḥkhādisatyaṃ | tadajñānajñānādikā ca vṛttiranulomaḥ [pratilomaḥ?] pratītyasamutpādaḥ | tadajñānādikā hi vṛttiravidyādikā | tajjñānādikā ca vṛttirvidyādikā | tasmādbhūmidvaye 'pyadhiprajñavyavasthānaṃ | ataḥ paraṃ caturvidhaṃ śikṣāphalaṃ caturbhūmisamāśritaṃ veditavyaṃ yathākramaṃ | tatra[prathamaṃ phalam animittovihāraḥ sasaṃskāraḥ?] dvitīyaṃ phalaṃ sa evānimitto vihāro 'nabhisaṃskāraḥ kṣetrapariśuddhiśca veditavyaṃ | śeṣaṃ gatārtham |</p>\n\n<p>skandhavyavasthānamārabhya dvau ślokau |</p>\n\n<lg>\n<l>dharmatāṃ pratividhyeha śīlaskandhasya śodhanā |</l>\n<l>samādhiprajñāskandhasya tata ūrdhvaṃ viśodhanā || Msa_20.22 ||</l>\n</lg>\n\n<lg>\n<l>vimuktimuktijñānasya tadanyāsu viśodhanā |</l>\n<l>caturvidhādāvaraṇāt pratighātāvṛterapi || Msa_20.23 ||</l>\n</lg>\n\n<note><hi rend='bold'>MSA_Bagchi 172</hi></note>\n<p>tadanyāsviti saptamyāṃ yāvad buddhabhūmāvubhayorvimuktivimuktijñānayorviśodhanā | sā punarvimuktiścaturvidhaphalāvaraṇācca veditavyā | pratighātāvaraṇācca buddhabhūmau | yenānyeṣāṃ jñeye jñānaṃ pratihanyate | buddhānāṃ tu tadvimokṣāt sarvatrāpratihataṃ jñānaṃ | śeṣaṃ gatārtham |</p>\n\n<p>niṣpattivyavasthānamārabhya trayaḥ ślokāḥ |</p>\n\n<lg>\n<l>aniṣpannāśca niṣpannā vijñeyāḥ sarvabhūmayaḥ |</l>\n<l>niṣpannā apyaniṣpannā niṣpannāśca punarmatāḥ || Msa_20.24 ||</l>\n</lg>\n\n<lg>\n<l>niṣpattirvijñeyā yathāvyavasthānamanasikāreṇa |</l>\n<l>tatkalpanatājñānādavikalpanayā ca tasyaiva || Msa_20.25 ||</l>\n</lg>\n\n<lg>\n<l>bhāvanā api niṣpattiracintyaṃ sarvabhūmiṣu |</l>\n<l>pratyātmavedanīyatvāt buddhānāṃ viṣayādapi || Msa_20.26 ||</l>\n</lg>\n\n<p>tatrādhimukticaryābhūmiraniṣpannā | śeṣā niṣpannā ityetāḥ sarvabhūmayaḥ | niṣpannā api punaḥ saptāniṣpannāḥ | śeṣā niṣpannā nirabhisaṃskāravāhitvāt | yatpunaḥ pramuditādibhūmirniṣpannā pūrvamuktā tatra niṣpattiryathāvyavasthāpitabhūmimanasikāreṇa | tasya bhūmivyavasthānasya kalpanāmātrajñānāt tadavikalpanā[nayā] ca veditavyā | yadā tadbhūmivyavasthānaṃ kalpanāmātraṃ jānīte | tadapi ca kalpanāmātraṃ na vikalpayatyevaṃ grāhyagrāhakāvikalpajñānalābhādbhūmipariniṣpattiruktā bhavati | api khalu bhūmīnāṃ bhāvanā ca niṣpattiścobhayamacintyaṃ sarvabhūmiṣu | tathā hi tadbodhisattvānāṃ pratyātmavedanīyaṃ buddhānāṃ ca viṣayo nānyeṣām |</p>\n\n<p>bhūmipratiṣṭha[viṣṭa]sya liṅgavibhāgamārabhya dvau ślokau |</p>\n\n<lg>\n<l>adhimuktirhi sarvatra sālokā liṅgamiṣyate |</l>\n<l>alīnatvamadīnatvamaparapratyayātmatā || Msa_20.27 ||</l>\n</lg>\n\n<lg>\n<l>prativedhaśca sarvatra sarvatra samacittatā |</l>\n<l>aneyānunayopāyajñānaṃ maṇḍalajanma ca || Msa_20.28 ||</l>\n</lg>\n\n<p>etadbhūmipraviṣṭasya bodhisattvasya daśavidhaṃ liṅgaṃ sarvāsu bhūmiṣu veditavyaṃ | yāṃ bhūmiṃ praviṣṭastatra sāloko yāṃ na praviṣṭastatrādhimuktirityetadekaṃ liṅgam | alīnatvaṃ paramodāragambhīreṣu dharmeṣu | adīnatvaṃ duṣkaracaryāsu | aparapratyayatvaṃ svasyāṃ bhūmau | sarvabhūmiprativedhaśca tadabhinirhārakauśalyataḥ sarvasattveṣvātmasamacittatā | aneyā varṇāvarṇaśabdābhyāṃ | ananunayaścakravartītyādisaṃpattiṣu | upāyakauśalyamanupalambhastasya[lambhasya] buddhatvopāyajñānāt | buddhaparṣanmaṇḍaleṣu cotpattiḥ sarvakālamityetāni aparāṇi liṅgāni bodhisattvasya |</p>\n\n<note><hi rend='bold'>MSA_Bagchi 173</hi></note>\n<p>bhūmiṣu pāramitālābhaliṅgavibhāge dvau ślokau |</p>\n\n<lg>\n<l>nācchando na ca lubdhahrasvahṛdayo na krodhano nālaso</l>\n<l>nāmaitrīkarūṇāśayo na kumatiḥ kalparvikalparhataḥ |</l>\n<l>no vikṣiptamatiḥ sukhairna ca hato duḥkharna vā [vyā]vartate</l>\n<l>satyaṃ mitramupāśritaḥ śrutaparaḥ pūjāparaḥ śāstari || Msa_20.29 ||</l>\n</lg>\n\n<lg>\n<l>sarvaṃ puṇyasamuccayaṃ suvipulaṃ kṛtvānyasādhāraṇaṃ</l>\n<l>saṃbodhau pariṇāmayatyaharaharyo hyuttamopāyavit |</l>\n<l>jātaḥ svāyatane sadā śubhakaraḥ krīḍatyabhijñāguṇaiḥ</l>\n<l>sarveṣāmuparisthito guṇanidhirjñeyaḥ sa buddhātmajaḥ || Msa_20.30 ||</l>\n</lg>\n\n<p>daśapāramitālābhino bodhisattvasya ṣoḍaśavidhaṃ liṅgaṃ darśayati | ṣoḍaśavidhaṃ liṅgaṃ | sadā pāramitāpratipatticchandenāvirahitatvaṃ | ṣaṭpāramitāvipakṣaiśca rahitatvaṃ pratyekam | anyayānamanasikāreṇāvikṣiptatā | saṃpattisukheṣvasaktatā | vipattiduṣkaracaryāduḥkhaiḥ prayogānirvartitā | kalyāṇamitrāśrayaḥ | śrutaparatvaṃ | śāstṛpūjāparatvaṃ | samyakpariṇāmanā upāyakauśalyapāramitayā | svāyatanopapattiḥ praṇidhānapāramitayā buddhabodhisattvāvirahitasthānopapatteḥ | sadāśubhakaratve[tvaṃ]balapāramitayā tadvipakṣadharmāvyavakiraṇāt | abhijñāguṇavikrīḍanaṃ ca jñānapāramitayā | tatra maitrī vyāpādapratipakṣaḥ sukhopasaṃhārāśayaḥ | karuṇā vihiṃsāpratipakṣo duḥkhāpagamāśayaḥ | svabhāvakalpanaṃ kalpaḥ | viśeṣakalpanaṃ vikalpo veditavyaḥ |</p>\n\n<p>tatraivānuśaṃsavibhāge ślokaḥ |</p>\n\n<lg>\n<l>śamathe vipaśyanāyāṃ ca dvayapañcātmako mataḥ |</l>\n<l>dhīmatāmanuśaṃso hi sarvathā sarvabhūmiṣu || Msa_20.31 ||</l>\n</lg>\n\n<p>tatraiva pāramitālābhe sarvabhūmiṣu bodhisattvānāṃ sarvaprakāro 'nuśaṃsaḥ pañcavidho veditavyaḥ | pratikṣaṇaṃ sarvadauṣṭhulyāśrayaṃ drāvayati | nānātvasaṃjñāvigatiṃ ca dharmārāmaratiḥ pratilabhate | aparicchinnākāraṃ ca sarvato 'pramāṇaṃ dharmāvabhāsaṃ saṃjānīte | avikalpitāni cāsya viśuddhibhāgīyāni nimittāni samudācaranti | dharmakāyaparipūripariniṣpattaye ca uttarāduttarataraṃ hetusaṃparigrahaṃ karoti | tatra prathamadvitīyau śamathapakṣe veditavyau | tṛtīyacaturthau vipaśyanāpakṣe | śeṣamubhayapakṣe |</p>\n\n<p>bhūminiruktivibhāge nava ślokāḥ |</p>\n\n<note><hi rend='bold'>MSA_Bagchi 174</hi></note>\n<lg>\n<l>paśyatāṃ bodhimāsannāṃ sattvārthasya ca sādhanaṃ |</l>\n<l>tīvra utpadyate modo muditā tena kathyate || Msa_20.32 ||</l>\n</lg>\n\n<p>atra na kiṃcidvyākhyeyaṃ |</p>\n\n<p>dauḥ śīlyābhogavaimalyādvimalā bhūmirucyate |</p>\n\n<p>dauḥ śīlyamalasyānyayānamanasikāramalasya cātikramādvimaletyucyate | tasmāttarhyasmābhistulyābhinirhāre sarvākārapariśodhanābhinirhāra eva yogaḥ karaṇīya iti vacanāt |</p>\n\n<l>mahādharmāvabhāsasya karaṇācca prabhākarī || Msa_20.33 ||</l>\n\n<p>tathā hi tasyāṃ samādhibalenāpramāṇadharmaparyeṣaṇadhāraṇāt mahāntaṃ dharmāvabhāsaṃ pareṣāṃ karoti |</p>\n\n<lg>\n<l>arcirbhūtā yato dharmā bodhipakṣāḥ pradāhakāḥ |</l>\n<l>arciṣmatīti tadyogātsā bhūmirdvayadāhataḥ || Msa_20.34 ||</l>\n</lg>\n\n<p>sā hi bodhipakṣātmikā prajñā dvayadahanapratyupasthānā tasyāṃ bāhulyena | dvyaṃ punaḥ kleśāvaraṇaṃ jñeyāvaraṇaṃ cātra veditavyam |</p>\n\n<lg>\n<l>sattvānāṃ paripākaśca svacittasya ca rakṣaṇā |</l>\n<l>dhīmadbhirjīyate duḥkhaṃ durjayā tena kathyate || Msa_20.35 ||</l>\n</lg>\n\n<p>tatra sattvaparipākābhiyukto 'pi na saṃkliśyate | sattvavipratipattyā taccobhayaṃ duṣkaratvād durjayam |</p>\n\n<lg>\n<l>ābhimukhyād dvyasyeha saṃsārasyāpi nirvṛteḥ |</l>\n<l>uktā hyabhimukhī bhūmiḥ prajñāpāramitāśrayāt || Msa_20.36 ||</l>\n</lg>\n\n<p>sā hi prajñāpāramitāśrayeṇa nirvāṇasaṃsārayorapratiṣṭhānāt saṃsāranirvāṇayorabhimukhī |</p>\n\n<p>ekāyanapathaśleṣādbhūmirdūraṃgamā matā |</p>\n\n<p>ekāyanapathaḥ pūrvaṃ nirdiṣṭastadupaśliṣṭatvāt dūraṃ gatā bhavati prayogaparyantagamanāt |</p>\n\n<l>dvayasaṃjñāvicalanādacalā ca nirucyate || Msa_20.37 ||</l>\n\n<p>dvābhyāṃ saṃjñābhyāṃ avicalanāt | nimittasaṃjñayā[nimittābhogasaṃjñayā]animittābhogasaṃjñayā ca |</p>\n\n<p>pratisaṃvinmatisādhutvādbhūmiḥ sādhumatī matā |</p>\n\n<p>pratisaṃvinmateḥ sādhutvāditi pradhānatvāt |</p>\n\n<l>dharmameghā dvayavyāpterdharmākāśasya meghavat || Msa_20.38 ||</l>\n\n<note><hi rend='bold'>MSA_Bagchi 175</hi></note>\n<p>dvayavyāpteriti samādhimukhadhāraṇīmukhavyāpanānmeghenevākāśasthalīyasyāśrayasaṃniviṣṭasya śrutadharmasya dharmameghetyucyate |</p>\n\n<lg>\n<l>vividhe śubhanirhāre ratyā viharaṇātsadā |</l>\n<l>sarvatra bodhisattvānāṃ vihārabhūmayo matāḥ || Msa_20.39 ||</l>\n</lg>\n\n<p>vividhakuśalābhinirhāranimittaṃ sadā sarvatra ratyā viharaṇādvodhisattvānāṃ bhūmayo vihārā ityucyante |</p>\n\n<lg>\n<l>bhūyo bhūyo 'mitāsvāsu ūrdhvaṃgamanayogataḥ |</l>\n<l>bhūtāmitābhayārthāya ta eveṣṭā hi bhūmayaḥ || Msa_20.40 ||</l>\n</lg>\n\n<p>bhūyo bhūyo 'mitāsvāsūrdhvaṃgamanayogādbhūtāmitābhayārthāya ta eva vihārāḥ punarbhūmaya ucyante | amitāsviti daśasu bhūmiṣu ekaikasyāpramāṇatvāt | ūrdhvaṃgamanayogāditi uparibhūmigamanayogāt | bhūtāmitābhayārthamityamitānāṃ bhūtānāṃ bhayaprahāṇārtham |</p>\n\n<p>prāptivihāre[vibhāge]ślokaḥ |</p>\n\n<lg>\n<l>bhūmilābhe[bho]'dhimukteśca cariteṣu ca vartanāt |</l>\n<l>prativedhācca bhūmīnāṃ niṣpatteśca caturvidhaḥ || Msa_20.41 ||</l>\n</lg>\n\n<p>caturvidho bhūmīnāṃ lābhaḥ | adhimuktilābho yathoktādhimuktito 'dhimukticaryābhūmau | caritalābho daśasu dharmacariteṣu vartanāttasyāmeva | paramārtha [prativedha] lābhaḥ paramārthaprativedhato bhūmipraveśe | niṣpatilābhaścāvinivartanīyabhūmipraveśe |</p>\n\n<p>caryāvibhāge ślokaḥ ṣaṭpādaḥ |</p>\n\n<lg>\n<l>mahāyāne 'dhimuktānāṃ hīnayāne ca dehināṃ |</l>\n<l>dvayorāvarjanārthāya vinayāya ca deśitāḥ |</l>\n<l>caryāścatasro dhīrāṇāṃ yathāsūtrānusārataḥ || Msa_20.42 ||</l>\n</lg>\n\n<p>tatra pāramitācaryā mahāyānādhimuktānāmarthe deśitā | bodhipakṣacaryā śrāvakapratyekabuddhayānādhimuktānām | abhijñācaryā dvayorapi mahāyānahīnayānādhimuktayoḥ prabhāveṇāvarjanārthaṃ | sattvaparipākacaryā dvayoreva paripācanārthaṃ | paripācanaṃ hyatra vinayanam |</p>\n\n<p>buddhaguṇavibhāge bahavaḥ ślokāḥ | apramāṇavibhāge tad buddhastotramārabhyaikaḥ |</p>\n\n<lg>\n<l>anukampakasattveṣu saṃyogavigamāśaya |</l>\n<l>aviyogāśaya saukhyahitāśaya namo 'stute || Msa_20.43 ||</l>\n</lg>\n\n<note><hi rend='bold'>MSA_Bagchi 176</hi></note>\n<p>[atra] anukampakatvaṃ sattveṣu hitasukhāśayatvena saṃdarśitaṃ | sukhāśayatvaṃ punaḥ sukhasaṃyogāśayatvena maitryā | duḥkhaviyogāśayatvena ca karuṇayā | sukhāviyogāśayatvena ca muditayā | hitāśayatvamupekṣayā | sā punarniḥ saṃkleśatāśayalakṣaṇā veditavyā |</p>\n\n<p>vimokṣābhibhvāyatanakṛtsnāyatanavibhāge ślokāḥ |</p>\n\n<lg>\n<l>sarvāvaraṇanirmukta sarvalokābhibhū mune |</l>\n<l>jñānena jñeyaṃ vyāptaṃ te muktacitta namo 'stute || Msa_20.44 ||</l>\n</lg>\n\n<p>atra vimokṣaviśeṣaṃ bhagavataḥ sarvakleśajñeyāvaraṇanirmuktatayā darśayati | abhibhvāyatanaviśeṣaṃ sarvalokābhibhutvena svacittavaśavartanādyatheṣṭālambananirmāṇapariṇāmanatādhiṣṭhānataḥ | kṛtsnāyatanaviśeṣaṃ sarvajñeyajñānāvyāghātataḥ [jñānavyāptaḥ] | ata eva vimokṣādiguṇavipakṣamuktatvāt muktacittaḥ |</p>\n\n<p>araṇāvibhāge ślokaḥ |</p>\n\n<lg>\n<l>aśeṣaṃ sarvasattvānāṃ sarvakleśavināśaka |</l>\n<l>kleśaprahāraka kliṣṭasānukrośa namo 'stute || Msa_20.45 ||</l>\n</lg>\n\n<p>atrāraṇāviśeṣaṃ bhagavataḥ sarvasattvakleśavinayanādutpāditakleśeṣvapi ca tatkleśapratipakṣavidhānāt kliṣṭajanānukampayā saṃdarśayati | anye hyaraṇāvihāriṇaḥ sattvānāṃ kasyacideva tadālambanasya kleśasyotpattipratyayamātraṃ pratiharanti | na tu kleśasaṃtānādapanayanti |</p>\n\n<p>praṇidhijñānaviśeṣe[vibhāge]ślokaḥ |</p>\n\n<lg>\n<l>anābhoga nirāsaṅga avyāghāta samāhita |</l>\n<l>sadaiva sarvapraśnānāṃ visarjaka namo 'stu te || Msa_20.46 ||</l>\n</lg>\n\n<p>atra pañcabhirākāraiḥ praṇidhijñānaviśeṣaṃ bhagavataḥ saṃdarśayati | anābhogasaṃmukhībhāvataḥ | asaktisaṃmukhībhāvataḥ | sarvajñeyāvyāghātataḥ | sadā samāhitatvataḥ | sarvasaṃśayacchedanataśca sattvānāṃ | anye hi praṇidhijñānalābhino nānābhogān [bhogenā] praṇidhāya praṇidhījñānaṃ saṃmukhīkurvanti | na cāsaktaṃ samāpattipraveśāpekṣatvāt | na cāvyāhataṃ pradeśajñānāt | na ca sadā samāhitā bhavanti na ca sarvasaṃśayāṃśchindanti |</p>\n\n<p>pratisaṃvidvibhāge ślokaḥ |</p>\n\n<lg>\n<l>āśraye 'thāśrite deśye vākye jñāne ca deśike |</l>\n<l>avyāhatamate nityaṃ sudeśika namo 'stute || Msa_20.47 ||</l>\n</lg>\n\n<note><hi rend='bold'>MSA_Bagchi 177</hi></note>\n<p>atra samāsato yacca deśyate yena ca deśyate tatra nityamavyāhatamatitvena bhagavataścatasraḥ pratisaṃvido deśitāḥ | tatra dvayaṃ deśyate āśrayaśca dharmaḥ | tadāśritaścārthaḥ | dvayena deśyate vācā jñānena ca | sudeśikatvena tāsāṃ karma saṃdarśitam |</p>\n\n<p>abhijñāvibhāge ślokaḥ |</p>\n\n<lg>\n<l>upetya vacanaisteṣāṃ carijña āgatau gatau |</l>\n<l>niḥ sāre caiva sattvānāṃ svavavāda namo 'stu te || Msa_20.48 ||</l>\n</lg>\n\n<p>atra ṣaḍbhirabhijñābhiḥ samyagavavādatvaṃ bhagavato darśitam | upetya vineyasakāśamṛdhdyabhijñayā | teṣāṃ bhāṣayā divyaśrotrābhijñayā cittacaritraṃ jñātvā cetaḥparyāyābhijñayā yathā pūrvāntādihagatiryathā cāparānte gatiryathā ca saṃsārānniḥ saraṇaṃ | tatrāvavādaṃ dadātyavaśiṣṭābhistisṛbhirabhijñābhiryathākramam |</p>\n\n<p>lakṣaṇānuvyañjanavibhāge ślokaḥ |</p>\n\n<lg>\n<l>satpauruṣyaṃ prapadyante tvāṃ dṛṣṭvā sarvadehinaḥ |</l>\n<l>dṛṣṭamātrātprasādasya vidhāyaka namo 'stu te || Msa_20.49 ||</l>\n</lg>\n\n<p>atra lakṣaṇānuvyañjanānāṃ bhagavati mahāpuruṣatvasaṃpratyayena darśanamātrātpareṣāṃ prasādajanakatvaṃ karma saṃdarśitam |</p>\n\n<p>pariśuddhivibhāge ślokaḥ |</p>\n\n<lg>\n<l>ādanasthānasaṃtyāganirmāṇapariṇāmane |</l>\n<l>samādhijñānavaśitāmanuprāpta namo 'stu te || Msa_20.50 ||</l>\n</lg>\n\n<p>atra bhagavataścaturvidhayā vaśitayā sarvākāraścatasraḥ pariśuddhayaḥ paridīpitāḥ | āśrayapariśuddhirātmabhāvasyādānasthānatyāgavaśitayā | ālambanapariśuddhirnirmāṇapariṇāmanavaśitayā | cittapariśuddhiḥ sarvākārasamādhivaśitayā | prajñāpariśuddhiḥ sarvākārajñānavaśitayā |</p>\n\n<p>balavibhāge ślokaḥ |</p>\n\n<lg>\n<l>upāye śaraṇe śuddhau sattvānāṃ vipravādane |</l>\n<l>mahāyāne ca niryāṇe mārabhañja namo 'stu te || Msa_20.51 ||</l>\n</lg>\n\n<p>atra caturṣvartheṣu sattvānāṃ vipravādanāya māro yastadbhañjakatvena bhagavato daśānāṃ balānāṃ karma saṃdarśitaṃ | yaduta sugatidurgatigamanādyupāyavipravādane | aśaraṇe devādiṣu śaraṇavipravādane | sāśravaśuddhimātreṇa śuddhivipravādane | mahāyānaniryāṇavipravādane ca | (<hi rend='bold'>MSA_Bagchi 178</hi>) sthānāsthānajñānabalena hi bhagavānprathame 'rthe mārabhañjako veditavyaḥ | karmavipākajñānabalena dvitīye | dhyānavimokṣasamādhisamāpattijñānabalena tṛtīye | indriyaparāparatvādijñānabalena caturthe | hīnānīndriyādīni varjayitvā śreṣṭhasaṃniyojanāt |</p>\n\n<p>vaiśāradyavibhāge ślokaḥ |</p>\n\n<lg>\n<l>jñānaprahāṇaniryāṇavighnakārakadeśika |</l>\n<l>svaparārthe 'nyatīrthyānāṃ nirādhṛṣya namo 'stu te || Msa_20.52 ||</l>\n</lg>\n\n<p>atra jñānaprahāṇakārakatvena svārthe | niryāṇavighnadeśikatvena ca parārthe | nirādhṛṣyatvādanyatīrthyairbhagavato yathākramaṃ caturvidhaṃ vaiśāradyamudbhāvitam |</p>\n\n<p>ārakṣasmṛtyupasthānavibhāge ślokaḥ |</p>\n\n<lg>\n<l>vi[ni]gṛhyavaktā parṣatsu dvayasaṃkleśavarjita |</l>\n<l>nirārakṣa asaṃmoṣa gaṇakarṣa namo 'stu te || Msa_20.53 ||</l>\n</lg>\n\n<p>anena trīṇyarakṣāṇi trīṇi ca smṛtyupasthānāni bhagavataḥ paridīpitāni teṣāṃ ca karma gaṇaparipakarṣakatvaṃ | tairhi yathākramaṃ vi[ni]gṛhyavaktā ca bhavati parṣatsu nirārakṣatvāt | dvyasaṃkleśavarjitaścānunayapratighābhāvādasaṃmoṣatayā sadābhūya sthitasmṛtitvāt |</p>\n\n<p>vāsanāsamuddhātavibhāge ślokaḥ |</p>\n\n<lg>\n<l>cāre vihāre sarvatra nāstyasarvajñaceṣṭitaṃ |</l>\n<l>sarvadā tava sarvajña bhūtārthika namo 'stu te || Msa_20.54 ||</l>\n</lg>\n\n<p>anena cāre vihāre vā sarvatra sarvadā vāsarvajñaceṣṭitasyābhāvāt bhagavataḥ sarvakleśavāsanāsasuddhātaḥ paridīpitaḥ | asarvajño hi kṣīṇakleśo 'pyasamuddhātitatvād vāsanāyā ekadā bhrāntena hastinā sārdhaṃ samāgacchati bhrāntena rathenetyevamādikamasarvajñaceṣṭitaṃ karoti | yathoktaṃ māṇḍavyasūtre | tacca bhagavato bhūtārthasarvajñatvaṃ[jñatvena]nāsti |</p>\n\n<p>asaṃmoṣatāvibhāge ślokaḥ |</p>\n\n<lg>\n<l>sarvasattvārthakṛtyeṣu kālaṃ tvaṃ nātivartase |</l>\n<l>abandhyakṛtya satatamasaṃmoṣa namo 'stu te || Msa_20.55 ||</l>\n</lg>\n\n<p>anena yasya sattvasya yo 'rthaḥ karaṇīyo yasminkāle tatkālānativartanāt abandhyaṃ kṛtyaṃ sadā bhagavata ityasaṃmoṣadharmatvaṃ svabhāvataḥ karmataśca saṃdarśitam |</p>\n\n<p>mahākaruṇāvibhāge ślokaḥ |</p>\n\n<note><hi rend='bold'>MSA_Bagchi 179</hi></note>\n<lg>\n<l>sarvalokamahorātraṃ ṣaṭkṛtvaḥ pratyavekṣase |</l>\n<l>mahākaruṇayā yukta hitāśaya namo 'stu te || Msa_20.56 ||</l>\n</lg>\n\n<p>atra mahākaruṇā bhagavataḥ karmataḥ svabhāvataśca paridīpitā | mahākaruṇayā hi bhagavān ṣaṭkṛtvo rātrindivena lokaṃ pratyavekṣate ko hīyate ko vardhate ityevamādi | tadyogācca bhagavān sarvasattveṣu nityaṃ hitāśayaḥ |</p>\n\n<p>āveṇikaguṇavibhāge ślokaḥ |</p>\n\n<lg>\n<l>cāreṇādhigamenāpi jñānenāpi ca karmaṇā |</l>\n<l>sarvaśrāvakapratyekabuddhottama namo 'stu te || Msa_20.57 ||</l>\n</lg>\n\n<p>atra cārasaṃgṛhītaiḥ ṣaḍbhirāveṇikairbuddhadharmaiḥ | adhigamasaṃgṛhītaiḥ ṣaḍbhiḥ | jñānasaṃgṛhītaistribhiḥ | karmasaṃgṛhītaiśca tribhiḥ | tadanyasattvottamānāmapi śrāvakapratyekabuddhānāmantikāduttamatvena sarvasattvottamatvaṃ bhagavataḥ paridīpitaṃ | tatra nāsti tathāgatasya skhalitaṃ | nāsti ravitaṃ | nāsti muṣitā smṛtiḥ | nāstyasamāhitaṃ cittaṃ | nāsti nānātvasaṃjñā | nāstyapratisaṃkhyāyopekṣeti cārasaṃgṛhītāḥ ṣaḍāveṇikā buddhadharmā ye buddhasyaiva saṃvidyante nānyeṣāṃ | nāsti chandaparihāṇirnāsti vīryasmṛtisamādhiprajñāvimuktiparihāṇirityadhigamasaṃgṛhītāḥ ṣaṭ | atīte 'dhvani tathāgatasyāsaṅgamapratihataṃ jñānam | anāgate pratyutpanne 'dhvani tathāgatasyāsaṅgamapratihataṃ jñānamiti jñānasaṃgṛhītāstrayaḥ | sarvaṃ tathāgatasya kāyakarma jñānapūrvaṃgamaṃ jñānānuparivarti | sarvaṃ vākkarma sarvaṃ manaskarmeti karmasaṃgahītāstrayaḥ |</p>\n\n<p>sarvākārajñatāvibhāge ślokaḥ |</p>\n\n<lg>\n<l>tribhiḥ kāyairmahābodhiṃ sarvākārāmupāgata |</l>\n<l>sarvatra sarvasattvānāṃ kāṅkṣāchida namo 'stu te || Msa_20.58 ||</l>\n</lg>\n\n<p>anena tribhiśca kāyaiḥ sarvākārabodhyupagamatvāt sarvajñeyasarvākārajñānācca sarvākārajñatā bhagavataḥ paridīpitā | trayaḥ kāyāḥ svābhāvikaḥ sāṃbhogiko nairmāṇikaśca | sarvajñeyasarvākārajñānaṃ punaratra sarvasattvānāṃ devamanuṣyādīnāṃ sarvasaṃśayacchedena karmaṇā nirdiṣṭam |</p>\n\n<p>pāramitāparipurivibhāge ślokaḥ |</p>\n\n<lg>\n<l>niravagraha nirdoṣa niṣkāluṣyānavasthita |</l>\n<l>āniṅkṣya sarvadharmeṣu niṣprapañca namo 'stu te || Msa_20.59 ||</l>\n</lg>\n\n<note><hi rend='bold'>MSA_Bagchi 180</hi></note>\n<p>anena sakalaṣaṭpāramitāvipakṣanirmuktatayā ṣaṭpāramitāparipūrirbhagavata udbhāvitā | tatrānavagrahatvaṃ bhoganirāgrahatvādveditavyaṃ | nirdoṣatvaṃ nirmalakāyādikarmatvāt | niṣkāluṣyatvaṃ lokadharmaduḥkhābhyāṃ cittākaluṣīkaraṇāt | anavasthitatvamalpāvaraṇa[vara]mātrādhigamānavasthānāt | āniṅkṣyatvamavikṣepāt | niṣprapañcatvaṃ sarvavikalpaprapañcāsamudācārāt |</p>\n\n<p>buddhalakṣaṇavibhāge dvau ślokau |</p>\n\n<lg>\n<l>niṣpannaparamārtho 'si sarvabhūmiviniḥsṛtaḥ |</l>\n<l>sarvasattvāgratāṃ prāptaḥ sarvasattvavimocakaḥ || Msa_20.60 ||</l>\n</lg>\n\n<lg>\n<l>akṣayairasamairyukto guṇairlokeṣu dṛśyase |</l>\n<l>maṇḍaleṣvapyadṛśyaśca sarvathā devamānuṣaiḥ || Msa_20.61 ||</l>\n</lg>\n\n<p>atra ṣaḍbhiḥ svabhāvahetuphalakarmayogavṛttyarthairbuddhalakṣaṇaṃ paridīpitaṃ | tatra viśuddhā tathatā niṣpannaḥ paramārthaḥ | sa ca buddhānāṃ svabhāvaḥ | sarvabodhisattvabhūminiryātatvaṃ hetuḥ | sarvasattvāgratāṃ prāptatvaṃ phalaṃ | sarvasattvavimocakatvaṃ karma | akṣayāsamaguṇayuktatvaṃ yogaḥ |</p>\n\n<p>nānālokadhātuṣu dṛśyamānatā nirmāṇakāyena parṣanmaṇḍaleṣvapi dṛśyamānatā sāṃbhogikena kāyena | sarvathā | cādṛśyamānatā dharmakāyeneti trividhā prabhedavṛttiriti |</p>\n\n<p>|| mahāyānasūtrālaṃkāreṣu vyavadātasamayamahābodhisattvabhāṣite caryāpratiṣṭhādhikāro\nnāmaikaviṃśatitamo 'dhikāraḥ ||</p>\n\n<p>|| samāptaśca mahāyānasūtrālaṃkāra iti ||</p>\n\n  </body>\n\n"
}